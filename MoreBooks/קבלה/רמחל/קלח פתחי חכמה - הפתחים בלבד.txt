<h1>קל"ח פתחי חכמה</h1>
לרבנו הרמח"ל זצללה"ה
<b><big>[הפתחים בלבד]</big></span></b>
<span style="color:Gray;"><small><small>© נערך ונסדר בהגהה ופיסוק וכותרות על ידי הרב שמואל וויס שליט"א מקהילת 'אדרת אליהו' בעיר העתיקה תובב"א.</small></small></span>
<h2><span style="color:LightGray;"><small><span style="color:Gray;"><small>הקדמת המו"ל</h2>
<small>מדברי הרמח"ל במאמר הויכוח משמע שראוי ללמוד קודם את כל הפתחים ואח"כ את פירושם, ע"כ הבאנו את הפתחים בלי הפירוש, לתועלת הלימוד והחזרה.</small>
<small>בפירוש הפתחים, הרמח"ל נותן כותרת לכל פתח ובו מבאר את סדר הפתחים והקשרם זה לזה, הובא כאן לפני כל פתח.</small>
<h3><span style="color:Gray;"><small><span style="color:Gray;"><small>דברי הרמח''ל על הקל''ח</h3></small></span>
<small><UL>"בו <small>(בקל"ח פתחי חכמה)</small> יתבאר כוונת כל האילן הזה בכל ענפיו בקיצור נמרץ, מה שצריך לעמוד על תוכן כוונת החכמה בכל דרושיה". <small>(הקדמה למאמר הויכוח עמ' לח)</small></UL></small>
<small><UL>"הנני מסדר לך קל"ח גדרים קצרים, גודרים כללות ההנהגה על כל עניני האילן בקיצור נמרץ, וצריך שתשים לבך אל כל מילה ומילה, ותראה חכמה רבה ועמוקה מאד". <small>(מאמר הויכוח סי' קב)</small></UL></small>
<small><UL>"הנה סדר למוד נכון מאד הוא ללמוד הפרקים <small>(האילן)</small>, ואח"כ הקל"ח פתחי החכמה, ואח"כ פרושם. והוא מה שצריך להגיע האדם אל הידיעה הנכונה". <small>(שם סי' קיא)</small></UL></small>
<small><UL>"קל"ח פתחי חכמה, והמה מפתחות גדולים לחכמת האמת. אך כלל זה נקוט בידך: למגמר והדר למסבר, תחילה תראה להבין פרוש המילות, ואחר כן תחזור להבין הדברים על אמיתתם. וכשיהיו הקל"ח פתחי החכמה הנ"ל שגורים בפיך ובלבבך אזי תלך לבטח בכל ספרי חכמת האמת ותבין כל דבר על בוריו, ותזכה לביאת הגואל במהרה בימינו אמן כן יהי רצון סלה". <small>(דרך עץ חיים בסופו)</small></UL></small>
<h3><span style="color:Gray;"><small><span style="color:Gray;"><small>תוכן הנושאים</h3></small></span>
<small><UL>יחוד הא"ס <small>(א-ד)</small>. ספירות <small>(ה-יז)</small>. אותיות ושמות <small>(יח-כג)</small>. צמצום <small>(כד-ל)</small>. אדם קדמון <small>(לא-לה)</small>. עולם הנקודים <small>(לו-נח)</small>. עולם התיקון <small>(נט-סט)</small>. פרצופים <small>(ע-עג)</small>. עתיק <small>(עד-פט)</small>. א"א <small>(צ-קי)</small>. או"א <small>(קיא-קיד)</small>. זו"ן <small>(קטו-ל)</small>. עליות <small>(קלא-קלג)</small>. זיווג זו"ן <small>(קלד-קלח)</small>. </small>
<h2><span style="color:LightGray;"><small>יחוד הא"ס</h2>
<h3><span style="color:Gray;"><small>פתח א</h3>
<small>יסוד האמונה ועיקר החכמה הוא יחודו העליון ית"ש, לפיכך זה מה שצריך לבאר ראשונה. וזה, כי כל חכמת האמת אינה אלא חכמה מראה אמיתת האמונה, להבין כל מה שנברא או שנעשה בעולם, איך יוצא מן הרצון העליון, ואיך מתנהג הכל בדרך נכון מן האל האחד ב"ה, לגלגל הכל להביאו אל השלמות הגמור באחרונה. ופרטות החכמה הזאת הוא רק פרטות ידיעת ההנהגה בכל חקותיה ומסיבותיה. נמצא המונח הראשון של החכמה הזאת – שלכל מה שאנחנו רואים, בין בגופים הברואים ובין במקרים המתילדים בזמן, לכולם כאחד יש אדון אחד לבדו ב"ש, שהוא העושה כל זה, המנהג כל זה, שדרכי מעשיו והנהגותיו הוא מה שאנו מבארים ומודיעים בחכמה הזאת. אם כן זהו מה שיש לנו לבאר בראשונה, שזה הענין עצמו הוא יסוד לבריאה עצמה, כמו שנבאר בעז"ה. ובהביננו זה הענין, נבין בדרך עיקר ענין הבריאה – על מה היא מיוסדת. על כן ודאי זה ראוי לבאר ראשונה.</small>
יִחוּד הָאֵין סוֹף ב"ה הוּא – שֶׁרַק רְצוֹנוֹ יִתְבָּרַךְ הוּא הַנִּמְצָא, וְאֵין שׁוּם רָצוֹן אַחֵר נִמְצָא אֶלָּא מִמֶּנּוּ, עַל כֵּן הוּא לְבַדּוֹ שׁוֹלֵט, וְלֹא שׁוּם רָצוֹן אַחֵר. וְעַל יְסוֹד זֶה בָּנוּי כָּל הַבִּנְיָן.
<h3><span style="color:Gray;"><small>פתח ב</h3>
<small>זה תשובה על השאלה שזכרתי למעלה: אימא שהרצון העליון רוצה שיהיו השליטות העלולות ממנו מונעות כביכול את כחו, ואין זה נגד הרצון העליון עצמו, כיון שהוא רוצה כך.</small>
רְצוֹנוֹ שֶׁל הַמַּאֲצִיל יִתְבָּרַךְ שְׁמוֹ הוּא רַק טוֹב, וְלָכֵן לֹא יִתְקַיֵּם שׁוּם דָּבָר אֶלָּא טוּבוֹ. וְכָל מַה שֶּׁהוּא רַע בַּתְּחִלָּה, אֵינוֹ יוֹצֵא מֵרְשׁוּת אַחֵר חַס וְשָׁלוֹם, שֶׁיּוּכַל לְהִתְקַיֵּם נֶגְדּוֹ, אֶלָּא סוֹפוֹ הוּא טוֹב וַדַּאי. וְאָז נוֹדַע שֶׁלֹּא יֵשׁ רְשׁוּת אַחֵר אֶלָּא הוּא.
<h3><span style="color:Gray;"><small>פתח ג</h3>
<small>אחר שבארנו אמונתנו בו ית"ש, נבא עתה לבאר פעולותיו.</small>
תַּכְלִית בְּרִיאַת הָעוֹלָם הוּא לִהְיוֹת מֵיטִיב כְּפִי חֶשְׁקוֹ הַטּוֹב בְּתַכְלִית הַטּוֹב.
<h3><span style="color:Gray;"><small>פתח ד</h3>
<small>אחר שבארנו תכלית הבריאה, נבאר עתה הסדר שהוחק לפי התכלית הזה.</small>
רָצָה הָאֵין סוֹף בָּרוּךְ הוּא לִהְיוֹת מֵטִיב הֲטָבָה שְׁלֵמָה, שֶׁלֹּא יִהְיֶה אֲפִלּוּ בֹּשֶׁת לַמְּקַבְּלִים אוֹתוֹ. וְשִׁעֵר לְגַלּוֹת בְּפֹעַל יִחוּדוֹ הַשָּׁלֵם – שֶׁאֵין שׁוּם מְנִיעָה נִמְצֵאת לְפָנָיו, וְלֹא שׁוּם חִסָּרוֹן. לָכֵן שָׂם הַהַנְהָגָה הַזֹּאת שֶׁהוּא מְנַהֵג, שֶׁבָּהּ יִהְיֶה בְּפֹעַל הַחְזָרַת הָרַע לְטוֹב; דְּהַיְנוּ בְּמַה שֶּׁנָּתַן בַּתְּחִלָּה מָקוֹם לָרַע לַעֲשׂוֹת אֶת שֶׁלּוֹ, וּבְסוֹף הַכֹּל כְּבָר כָּל קִלְקוּל נִתְקַן, וְכָל רָעָה חוֹזֶרֶת לְטוֹבָה מַמָּשׁ. וַהֲרֵי הַיִּחוּד מִתְגַּלֶּה, שֶׁהוּא עַצְמוֹ תַּעֲנוּגָן שֶׁל נְשָׁמוֹת.
<h2><span style="color:LightGray;"><small>ספירות</h2>
<h3><span style="color:Gray;"><small>פתח ה</h3>
<small>הנושא של כל דרושי החכמה הזאת הוא ענין הספירות, לכן זה מה שצריך לבאר תחילה.</small>
הַסְּפִירוֹת הֵם הֶאָרוֹת שֶׁנִּתְּנוּ לֵרָאוֹת, מַה שֶּׁלֹּא נִתַּן אוֹר הַפָּשׁוּט אֵין סוֹף בָּרוּךְ הוּא.
<h3><span style="color:Gray;"><small>פתח ו</h3>
<small>אחר שידענו שהספירות הם הארות, צריך עתה להבין מה הם הארות האלה.</small>
כָּל סְפִירָה הִיא מִדָּה אַחַת מִן הַמִּדּוֹת שֶׁל אֵין סוֹף בָּרוּךְ הוּא, אֲשֶׁר בָּרָא בָּם אֶת הָעוֹלָמוֹת, וּמְנַהֵג אוֹתָם. שֶׁבִּרְצוֹתוֹ שֶׁתִּהְיֶינָה נוֹדָעוֹת, עָשָׂה שֶׁכָּל מִדָּה תֵּרָאֶה בְּסוֹד הֶאָרָה אַחַת, שֶׁבִּרְאוֹת אוֹתָהּ – מְבִינִים הַמִּדָּה הַהִיא. וּבִרְאוֹת תְּנוּעוֹת הַהֶאָרָה הַהִיא – מְבִינִים מַה שֶּׁנַּעֲשָׂה בַּהַנְהָגָה בַּמִּדָּה הַהִיא בַּזְּמַן הַהוּא.
<h3><span style="color:Gray;"><small>פתח ז</h3>
<small>אחר שבארנו היות הכוחות נראים בדרך הארה, עכשיו נבאר דרכי ההארה הזאת הנראית ומשפטיה.</small>
הַסְּפִירוֹת אֶפְשָׁר שֶׁיָּאִירוּ בְּהֶאָרָה רַבָּה אוֹ בְּהֶאָרָה מוּעֶטֶת. אֶפְשָׁר לָהֶם לֵרָאוֹת בְּכַמָּה מִינֵי צִיּוּרִים וְדִמְיוֹנוֹת, מַה שֶּׁבָּהֶם לֹא יֵשׁ בֶּאֱמֶת שׁוּם צוּרָה וְדִמְיוֹן, רַק נִרְאוֹת בְּדֶרֶךְ צוּרָה וְדִמְיוֹן. וְהַמִּסְתַּכֵּל בָּהֶם בֶּאֱמֶת יִרְאֶה שֶׁאֵין הַדִּמְיוֹן וְהַצּוּרָה אֶלָּא מִקְרִית לְפִי הָרוֹאֶה בָּם, וְהַיְנוּ: "וּבְיַד הַנְּבִיאִים אֲדַמֶּה". אַךְ בְּעַצְמָם אֵינָם אֶלָּא הִתְפַּשְׁטוּת כֹּחוֹת, מִסְתַּדְּרִים בְּסֵדֶר מַה שֶּׁהֵם צְרִיכִים לְהִסְתַּדֵּר, נִתְלִים הַחֻקִּים אֵלֶּה בְּאֵלֶּה, וְנִמְשָׁכִים זֶה אַחַר זֶה, לְפִי שְׁלֵמוּת הַסֵּדֶר הַמְסֻדָּר.
<h3><span style="color:Gray;"><small>פתח ח</h3>
<small>אחר שבארנו ענין הדמיונות שנראים בהם הספירות, נבאר עתה התחלפם מדמיון לדמיון.</small>
יְכוֹלוֹת הַסְּפִירוֹת לֵרָאוֹת בְּדִמְיוֹנוֹת אֲפִלּוּ הַפְכִּיִּים זֶה לָזֶה, כְּמוֹ מַמָּשׁ הָרוֹאֶה בַּחֲלוֹם, שֶׁמִּתְחַלְּפִים הַנּוֹשְׂאִים לְפָנָיו בְּרֶגַע אֶחָד. רַק שֶׁבְּכָל דִּמְיוֹן שֶׁנִּרְאָה – נוֹדַע כֹּחַ אֶחָד וּמִדָּה אַחַת. וְהַמִּדּוֹת וְהַכֹּחוֹת נוֹדָעִים בְּסֵדֶר אֲמִתִּי וְנָכוֹן, כְּמוֹ שֶׁהֵם מְסֻדָּרִים וְנַעֲשִׂים; וְהַדִּמְיוֹנוֹת – כְּמוֹ שֶׁיְּכוֹלָה הַנְּשָׁמָה לְקַבֵּל.
<h3><span style="color:Gray;"><small>פתח ט</h3>
<small>אחר שביארנו ענין הדמיונות שבספירות, עתה נבאר איך אפילו החזון הזה אינו כצורה הגשמית.</small>
אַף עַל פִּי שֶׁנִּרְאִים הַדִּמְיוֹנוֹת בַּסְּפִירוֹת, אַף עַל פִּי כֵן אֵין נִרְאָה צוּרָה כְּצוּרָה גַּשְׁמִית חַס וְשָׁלוֹם, אֶלָּא נִרְאָה עִנְיַן אֶחָד שֶׁמּוּבָן בּוֹ כְּאִלּוּ רוֹאִים הַצּוּרָה הַהִיא לְמַטָּה. וְזֶה נִקְרָא רְאִיַּת הַנְּשָׁמָה, שֶׁאֵין רְאִיָּתָהּ כִּרְאִיַּת הַגּוּף. וְלָכֵן אֵין צָרִיךְ שֶׁהַנּוֹשְׂאִים יִהְיוּ לְפִי רְאִיַּת הַגּוּף, אֶלָּא מְצִיאוּת הֶאָרָה [אַחַת] <small>(ממש)</small> שֶׁמּוּבָן בָּהּ עִנְיַן הָעִגּוּל, אִם הַנִּרְאֶה הוּא עִגּוּל, אוֹ יֹשֶׁר, אִם הוּא יֹשֶׁר, וְכֵן כָּל שְׁאָר הַתְּמוּנוֹת. וְלֹא שֶׁתֵּרָאֶה הַצּוּרָה הַגַּשְׁמִית. וַאֲפִלּוּ הַצּוּרָה הָרוּחָנִית הַהִיא אֵינָהּ עַצְמִית בַּסְּפִירוֹת כְּלָל, אֶלָּא בְּסוֹד מַלְכוּת, הַמַּרְאָה הַכֹּחוֹת בַּדֶּרֶךְ הַזֶּה.
<h3><span style="color:Gray;"><small>פתח י</h3>
<small>אחר שבארנו ענין הדמיונות בכלל, נבאר עתה עניניהם הראשונים בפרט.</small>
פְּעֻלּוֹת הַמַּאֲצִיל יִתְבָּרַךְ שְׁמוֹ, מַה שֶּׁהוּא פּוֹעֵל בְּסוֹד הַסְּפִירוֹת לְפִי הַחֹק שֶׁרָצָה בָּהֶם, הֵם נִתְלִים אֵלֶּה בְּאֵלֶּה, יוֹצְאִים בְּהֶמְשֵׁךְ אֵלֶּה מֵאֵלֶּה, וּמִתְעַלְּמִים הָעִנְיָנִים אֵלֶּה בְּתוֹךְ אֵלֶּה, דְּהַיְנוּ שֶׁכֹּחַ אֶחָד הוּא הַפּוֹעֵל בְּהֶעְלֵם, וְנִרְאָה בְּגִלּוּי כֹּחַ אַחֵר פּוֹעֵל, וְהוּא פּוֹעֵל בֶּאֱמֶת רַק לְפִי כֹּחַ הַנֶּעְלַם בּוֹ. וְלָכֵן נִרְאוּ כָּל הַדִּמְיוֹנוֹת הָאֵלֶּה בַּסְּפִירוֹת, דְּהַיְנוּ שֶׁיִּהְיוּ אוֹרוֹת מִתְלַבְּשִׁים בְּתוֹךְ אוֹרוֹת, אוֹ יוֹצְאִים אוֹרוֹת מֵאוֹרוֹת. וְהַכֹּל בְּסֵדֶר רְאִיַּת הַנְּשָׁמָה, שֶׁמְּבִינָה הַדְּבָרִים הָהֵם בְּרוּחָנִיּוּת, כִּרְאִיַּת הָעַיִן אֶת הַנּוֹשְׂאִים שֶׁלּוֹ.
<h3><span style="color:Gray;"><small>פתח יא</h3>
<small>אחר שנתבאר ענין הדמיונות, נבאר עתה מה תועלתם, למה נראים הדברים על ידם.</small>
עִנְיַן הַתְּמוּנָה וְהַדִּמְיוֹן הַנִּמְצָא בַּסְּפִירוֹת, הוּא יוֹצֵא מִסְּפִירַת הַמַּלְכוּת, שֶׁהִיא שֹׁרֶשׁ לַתַּחְתּוֹנִים, וּמִצִּדָּהּ נַעֲשִׂים כֻּלָּם בַּצּוּרָה שֶׁהֵם נַעֲשִׂים. וְעַל כֵּן אָמְרוּ שֶׁאִי אֶפְשָׁר לַעֲלוֹת אוֹ לְקַבֵּל אֶלָּא בָּהּ. וַאֲפִלּוּ בִּתְמוּנוֹת הַדִּמְיוֹנוֹת עַצְמָן, נוֹדַע הַחָכְמָה בְּעִנְיַן הַהַנְהָגָה, כִּי נוֹדַע אֵיךְ צְרִיכָה הַשְּׁכִינָה לְהַנְהִיג לְצֹרֶךְ הָעִנְיָן הַהוּא, וְלַהֲבִיאוֹ לַתַּחְתּוֹנִים. אֲבָל מִתּוֹכָהּ מַשְׂכִּילִים הַדְּבָרִים לְמַעְלָה מִמֶּנָּה, שֶׁשָּׁם הֵם כֹּחוֹת וּמִדּוֹת מַמָּשׁ.
<h3><span style="color:Gray;"><small>פתח יב</h3>
כְּלָלוּת כָּל הַהַנְהָגָה הַסּוֹבֶבֶת עַד תַּשְׁלוּמָהּ, וְכֵן כְּלָלוּת כָּל הַנִּמְצָאִים, הוּא רַק עִנְיַן אֶחָד וְסֵדֶר אֶחָד שֶׁתִּקֵּן הַמַּאֲצִיל יִתְבָּרַךְ שְׁמוֹ, שֶׁתַּכְלִיתוֹ הִיא הַהֲטָבָה הַשְּׁלֵמָה בְּכָל מִינֵי שְׁלֵמוּת. וּתְנָאֵי הַסֵּדֶר הַזֶּה הֵם כָּל הַבְּרִיּוֹת וּמִשְׁפְּטֵי הַנְהָגָתָם. וְהוּא סוֹד דְּמוּת אָדָם בְּמִנְיַן אֵבָרָיו, וְסֵדֶר קִשְׁרֵיהֶם כְּמוֹ שֶׁהֵם בּוֹ מַמָּשׁ. וְלָכֵן אָדָם קַדְמוֹן, שֶׁהוּא כְּלָלוּת הַכֹּל, הוּא כְּלָלוּת סֵדֶר זֶה שֶׁל דְּמוּת זֶה. נִמְצָא שֶׁלֹּא הִמְצִיא הַמַּאֲצִיל יִתְבָּרַךְ שְׁמוֹ אֶלָּא מְצִיאוּת אֶחָד, שֶׁהוּא סֵדֶר דְּמוּת אָדָם. וְכָל מַה שֶּׁיֵּשׁ בַּמְּצִיאוּת כֻּלּוֹ בְּיַחַד, בֵּין בַּבְּרִיּוֹת, בֵּין בַּהַנְהָגָה, אֵינוֹ אֶלָּא סוֹד דְּמוּת זֶה שָׁלֵם.
<h3><span style="color:Gray;"><small>פתח יג</h3>
<small>אחר שנתבאר דרך כלל ענין המראה במרכבה, נתחיל לבאר עתה הפרטים היותר עיקרים שצריך להבחין, ראשית הכל הוא הצורה הכללית אשר לספירות, דהיינו עיגולים ויושר.</small>
סוֹד הַתְּמוּנוֹת – מַרְאִים הַדְּבָרִים לְפִי טֶבַע הַתְּמוּנָה הַהִיא לְמַטָּה מַמָּשׁ. וְהָעִגּוּל מַרְאֶה הַנְהָגָה סוֹבֶבֶת, בְּלֹא חִלּוּק הַנְהָגַת חֶסֶד-דִּין-רַחֲמִים, אֶלָּא כְּמוֹ הַשְׁגָּחָה כְּלָלִית לְפִי מַהוּת הַסְּפִירָה הַהִיא, וְזֶה בְּסוֹד הַהִשְׁתַּלְשְׁלוּת. אַךְ הַיֹּשֶׁר מַרְאֶה הַהַנְהָגָה מְפֹרֶטֶת לְפִי חֶסֶד-דִּין-רַחֲמִים – יְָמִין וּשְׂמֹאל וְאֶמְצַע. וְכֵן כָּל שְׁאָר הַתְּמוּנוֹת עַל הַדֶּרֶךְ הַזֶּה.
<h3><span style="color:Gray;"><small>פתח יד</h3>
<small>אחר שבארנו ענין התלוי במראה, נדבר מה שתלוי בענין הספירות בעצמם לפי המדות.</small>
מַה שֶּׁעוֹמֵד בִּמְצִיאוּת בִּנְיַן הַסְּפִירוֹת, פֵּרוּשׁ – כָּל מַה שֶּׁהוּא בִּנְיַן כָּל הַמַּדְרֵגוֹת, עִנְיַן הַמַּדְרֵגוֹת עַצְמָן, עִנְיַן כָּל חֶלְקֵיהֶם וּתְכוּנוֹתֵיהֶם וְכָל קִשְׁרֵיהֶם – זֶה הַמֻּנָּח הָרִאשׁוֹן שֶׁל הַהַנְהָגָה שֶׁשָּׂם אוֹתוֹ הַמַּאֲצִיל יִתְבָּרַךְ שְׁמוֹ, לְפִי שֶׁהוּא יָדַע שֶׁזֶּהוּ מַה שֶּׁצָּרִיךְ, לֹא פָּחוֹת, וְלֹא יוֹתֵר, לְסַבֵּב הַנְהָגָה אַחַת שְׁלֵמָה, לָבֹא אֶל הַמְּכֻוָּן אֵלָיו בִּבְרִיאָתוֹ, שֶׁהוּא הַהֲטָבָה הַשְּׁלֵמָה.
<h3><span style="color:Gray;"><small>פתח טו</h3>
<small>אחר שביארנו המונח הזה הראשון, נבאר עתה במה אסור להתעסק בו ובמה מותר להתעסק בו.</small>
כָּל מַה שֶּׁתָּלוּי בִּמְצִיאוּת הַבִּנְיָן, שֶׁהוּא הַמֻּנָּח הָרִאשׁוֹן שֶׁל הַסְּפִירוֹת, אֵין לִשְׁאֹל טַעַם עָלָיו, שֶׁהוּא תָּלוּי בָּרָצוֹן הָעֶלְיוֹן. וְכָל מַה שֶּׁבָּא אַחַר הַמֻּנָּח הַזֶּה – נִתַּן לִשְׁאֹל וּלְהָבִין, שֶׁהוּא פְּעֻלּוֹת הַמַּדְרֵגוֹת הָאֵלֶּה – מַה הֵם בַּהַנְהָגָה.
<h3><span style="color:Gray;"><small>פתח טז</h3>
יֵשׁ בַּסְּפִירוֹת אוֹר יָשָׁר וְאוֹר חוֹזֵר מִשְּׁנֵי מִינִים. א': שֶׁאַחַר שֶׁיָּרְדוּ הַמַּדְרֵגוֹת מִכֶּתֶר עַד מַלְכוּת, חוֹזֵר מַלְכוּת וְנַעֲשֶׂה כֶּתֶר, וְכֵן בְּדֶרֶךְ זֶה, עַד שֶׁכֶּתֶר נַעֲשֶׂה מַלְכוּת. וְזֶה מַרְאֶה שְׁלִיטַת <small>(נ"א: שְׁלֵמוּת)</small> הָאֵין סוֹף בָּרוּךְ הוּא, שֶׁמִּמֶּנּוּ יוֹצֵא הַכֹּל, וְהוּא סוֹף הַכֹּל, וְהַיְנוּ: "אֲנִי רִאשׁוֹן וַאֲנִי אַחֲרוֹן", וְהוּא מִתְגַּלֶּה כָּךְ בָּרִאשׁוֹנָה כְּמוֹ בָּאַחֲרוֹנָה. וְהַמַּדְרֵגוֹת – כָּל הַקָּרוֹב קָרוֹב אֵלָיו מִתְגַּדֵּל בִּשְׁמוֹ, וּמַה שֶּׁהָיָה מַלְכוּת נַעֲשֶׂה כֶּתֶר. וְהַמִּין הַב': שׁוּם אוֹר אֵינוֹ מַשְׁלִים עִנְיָנוֹ אֶלָּא כְּשֶׁיּוֹצֵא וְעוֹד חוֹזֵר לִמְקוֹרוֹ. וְהַיְנוּ כִּי יוֹרֵד עַד לְמַטָּה בְּכֹחַ, וְאַחַר כָּךְ מִידֵי עֲלוֹתוֹ מַנִּיחַ לְמַטָּה מַדְרֵגָה מַה שֶּׁמַּנִּיחַ, וְהוּא מִתְעַלֶּה. וְאָז הַמַּדְרֵגָה נִשְׁאֶרֶת בְּבִנְיָנָהּ, וְכֵן כֻּלָּם.
<h3><span style="color:Gray;"><small>פתח יז</h3>
<small>עתה נדבר עוד ידיעה אחת שצריך שיהיה בענין הספירות עצמם.</small>
יֵשׁ סְפִירָה וְיֵשׁ פַּרְצוּף. סְפִירָה הוּא כֹּחַ מִן הָעֶשֶׂר כֹּחוֹת בִּכְלָל, שֶׁהוּא הַמּוּסָד שֶׁעָלָיו נִבְנֶה כָּל בִּנְיַן הַפְּרָטִיּוּת הַתָּלוּי בּוֹ. אַךְ פַּרְצוּף הוּא שְׁלֵמוּת כָּל הַכֹּחַ הַהוּא בִּפְרָט, נִרְאָה מְפֹרָשׁ בְּסוֹד דְּמוּת אָדָם. וְעִקָּרוֹ בְּסוֹד הַתַּרְיַ"ג, שֶׁהוּא כָּל בִּנְיַן הָאָדָם.
<h2><span style="color:LightGray;"><small>אותיות ושמות</h2>
<h3><span style="color:Gray;"><small>פתח יח</h3>
<small>אחר שבארנו ענין הספירות, נדבר בענין האותיות שמזכירים בהם.</small>
כָּל הָאוֹרוֹת הָעֶלְיוֹנִים עַד שֶׁיַּגִּיעוּ לְהֵעָשׂוֹת מֵהֶם פְּעֻלָּה בְּמַעֲשֶׂה, צָרִיךְ שֶׁיָּבֹאוּ לְסוֹד הָאוֹתִיּוֹת. וְהֵם מְצִיאוּת סֵדֶר אֶחָד הָעוֹמֵד לְהוֹצִיא כָּל הַדְּבָרִים לַפֹּעַל, וְהוּא סוֹד: "בִּדְבַר ה' שָׁמַיִם נַעֲשׂוּ". כִּי אֵין מְצִיאוּת לַדִּבּוּר אֶלָּא בָּאוֹתִיּוֹת.
<h3><span style="color:Gray;"><small>פתח יט</h3>
<small>אחר שבארנו ענין האותיות, נבאר עתה ענין מספרם.</small>
כְּלָלוּת הָאוֹתִיּוֹת הֵם כ"ב מִינֵי סְדָרִים, שֶׁאֵין פָּחוֹת מֵהֶם, וְלֹא יוֹתֵר מֵהֶם, לָתֵת פְּעֻלָּה לָאוֹרוֹת.
<h3><span style="color:Gray;"><small>פתח כ</h3>
<small>אחר שפירשנו שהאותיות הם סדרים, עתה נבאר מה ענין הסדרים האלה.</small>
כָּל עִנְיַן סוֹד סִדְרֵיהֶם תָּלוּי וְנִמְשָׁךְ מִסּוֹד חד"ר – יְמִין וּשְׂמֹאל וְאֶמְצַע, מִתְחַבְּרִים בְּהַרְכָּבוֹת שׁוֹנוֹת, בִּבְחִינַת סִתּוּם וּקְמִיצָה, אוֹ פְּתִיחָה וְהִתְפַּשְׁטוּת, וְהַיְנוּ קַו וּנְקֻדָּה.
<h3><span style="color:Gray;"><small>פתח כא</h3>
<small>אחר שבארנו ענין האותיות, עתה נבאר ענין טנ"ת המתחברים עמהם.</small>
שְׁלֵמוּת הָאוֹתִיּוֹת תָּלוּי בִּטְעָמִים-נְקוּדוֹת-תָּגִים שֶׁמִּתְחַבְּרִים עִמָּהֶם, כָּל אֶחָד מַשְׁלִימִים בָּהֶם פְּעֻלָּה כָּרָאוּי לָהֶם. אַךְ עִקַּר הַפְּעֻלָּה בָּאוֹתִיּוֹת.
<h3><span style="color:Gray;"><small>פתח כב</h3>
כָּל מִינֵי פְּעֻלּוֹת הַנִּמְצָאוֹת בַּסְּפִירוֹת – כֻּלָּם מִתְנַהֲגוֹת תַּחַת סֵדֶר עֶשֶׂר סְפִירוֹת, וְהוּא סֵדֶר הַד' אוֹתִיּוֹת הַשֵּׁם בָּרוּךְ הוּא. וּבַסֵּדֶר הַזֶּה מִתְנַהֲגִים טְעָמִים-נְקוּדוֹת-תָּגִים-אוֹתִיּוֹת, בְּסוֹד ד' אוֹתִיּוֹת, וְד' שֵׁמוֹת שֶׁבְּכָל אֶחָד.
<h3><span style="color:Gray;"><small>פתח כג</h3>
<small>אחר שבארנו ענין האותיות, עתה נבאר ענין השמות המתחברים בהם.</small>
סוֹד הַשֵּׁמוֹת הוּא מַה שֶּׁבָּאִים הָאוֹרוֹת לִבְחִינַת פְּעֻלָּה, וּכְלָלוּתָם הִיא הַתּוֹרָה. לְפִיכָךְ נִקְרֵאת כְּלִי אֻמַּנְתּוֹ שֶׁל הַקָּדוֹשׁ בָּרוּךְ הוּא.
<h2><span style="color:LightGray;"><small>צמצום</h2>
<h3><span style="color:Gray;"><small>פתח כד</h3>
<small>אחר שידענו מה שתלוי בהבנת הספירות, וידענו שהם מחודשות, צריך עתה לדעת דרך השתלשלותם אחרי שנתחדשו. הנה כבר שמעת, שיש בצפית המרכבה – מראה ופתרון, דהיינו הבנה וראיה. והנה עתה שאני מפרש לך הפתרון של המראה שפרשתי לך כבר במקום אחר, הנה היית צריך להבין למפרע מהו הנראה במראה, שזה פתרונו. ולמען הקל מעליך מכאן ולהבא, אציין לך כל ידיעה – מה היא במראה.</small>
בְּעִנְיַן הַמְשָׁכַת הַפְּעֻלָּה לְחוּץ מִמֶּנּוּ רָצָה הָאֵין סוֹף בָּרוּךְ הוּא וְעָזַב אֶת בִּלְתִּי-תַּכְלִיתוֹ, וְלָקַח לוֹ דֶּרֶךְ פְּעֻלָּה מֻגְבֶּלֶת, וְזֶה נִקְרָא צִמְצוּם אֵין סוֹף בָּרוּךְ הוּא.
<h3><span style="color:Gray;"><small>פתח כה</h3>
<small>אחר שנתפרש מציאות הצמצום, צריך לפרש מה נולד מזה, וזה מן הנולד בראשונה.</small>
הַצִּמְצוּם הַזֶּה עָשָׂה שֶׁיֵּרָאֶה מִמֶּנּוּ בָּרוּךְ הוּא – הָאוֹר וְהַזִּיו. מַה שֶּׁקֹּדֶם לָכֵן – וּמַה שֶּׁגַּם עַתָּה אֵין הַצִּמְצוּם מַגִּיעַ לוֹ – אֵינוֹ נִתַּן לִהְיוֹת נִרְאֶה וּמֻשָּׂג כְּלָל. וְזֶה הָאוֹר שֶׁנִּתַּן לֵרָאוֹת, נִקְרָא אוֹר נֶאֱצַל, כִּי הוּא נִרְאֶה כְּמוֹ אוֹר שֶׁנִּתְחַדֵּשׁ. אַךְ בֶּאֱמֶת אֵינוֹ אֶלָּא אֵיזֶה בְּחִינָה מִן הָאוֹר הַקָּדוּם, שֶׁנִּתְמַעֵט כֹּחוֹ בְּסוֹד הַצִּמְצוּם.
<h3><span style="color:Gray;"><small>פתח כו</h3>
<small>אחר שנתפרש שמכח הצמצום יצא אור חדש, יש לנו עתה לדעת עניני האור הזה.</small>
זֶה הָאוֹר שֶׁנֶּאֱצַל הָיָה נִקְרָא רְשִׁימוּ מִן הָאוֹר הַקָּדוּם, שֶׁלְּרֹב גְּדֻלָּתוֹ לֹא הָיָה מֻשָּׂג. וְסוֹד זֶה הָרְשִׁימוּ הוּא הַנִּקְרָא מְקוֹם כָּל הַנִּמְצָא, לְפִי שֶׁהוּא נוֹתֵן לָהֶם מְצִיאוּת, מַה שֶּׁלֹּא הָיָה נוֹתֵן הַבִּלְתִּי-תַּכְלִיּוּת. זֶה הַמָּקוֹם נִקְרָא שֶׁהוּא חָלָל, וְהוּא פָּנוּי מֵאוֹר הָאֵין סוֹף בָּרוּךְ הוּא, דְּהַיְנוּ שֶׁאֵין הַבִּלְתִּי-תַּכְלִית נִמְצָא בּוֹ כְּבַתְּחִלָּה.
<h3><span style="color:Gray;"><small>פתח כז</h3>
<small>אחר שנתפרש האור הנאצל מה הוא, עכשיו צריך לפרש מה נעשה ממנו.</small>
בְּזֶה הָרְשִׁימוּ נִשְׁרַשׁ כָּל מַה שֶּׁעָתִיד לִהְיוֹת. וּמַה שֶּׁלֹּא הֻשְׁרַשׁ שָׁם – לֹא יָכוֹל לִהְיוֹת אַחַר כָּךְ. וְאַף עַל פִּי כֵן, כָּל הַמֻּשְׁרָשׁ שָׁם לֹא הָיָה יָכוֹל לִמָּצֵא, אֶלָּא אִם כֵּן הַבִּלְתִּי-תַּכְלִית עַצְמוֹ יְנַהֵג אוֹתוֹ. אֶלָּא שֶׁהַבִּלְתִּי-תַּכְלִית אַף עַל פִּי כֵן לֹא יִפְעֹל אֶלָּא מַה שֶּׁמֻּשְׁרָשׁ בָּרְשִׁימוּ. וְהַיְנוּ כַּנְּשָׁמָה הַמַּנְהֶגֶת אֶת הַגּוּף רַק לְפִי מַה שֶּׁהוּא, וְזֶה נִקְרָא קַו אֶחָד מֵאֵין סוֹף בָּרוּךְ הוּא הַנִּכְנָס בְּתוֹךְ הֶחָלָל. כִּי זֶה הָעִנְיָן עַצְמוֹ שֶׁהוּא פּוֹעֵל בָּרְשִׁימוּ – הַיְנוּ לְפִי הַנִּבְרָאִים. אַךְ הוּא בְּעַצְמוֹ פּוֹעֵל אוֹתוֹ בִּשְׁלֵמוּתוֹ. וְהִנֵּה זֶה הָעִנְיָן לְפִי הַנִּבְרָאִים הוּא הָרְשִׁימוּ, אַךְ בַּקַּו הוּא מַה שֶּׁהוּא לְפִי שְׁלֵמוּתוֹ. וְעוֹד, זֶה הַנִּפְעָל לְפִי הַנִּבְרָאִים הוּא הָרְשִׁימוּ, אַךְ הַדֶּרֶךְ שֶׁהָאֵין סוֹף פּוֹעֵל אוֹתוֹ הוּא הַקַּו, שֶׁהוּא לְפִי בִּלְתִּי תַּכְלִיתוֹ, כְּמוֹ שֶׁהוּא בִּלְתִּי-תַּכְלִית.
<h3><span style="color:Gray;"><small>פתח כח</h3>
<small>אחר שזכרנו הכנס הקו תוך החלל, עתה צריך לפרש באיזה אופן הוא מתפשט בו.</small>
קַו הָאֵין סוֹף בָּרוּךְ הוּא הַנִּכְנָס בְּתוֹךְ הָרְשִׁימוּ, נֶעְלַם בּוֹ בִּפְנִים בְּכָל מַדְרֵגוֹתָיו, וְנִקְרָא שֶׁמְּנַהֲגוֹ. וְעוֹמֵד בַּחוּץ וּמַקִּיפוֹ, וְנִקְרָא שֶׁכּוֹלֵל כֹּחוֹ וּמַבִּיט עָלָיו לְכָל צַד. וְאַף עַל פִּי כֵן, הַכֹּל רַק בְּדֶרֶךְ מַה שֶּׁהוּא מִשְׁתַּוֶּה לָרְשִׁימוּ. וְזֶהוּ אוֹר פְּנִימִי וּמַקִּיף שֶׁל סְפִירוֹת, שֶׁהוּא סוֹד הַכְּלִי.
<h3><span style="color:Gray;"><small>פתח כט</h3>
<small>אחר שידענו הקו והרשימו בכלל, עוד יש לדעת פרטות הענין, איך מזה נעשו הספירות.</small>
הַסְּפִירוֹת הֵם מַה שֶּׁיָּצָא מִסּוֹד הַמָּקוֹם שֶׁנַּעֲשָׂה בִּזְמַן הַצִּמְצוּם. כָּל סְפִירָה – חֵלֶק מִן הָרְשִׁימוּ. וְלִפְנִים מִזֶּה יֵשׁ פְּנִימִיּוּת הַנִּמְצָא מִצַּד קַו הָאֵין סוֹף בָּרוּךְ הוּא שֶׁנִּכְנַס בְּתוֹכוֹ. וְהַקַּו מֵאִיר בְּתוֹךְ הַפְּנִימִיּוּת בְּסוֹד נְשָׁמָה לַנְּשָׁמוֹת, וּמִצַּד זֶה הוּא שָׁוֶה בְּכָל הַמַּדְרֵגוֹת לְגַמְרֵי. אַךְ הַנְּשָׁמָה שֶׁהִיא הַלְּבוּשׁ שֶׁלּוֹ – זֹאת נַעֲשֵׂית לְכָל פַּרְצוּף לְפִי מַה שֶּׁרָאוּי לוֹ, וּבָהּ נִבְחָנִים הַפַּרְצוּפִים זֶה מִזֶּה, שֶׁאֵין הַשִּׁנּוּי בַּקַּו, אֶלָּא בַּלְּבוּשׁ שֶׁלּוֹ שֶׁהִיא הַנְּשָׁמָה.
<h3><span style="color:Gray;"><small>פתח ל</h3>
<small>עד עתה דברנו ממה שנעשה בראשונה בחידוש הדרך המוגבל, ועניני התקשרו עם הבלתי תכלית, מכאן והלאה נדבר מן ההשתלשלות – מה שנעשה אחר זה. והוא התפרט הכלל שברשימו לחלקיו, לפי כל ההכנות שהוכנו כבר בענין זה, שהם אותם שזכרנו. ועתה נאמר המונח הראשון של ההשתלשלות הזה, ויהיה זה החק הכללי שבכל מה שנמצא מכאן ולמטה.</small>
בַּצִּמְצוּם הֻשְׁרַשׁ שֶׁיֵּלְכוּ הַדְּבָרִים לְפִי הַנְהָגַת הָעוֹלָם עַד הַסּוֹף. פֵּרוּשׁ – שֶׁיּוּכְלוּ הַקִּלְקוּלִים לְהִמָּצֵא, אַךְ שֶׁסּוֹף הַכֹּל יַחֲזֹר הַכֹּל לַתִּקּוּן הָאַחֲרוֹן, שֶׁהַיִּחוּד יֵרָאֶה לַאֲמִתּוֹ. וְעַל פִּי הַדֶּרֶךְ הַזֶּה הוּשַׂם הַחֹק – שֶׁסּוֹף דָּבָר נַעֲשָׂה הַמְּצִיאוּת בְּסוֹד טוֹב וְרַע, גַּם אֶת זֶה לְעֻמַּת זֶה, דְּהַיְנוּ שֶׁיִּתְפַּשֵּׁט עִנְיַן הַסְּפִירוֹת בְּכָל מַדְרֵגוֹתֵיהֶם וְכָל תּוֹלְדוֹתֵיהֶם, הַכֹּל לְצַד הַהֲטָבָה. וְשֶׁיִּבָּרֵא בְּרִיאָה אַחַת שֶׁיִּהְיֶה בְּעִנְיָנָהּ כָּל קִלְקוּלֵי הַטּוֹב, וְהִיא הַנִּקְרֵאת סִטְרָא אַחֲרָא. וְיִהְיֶה הַכַּוָּנָה שֶׁיִּתְגַּבֵּר כֹּחַ הַהֲטָבָה, עַד שֶׁכָּל קִלְקוּל יַחֲזֹר לְתִקּוּן, וְאָז יִוָּדַע הַיִּחוּד לַאֲמִתּוֹ.
<h2><span style="color:LightGray;"><small>אדם קדמון</h2>
<h3><span style="color:Gray;"><small>פתח לא</h3>
<small>עד עתה דברנו מן היסודות הראשונים, שהם הרשימו והקו, וכל התלוי בזה. עכשיו צריך לפרש הבנינים מה שנבנה מאלה, לפי ההכנה שהוכנה בהם.</small>
הַסֵּדֶר הָרִאשׁוֹן שֶׁקִּבֵּל הָאוֹר הַנֶּאֱצָל לַעֲמֹד בְּסוֹד עֶשֶׂר סְפִירוֹת בִּבְחִינַת סֵדֶר דְּמוּת אָדָם – הוּא נִקְרָא אָדָם קַדְמוֹן. וְהוּא הַסֵּדֶר שֶׁל שֵׁם הֲוָיָ"ה בָּרוּךְ הוּא לְעוֹלָם וּלְעוֹלְמֵי עוֹלָמִים. וְזֶה עִנְיַן – שֶׁכָּל הַסְּדָרִים וְהַחֻקִּים כֻּלָּם נִמְשָׁכִים וּבָאִים תַּחַת סֵדֶר אַרְבָּעָה אוֹתִיּוֹת אֵלֶּה. וּלְפִי הַסֵּדֶר הַזֶּה הַכֹּל נִדְרַשׁ תָּמִיד בְּסוֹד אַרְבָּעָה אוֹתִיּוֹת הַשֵּׁם בָּרוּךְ הוּא.
<h3><span style="color:Gray;"><small>פתח לב</h3>
<small>כיון שאמרנו בכלל ענין א"ק, עתה נתחיל ללכת אחר פרטיו, לפי סדר דמות אדם, ולפרש מציאות אחד שצריך להבחין בדמות האדם עצמו, כדי שנבין אחר כך ההנהגה על פי סוד ענין זה.</small>
הַפָּנִים עֲשׂוּיוֹת לְהָאִיר מַה שֶּׁנִּסְדַּר בִּפְנִים בְּתוֹךְ הַגּוּף, וּמִכָּל חוּשׁ יוֹצְאוֹת הֶאָרוֹת מִזֶּה. וְלָכֵן יוֹצְאִים ד' עוֹלָמוֹת שֶׁל רְאִיָּה, שְׁמִיעָה, רֵיחַ, דִּבּוּר. וְגַם מִן הַמֵּצַח יוֹצֵא הֶאָרָתוֹ. נִמְצְאוּ כָּל הָעוֹלָמוֹת רַק זִיווֹ וְהֶאָרָתוֹ שֶׁל אָדָם קַדְמוֹן, וְאָדָם קַדְמוֹן נִשְׂגָּב מֵהֶם יוֹתֵר, וְאֵינוֹ מֻשָּׂג.
<h3><span style="color:Gray;"><small>פתח לג</h3>
<small>אחר שזכרנו בכלל שהארות יוצאות מא"ק, עכשיו יש לנו לפרש פרטיהם.</small>
ע"ב ס"ג מ"ה ב"ן מִתְגַּלִּים מֵאָדָם קַדְמוֹן. הָע"ב לְפִי חָכְמָתוֹ שֶׁל אָדָם קַדְמוֹן, וְאֵינוֹ מַגִּיעַ הַדְּבָרִים לְהַשָּׂגָה, וּמְשַׁלֵּחַ הֶאָרוֹתָיו דֶּרֶךְ שַׂעֲרוֹת הָרֹאשׁ, שֶׁהַמֹּחַ מְגַלֶּה בָּם עִנְיָנוֹ, וְהוּא נֶעְלָם. אַךְ ס"ג מְגַלֶּה הָאוֹרוֹת מַה שֶּׁנֶּעְלַם בְּע"ב, וְהוּא עִנְיַן הָאֲצִילוּת שֶׁהוֹלֵךְ וּמִתְגַּלֶּה מְעַט מְעַט. לָכֵן בַּתְּחִלָּה אוֹר פְּנִימִי וְאוֹר מַקִּיף רְחוֹקִים זֶה מִזֶּה, וְהוֹלְכִים וּמִתְקָרְבִים מְעַט מְעַט עַד הַפֶּה, שֶׁנַּעֲשָׂה כְּלִי שָׁם. וְשָׁם נִשְׁרַשׁ דְּמוּת אָדָם כָּרָאוּי, וְהוּא עִנְיַן מ"ה וּב"ן שֶׁנִּתְגַּלָּה אַחַר כָּךְ.
<h3><span style="color:Gray;"><small>פתח לד</h3>
<small>אחר שביארנו הזיו המתגלה, צריך לפרש עתה ענין המקומות שהוא מתגלה מתוכם.</small>
הַמַּעֲבָרִים שֶׁעוֹבְרִים דֶּרֶךְ שָׁם הָאוֹרוֹת, הֵם נִבְחָרִים לְפִי מַה שֶּׁהֵם נִקְשָׁרִים לִפְנִים עִם ד' הַשֵּׁמוֹת הַנִּסְדָּרִים שָׁם. וְהֵם לְפִי הַרְכָּבוֹת קִשְׁרֵי הַמְּאוֹרוֹת, וְדֶרֶךְ הֲלִיכַת הָרוּחַ בָּהֶם, מָקוֹם שֶׁהוּא נוֹגֵעַ רִאשׁוֹנָה – שָׁם הוּא יוֹצֵא.
<h3><span style="color:Gray;"><small>פתח לה</h3>
<small>אחר שבארנו ענין האור היוצא מן הבקיעות, וענין המקומות שהם יוצאים משם, עתה נפרש מה שצריך בענין מהות האור היוצא עצמו.</small>
בְּאָדָם קַדְמוֹן נַעֲשָׂה הַחִבּוּר שֶׁל הַקַּו עִם הָרְשִׁימוּ שֶׁלְּקָחוֹ לוֹ לִכְלִי. וְהָאוֹר הַיּוֹצֵא דֶּרֶךְ הַחוּשִׁים הוּא אוֹר שֶׁכְּבָר נִתְחַבֵּר בַּכְּלִי, שֶׁלָּכֵן אַחַר כָּךְ הוּא מוֹצִיא כְּלִי בְּאוֹרוֹת הַפֶּה. וְרַק זֶה הוּא הָאוֹר הָרָאוּי לִבְנוֹת מִמֶּנּוּ כָּל הַבִּנְיָנִים, וְיָצָא מַה שֶּׁצָּרִיךְ לִבְנוֹת מִמֶּנּוּ כָּל הַבִּנְיָנִים הַנִּרְצִים, וְנִתְפַּשֵּׁט בְּהַדְרָגָה לְפִי צֹרֶךְ הַנִּרְצָה בַּבִּנְיָנִים הָאֵלֶּה.
<h2><span style="color:LightGray;"><small>עולם הנקודים</h2>
<h3><span style="color:Gray;"><small>פתח לו</h3>
<small>עכשיו מתחיל עולם הנקודים והוא עולם התוהו, זה ראוי להתבאר תחלה אחר הקודם לו, כי זה הוא האור היוצא אחר האורות שזכרנו למעלה.</small>
עוֹלָם הַנְּקֻדִּים הוּא מַה שֶּׁהָאֲצִילוּת עִם כָּל עֲנָפָיו הָיוּ הוֹלְכִים וְנַעֲשִׂים, כְּאֻמָּן הָעוֹשֶׂה כְּלִי מֵחֲתִיכַת עֵץ, שֶׁבַּתְּחִלָּה הוּא גֹּלֶם, וְאַחַר כָּךְ בְּהִשְׁתַּלֵּם צוּרָתוֹ – אָז נִרְאֶה הַיֹּפִי שֶׁלּוֹ בְּצוּרָה שְׁלֵמָה.
<h3><span style="color:Gray;"><small>פתח לז</h3>
<small>אחר שנזכר ענין הנקודים בכלל, עתה נבוא לפרטיו.</small>
שֹׁרֶשׁ מְצִיאוּת קִלְקוּל וְתִקּוּן הוּא עִנְיַן שְׁבִירַת הַכֵּלִים וְתִקּוּנָם. כִּי אִם לֹא הָיָה קִלְקוּל בָּהֶם – לֹא הָיָה קִלְקוּל בָּעוֹלָם, וְאִם תִּקּוּנָם הָיָה נִשְׁלַם לְגַמְרֵי – הָיָה סוֹף הַכֹּל. אַךְ בִּהְיוֹת שֶׁהָיָה הַקִּלְקוּל בָּא, וְאַחַר כָּךְ הַתִּקּוּן, וְלֹא גָּמוּר, אֶלָּא בְּשִׁעוּר שֶׁהָיָה נוֹתֵן שֹׁרֶשׁ לְקִלְקוּל וְתִקּוּן לְסַבֵּב בָּעוֹלָם. וְסוֹף הַכֹּל יִהְיֶה תִּקּוּן שָׁלֵם, שֶׁלֹּא יִהְיֶה אַחֲרָיו עוֹד קִלְקוּל כְּלָל.
<h3><span style="color:Gray;"><small>פתח לח</h3>
<small>עכשיו צריך לפרט פרטיות ענין הנקודים. ואמנם פרטיות ענין זה הוא כללות ענין אבי"ע, ואיך שבאים ממנו, אם כן זה מה שצריך לפרש עתה.</small>
כְּלָלוּת עִנְיַן אבי"ע הוּא עוֹלָם אֶחָד עִם שְׁלֹשָׁה לְבוּשִׁים. וְהַיְנוּ כִּי הָאֲצִילוּת עַצְמוֹ אֵינוֹ שָׁלֵם אֶלָּא עִם לְבוּשָׁיו. אָמְנָם כְּשֶׁנַּבְחִין הַלְּבוּשִׁים כָּל אֶחָד בִּפְנֵי עַצְמוֹ, נִקְרָאִים כָּל אֶחָד עוֹלָם בִּפְנֵי עַצְמוֹ. וּבֶאֱמֶת יֵשׁ לְכָל אֶחָד פְּעֻלָּה בִּפְנֵי עַצְמָהּ. נִמְצָא, כְּשֶׁנַּבְחִין בי"ע עִם הָאֲצִילוּת – לֹא יֵחָשְׁבוּ אֶלָּא לִלְבוּשֵׁי הָאֲצִילוּת. וּכְשֶׁנֶּחְשָׁבִים לְפִי פְּעֻלּוֹתֵיהֶם – נִקְרָאִים עוֹלָמוֹת בִּפְנֵי עַצְמָם.
<h3><span style="color:Gray;"><small>פתח לט</h3>
<small>אחר שביארנו ענין כללות אבי"ע, כדי לבאר על פי זה עניני עולם הנקודים, עכשיו נבוא לביאור עולם הנקודים לפי ענין זה.</small>
עוֹלָם הַנְּקֻדִּים הָיָה כְּמוֹ חֹמֶר אֶחָד שֶׁמִּמֶּנּוּ צָרִיךְ לְפָרֵט אַחַר כָּךְ כָּל הַפְּרָטִים. וְהַיְנוּ כִּי כָּל הַנִּמְצָא בֵּין לְמַעְלָה וּבֵין לְמַטָּה – הַכֹּל הוּא רַק עִנְיַן אֶחָד, בָּנוּי מִפְּרָטִים רַבִּים. וְהוּא אֵינֶנּוּ כְּלָלִי, אֶלָּא אִם כֵּן כָּל פְּרָטָיו עוֹמְדִים בּוֹ בְּשָׁוֶה; כִּי כָּךְ כָּל הַנִּבְרָא הוּא רַק לִכְבוֹד הַבּוֹרֵא, וְהוּא עִנְיַן "כֹּל פָּעַל ה' לַמַּעֲנֵהוּ" <small>(משלי טז ד)</small>. וּבָזֶה נִכְלָלוֹת כָּל הַבְּרִיאוֹת הַטּוֹבוֹת וְהָרָעוֹת, כִּי הַכֹּל עִנְיַן אֶחָד וּמְצִיאוּת אַחַת לְבַד, שֶׁל בְּרִיאָה הַמַּשְׁלֶמֶת גִּלּוּי יִחוּדוֹ וּכְבוֹדוֹ שֶׁל אֵין סוֹף בָּרוּךְ הוּא.
<h3><span style="color:Gray;"><small>פתח מ</h3>
<small>אחר שנתבאר איך עולם הנקודים הוא חומר אחד שצריך ליחלק לפרטיו, עכשיו נבאר מה ששייך בענין התחלקו לפרטים.</small>
זֶה הַחֹמֶר הַכְּלָלִי הָיָה לוֹ לֵחָלֵק לִפְרָטָיו, וְאָז רֵאשִׁית הַכֹּל הָיָה הַמֻּנָּח הַכְּלָלִי, וְנִקְרָא אֲצִילוּת עִם שְׁלֹשָׁה לְבוּשָׁיו. וְאַחַר כָּךְ הָיָה מַגִּיעַ שְׁלִיטָה לְכָל לְבוּשׁ בִּפְנֵי עַצְמוֹ, וְהָיוּ נִקְרָאִים שָׁלֹשׁ עוֹלָמוֹת בי"ע. כִּי הָאֲצִילוּת מְתֻקָּן בְּתִקּוּנָיו הוּא שֹׁרֶשׁ הַכֹּל, וּבי"ע – מוֹצִיאֵי תּוֹלְדוֹת הָאֲצִילוּת, כָּל אֶחָד מוֹצִיא תּוֹלָדָה בִּפְנֵי עַצְמוֹ הָרָאוּי לוֹ. וְכֻלָּם אֵינָם אֶלָּא תּוֹלְדוֹת מַה שֶּׁיֵּשׁ בָּאֲצִילוּת כְּבָר.
<h3><span style="color:Gray;"><small>פתח מא</h3>
<small>אחר שבארנו ענין הנקודים והנכלל בהם, צריך לבאר מה שנעשה בהם בבחינת הוייתם וביטולם.</small>
הַמֻּנָּח הַזֶּה הַכְּלָלִי הָיָה צָרִיךְ לְקַבֵּל אוֹרוֹ בַּתְּחִלָּה, בְּסוֹד הַקַּו הַמִּתְחַבֵּר עִם הָרְשִׁימוּ. אַךְ בַּתְּחִלָּה הָיָה צָרִיךְ לְהִשְׁתַּלֵּם, כִּי מִפְּנֵי כָּךְ הָיָה הַצִּמְצוּם בַּתְּחִלָּה – כְּדֵי שֶׁיִּמָּצֵא מָקוֹם לָרַע שֶׁיִּהְיֶה נִתְקַן, וְסוֹף הַכֹּל יִהְיֶה טוֹב. וְלָכֵן הָאוֹר, שֶׁהוּא מִן הָאֵין סוֹף בָּרוּךְ הוּא, צָרִיךְ לְהַמְתִּין גַּם כֵּן שֶׁיִּהְיֶה הַכְּלִי נִשְׁלָם, שֶׁבּוֹ מֻשְׁרָשׁ עִנְיַן הָרַע, וְאַחַר כָּךְ יָאִיר בּוֹ, וְאָז יִהְיֶה הַכֹּל נִשְׁלָם. עַל כֵּן לֹא נִתְחַבֵּר בַּתְּחִלָּה הָאוֹר עִם הַכֵּלִים, אֶלָּא נֶעְלַם לְמַעְלָה, עַד שֶׁיַּשְׁלִימוּ הַכֵּלִים אֶת עִנְיָנָם, וְהוּא שֶׁיִּתְּנוּ מָקוֹם לָרַע לִשְׁלֹט, וְגַם תִּשְׁלַם שְׁלִיטָתוֹ, וְיָבוֹא תִּקּוּנוֹ לַחֲזֹר הַכֹּל לְטוֹב, אָז יָאִיר בּוֹ הָאוֹר.
<h3><span style="color:Gray;"><small>פתח מב</h3>
<small>אחר שבארנו שהאור אינו נכנס אלא בתיקון הכלים, עכשיו צריך לפרש איך הוא מציאות היכנסו, לפי ענין זה.</small>
תִּקּוּן הַכֵּלִים הָיָה הוֹלֵךְ וְנַעֲשֶׂה מְעַט מְעַט. וּכְפִי מַה שֶּׁהָיוּ נִתְקָנִים – כָּךְ הָיָה הָאוֹר הוֹלֵךְ וְנִכְנַס בָּהֶם. סוֹף תִּקּוּנָם יִהְיֶה לֶעָתִיד לָבֹא, וְכֵן סוֹף כְּנִיסַת וְחִבּוּר הָאוֹר בָּהֶם.
<h3><span style="color:Gray;"><small>פתח מג</h3>
<small>עכשיו צריך להשלים הדבר כסדר מה שהיה בכלים האלה. ועתה צריך לפרש יותר בפרט עניניהם, והעיקר – ענין הרע שהיה מושרש בהם.</small>
הָרַע לֹא הָיָה מֻשְׁרָשׁ כִּי אִם בְּסוֹד הַלְּבוּשִׁים דַּאֲצִילוּת, שֶׁהֵם בי"ע. וְלָכֵן כְּדֵי לְהַשְׁלִימָם הֻצְרַךְ לְפָרְטָם לְכָל עִנְיְנֵיהֶם, שֶׁיַּנִּיחוּ בַּתְּחִלָּה מָקוֹם לָרַע, לְפִי מַה שֶּׁהָיָה מוּכָן בָּהֶם. וְסוֹף סוֹף יַחְזְרוּ לְתַקֵּן כָּל הַקִּלְקוּלִים.
<h3><span style="color:Gray;"><small>פתח מד</h3>
<small>כיון שאמרנו שבספירות האלה היה שורש לעניני הרע, עכשיו צריך לפרש שורש זה מה הוא.</small>
הָאוֹרוֹת אֵינָם מוֹצִיאִים תּוֹלְדוֹתֵיהֶם עַד שֶׁיַּעַמְדוּ בְּעֵרֶךְ אֲלֵיהֶם. כִּי אוֹר גָּדוֹל לֹא יִקָּרֵא עִלָּה לְנִבְרָא אֶחָד קָטָן, כִּי לֹא יֵצֵא מִמֶּנּוּ לְעוֹלָם, שֶׁהֲרֵי הַמַּאֲצִיל יִתְבָּרַךְ שְׁמוֹ שָׂם חֹק הַהַדְרָגָה. וּלְפִי זֶה, הַדִּין שֶׁנִּתְגַּלָּה בָּרְשִׁימוּ, לֹא הִגִּיעַ לְמַדְרֵגָה שֶׁיּוּכַל לִקָּרֵא סִבָּה כְּלָל אֶל הַסִּטְרָא אַחֲרָא, עַד שֶׁהִגִּיעַ לַעֲשׂוֹת הַכְּלִי בַּנְּקוּדִים, כִּי לְמַעְלָה מִזֶּה לֹא נִרְאֶה שׁוּם עִנְיָן שַׁיָּךְ לְעִנְיְנֵי הַסִּטְרָא אַחֲרָא כְּלָל. אַךְ בַּנְּקוּדִים נִגְלָה אֵיזֶה דָּבָר שֶׁיֵּשׁ לוֹ שַׁיָּכוּת לְעִנְיָנָהּ, כִּי רַק כָּאן הָיָה הַמֻּנָּח הַכְּלָלִי שֶׁל כָּל אבי"ע הָאֵלֶּה, הַמַּגִּיעִים עַד הַגַּשְׁמִיּוּת, וְעַד סוֹף כָּל הַנִּמְצָא.
<h3><span style="color:Gray;"><small>פתח מה</h3>
<small>אחר שאמרנו שהיה גילוי הס"א בנקודים האלה, עכשיו נציין לו מקום הפרטי.</small>
רַק בַּחֲלָקִים הַיּוֹתֵר שְׁפָלִים שֶׁבַּכֵּלִים, הָיָה נִרְאָה זֶה הָרֹשֶׁם מְעַט שֶׁל שֹׁרֶשׁ לַסִּטְרָא אַחֲרָא. וְעַל כֵּן נִכְנַס הָאוֹר הַכְּלָלִי בַּתְּחִלָּה, וְהָיָה הוֹלֵךְ וּמִתְפַּשֵּׁט בְּסוֹד הַמֻּנָּח הָרִאשׁוֹן עַד הַחֲלָקִים הַשְּׁפָלִים הָאֵלֶּה. וְהֵם הֵם עִנְיַן הַלְּבוּשִׁים, הַנֶּחְשָׁבִים לְרַגְלֵי הָאֲצִילוּת. וְלָכֵן עַד שֶׁלֹּא הִגִּיעוּ לָהֶם – לֹא הָיְתָה הַשְּׁבִירָה. וּבְהַגִּיעָם שָׁם – הָיְתָה. וְאָז חָזְרוּ לְאָחוֹר, וְיָצְאוּ אֲפִלּוּ מִן הַחֲלָקִים הָעֶלְיוֹנִים.
<h3><span style="color:Gray;"><small>פתח מו</h3>
<small>אחר שבארנו ענין הלבושים האלה, ושהיו צריכים לשלוט כדי להוציא הרע, עכשיו נפרש שליטתם זאת וענינה.</small>
כְּשֶׁהֻצְרַךְ לָתֵת שְׁלִיטָה לַלְּבוּשִׁים בִּפְנֵי עַצְמָם לְתַקֵּן אֶת עַצְמָם, נִתְעַלֵּם הַחֵלֶק הָעֶלְיוֹן שֶׁהָיָה בַּנְּקוּדִים, וְהוּא עִנְיַן הָאֲצִילוּת שֶׁלָּהֶם, וְאָז הָיוּ שׁוֹלְטִים הַלְּבוּשִׁים בִּפְנֵי עַצְמָם. וְזֶה נִקְרָא לָהֶם נְפִילָה, כִּי הָיוּ נוֹפְלִים מִמַּה שֶּׁהָיוּ נִכְלָלִים בָּאֲצִילוּת בְּסוֹד לְבוּשָׁיו, וְשׁוֹלְטִים בִּפְנֵי עַצְמָם, וְלֹא בְּסִדּוּר וְתִקּוּן, אֶלָּא בְּקִלְקוּל, רֵיקִים מִן הָאוֹרוֹת שֶׁנִּתְרַחֲקוּ מֵהֶם. וְאָז הָיוּ פּוֹנִים תָּמִיד לָתֵת מָקוֹם לָרַע לָצֵאת וּלְהִמָּצֵא, כְּדֵי שֶׁיְּתֻקַּן לְבַסּוֹף.
<h3><span style="color:Gray;"><small>פתח מז</h3>
<small>מי שחפץ להבין ענין אחד היטיב, צריך שיקבל מתחלה ציור מספיק מכללות הענין ההוא מן הראש ועד הסוף, אחר כך ילך לפרטים. והטעם לזה פשוט: תחלת המחשבה סוף המעשה, וכל המעשים הראשונים נעשים על פי המחשבה המכונת למה שבא אחר המעשה ההוא. אם כן אי אפשר להבין המעשים הראשונים ההם, על מה הם באים, אלא בידיעת מה שבא אחריהם, כיון שהכוונה בהם לְמַה שיבוא אחריהם. וכן עד סוף כל המעשים, שהרי הכל נעשה בעבור הסוף. והנה תְּנָאֵי המעשים הם לפי מה שמכוון בהם, אך מה שמכוון בהם הוא מה שבא אחריהם. וסוף המכוון הוא המעשה שיבוא בסוף הכל. אם כן מי שירצה להבין עניני המעשים הקודמים – צריך שידע בתחלה הילוכם עד הסוף, ואחר כך יחזור לפרטיהם. ואז לא יצטרך להיות תלוי ועומד בהבנת פרטי הראשונים עד הגיעו לסוף. אלא כשכבר ידוע לו ההילוך, כל פרט ופרט יבינהו במקומו. ועל כן עכשיו שהתחלנו לפרש ענין הלבושים, איך שניתן להם שליטה בפני עצמם כדי שיוציאו הרע מהם, ואחר כך יהיו ראויים להתחבר בהם האור, הנה צריך לפרש בכלל כל הילוך ענינם עד הסוף – שבאים לתיקון. ואחר כך יובנו כל הפרטים שנדבר בהם במעשים הקודמים לזה הסוף.</small>
כְּשֶׁרָצָה הַמַּאֲצִיל יִתְבָּרַךְ שְׁמוֹ לְתַקֵּן עִנְיְנֵי הַלְּבוּשִׁים הָאֵלֶּה, הָיָה מְבָרֵר מַדְרֵגוֹתֵיהֶם אַחַת אַחַת, שֶׁלֹּא תִּהְיֶינָה פּוֹנוֹת אֶל הָרַע, אֶלָּא יַחְזְרוּ פְּנֵיהֶם לְהִסְתַּלֵּק מִמֶּנּוּ. וְאָז כָּל מַדְרֵגָה הָיְתָה מַנִּיחָה עִנְיַן הוֹצָאַת הָרַע לַמַּדְרֵגָה שֶׁלְּמַטָּה מִמֶּנָּה. וְנִמְצָא שֶׁהָיָה לָהּ חֵלֶק בָּזֶה, רַק שֶׁהָיְתָה מִסְתַּלֶּקֶת וּמִתְנַקֵּית מִמֶּנּוּ. וְאָז הִיא הָיְתָה רְאוּיָה לְקַבֵּל אוֹר. וְכֵן כָּל מַדְרֵגָה לַמַּדְרֵגָה שֶׁתַּחְתֶּיהָ, עַד שֶׁנִּתְבָּרְרוּ כָּל הַמַּדְרֵגוֹת שֶׁל אבי"ע, כְּמוֹ שֶׁהֵם עַתָּה. וְהִנִּיחוּ עִנְיַן הוֹצָאַת הָרַע אֶל הַמַּדְרֵגָה הַתַּחְתּוֹנָה שֶׁבְּכָל הַמַּדְרֵגוֹת – בְּמַלְכוּת דַּעֲשִׂיָּה. וְאָז הוּכְנוּ כֻּלָּם לְקַבֵּל אֶת הָאוֹר, חוּץ מִזֹּאת הָאַחֲרוֹנָה, בַּאֲשֶׁר שֶׁאֵין לָאוֹר לְהִתְפַּשֵּׁט אֶלָּא בִּכְלִי שֶׁנֻּקָּה מִן הָרַע. וְכָל זֶה נִקְרָא רַק תִּקּוּן הַלְּבוּשִׁים שֶׁל הַנְּקֻדִּים, שֶׁכְּמוֹ שֶׁהָיוּ הַכֵּלִים מְתֻקָּנִים – כָּךְ הָיָה הָאוֹר הוֹלֵךְ וְנִכְנַס בָּהֶם. וְכָל כְּלִי שֶׁהוּא רָחוֹק יוֹתֵר בְּמַדְרֵגָתוֹ מֵעִנְיַן הָרַע – רָאוּי לְאוֹר יוֹתֵר גָּדוֹל. אַךְ הָאֲצִילוּת הָרִאשׁוֹנָה לֹא חָזַר וְנִתְגַּלָּה, כִּי זֶה לֹא נִקְרָא תִּקּוּן שָׁלֵם שֶׁל אֵלֶּה הַלְּבוּשִׁים כָּל זְמַן שֶׁיֵּשׁ מַדְרֵגָה זֹאת הָאַחֲרוֹנָה כָּךְ – פּוֹנָה לְהוֹצִיא הָרַע, וְרֵיקָה מִן הָאוֹר בִּשְׁבִילוֹ.
<h3><span style="color:Gray;"><small>פתח מח</h3>
<small>כדי להשלים הילוך הכולל של המ"ק, צריך לפרש גם ענין המדרגה הזאת הנשארת באחרונה.</small>
תִּקּוּן מַדְרֵגָה זֹאת הָאַחֲרוֹנָה תָּלוּי בְּמַעֲשֵׂה בְּנֵי אָדָם, שֶׁהֵם יַגְבִּירוּ כֹּחַ הַקְּדֻשָּׁה, וְאָז לֹא יִהְיֶה עוֹד עִנְיַן לָרַע כְּלָל, אֶלָּא הַכֹּל עוֹמֵד לִכְבוֹד הַבּוֹרֵא לְבַד. וְאָז יִקָּרֵא שֶׁנִּתְקְנוּ כָּל הַלְּבוּשִׁים תִּקּוּן שָׁלֵם, וְחוֹזֵר הַכֹּל לְהַשְׁלִים הַמֻּנָּח הָרִאשׁוֹן שֶׁהוּשַׂם – לִהְיוֹת כָּל הַבְּרִיאָה בְּהַשְׁוָאָה אַחַת, חֹק אֶחָד שֶׁל תִּקּוּן שָׁלֵם בְּעִנְיַן גִּלּוּי יִחוּדוֹ שֶׁל מָקוֹם בָּרוּךְ הוּא. וְאָז יִתְגַּלֶּה הָאֲצִילוּת שֶׁל הַנְּקֻדִּים, שֶׁהוּא הַמֻּנָּח הַזֶּה הָרִאשׁוֹן. וְיַשְׁלִים לִכָּנֵס הָאוֹר בַּכֵּלִים כֻּלָּם, וְהַלְּבוּשִׁים יִהְיוּ נִמְשָׁכִים אַחַר הָאֲצִילוּת, וְיִהְיֶה הַכֹּל בְּתִקּוּן שָׁלֵם.
<h3><span style="color:Gray;"><small>פתח מט</h3>
<small>אחר שאמרנו שיחזרו אלה העולמות להמשך אחר האצילות בסוד לבושים, צריך להשלים ביאור זה הדבר לפי הענין שמבי"ע נעשה אבי"ע, וצריך שיחזרו בי"ע.</small>
שֶׁיִּהְיוּ הַכֵּלִים הַלְּבוּשִׁים הָאֵלֶּה שֹׁרֶשׁ לָרַע – זֶה אֵינוֹ קִלְקוּל. כִּי אַדְּרַבָּה, זֶהוּ שְׁלֵמוּת הַבְּרִיאָה לְפִי הַכַּוָּנָה בָּהּ – לְגַלּוֹת הַיִּחוּד הָעֶלְיוֹן בָּרוּךְ הוּא. אַךְ שֶׁבַּתְּחִלָּה הָיוּ שֹׁרֶשׁ לָרַע, שֶׁהָיָה רַע מַמָּשׁ. וְצָרִיךְ שֶׁזֶּה הָרַע שֶׁיַּחֲזֹר לְטוֹב עַל יְדֵי תִּקּוּנֵי בְּנֵי הָאָדָם, וְהוּא עַצְמוֹ יִהְיֶה לִכְבוֹדוֹ שֶׁל מֶלֶךְ – שֶׁזָּכוּ עַל יָדוֹ בְּנֵי הָאָדָם. וּכְדֵי לַעֲשׂוֹת בְּפֹעַל זֶה הַדָּבָר, הֻצְרַךְ שֶׁאֵלֶּה הַלְּבוּשִׁים יִתְּנוּ מָקוֹם לוֹ לְהִמָּצֵא, וְזֶה עַל יְדֵי הַבֵּרוּר וְהַהַדְרָגָה שֶׁנַּעֲשָׂה בָּהֶם, עַד שֶׁנִּשְׁאֲרָה הַמַּדְרֵגָה הָאַחֲרוֹנָה שֶׁל מַלְכוּת דַּעֲשִׂיָּה לְבַדָּהּ לְהוֹצִיא אוֹתוֹ, וְנַעֲשֶׂה מִבי"ע – אבי"ע. וּכְשֶׁכְּבָר נִתְקַן וְחָזַר לְטוֹב – חוֹזְרִים הַדְּבָרִים כְּבָרִאשׁוֹנָה, וְאֵין צֹרֶךְ לוֹ לְהִמָּצֵא בְּפֹעַל, כִּי דַּי שֶׁהָיָה כְּבָר, וְנִתְקַן. וְזֶהוּ: "בִּלַּע הַמָּוֶת לָנֶצַח". וְאָז חוֹזְרִים אבי"ע לְבי"ע, וְחֵלֶק הַמַּלְכוּת דַּעֲשִׂיָּה נִכְלֶלֶת בַּכֹּל שֶׁלָּהּ, וּמִתְגַּלֶּה הָאֲצִילוּת הָעֶלְיוֹן שֶׁל כְּלָלוּת הַנְּקֻדִּים. וְאָז נִשְׁאָרִים הַלְּבוּשִׁים שֹׁרֶשׁ לָרַע שֶׁהָיָה כְּבָר, וְנִתְקַן, וְהֻחְזַר לְטוֹב, וְנִקְרָא שֶׁהִשְׁלִים אָז אֵין סוֹף בָּרוּךְ הוּא אֶת מַעֲשָׂיו, וְנִשְׂגַּב לְבַדּוֹ בְּיִחוּדוֹ.
<h3><span style="color:Gray;"><small>פתח נ</h3>
<small>אחר שנתבאר ההילוך הכללי של המ"ק, עתה צריך לחזור ולפרש הדברים הראשונים לפי ההילוך הזה.</small>
אֵין שׁוּם דָּבָר לְבַטָּלָה, וְעַל כֵּן מַה שֶּׁנִּכְנַס הָאוֹר בַּתְּחִלָּה, וְאַחַר כָּךְ חָזַר וְיָצָא, וַהֲלֹא הָיָה יָכוֹל לַעֲשׂוֹת כָּל הַהַדְרָגָה הַזֹּאת בַּתְּחִלָּה בְּלֹא זֶה – גַּם לָזֶה יֵשׁ פְּעֻלָּה וְתוֹלָדָה עִקָּרִית. וְזֶהוּ שֹׁרֶשׁ פְּרָטִי מַה שֶּׁצָּרִיךְ לָתֵת מְצִיאוּת לְהַנְהָגַת הָעוֹלָם הַזֶּה בְּקִלְקוּלָיו וְתִקּוּנָיו, בְּשָׂכָר וְעֹנֶשׁ, לְפִי הַשִּׁעוּר הַשָּׁלֵם מַה שֶּׁצָּרִיךְ לָזֶה, לֹא פָּחוֹת וְלֹא יוֹתֵר.
<h3><span style="color:Gray;"><small>פתח נא</h3>
<small>אחר שנתבאר ענין כללות עניני השבירה הזאת שהם לצורך ההנהגה, עתה נבאר המקרים שלה בפרט על פי זה השורש.</small>
שֹׁרֶשׁ הַבְּרִיּוֹת הוּא רַק בְּז' תַּחְתּוֹנוֹת, שֶׁהֵם ז' יְמֵי בְּרֵאשִׁית. וְהַג' רִאשׁוֹנוֹת הֵם רַק עֲטָרוֹת עַל הַז' תַּחְתּוֹנוֹת, לְהַנְהִיגָם וּלְתַקְּנָם. עַל כֵּן בִּמְצִיאוּתָם אֵין שַׁיָּךְ קִלְקוּל, כִּי הֵם לְמַעְלָה מִמַּעֲשֵׂה בְּנֵי אָדָם. וְהָעֲווֹנוֹת אֵינָם פּוֹגְמִים אוֹתָם, אֶלָּא מְסַלְּקִים אוֹתָם, וְעַל כֵּן נִמְצְאוּ וְנִתְקַיְּמוּ. אַךְ מַה שֶּׁנִּמְצָא בָּהֶם לְצֹרֶךְ הַז' תַּחְתּוֹנוֹת – זֶה לֹא נִתְקַן אֲפִלּוּ בָּהֶם, כִּי אִם הָיָה נִתְקַן, הָיוּ כָּל הַז' תַּחְתּוֹנוֹת מְתֻקָּנִים גַּם כֵּן. וְלָכֵן גַּם בָּהֶם מַה שֶּׁשַּׁיָּךְ מֵהֶם לְז' תַּחְתּוֹנוֹת – נִפְגַּם. וְזֶה עוֹשֶׂה שֶׁלֹּא יִתְפַּשֵּׁט כֹּחָם הֵיטֵב לְתַקֵּן הַז' תַּחְתּוֹנוֹת, כִּי אִם הָיָה מִתְפַּשֵּׁט תָּמִיד – לֹא הָיָה קִלְקוּל בָּעוֹלָם.
<h3><span style="color:Gray;"><small>פתח נב</h3>
<small>אחר שביארנו ענין הג"ר, עתה צריך לבאר ענין הז"ת.</small>
שֹׁרֶשׁ מְצִיאוּת הַז"א הוּא הַדִּינִים שֶׁל אִמָּא – ה' גְּבוּרוֹת שֶׁלָּהּ. וּלְפִי מְצִיאוּת זֶה כָּל אוֹר עוֹמֵד בִּפְנֵי עַצְמוֹ, וְאֵינוֹ מִתְחַבֵּר עִם חֲבֵרוֹ. וְזֶה כִּי טֶבַע הַדִּין – שֶׁלֹּא לְהַרְאוֹת אַחְוָה, אֶלָּא הַכֹּל עֹצֶב וּפָנִים זוֹעֲפוֹת. אֶלָּא שֶׁאִמָּא מַגְבֶּרֶת עָלָיו הַמִּתּוּק שֶׁלָּהּ, וּכְמוֹ שֶׁהַדִּין נִשְׁקַע – הָעֹצֶב עוֹבֵר, וְהָאַחְוָה נִמְצֵאת. וְעַל דָּבָר זֶה נִכְנֶסֶת אִמָּא בּוֹ, וְעוֹשָׂה לוֹ אַחְוָה בֵּין סְפִירוֹתָיו. אַךְ זֶה עוֹשָׂה עַל יְדֵי הַמַּלְכוּת, כִּי הִיא הוּשְׂמָה מָאנָא דְּכֹלָּא, שֶׁלֹּא יַשְׁפִּיעוּ הָאוֹרוֹת כָּל אֶחָד בִּפְנֵי עַצְמוֹ, אֶלָּא יֵלְכוּ כֻּלָּם רַק אֶל מָקוֹם אֶחָד. וְאָז מִתְעוֹרֵר בֵּינֵיהֶם חִבּוּר, וּפוֹנִים כֻּלָּם אֵלֶיהָ, בְּסוֹד: "אַיֶּלֶת אֲהָבִים", וְהֵם עַצְמָם מִתְחַבְּרִים זֶה עִם זֶה. וְיוֹתֵר שֶׁהֵם פּוֹנִים אֵלֶיהָ – מִתְגַּבֶּרֶת בֵּינֵיהֶם הָאַחְוָה, וּמַגַּעַת אֶל הַשִּׂמְחָה הָרַבָּה. וְזֶה מַה שֶּׁהָיָה חָסֵר בִּמְלָכִין קַדְמָאִין, כִּי הַו"ק לֹא הָיוּ פּוֹנִים אֶל הַמַּלְכוּת, וְלָכֵן לֹא יָצְאוּ מִן הָעֹצֶב וְזַעַף הַפָּנִים. וְאִמָּא הָיְתָה מַנַּחַת אוֹתָם כָּךְ עֲדַיִן. וּכְנֶגֶד זֶה הָיוּ חֲסֵרִים ג"ר שֶׁל ז"א, שֶׁהֵם מַה שֶּׁאִמָּא בָּאָה בּוֹ וּמְתַקַּנְתּוֹ. וְאָז הָיוּ נִקְרָאִים רְשׁוּת הָרַבִּים, וְזֶהוּ מַצָּב שֶׁמִּמֶּנּוּ יָצְאָה הַסִּטְרָא אַחֲרָא, שֶׁעַל כֵּן טִבְעָהּ וּפְעֻלָּתָהּ רַק לְהַפְרִיד.
<h3><span style="color:Gray;"><small>פתח נג</h3>
<small>אחר שנתבארו הפרטים העיקרים של השבירה, עתה צריך לבאר איך נמשך אחריהם ענין התיקון.</small>
כָּל מַה שֶּׁנִּתְקַלְקֵל בִּזְמַן הַשְּׁבִירָה הוּא מַה שֶּׁצָּרִיךְ לָלֶכֶת לְתַקֵּן מְעַט מְעַט. וְהַיְנוּ, בֵּין יְרִידַת אֲחוֹרֵי אַבָּא וְאִמָּא, בֵּין שְׁבִירַת שְׁאָר הַסְּפִירוֹת, כָּל מַה שֶּׁנֶּחְסַר בְּאוֹתוֹ הַזְּמַן – הֲרֵי הִתְחִיל מִלּוּאוֹ בִּזְמַן הַתִּקּוּן. וְסוֹף מִלּוּי הַכֹּל – הוּא הַתִּקּוּן הַשָּׁלֵם שֶׁיִּהְיֶה לֶעָתִיד לָבֹא.
<h3><span style="color:Gray;"><small>פתח נד</h3>
<small>אחר שנתבאר ענין השבירה, עכשיו צריך לבאר מה היה אחר כך.</small>
בִּזְמַן שֶׁנִּשְׁבְּרוּ הַכֵּלִים – נִטַּל מֵהֶם כֹּחַ הַהַנְהָגָה. וְגַם לֹא הָיוּ עוֹמְדִים בְּסוֹד צוּרָה שְׁלֵמָה, אֶלָּא מִינֵי כֹּחַ בִּלְתִּי שְׁלֵמִים וּבִלְתִּי רְאוּיִים לִפְעֹל פְּעֻלָּה. וּמְקוֹרָם הָיָה מְקַיְּמָם כָּךְ, עַד בֹּא הֶאָרָה חֲדָשָׁה שֶׁתַּשְׁלִימֵם, וְתִתֵּן לָהֶם צוּרָה וּפְעֻלָּה.
<h3><span style="color:Gray;"><small>פתח נה</h3>
<small>כיון שביארנו שהיה לכלים קיום בזמן שלא היו עושים כלום. ולקמן <small>(פתח נז)</small> נאמר שהוא בסדר רפ"ח, עכשיו צריך לפרש ענינים כלליים מה שצריך להקדים בזה.</small>
מִנְיָן אֶחָד, שֶׁשְּׁנֵי שֵׁמוֹת אוֹ יוֹתֵר בָּאִים אֵלָיו בִּדְרָכִים שׁוֹנִים – נוֹדַע שֶׁהוּא עִקָּר אֶחָד שֶׁצְּרִיכִים לְהִתְחַבֵּר שָׁם כָּל אֶחָד לְפִי הַדֶּרֶךְ שֶׁלּוֹ, אַךְ שֶׁבְּסוֹף מְסִבּוֹתָיו יַגִּיעַ שָׁם. וְזֶה סוֹד הָע"ב, שֶׁיֵּשׁ בְּכָל הַד' שֵׁמוֹת ע"ב ס"ג מ"ה ב"ן, שֶׁלְּכָל אֶחָד יֵשׁ דֶּרֶךְ בִּפְנֵי עַצְמוֹ, אַךְ כֻּלָּם מַגִּיעִים לָזֶה. זֶה מַרְאֶה שֶׁהוּא עִקָּר אֶחָד שֶׁצְּרִיכִים כֻּלָּם לְהַגִּיעַ אֵלָיו, כָּל אֶחָד לְפִי דַּרְכּוֹ. וְהָאֱמֶת, שֶׁזֶּה בָּא מֵאֲרִיךְ אַנְפִּין, שֶׁמִּמֶּנּוּ יוֹצְאִים אַבָּא וְאִמָּא ז"א וְנוּקְבָא, וְהוּא ע"ב אֶחָד, שֶׁד' יוּדִי"ן שֶׁבּוֹ מוֹצִיאִים עסמ"ב. וְכָל אֶחָד מֵהֶם צָרִיךְ לְהַגִּיעַ אֶל הוֹרָאַת שָׁרְשׁוֹ, שֶׁהִיא הָע"ב, וְזֶה הַכֹּחַ הַיּוֹתֵר חָזָק שֶׁבָּהֶם.
<h3><span style="color:Gray;"><small>פתח נו</h3>
<small>כיון שביארנו הע"ב שבכל השמות, צריך לבאר עוד ענין אחד פרטי, שנראה קשה בזה הענין.</small>
אַף עַל פִּי שֶׁמִּסְפַּר הָרִבּוּעַ, שֶׁהוּא ע"ב, יֶשְׁנוֹ בְּכָל הַשֵּׁמוֹת, אֵין נֶחְשַׁב לָהֶם אֶלָּא מַה שֶּׁהוּא פְּרָטִי לָהֶם, כָּל אֶחָד בִּפְנֵי עַצְמוֹ. רַק ב"ן, שֶׁאֵין לוֹ בִּפְנֵי עַצְמוֹ – נֶחְשַׁב לוֹ מַה שֶּׁיֵּשׁ לוֹ. וְזֶה מַרְאֶה שֶׁלְּכָל אֶחָד יֵשׁ הוֹרָאָה שָׁוָה בַּתְּחִלָּה, אֲפִלּוּ בִּבְחִינַת הַפָּשׁוּט, כִּי זֶה לְפִי מְצִיאוּתָם. אַךְ בְּהִמָּלְאָם, שֶׁהֵם מִשְׁתַּנִּים זֶה מִזֶּה, נִתַּן לְכָל אֶחָד הוֹרָאָה בִּפְנֵי עַצְמָהּ, לְפִי הַפְּעֻלָּה שֶׁהוּא פּוֹעֵל בִּפְנֵי עַצְמוֹ. וּב"ן שֶׁאֵינוֹ פּוֹעֵל בִּפְנֵי עַצְמוֹ, אֶלָּא שֶׁמְּקַבֵּל מַה שֶּׁנּוֹתְנִים לוֹ, לָכֵן אֵין לוֹ הוֹרָאָה אַחֶרֶת, וּמִתְחַבֵּר עִם הָאֲחֵרִים בַּהוֹרָאָה הָרִאשׁוֹנָה הַכְּלָלִית.
<h3><span style="color:Gray;"><small>פתח נז</h3>
<small>אחר שביארנו ענין הע"ב הזה, צריך לבאר מה פעולתו, ומה ענינו בענין הכלים הנשברים.</small>
עִקַּר הַמֶּרְכָּבָה הוּא אֵלֶּה הָע"ב, שֶׁהוּא הִתְחַזֵּק ד' הַפַּרְצוּפִים בַּאֲרִיךְ אַנְפִּין, שֶׁהוּא נִשְׂגָּב מִן הַקִּלְקוּלִים. וְכָאן הַכִּסֵּא נוֹשֵׂא אֶת נוֹשְׂאָיו. עַל כֵּן מִכָּאן הֻצְרַךְ לָרֶדֶת רפ"ח נִיצוֹצִין, לְהַחֲזִיק וּלְקַיֵּם הַכֵּלִים הַיּוֹרְדִים, שֶׁלֹּא יֵעָשֶׂה חֻרְבָּן גָּמוּר, אֶלָּא בְּדֶרֶךְ שֶׁיַּחֲזֹר לִתָּקֵן. וְכֵן הֻשְׁרְשׁוּ עִנְיְנֵי הָעוֹלָם הַזֶּה, שֶׁיַּעֲמֹד כָּךְ כֹּחַ אֶחָד, שֶׁלֹּא לַעֲזֹב הָעוֹלָם לֵחָרֵב חַס וְשָׁלוֹם. אֶלָּא בַּכֹּחַ הַזֶּה הַנִּשְׁאָר – יְתֻקַּן מַה שֶּׁנִּתְקַלְקֵל.
<h3><span style="color:Gray;"><small>פתח נח</h3>
<small>זה תירוץ לסתירה אחת שנראית לכאורה בענין זה המ"ק, שאנו אומרים [שהיו] מצד מלכות, ועל כן היו כך בלתי תיקון. ובמקום אחר אנו אומרים – אדרבה ששליטת המלכות גורמת התיקון.</small>
הַיֹּפִי וְהַחֶמְדָּה שֶׁל מַלְכוּת אֵינוֹ בָּהּ אֶלָּא כְּשֶׁהַיְסוֹד עִמָּהּ, כִּי שְׁלֵמוּתָהּ מִמֶּנּוּ. וּבִהְיוֹתָהּ בְּלֹא הוּא – אַדְּרַבָּה, מִמֶּנָּה כָּל חִסָּרוֹן וְכָל עֹצֶב. וּבִהְיוֹתָהּ עִמּוֹ – מִמֶּנָּה כָּל שִׂמְחָה לַזָּכָר עַצְמוֹ. וְלָכֵן בַּתְּחִלָּה הָיָה הַכֹּל בְּסוֹד ב"ן, וְהִיא הַנּוּקְבָא בְּלִי הַזָּכָר, מִשָּׁם כָּל הָעֹצֶב. וְהַו"ק לֹא פָּנוּ אֶל הַמַּלְכוּת, כִּי לֹא נִתְּנָה לָהֶם הַחֶמְדָּה. אַךְ כְּשֶׁבָּא יְסוֹד בְּסוֹד מ"ה – אָז הִיא נִשְׁלְמָה, וְהִיא עַצְמָהּ מְעוֹרֶרֶת הַחֶמְדָּה בַּזָּכָר עַצְמוֹ, וְזֶהוּ הַתִּקּוּן.
<h2><span style="color:LightGray;"><small>עולם התיקון</h2>
<h3><span style="color:Gray;"><small>פתח נט</h3>
<small>אחר שביארנו עניני השבירה נבוא עתה לבאר התיקון שנעשה אחריהם.</small>
הַתִּקּוּן הוּא שֶׁנִּקְשְׁרוּ שְׁתֵּי הַהֶאָרוֹת – שֶׁל הַמֵּצַח וְהָעֵינַיִם דְּאָדָם קַדְמוֹן בְּיַחַד, וְהֵן מ"ה וּב"ן. וּמִיָּד נִתְעוֹרְרָה הָאַהֲבָה בֵּין הָאוֹרוֹת, וְאֵינָם עוֹד בְּעֹצֶב כְּמוֹ בַּתְּחִלָּה, אֶלָּא כָּל אֶחָד מַרְאֶה פָּנִים לַחֲבֵרוֹ. וְנִקְשָׁרִים אֵלֶּה בְּאֵלֶּה, בְּסוֹד אָב וָאֵם, בֵּן וּבַת, שֶׁכָּל אֶחָד מַרְאֶה קֻרְבָה לַחֲבֵרוֹ כְּפִי הָעִנְיָן הָרָאוּי לוֹ.
<h3><span style="color:Gray;"><small>פתח ס</h3>
<small>זהו תירוץ קושיא אחת הנראית לכאורה בענין המ"ק ותיקונם, שפעם אחת אומרים שהמ"ק מן העינים, ומ"ה מן המצח, ופעם אחת אומרים שהמ"ק בסוד מלכות דא"ק, ומ"ה היא טיפת מ"ד של היסוד שלו.</small>
אַחַר שֶׁיָּצְאוּ הָאוֹרוֹת שֶׁל הָעֵינַיִם דְּאָדָם קַדְמוֹן, שֶׁהֵם ב"ן, נִקְשְׁרוּ תַּחַת הַנְהָגַת מַלְכוּתוֹ שֶׁל אָדָם קַדְמוֹן. וּכְשֶׁיָּצְאָה הֶאָרַת הַמֵּצַח, שֶׁהִיא מ"ה, נִקְשְׁרָה תַּחַת הַנְהָגַת הַיְסוֹד דְּאָדָם קַדְמוֹן. וְאָז נִזְדַּוְּגוּ יְסוֹד וּמַלְכוּת דְּאָדָם קַדְמוֹן, וְלָכֵן נִתְבַּסְּמוּ הַדִּינִים, וְהָלְכָה הַהַנְהָגָה בְּתִקּוּן וּבְאַהֲבָה.
<h3><span style="color:Gray;"><small>פתח סא</h3>
<small>כבר אמרנו התיקון בכלל, שהלכה ההנהגה בתיקון. עכשיו צריך לפרט הדברים בפרטיו, והענין הראשון – חיבור מ"ה וב"ן.</small>
מ"ה הָיָה מְחַבֵּר עִמּוֹ כָּל הַמַּדְרֵגוֹת שֶׁהָיָה מִתְבָּרֵר מִב"ן, וּמֵהֶם הָיָה עוֹשֶׂה כָּל הָאִילָן שֶׁל הַקְּדֻשָּׁה, דְּהַיְנוּ אבי"ע. אַךְ נִשְׁאֲרוּ עוֹד מַדְרֵגוֹת מִב"ן שֶׁלֹּא נִתְחַבְּרוּ עִם מ"ה. וְעַל כֵּן לֹא נִשְׁלְמָה עֲדַיִן הַבְּרִיאָה, שֶׁיֵּשׁ בָּהּ כַּמָּה חֶסְרוֹנוֹת, וְזֶה הוֹלֵךְ וְנִתְקָן מְעַט מְעַט, עַד שֶׁיִּהְיֶה נִתְקָן הַכֹּל, וְיִהְיֶה הַכֹּל בִּשְׁלֵמוּת.
<h3><span style="color:Gray;"><small>פתח סב</h3>
<small>אחר שהזכרנו חיבור מ"ה וב"ן, עכשיו צריך לפרש מהו תולדת כל אחד מהם.</small>
בִּסְפִירוֹת ב"ן נִשְׁרָשִׁים כָּל דִּבְרֵי הַקִּלְקוּלִים, דְּהַיְנוּ כָּל מַה שֶּׁנּוֹתֵן מָקוֹם לַפְּגָמִים לְהִמָּצֵא, וְאַחֲרֵיהֶם לָעוֹנָשִׁים. בִּסְפִירוֹת מ"ה – כָּל דִּבְרֵי הַתִּקּוּן, לְתַקֵּן קִלְקוּלִים אֵלֶּה. וּלְפִי הַהַנְהָגָה הַצְּרִיכָה, צָרִיךְ שֶׁכָּל מַדְרֵגָה תִּהְיֶה בְּנוּיָה מִשְּׁנֵיהֶם. וְאָז מִצַּד ב"ן שֶׁבָּהּ – יִמָּצְאוּ כָּל עִנְיְנֵי הָרַע, וּמִצַּד מ"ה – כָּל עִנְיְנֵי הַטּוֹב.
<h3><span style="color:Gray;"><small>פתח סג</h3>
<small>אחר שביארנו פעולת מ"ה וב"ן מה הם בהנהגה, עתה נפרש ענין התולדות המשתלשלות מהם ביחד.</small>
כֵּיוָן שֶׁהַהַנְהָגָה הוֹלֶכֶת כָּךְ – בְּסוֹד חֶסֶד וְדִין, שֹׁרֶשׁ הַטּוֹב וְשֹׁרֶשׁ הָרַע, לָכֵן לְכָל פְּעֻלָּה צָרִיךְ שְׁנֵי מוֹלִידִים. וְעַל כֵּן לֹא יֵצֵא אוֹר אֶחָד אֶלָּא עַל יְדֵי שְׁנֵי אוֹרוֹת שֶׁיַּמְשִׁיכוּ אוֹתוֹ. וּשְׁנֵי הָאוֹרוֹת יִהְיוּ – אֶחָד זָכָר מִצַּד מ"ה, וְאַחַת נוּקְבָא מִצַּד ב"ן. וְאָז יוֹלִידוּ הָאוֹר הַצָּרִיךְ לְהִוָּלֵד – בָּנוּי מִמ"ה וּב"ן גַּם כֵּן.
<h3><span style="color:Gray;"><small>פתח סד</h3>
מִכְּלַל הַסְּפִירוֹת שֶׁנִּשְׁבְּרוּ וְיָרְדוּ, מִתְבָּרְרִים חֲלָקִים מַה שֶּׁמִּתְבָּרְרִים, וְעוֹלִים לְקַבֵּל אוֹרוֹתֵיהֶם בָּאֲצִילוּת, וְזֶה עַל יְדֵי הַנּוּקְבָא, שֶׁמַּעֲלָה אוֹתָם כָּךְ. וּכְנֶגְדָם יוֹרְדִים מַדְרֵגוֹת מִן הַמ"ה, כְּלִי וָאוֹר, וּמִתְחַבְּרִים עִמָּהֶם, וְזֶה עַל יְדֵי הַזָּכָר שֶׁמַּמְשִׁיךְ אוֹתָם כָּךְ, וְנוֹתֵן אוֹתָם בְּנוּקְבָא. אַף עַל פִּי כֵן, בְּתִקּוּן הַכֵּלִים הָעוֹלִים עַל יְדֵי הַנּוּקְבָא, נִכְנָס גַּם הַזָּכָר, וְהוּא מְתַקֵּן הַיָּמִין שֶׁבָּהֶם, וְהַנְּקֵבָה מְתַקֶּנֶת הַשְּׂמֹאל שֶׁבָּהֶם. וְאַחַר כָּךְ מִתְחַבְּרִים הַחֲלָקִים בְּיַחַד. וְכֵן מִתְחַבֵּר מ"ה עִם כָּל אֶחָד מֵהֶם, וְנִשְׁלֶמֶת הַתּוֹלָדָה.
<h3><span style="color:Gray;"><small>פתח סה</h3>
<small>זה תירוץ קושיא על שאמרנו שדו"ן נתחדש אחר התיקון.</small>
עִנְיַן הַדו"ן נִמְצָא גַּם לְמַעְלָה מִזֶּה, כֵּיוָן שֶׁכְּבָר הוּשְׂמָה הַהַנְהָגָה בְּסוֹד חֶסֶד וְדִין. אֶלָּא בַּנְּקוּדִים הָיָה הַשִּׁנּוּי, שֶׁבַּתְּחִלָּה לֹא הָיָה בָּהֶם תִּקּוּן דו"ן, יַעַן יָצָא הַב"ן לְבַדּוֹ, וְאַחַר כָּךְ נִתַּן בָּהֶם מ"ה עַל יְדֵי הַתִּקּוּן. וְלָכֵן כָּל שֹׁרֶשׁ שֶׁל דו"ן שֶׁמֵּהָאֲצִילוּת וּלְמַטָּה תָּלוּי בְּמַתְקְלָא, שֶׁהוּא סוֹד חִבּוּר מ"ה וּב"ן.
<h3><span style="color:Gray;"><small>פתח סו</h3>
<small>אחר שביארנו ענין התיקון בדו"ן, עתה נבאר פרטיות ענין זה.</small>
תִּקּוּן כָּל דָּבָר עַל יְדֵי דו"ן הוּא בְּסוֹד זִוּוּג עִבּוּר וְלֵידָה. בַּזִּוּוּג נִמְשָׁכִים הַחֲלָקִים דְמ"ה וּב"ן, עַד שֶׁנִּתַּן הַכֹּל בְּנוּקְבָא, וְשָׁם נִמְצָא בִּכְלַל אֶחָד כָּל מַה שֶּׁצָּרִיךְ לִמָּצֵא בָּאוֹר הַהוּא, שֶׁלֹּא יִהְיֶה צָרִיךְ לְהוֹסִיף אוֹ לִגְרֹעַ. אַחַר כָּךְ צָרִיךְ לְפָרֵט זֶה הַכְּלָל לַחֲלָקָיו, וְאֵינוֹ מִתְגַּלֶּה בִּפְנֵי עַצְמוֹ, עַד שֶׁיַּעֲמִיד כָּל חֲלָקָיו בְּגִלּוּי שָׁלֵם, וְעַל כֵּן עַד הַזְּמַן הַהוּא נֶעְלַם בָּאוֹר שֶׁהוּא נִתְלֶה בּוֹ, לְקַבֵּל מִמֶּנּוּ שְׁלֵמוּתוֹ, וְזֶה מִצַּד הִשְׁתַּלֵּם הָאוֹרוֹת אֵלֶּה עַל יְדֵי אֵלֶּה. כְּשֶׁהִגִּיעַ לְמַדְרֵגָה שֶׁנִּרְאוּ כָּל פְּרָטָיו, אַךְ שֶׁלֹּא יִהְיֶה בְּכָל אֶחָד מֵהֶם אֶלָּא שִׁעוּר הֶאָרָה הַיּוֹתֵר קְטַנָּה שֶׁאֶפְשָׁר לִהְיוֹת, אָז הוּא מִתְגַּלֶּה בִּפְנֵי עַצְמוֹ, כֵּיוָן שֶׁכְּבָר אֵין יֵשׁ פְּרָטִיּוּת אוֹר לִפָּרֵט עוֹד, אֶלָּא לְהוֹסִיף כֹּחַ וְהֶאָרָה. וְהִתְגַּלּוּתוֹ מִן הַמָּאוֹר הָעֶלְיוֹן לַחוּץ – זֶהוּ שֶׁיִּקָּרֵא לֵידָה.
<h3><span style="color:Gray;"><small>פתח סז</h3>
קִפּוּל רַגְלֵי אֲרִיךְ אַנְפִּין הָיָה הַכֹּחַ הָרִאשׁוֹן שֶׁנִּתַּן לַכֵּלִים הַנִּשְׁבָּרִים לְהִתְעַלּוֹת. וּמִשָּׁם וָהָלְאָה יָכְלוּ לִהְיוֹת כָּל הָעֲלִיּוֹת שֶׁבָּהֶם. וְהָאֱמֶת, שֶׁהַכֵּלִים הָיוּ תְּלוּיִים בְּאֵלֶּה הָרַגְלַיִם, וּבַתְּחִלָּה הָיוּ מִתְקַיְּמִים עַל יָדָם לְמַטָּה. וּבְהִקָּפְלָם – נִתַּן גַּם בַּכֵּלִים כֹּחַ הַחֲזָרָה לְמַעְלָה. וְזֶה מַה שֶּׁאֲרִיךְ אַנְפִּין הוּא שֹׁרֶשׁ לַכֹּל, וְזֶה הָיָה הַחֵלֶק שֶׁל אֲרִיךְ אַנְפִּין, שֶׁבּוֹ הָיוּ נִשְׁרָשִׁים הַכֵּלִים בִּזְמַן רִדְתָּם. וְאַחַר כָּךְ נִשְׁרְשׁוּ גַּם בְּחג"ת, כְּשֶׁנִּתְוַסֵּף בָּהֶם הַתִּקּוּן.
<h3><span style="color:Gray;"><small>פתח סח</h3>
<small>אחר שנתבאר ענין תיקון אלה הכלים, שמ"ה מברר אותם, ומה שמברר ומחבר אליו, ועליות שהם עולים, נבאר עתה החק לכל זה, שבו הם נדונים בכל פרטיהם.</small>
הַחֲלָקִים הָעוֹלִים, וְהַדְרָגוֹתֵיהֶם, וְדַרְכֵי חִבּוּרֵיהֶם – זֶהוּ דַּוְקָא מַה שֶּׁצָּרִיךְ לְהֵעָשׂוֹת הָעוֹלָם הַזֶּה בַּדֶּרֶךְ אֲשֶׁר הוּא צָרִיךְ לְהֵעָשׂוֹת, בְּכָל כָּךְ תִּקּוּנִים, בְּכָל כָּךְ חֶסְרוֹנוֹת, בְּכָל כָּךְ חֻקִּים, כְּמוֹ שֶׁצָּרִיךְ לְתַשְׁלוּם סִבּוּב הַהַנְהָגָה.
<h3><span style="color:Gray;"><small>פתח סט</h3>
<small>אחר שביארנו הענינים מה שנעשו כדי לחבר מ"ה וב"ן, ולבנות מהם העולמות, עתה נבאר בכלל אחד מהו הסדר הכולל, שמתקן בעולמות האלה.</small>
מְצִיאוּת הַתִּקּוּן הוּא מִשְׁקַל מַה שֶּׁצְּרִיכִים כָּל הָאוֹרוֹת לְתַקֵּן אִישׁ בְּעַד חֲבֵרוֹ, בְּכָל כָּךְ מִינֵי פְּתִיחוֹת, וּבְכָל כָּךְ מִינֵי סְתִימוֹת, שֶׁבֵּין כֻּלָּם נִמְצֵאת הַהַנְהָגָה מְתֻקֶּנֶת בְּכָל הַסְּדָרִים הַגְּדוֹלִים שֶׁיֵּשׁ בָּהּ לְסַבֵּב כָּל הַבְּרִיאָה בְּסִבּוּב אֶחָד, שֶׁבּוֹ כָּל דָּבָר יִסְתַּיֵּם בְּטוֹב וּשְׁלֵמוּת גָּמוּר.
<h2><span style="color:LightGray;"><small>פרצופים</h2>
<h3><span style="color:Gray;"><small>פתח ע</h3>
<small>אחר התיקון היה הענין שהספירות נעשו פרצופים, וזה מה שנבאר עתה. אך בתחלה צריך לבאר מהו ענין הפרצוף.</small>
פַּרְצוּף הוּא מַה שֶּׁאוֹר אֶחָד מִתְפַּשֵּׁט וּמִתְגַּלֶּה בְּכָל פְּרָטָיו, בְּסֵדֶר אֶחָד, שֶׁבּוֹ אֵיזֶה חֲלָקִים נִשְׁאָרִים פְּנִימִים, וְאֵיזֶה חִיצוֹנִים, אֵיזֶה עֶלְיוֹנִים, וְאֵיזֶה תַּחְתּוֹנִים. וְכֻלָּם מְקֻשָּׁרִים בְּסֵדֶר אֶחָד, לִהְיוֹת מִתְחַבְּרִים אֵלֶּה בְּאֵלֶּה, וּמִתְנַהֲגִים עַל פִּי הַנְהָגָה אַחַת כְּלָלִית, כָּל אֶחָד לְפִי עִנְיָנוֹ. וּכְלָלוּתָם הֵם תרי"ג חֲלָקִים, כָּל אֶחָד בָּנוּי אַחַר כָּךְ מִכַּמָּה חֲלָקִים קְטַנִּים, כְּמוֹ שֶׁצָּרִיךְ לִשְׁלֵמוּתוֹ.
<h3><span style="color:Gray;"><small>פתח עא</h3>
<small>אחר שנתבאר ענין הפרצופים, שהם בסוד דמות אדם, עתה נוסיף עוד ביאור בזה, בענין ההקבלה של סוד הפרצופים ודמות אדם.</small>
סֵדֶר אוֹרוֹת הַפַּרְצוּף וְקִשְׁרֵיהֶם וְכָל עִנְיְנֵיהֶם, הוּא מַמָּשׁ כְּסֵדֶר אֵבְרֵי הַגּוּף בָּאָדָם. כָּל מַה שֶּׁיֵּשׁ בָּאָדָם – יֵשׁ כְּנֶגְדּוֹ בְּעִנְיַן הָאוֹרוֹת בַּפַּרְצוּפִים לְמַעְלָה.
<h3><span style="color:Gray;"><small>פתח עב</h3>
<small>אחר שביארנו ענין הפרצופים במה שהם שוים זה לזה, עכשיו צריך לפרש ענין מה שהם משונים זה מזה.</small>
הַפַּרְצוּפִים – מֵהֶם זְכָרִים, וּמֵהֶם נְקֵבוֹת. דְּהַיְנוּ, מֵהֶם מַמְשִׁיכִים הַחֶסֶד, וּמֵהֶם הַדִּין. וּבְזִוּוּגָם מִתְחַבְּרוֹת הַהַמְשָׁכוֹת בְּיַחַד, וְנוֹלֶדֶת הַפְּעֻלָּה הַצְּרִיכָה. כִּי אֵין דָּבָר שֶׁאֵינוֹ מֻסְכָּם מִשְׁתֵּי מִדּוֹת חֶסֶד וְדִין. וְיֵשׁ אֵיזֶה שִׁנּוּיִים בְּאוֹרוֹתֵיהֶם, וְשִׁנּוּי מַמָּשׁ בְּחֻקָּם. אַךְ שִׁנּוּי הַצּוּרָה, שִׁנּוּי מַמָּשׁ, אֵינוֹ אֶלָּא בְּאוֹרוֹת הַהַמְשָׁכָה, שֶׁהֵם הַיְסוֹדוֹת, כִּי הֵם הַמַּמְשִׁיכִים, וַאֲלֵיהֶם נִמְשָׁכִים כָּל חֶלְקֵי הַפַּרְצוּף, לְהַמְשִׁיךְ לְפִי חֻקָּם.
<h3><span style="color:Gray;"><small>פתח עג</h3>
<small>עד עתה ביארנו ההפרש שבין הפרצופים הזכרים לנקבות, עתה צריך לבאר ההפרש שבין זכר לזכר, ונקבה לנקבה.</small>
חִבּוּר הַדו"ן הוּא הַשְּׁלֵמוּת, וּבוֹ נִמְשֶׁכֶת הַהַשְׁפָּעָה. וְלָכֵן כָּל מַה שֶּׁהַדו"ן קְרוֹבִים יוֹתֵר מֵאֲלֵיהֶם – מוֹרֶה שְׁלֵמוּת, שֶׁאֵין צָרִיךְ שָׁם עֲבוֹדַת הַתַּחְתּוֹנִים. וְכָל מַה שֶּׁהוֹלְכִים וּמִתְרַחֲקִים זֶה מִזֶּה – מוֹרֶה שֶׁצָּרִיךְ שְׁלֵמוּת, וְשֶׁצָּרִיךְ שָׁם עֲבוֹדַת הַתַּחְתּוֹנִים.
<h2><span style="color:LightGray;"><small>עתיק</h2>
<h3><span style="color:Gray;"><small>פתח עד</h3>
<small>עד עכשיו דברנו בפרצופים בכלל, עתה נתחיל לפרש הפרצופים מי הם בפרט.</small>
עַתִּיק הוּא הַפַּרְצוּף הָרִאשׁוֹן הַנֶּחְשָׁב לָאֲצִילוּת, וְהוּא מַלְכוּת שֶׁל א"ק, מִתְפַּשֶּׁטֶת בַּתִּקּוּנִים הַצְּרִיכִים לָזֶה, וּמִתְלַבֶּשֶׁת בָּאֲצִילוּת, לְקַשְּׁרוֹ בְּא"ק, וּלְקַיְּמוֹ וּלְהַנְהִיגוֹ.
<h3><span style="color:Gray;"><small>פתח עה</h3>
<small>אחר שביארנו עתיק בכלל, עתה נפרש ענינו, ובתחלה בנינו.</small>
פַּרְצוּף עַתִּיק בָּנוּי מִמ"ה וּב"ן, וְהֵם דו"ן שֶׁלּוֹ, עוֹמְדִים בְּחִבּוּר אֶחָד מַמָּשׁ כְּגוּף אֶחָד, עַד שֶׁאִי אֶפְשָׁר לְצַיֵּן לָהֶם מָקוֹם, לוֹמַר זֶה יָמִין וְזֶה שְׂמֹאל, אֶלָּא מִתְחַבְּרִים בְּחִבּוּר אֶחָד מַמָּשׁ, שֶׁנַּעֲשָׂה מִבֵּינֵיהֶם גּוּף אֶחָד.
<h3><span style="color:Gray;"><small>פתח עו</h3>
<small>עכשיו צריך לפרש עוד פרט אחד שצריך להבין בענין דו"ן דעתיק, אחר שביארנו ענינו בכלל.</small>
גַּם מְצִיאוּת הָאֲחוֹרַיִם, שֶׁהֵם מַה שֶּׁהָאוֹרוֹת מִתְחַשְּׁכִים וְאֵינָם מְאִירִים שָׁם, אֵינוֹ נִרְאֶה בְּעַתִּיק, כִּי כֻּלּוֹ מַרְאֶה פָּנִים לְכָל צַד. וּבְחִינַת הָאֲחוֹרַיִם נִבְלַע בִּבְחִינַת הַפָּנִים, שֶׁהֵם הַשּׁוֹלְטִים שָׁם, רַק שֶׁיֵּשׁ פָּנִים מִצַּד מ"ה, וּפָנִים מִצַּד ב"ן, וְאוֹתָם שֶׁל ב"ן נֶחְשָׁבִים כְּמוֹ אָחוֹר לְשֶׁל מ"ה.
<h3><span style="color:Gray;"><small>פתח עז</h3>
<small>הוא פירוש הזווגים של עתיק ונוקביה, כיון שהם כגוף אחד ממש.</small>
חִבּוּר דו"ן אֵלֶּה, הוּא מַמָּשׁ כְּמוֹ שְׁנֵי כֹּחוֹת שֶׁמִּתְחַבְּרִים בְּיַחַד בְּתוֹךְ גּוּף אֶחָד.
<h3><span style="color:Gray;"><small>פתח עח</h3>
<small>עכשיו צריך לפרש פעולת עתיק מה היא בהנהגה, וסדריו לפי זה, אחר שכבר שנתבאר ענינו. ובתחלה צריך לבאר הקדמות בענין ההנהגה, שלצרכם יש עתיק בכל סדריו.</small>
כָּל הַמַּעֲשִׂים הַנַּעֲשִׂים – נִשְׁאָר תּוֹלַדְתָּם קַיֶּמֶת, אַף עַל פִּי שֶׁהַמַּעֲשֶׂה חָלַף כְּבָר; וְהַיְנוּ קִלְקוּל שֶׁנִּתְקַן – אֵין רֹשֶׁם הַקִּלְקוּל אָבַד, אֶלָּא נִרְשַׁם כָּךְ: קִלְקוּל שֶׁהָיָה לוֹ תִּקּוּן. וְכֵן לְהֵפֶךְ ח"ו. וְהַיְנוּ כִּי אֵין שִׁכְחָה לִפְנֵי כִּסֵּא כְבוֹדוֹ. וּבְסוֹף כָּל הַסִּבּוּב יִהְיֶה הַתִּקּוּן הַשָּׁלֵם עַל פִּי כָּל מַה שֶּׁנַּעֲשָׂה, אִם טוֹב, וְאִם רַע ח"ו.
<h3><span style="color:Gray;"><small>פתח עט</h3>
<small>אחר שביארנו רושם זה ותועלתו, שהוא לגלות השלמות מכח כל מה שיהיה, צריך לבאר איך יהיה זה, ואימתי יהיה.</small>
יוֹם הַדִּין הַגָּדוֹל – בּוֹ יִהְיוּ נִסְדָּרִים כָּל מַעֲשֵׂה הָעוֹלָם לְפִי סִדְרֵיהֶם כְּמוֹ שֶׁנַּעֲשׂוּ, מֵרֵאשִׁית הָעוֹלָם וְעַד סוֹפוֹ. וְעַל פִּי כָּל זֶה, יִהְיֶה הַשְּׁלֵמוּת בְּהִוָּדַע יִחוּדוֹ יִתְבָּרַךְ שְׁמוֹ. וּלְפִי הַשְּׁלֵמוּת הַזֶּה שֶׁיִּהְיֶה אָז, יִהְיֶה נִקְבַּע הַנִּצְחִיּוּת לְנֵצַח נְצָחִים, וּלְעוֹלְמֵי עוֹלָמִים, עַד אֵין קֵץ וְתַכְלִית.
<h3><span style="color:Gray;"><small>פתח פ</h3>
<small>אחר שביארנו עניני הדין הגדול בסוד הקלקולים והתיקונים, עכשיו צריך לפרש עוד השורש הכללי של ענין זה, שבו נכללים כל המעשים האלה.</small>
כָּל מִינֵי הַקִּלְקוּלִים שֶׁהָיוּ יְכוֹלִים לְהִמָּצֵא, הָיוּ מֻשְׁרָשִׁים בְּב"ן. וְכָל מִינֵי תִּקּוּנִים לְכָל הַקִּלְקוּלִים הָאֵלֶּה, מֻשְׁרָשִׁים בַּחִבּוּרִים שֶׁנִּתְחַבֵּר מ"ה עִם ב"ן. וְנִמְצָא שֶׁכָּל מַה שֶּׁהָיָה וְשֶׁיִּהְיֶה – הַכֹּל כְּבָר הֻשְׁרַשׁ כָּאן, וְהוּא בְּסוֹד הַיְדִיעָה. וּבְסוֹף הַכֹּל, הֲרֵי נוֹדַע שֶׁבְּכָל זֶה נִשְׁלַם כָּל הַשְּׁלֵמוּת בְּסוֹד הַיִּחוּד.
<h3><span style="color:Gray;"><small>פתח פא</h3>
<small>אחר שביארנו ענין חיבורי מ"ה וב"ן, נבאר עתה סדר החיבורים האלה – מה ענינם.</small>
עִנְיַן הַחִבּוּרִים הָאֵלֶּה שֶׁנִּתְחַבֵּר מ"ה עִם ב"ן הוּא שֹׁרֶשׁ כָּל הַהַנְהָגָה בֶּאֱמֶת. וְזֶה אִי אֶפְשָׁר לְהִתְגַּלּוֹת, כִּי אַדְּרַבָּא, כָּל הַהַנְהָגָה תְּלוּיָה בְּהֶעְלֵם הַשֹּׁרֶשׁ הַזֶּה, שֶׁאָז בְּנֵי הָאָדָם פּוֹעֲלִים לְפִי עִנְיָנָם – לְפִי הַבְּחִירָה שֶׁלָּהֶם. וְהַקָּדוֹשׁ בָּרוּךְ הוּא מְקַיֵּם עֲצָתוֹ, שֶׁהַהֶעְלֵם עַצְמוֹ גָּרַם הַתִּקּוּן. לְפִיכָךְ יֵשׁ הַסֵּדֶר שֶׁהַקָּדוֹשׁ בָּרוּךְ הוּא מַרְאֶה עִנְיָנוֹ, וְהוּא סֵדֶר הָאֲצִילוּת בְּפַרְצוּפָיו, וְיֵשׁ הַשֹּׁרֶשׁ הַנֶּעְלָם, שֶׁהוּא אֵיךְ שֶׁנִּתְחַבֵּר מ"ה עִם ב"ן, וְזֶה אֵינוֹ נוֹדַע.
<h3><span style="color:Gray;"><small>פתח פב</h3>
<small>אחר שביארנו שיש השורש הזה הנעלם, נבאר אם יש המשך ממנו בהנהגה.</small>
הַתִּקּוּן הַמַּגִּיעַ לְכָל נְשָׁמָה בִּפְנֵי עַצְמָהּ, נוֹלַד מִסִּדְרֵי הַחִבּוּר הַזֶּה, וּמִשָּׁם נִמְשַׁךְ עִנְיַן צַדִּיק וְטוֹב לוֹ, צַדִּיק וְרַע לוֹ. וּמִצַּד מַה שֶּׁמֻּשְׁרָשׁוֹת הַנְּשָׁמוֹת בַּפַּרְצוּפִים שֶׁל אֲצִילוּת – אֵין נִרְאֶה זֶה הַדָּבָר הוֹלֵךְ בְּטַעַם נָכוֹן, וּבֶאֱמֶת הַסּוֹד מֻשְׁרָשׁ בְּזֶה הַחִבּוּר הַנֶּעְלָם.
<h3><span style="color:Gray;"><small>פתח פג</h3>
הַפַּרְצוּפִים שֶׁל אֲצִילוּת נַעֲשׂוּ מִן הַבֵּרוּרִים שֶׁנַּעֲשׂוּ, אַךְ עַכְשָׁו אֵין נִכָּר עוֹד מִמַּה הֵם עֲשׂוּיִם, כִּי כְּבָר נִתְחַבְּרוּ הַבֵּרוּרִים וְנַעֲשׂוּ שָׁוִים, אוֹתָם הָעֲשׂוּיִם מֵאֵיזֶה בֵּרוּרִים, כְּמוֹ אוֹתָם הָעֲשׂוּיִם מִבֵּרוּרִים אֲחֵרִים.
<h3><span style="color:Gray;"><small>פתח פד</h3>
<small>אחר שאמרנו שאין ניכר בפרצופים חיבור מ"ה וב"ן, נבאר עכשיו שאף על פי כן אינה לבטלה, אלא יש לו ענין בהנהגה.</small>
עִנְיַן חִבּוּר מ"ה עִם ב"ן לְפִי הַבֵּרוּרִים שֶׁנַּעֲשׂוּ – וַדַּאי שֶׁאֵינוֹ דָּבָר לְבַטָּלָה. אֶלָּא אַדְּרַבָּא, נוֹתֵן בַּפַּרְצוּפִים אֵיכוּיוֹת גְּדוֹלוֹת, אֶלָּא שֶׁהֵם נֶעְלָמִים בָּהֶם. וְאֵין נִרְאָה אֶלָּא מַה שֶּׁנַּעֲשָׂה אַחַר הַבֵּרוּר. וְהַסֵּדֶר שֶׁנִּתַּן בָּהֶם לִפְעֹל – לְפִי הַצּוּרָה שֶׁקִּבְּלוּ כְּבָר כֻּלָּם בְּהַשְׁוָאָה אַחַת.
<h3><span style="color:Gray;"><small>פתח פה</h3>
<small>אחר שביארנו ענין ההנהגה הזאת של מ"ה וב"ן, עכשיו נבאר המקום שבו היא קבועה.</small>
מְקוֹם הַהַנְהָגָה לְפִי עִנְיַן הִתְחַבְּרוּת שֶׁל מ"ה עִם ב"ן הוּא בְּרֵישָׁא דְּלָא אִתְיְדַע. וּלְפִי מַה שֶּׁמִּתְנַהֵג בָּהּ – נוֹלַד הַנְהָגָה גְּדוֹלָה בַּפַּרְצוּפִים. אַךְ בֵּין הִיא וּבֵין תּוֹלְדוֹתֶיהָ אֵינָם מֻשָּׂגִים וְנוֹדָעִים כְּלָל. כִּי אִם לִפְעָמִים נִרְאוֹת אֵיזֶה תְּנוּעוֹת בַּפַּרְצוּפִים, שֶׁאֵין שָׁרְשָׁם נוֹדַע, וּבֶאֱמֶת הֵם תְּלוּיוֹת מִכָּאן.
<h3><span style="color:Gray;"><small>פתח פו</h3>
<small>אחר שפירשנו מקום ההנהגה של חיבור זה, נפרש ענינים הפרטים שבמקום זה, והוא ענין הספיקות שבה.</small>
כָּל מִינֵי הַחִבּוּרִים שֶׁהָיָה אֶפְשָׁר לְהִמָּצֵא בֵּין מ"ה וּב"ן – בֶּאֱמֶת נַעֲשׂוּ. וְעַל פִּי כֻּלָּם הִיא הַהַנְהָגָה הָעִקָּרִית הַנֶּעְלֶמֶת. וְיֵשׁ חִבּוּרִים הַפְכִּיִּים, וְאַף עַל פִּי כֵן שְׁנֵיהֶם נִמְצָאִים, כִּי הַפַּרְצוּפִים מֻרְכָּבִים כָּךְ, וּמִשְּׁנֵיהֶם נִמְצָאִים אֵיכוּיוֹת בַּפַּרְצוּפִים. וּלְפִי שְׁלִיטָתָם לְמַעְלָה – כָּךְ נַעֲשָׂה מַה שֶּׁנַּעֲשָׂה בַּפַּרְצוּפִים, אַךְ אֵינוֹ מֻשָּׂג וְנִרְאֶה כְּלָל. אֶלָּא שֶׁהַשִּׁנּוּיִים הַנִּמְצָאִים בַּפַּרְצוּפִים בְּכַמָּה מִינֵי מַצָּבִים, וּמִקְרִים אֲחֵרִים הַמִּתְחַדְּשִׁים בָּהֶם – יָדַעְנוּ שֶׁהֵם יוֹצְאִים מִזֶּה. אַךְ אֵין שׁוּם אֶחָד רוֹאֶה אוֹתָם מַה שֶּׁהֵם בֶּאֱמֶת.
<h3><span style="color:Gray;"><small>פתח פז</h3>
<small>אחר שביארנו ענין כל החיבורים האלה שברדל"א, עכשיו צריך לפרש מה התועלת בכל זה.</small>
עַל פִּי כָּל הַחִבּוּרִים הָאֵלֶּה נִמְצָאִים כָּל הַמַּעֲשִׂים שֶׁנַּעֲשׂוּ וְשֶׁנַּעֲשִׂים בָּעוֹלָם. כִּי לֹא יִהְיֶה מַה שֶּׁלֹּא הֻשְׁרַשׁ כָּאן, לֹא תִּקּוּן וְלֹא קִלְקוּל. וְעַל פִּי כָּל הַחִבּוּרִים הָאֵלֶּה מִתְנַהֲגִים כָּל הַדְּבָרִים לְפִי מַעֲשֵׂה הַתַּחְתּוֹנִים, וְהוֹלְכִים כָּל הַדְּבָרִים לִהְיוֹת נִקְבָּעִים בַּנִּצְחִיּוּת, כָּל דָּבָר וְדָבָר עַל פִּי כָּל הַדְּבָרִים כֻּלָּם שֶׁנַּעֲשׂוּ כְּבָר, בֵּין הַמִּשְׁתַּוִּים, וּבֵין הַמִּתְנַגְּדִים, וְהַהַפְכִּיִּים. עַל כֵּן כָּל הַחִבּוּרִים הָאֵלֶּה שׁוֹלְטִים בְּכָל שָׁעָה. וְסוֹבֶבֶת הַהַנְהָגָה מִזֶּה לָזֶה בְּכָל דָּבָר, מֵעִנְיָן לַשָּׁוֶה אֵלָיו, מֵעִנְיָן לְהֶפְכּוֹ, לַמִּתְנַגֵּד לוֹ, לִהְיוֹת כָּל הַהַנְהָגָה בְּכָל חֵלֶק. וְכֵן מִתְחַלְּפִים הַמַּצָּבִים בְּרָצוֹא וָשׁוֹב בַּפַּרְצוּפִים. וְאֵין מֵבִין וּמַשִּׂיג אֶלָּא מַה שֶּׁמִּתְגַּלֶּה לְפִי הַסֵּדֶר וְהַחֹק הַנִּרְאֶה בַּפַּרְצוּפִים. אֲבָל מְקוֹר הַדָּבָר תָּלוּי בְּחִבּוּרִים אֵלֶּה, וְזֶה אֵינוֹ מִתְגַּלֶּה וְנוֹדַע כְּלָל.
<h3><span style="color:Gray;"><small>פתח פח</h3>
<small>זה תירוץ למה שנראה קשה, שלפי מה שאנו אומרים – אין בה ספיקות, אלא הכל בה.</small>
רֵישָׁא דְּלָא אִתְיְדַע הִיא הֶאָרָה אַחַת שֶׁבָּהּ עוֹמְדִים כָּל הַחִבּוּרִים הָאֵלֶּה שֶׁל מ"ה וּב"ן. אַךְ הִיא הֶאָרָה שֶׁאֵינָהּ מֻשֶּׂגֶת, וְאֵין עוֹמְדִים עָלֶיהָ כְּלָל. וּמִי שֶׁמַּבִּיט בָּהּ, נִשְׁאַר בְּכַמָּה מִינֵי סְפֵקוֹת, שֶׁאֵין נִרְאֶה שֶׁיִּהְיוּ בָּהּ כָּל מִינֵי חִבּוּרִים, אֶלָּא הִיא מִין הֶאָרָה אַחַת שֶׁאִי אֶפְשָׁר לַעֲמֹד עָלֶיהָ. וּבֶאֱמֶת אֵין נִרְאֶה מַה שֶּׁיֵּשׁ בָּהּ, כִּי לִפְעָמִים נִרְאֶה שֶׁיֵּשׁ בָּהּ חִבּוּר זֶה, וְלִפְעָמִים נִרְאֶה שֶׁיֵּשׁ בָּהּ חִבּוּר אַחֵר, וַאֲפִלּוּ הַפְכִּי מִזֶּה. וְנִמְצָא שֶׁאֲפִלּוּ שֶׁכְּבָר יָדַעְנוּ שֶׁיֵּשׁ בָּהּ כָּל הַחִבּוּרִים – הַהֶאָרָה עַצְמָהּ עוֹמֶדֶת בְּדֶרֶךְ שֶׁאֵין עוֹמְדִים עָלֶיהָ, וְנִרְאֶה שֶׁהוּא בְּדֶרֶךְ אֶחָד, וְנִרְאֶה שֶׁהוּא בְּדֶרֶךְ אַחֵר. וּמִכֹּחַ זֶה אֵין יוֹדְעִים הַנְהָגָתָהּ. כִּי בְּדָבָר אֶחָד עַצְמוֹ שֶׁיֵּשׁ לְמַטָּה בָּאֲצִילוּת – אִם נֵלֵךְ אַחֲרָיו לִמְצוֹא שָׁרְשׁוֹ בָּרֵישָׁא הַזֹּאת, הֲרֵי לֹא מָצָאנוּ יָדֵינוּ וְרַגְלֵינוּ, כִּי לֹא נוּכַל לָדוּן בָּהּ כְּלוּם. אֶלָּא נִרְאֶה שֶׁהוּא כָּךְ, וְנִרְאֶה שֶׁהוּא כָּךְ, בְּדֶרֶךְ שֶׁאִי אֶפְשָׁר לַעֲמֹד בָּהּ. וְלָכֵן נִקְרָא רדל"א.
<h3><span style="color:Gray;"><small>פתח פט</h3>
יֵשׁ הֶפְרֵשׁ בֵּין עִנְיַן טַלָּא דִּבְדֹלְחָא דְּמִתְחַזְיָן כָּל גַּוְנִין בְּגַוָּהּ, לְעִנְיַן רדל"א. כִּי טַלָּא דִּבְדֹלְחָא מַרְאֶה שֶׁיֵּשׁ בָּהּ כָּל הַגַּוְנִין בְּיַחַד. אַךְ זֹאת מַרְאֶה שֶׁהוּא דָּבָר אֶחָד, וּמִיָּד נִרְאֶה שֶׁאֵינוֹ דָּבָר זֶה, אֶלָּא הֵפֶךְ מִמַּה שֶּׁרָאִינוּ. וְהִיא עוֹמֶדֶת תָּמִיד בְּהִתְחַלְּפוּת זֶה, וְיֵרָאֶה הַהֵן וְהַלָּאו בְּרֶגַע אֶחָד. וְאֵין מַשִּׂיגִים בָּהּ אֲפִלּוּ זֶה – שֶׁיִּהְיֶה הַהֵן וְהַלָּאו. אֶלָּא אֵין עוֹמְדִים בָּהּ כְּלָל, שֶׁלִּפְעָמִים נִרְאֶה שֶׁיֵּשׁ בָּהּ הַהֵן, וּמִיָּד נִרְאֶה שֶׁאֵינוֹ כְּלָל.
<h2><span style="color:LightGray;"><small>אריך אנפין</h2>
<h3><span style="color:Gray;"><small>פתח צ</h3>
<small>אחר שנתבאר ענין עתיק, צריך לבאר הפרצוף הבא אחריו, והוא א"א.</small>
אֲרִיךְ־אַנְפִּין הוּא הַפַּרְצוּף הָרִאשׁוֹן שֶׁבָּאֲצִילוּת, בָּנוּי מִמ"ה וּב"ן. וְהוּא שֹׁרֶשׁ לְכָל שְׁאָר הָאֲצִילוּת, שֶׁכֻּלָּם עֲנָפִים מִמֶּנּוּ מַמָּשׁ, וְהוּא פּוֹעֵל פְּעֻלּוֹתָיו עַל יְדֵיהֶם.
<h3><span style="color:Gray;"><small>פתח צא</h3>
<small>אחר שזכרנו א"א, נתחיל לבאר פרטיו.</small>
שְׁתֵּי בְּחִינוֹת יֵשׁ בַּאֲרִיךְ אַנְפִּין, אַחַת – הַנְהָגָתוֹ בְּחֶסֶד לְגַמְרֵי מֵעַצְמוֹ, וְאַחַת – הַנְהָגָתוֹ עַל יְדֵי עֲנָפָיו בְּדֶרֶךְ מִשְׁפָּט, עַד שֶׁיַּחֲזֹר הַכֹּל לְעִנְיָנוֹ מַמָּשׁ בְּסוֹף הַכֹּל.
<h3><span style="color:Gray;"><small>פתח צב</h3>
<small>אחר שביארנו ענין א"א מצד עצמו, נבאר ענין איך ז"א יוצא ממנו.</small>
הַכַּוָּנָה הַתַּכְלִיתִית בְּכָל עִנְיַן הַסְּפִירוֹת וְהַנְהָגוֹתֵיהֶם הוּא לְהֵיטִיב בְּסוֹף הַכֹּל הֲטָבָה גְּמוּרָה וּשְׁלֵמָה. רַק שֶׁכְּדֵי לָבֹא אֶל הַתַּכְלִית הַזֶּה, צָרִיךְ לְהִתְגַּלְגֵּל עַד שֶׁנַּגִּיעַ אֶל הַסּוֹף, שֶׁיִּהְיֶה הָעוֹלָם מִתְנַהֵג בְּמִשְׁפָּט, וּלְהַעֲנִישׁ הַחַיָּבִים, עַד שֶׁעַל יְדֵי זֶה תִּהְיֶה אַחַר כָּךְ הַהֲטָבָה שְׁלֵמָה. הֲרֵי שֶׁמִּן הַכַּוָּנָה הַתַּכְלִיתִית עַצְמָהּ יוֹצֵא הַמִּשְׁפָּט הַצָּרִיךְ, קֹדֶם שֶׁמַּגִּיעִים אֶל הַסּוֹף. וְאַף עַל פִּי שֶׁנִּרְאֶה שֶׁהֵם דְּבָרִים הַפְכִּיִּים. וְזֶהוּ עִנְיַן אֲרִיךְ אַנְפִּין וְז"א – שֶׁהָאֲרִיךְ אַנְפִּין בְּסוֹד הַהֲטָבָה הַגְּמוּרָה, שֶׁאֵינוֹ כִּי אִם מֵיטִיב, וְאַף עַל פִּי כֵן מִמֶּנּוּ יוֹצֵא ז"א, שֶׁהוּא בְּסוֹד הַמִּשְׁפָּט, כִּי הוּא נוֹלַד מֵעִנְיָנוֹ מַמָּשׁ.
<h3><span style="color:Gray;"><small>פתח צג</h3>
<small>אחר שביארנו ענין איך ז"א יוצא מא"א, עתה נבאר מה תועלת יש בזה, והמיתוק שמקבל ממנו.</small>
הֱיוֹת הַמִּשְׁפָּט עַצְמוֹ יוֹצֵא רַק מֵעִנְיַן הַהֲטָבָה הַגְּמוּרָה, הוּא גּוֹרֵם מִתּוּק לַמִּשְׁפָּט עַצְמוֹ. כִּי סוֹף סוֹף כַּוָּנַת הַמֶּלֶךְ הוּא רַק לְהֵיטִיב, אֶלָּא שֶׁצָּרִיךְ הַמִּשְׁפָּט כְּדֵי לָבֹא אֶל הַהֲטָבָה הַשְּׁלֵמָה. מַה שֶּׁאֵינוֹ כֵּן אִם לֹא הָיָה הַמִּשְׁפָּט רַק לִנְקֹם מִן הַחוֹטְאִים, וְזֶה עִנְיַן שֶׁאֲרִיךְ אַנְפִּין מְמַתֵּק דִּינֵי הַז"א רַק בְּכֹחַ הִמָּצְאוֹ לְבַד, עַל יְדֵי מַה שֶּׁהוּא פּוֹעֵל לְפִי עַצְמוֹ, אֲפִלּוּ לֹא יַגְבִּיר עָלָיו הֶאָרוֹתָיו לְהַעֲבִיר הַדִּין שֶׁלּוֹ.
<h3><span style="color:Gray;"><small>פתח צד</h3>
<small>מתחלה אמרנו ענין המיתוק שעשה א"א לז"א ממילא, עכשיו נבאר מה שמתגבר ומעביר דינו לגמרי.</small>
כְּדֵי שֶׁיִּתְקַיֵּם הָעוֹלָם – הֻצְרַךְ שֶׁלִּפְעָמִים תִּגְבַּר הַהֲטָבָה עַל הַמִּשְׁפָּט, וְיֵעָשֶׂה חֶסֶד, אַף עַל פִּי שֶׁאֵין הַדִּין נוֹתֵן כָּךְ. וְזֶהוּ מַה שֶּׁמִּתְגַּבֵּר הֶאָרַת אֲרִיךְ אַנְפִּין עַל ז"א וּמַעֲבִיר דִּינָיו לְגַמְרֵי.
<h3><span style="color:Gray;"><small>פתח צה</h3>
<small>אחר שביארנו שז"א יוצא ומתנהג מא"א, עכשיו צריך לבאר שורש להנהגה זאת בא"א עצמו.</small>
כֵּיוָן שֶׁז"א יוֹצֵא מֵאֲרִיךְ אַנְפִּין, עַל כֵּן נָבִין בַּאֲרִיךְ אַנְפִּין שְׁנֵי דְּבָרִים: אֶחָד – עִנְיְנֵי הַנְהָגָתוֹ לְפִי עִנְיָנוֹ, פֵּרוּשׁ: לְפִי מַה שֶּׁהוּא מַנְהִיג לְפִי עַצְמוֹ – הַנְהָגַת הַחֶסֶד שֶׁלּוֹ; וְאֶחָד – מַה שֶּׁהוּא שֹׁרֶשׁ מוֹצִיא הַז"א. בְּסוֹד הַנְהָגָתוֹ אֵין אָנוּ חוֹשְׁבִים אֶלָּא גֻּלְגַּלְתָּא וּמוֹחָא, עִם שְׁאָר תִּקּוּנֵיהֶם לְפִי פְּעֻלּוֹתֵיהֶם, בְּסוֹד הַגְבָּרַת הַחֶסֶד. וּבְסוֹד הוֹצָאַת הַז"א חוֹשְׁבִים תְּלַת רֵישִׁין, וְהֵם כִּתְרָא, אֲוִירָא, וּמוֹחָא, וְכָל שְׁאָר הַתִּקּוּנִים, מַה שֶּׁהֵם מוֹצִיאִים תִּקּוּנִים בְּז"א.
<h3><span style="color:Gray;"><small>פתח צו</h3>
<small>כיון שבארנו הנהגות אלה שבא"א, עכשיו נשלים לפרש עניניו לפי מה שהם. ובתחלה נפרש ענין עתיק יומין, שמנהיג אותו בכל עניניו.</small>
הִתְלַבְּשׁוּת עַתִּיק יוֹמִין בַּאֲרִיךְ אַנְפִּין הוּא לְהַחֲזִיק אוֹתוֹ בְּכָל סְפִירוֹתָיו לְפִי עִנְיַן הַמַּתְקְלָא הַמֻּשְׁרָשׁ בְּרדל"א. וּבָזֶה הוּא עוֹמֵד תַּחַת הַנְהָגַת א"ק מִצַּד הַיְסוֹד וּמַלְכוּת שֶׁלּוֹ, כִּי כָּךְ נִקְבְּעוּ תַּחְתֵּיהֶם מ"ה וּב"ן. וְהוּא עִקַּר הַהַנְהָגָה הַהוֹלֶכֶת לְהַשְׁלִים הַשְּׁלֵמוּת.
<h3><span style="color:Gray;"><small>פתח צז</h3>
<small>עד עכשיו ביארנו ג' מדרגות שהם כללות הכל: א"ק, אבי"ע, ועתיק, שהוא הקשר באמצע. עכשיו צריך לפרש מה ענין ג' אלו.</small>
מֵאֲצִילוּת וּלְמַטָּה הוֹלֵךְ הַכֹּל לְפִי עִנְיַן הַהַנְהָגָה שֶׁל הָעוה"ז, שֶׁבָּהּ סוֹבְבִים הַדְּבָרִים עַד שֶׁמַּגִּיעִים אֶל שְׁלֵמוּת הַהֲטָבָה. אַךְ מֵעַתִּיק וּלְמַעְלָה – הַכֹּל הוּא לְפִי מַה שֶּׁיִּהְיֶה בַּנִּצְחִיּוּת. וְעַתִּיק הוּא הַמַּעֲבִיר בָּאֶמְצַע מֵהַנְהָגָה לְהַנְהָגָה. א"ק – כְּלָלוּת כָּל הַמְּצִיאוּת לְכָל הַזְּמַנִּים.
<h3><span style="color:Gray;"><small>פתח צח</h3>
עַד עִנְיַן מ"ה וּב"ן הָיָה הוֹלֵךְ הַכֹּל בְּתִקּוּן, וְשָׁם לֹא הֻצְרַךְ שׁוּם עִכּוּב. אַךְ בְּב"ן הָיָה הַקִּלְקוּל, וּבְמ"ה תִּקּוּנוֹ. וְהֻצְרַךְ לָתֵת לָהֶם מָקוֹם לַעֲשׂוֹת אֶת שֶׁלָּהֶם, עַד שֶׁיַּחְזְרוּ אֶל עִנְיַן מַה שֶּׁלְּמַעְלָה מֵהָעוֹלָמוֹת. וּמְצִיאוּת הַתַּחְתּוֹנִים מִתְעַלָּה בְּסוֹד עַנְפֵי א"ק מִמַּעֲלָה לְמַעֲלָה, עַד סוֹף כָּל הָעֲלִיּוֹת. עַל כֵּן עַתִּיק הָעוֹמֵד בְּסוֹד חִבּוּר מ"ה וּב"ן, הוּא הָעוֹמֵד לְהַעֲבִיר הַדְּבָרִים מֵהַנְהָגָה זֹאת שֶׁל עַתָּה לְהַנְהָגַת הַנִּצְחִיּוּת. כִּי כָּל מַעֲשֵׂה הַתַּחְתּוֹנִים עוֹשֶׂה פְּעֻלָּה בְּעִנְיַן חִבּוּר מ"ה וּב"ן, וְהוֹלֵךְ וְנִקְבַּע לַנִּצְחִיּוּת. וּבְהִשְׁתַּלֵּם כָּל מַעֲשֵׂה הַתַּחְתּוֹנִים, יִהְיֶה נִשְׁלַם כָּל הַצָּרִיךְ בְּחִבּוּר מ"ה וּב"ן, וְנִקְבַּע מַה שֶּׁצָּרִיךְ לְכָל הַנִּצְחִיּוּת, לִהְיוֹת לְפִי מַעֲשֶׂה שֶׁעָשׂוּ בְּנֵי הָאָדָם. וְנִמְצָא הַכֹּל בִּזְכוּתוֹ שֶׁל הָאָדָם הַתַּחְתּוֹן, וּלְפִי מַעֲשָׂיו.
<h3><span style="color:Gray;"><small>פתח צט</h3>
<small>אחר שביארנו קשר כל הענינים האלה בסוד אלה ההנהגות של עתה ושל נצחיות, עתה נעשה קיצור מזה, לפרש כל מה שיש במדרגות לצורך זה.</small>
רדל"א הוּא סוֹד חִבּוּרֵי מ"ה וּב"ן לְמַעְלָה, מָקוֹר לְכָל הַהַנְהָגָה. ז' תַּחְתּוֹנוֹת דְּעַתִּיק, הַמִּתְלַבְּשִׁים בַּאֲרִיךְ אַנְפִּין, הֵם הַמְנַהֲגִים אוֹתוֹ לְפִי עִנְיַן הָרֵישָׁא שֶׁלְּמַעְלָה. דַּעַת דְּעַתִּיק, הַמִּתְלַבֶּשֶׁת בֵּין כִּתְרָא וּמוֹחָא דַּאֲרִיךְ אַנְפִּין, עוֹמֵד לְקַבֵּל עִנְיַן מַעֲשֵׂה בְּנֵי הָאָדָם בְּסוֹד הַהַנְהָגָה שֶׁל עַתָּה, וּמַעֲבִיר אוֹתָם עַל יְדֵי רדל"א אֶל שֶׁלְּמַעְלָה, לִהְיוֹת נִקְבָּעִים לַנִּצְחִיּוּת.
<h3><span style="color:Gray;"><small>פתח ק</h3>
<small>אחר שביארנו הקשר הזה של ההנהגות, היה צריך לתשלום זה לבאר ההלבשה בפרט, של עתיק בא"א, למה בכח"ב יש ג' ספירות שלמות, ובחג"ת נה"י רק פרקי ספירה אחת. וזהו מה שנפרש עתה בהקדמה כללית בכל עניני ההתלבשות.</small>
חִלּוּקֵי הַהִתְלַבְּשׁוּת בְּכָל מָקוֹם שֶׁהוּא – מוֹרֶה פְּעֻלָּתוֹ אִם רַב וְאִם מְעַט. הָעֵרֶךְ נִשְׁמַר תָּמִיד לְפִי שִׁעוּר הִתְחַלְּקוֹ. מָקוֹם שֶׁמִּתְלַבֵּשׁ חֵלֶק גָּדוֹל, וּמָקוֹם שֶׁמִּתְלַבֵּשׁ חֵלֶק קָטָן – מוֹרֶה שֶׁהַפְּעֻלָּה בְּמָקוֹם אֶחָד גְּדוֹלָה מֵהַפְּעֻלָּה בַּמָּקוֹם הַשֵּׁנִי, בְּאוֹתוֹ הָעֵרֶךְ שֶׁיֵּשׁ בֵּין חֵלֶק לְחֵלֶק הַמִּתְלַבֵּשׁ. אַךְ טַעַם הָעֵרֶךְ הוּא – כִּי זֶהוּ מִצְטָרֵךְ לְפִי הַכַּוָּנָה הַכְּלָלִית. וְכַמָּה טְעָמִים נוּכַל לִמְצוֹא בָּעֵרֶךְ הַהוּא, כִּי לְכַמָּה פִּנּוֹת הוּא פּוֹנֶה.
<h3><span style="color:Gray;"><small>פתח קא</h3>
<small>עכשיו נבוא לפרש בפרט ענין צורת הפרצופים, ובתחלה בכלל.</small>
הָרֹאשׁ תָּמִיד הוּא רֵאשִׁית כָּל הַנְהָגַת הַפַּרְצוּף, וּשְׁלֵמוּתָהּ – בְּכֶתֶר וּמוֹחִין בְּתוֹכוֹ, וְהַיְנוּ בְּסוֹד הַשְׁרָאַת הָעֶלְיוֹן מִמֶּנּוּ, הַשּׁוֹרֶה עָלָיו. וְשָׁם נִכְלְלוּ ג' מוֹחָיו, שֶׁשָּׁם כָּל עִקַּר הוֹלָדַת הַהַנְהָגָה שֶׁלּוֹ.
<h3><span style="color:Gray;"><small>פתח קב</h3>
<small>אחר שנתבאר ענין הראש, נבאר עתה תיקוניו בא"א שאנו עוסקים.</small>
רֵישָׁא דַּאֲרִיךְ אַנְפִּין – מוּבָן בָּהּ כִּתְרָא וְחָכְמָה סְתִימָאָה שֶׁבְּתוֹכוֹ, וְזֶה לְפִי הַנִּדְרָשׁ בְּהַנְהָגַת אֲרִיךְ אַנְפִּין מִצַּד עַצְמוֹ לְבַד, וּבוֹ הֵם הַז' תִּקּוּנֵי רֵישָׁא. וְהַיְנוּ כִּי כָּל הַנְהָגַת אֲרִיךְ אַנְפִּין תְּלוּיָה בְּעַתִּיק, וְלָכֵן בְּרֵישָׁא דַּאֲרִיךְ אַנְפִּין עַצְמוֹ שׁוֹלְטִים הַז' דְּעַתִּיק, וּפְרָטֵי תִּקּוּנָיו. וּבַגֻּלְגַּלְתָּא עוֹשִׂים מַה שֶּׁעוֹשִׂים בִּכְלָל, וּבַפָּנִים עוֹשִׂים בִּפְרָט, יַעַן הֵם עֲשׂוּיִים לְהָאִיר בִּפְרָט. וְצָרִיךְ שֶׁכָּל הֶאָרוֹתֵיהֶם יִהְיוּ מְתֻקָּנִים בְּתִקּוּנֵי הָעַתִּיק.
<h3><span style="color:Gray;"><small>פתח קג</h3>
<small>אחר שבארנו ענין ז' תיקוני רישא, נבאר ההפרש שבין תיקון לתיקון בתיקונים אלה.</small>
כָּל עִנְיְנֵי הָאֲרִיךְ אַנְפִּין הוֹלְכִים לְהַגְבִּיר הַחֶסֶד וּלְמַתֵּק הַדִּין. וְיֵשׁ גִּלּוּי כֹּחוֹ בְּכֹחַ – שֶׁהוּא מַעֲבִיר הַדִּין לְגַמְרֵי, וְהוּא עִנְיַן גִּלּוּי מֵצַח הָרָצוֹן.
<h3><span style="color:Gray;"><small>פתח קד</h3>
<small>אחר שנתבאר מה שיש לבאר בפרטיות הנהגת א"א מצד עצמו, עתה נבאר להשלים ענין שורש ז"א.</small>
עִנְיַן הַהַנְהָגָה הַמִּשְׁפָּטִית תָּלוּי הַכֹּל בְּחד"ר וְהַמְּקַבֵּל מֵהֶם. כִּי בָּזֶה תָּלוּי כָּל עִנְיַן הַשָּׂכָר וְהָעֹנֶשׁ. וּלְשֹׁרֶשׁ עִנְיַן זֶה נִמְצָא בַּאֲרִיךְ אַנְפִּין הִתְחַלְּקוּת הַתְּלַת רֵישִׁין. וְרדל"א שֶׁעַל גַּבֵּיהֶן הוּא שֹׁרֶשׁ לַמְקַבֵּל, שֶׁהִיא הַשְּׁכִינָה.
<h3><span style="color:Gray;"><small>פתח קה</h3>
<small>אחר שביארנו ענין שורש הז"א, נבאר ראשית השתלשל השורש הזה לבוא למטה.</small>
שַׂעֲרוֹת הָרֹאשׁ הֵם מִתְגַּלִּים מִקְּדֻשַּׁת הַמֹּחַ עַצְמוֹ כְּמוֹ שֶׁהִיא בּוֹ. אַךְ הַדִּקְנָא עֲשׂוּיָה לְהִשְׁתַּלְשֵׁל בָּהּ הָאוֹרוֹת בְּהַדְרָגָה, לָרֶדֶת עַד הַז"א.
<h3><span style="color:Gray;"><small>פתח קו</h3>
<small>זהו כלל בכל התיקונים, אך ענינו לפרש בו ענין תיקוני הדיקנא.</small>
הַתִּקּוּנִים – מֵהֶם עֲשׂוּיִם לְהַמְשִׁיךְ הַשֶּׁפַע בָּהֶם, וּמֵהֶם לָתֵת הֲכָנוֹת וְתִקּוּנִים לַשֶּׁפַע עַצְמוֹ.
<h3><span style="color:Gray;"><small>פתח קז</h3>
<small>תשלום ענין הדיקנא.</small>
כָּל הַתְּלַת רֵישִׁין מְאִירִים בַּדִּקְנָא, כִּי הִיא מַמָּשׁ גִּלּוּי הַהַנְהָגָה הַזֹּאת שֶׁל חד"ר.
<h3><span style="color:Gray;"><small>פתח קח</h3>
<small>ענין שהדיקנא כופה הדינים.</small>
הַדִּקְנָא מַרְאָה כֹּחַ הַפַּרְצוּף, עַל כֵּן בָּהּ מִתְגַּלֶּה כֹּחַ אֲרִיךְ אַנְפִּין, וְכוֹפֶה הַדִּינִים, וּמַכְנִיעַ הַקְּלִפּוֹת, וּמַשְׁלִיט הַקְּדֻשָּׁה בְּסוֹד הַיִּחוּד הָעֶלְיוֹן.
<h3><span style="color:Gray;"><small>פתח קט</h3>
<small>תירוץ סתירה לדברי הרב זללה"ה, שבמקום אחד נראה שיסוד דעתיק כלה ביסוד דא"א, ובמקום אחר נראה שכלה בת"ת.</small>
לְפִי סֵדֶר הַהִשְׁתַּלְשְׁלוּת – כָּל נה"י שֶׁל כָּל פַּרְצוּף עֶלְיוֹן הֵם מוֹחִין לַתַּחְתּוֹן. אֲבָל סֵדֶר הַהִתְלַבְּשׁוּת הוּא סֵדֶר אַחֵר.
<h2><span style="color:LightGray;"><small>אבא ואימא</h2>
<h3><span style="color:Gray;"><small>פתח קי</h3>
<small>אחר שנתבאר א"א ועניניו, נבוא לבאר או"א, ובתחלה נבאר שרשם.</small>
לְפִי סֵדֶר הַהִשְׁתַּלְשְׁלוּת – יְסוֹד דְּעַתִּיק כָּלֶה בֶּחָזֶה דַּאֲרִיךְ אַנְפִּין, וּמִשָּׁם יוֹצְאִים בְּגִלּוּי הַחֲסָדִים וְהַגְּבוּרוֹת שֶׁלּוֹ. אַחַר כָּךְ מִשָּׁם נִבְנִים אַבָּא וְאִמָּא, יִשְׂרָאֵל סַבָּא וּתְבוּנָה. אַךְ בְּסֵדֶר הַהִתְלַבְּשׁוּת – יְסוֹד דְּעַתִּיק כָּלֶה בִּיסוֹד דַּאֲרִיךְ אַנְפִּין.
<h3><span style="color:Gray;"><small>פתח קיא</h3>
<small>אחר שביארנו כבר שורש או"א, נבאר עתה או"א.</small>
אַבָּא וְאִמָּא הֵם הִתְפַּשְּׁטוּת חָכְמָה סְתִימָאָה בְּסוֹד חד"ר הַכְּלוּלִים שָׁם, אַחַר שֶׁנִּתְפַּשְּׁטוּ בְּסוֹד הַדִּקְנָא. וְנִשְׁרָשִׁים בְּסוֹד מַזָּל נוֹצֵר וּמַזָּל וְנַקֵּה.
<h3><span style="color:Gray;"><small>פתח קיב</h3>
<small>אחר שביארנו ענין או"א, נבאר עתה מה שיש להבחין בהם.</small>
אַבָּא הוּא סוֹד הַתְּלַת מוֹחִין דְּז"א, אַךְ בִּכְלַל אֶחָד, כְּזֶרַע בְּמֹחַ הָאָב. וְאִמָּא הִיא עַצְמָהּ גִּלּוּי הַמּוֹחִין דְּז"א, וּבָהּ נִתְקָנִים בִּפְרָט, כְּעֻבָּר בְּבֶטֶן אִמּוֹ.
<h3><span style="color:Gray;"><small>פתח קיג</h3>
<small>אחר שפירשנו ענין או"א עצמם, עתה נבאר מה שיש להבחין בזיווגם.</small>
אַבָּא וְאִמָּא עוֹמְדִים בְּזִוּוּגָם תָּמִיד לְמַעְלָה, כְּדֵי שֶׁלֹּא לְהַפְרִיד תִּקּוּן הַמּוֹחִין מִצַּד הַשֹּׁרֶשׁ. אַךְ יִשְׂרָאֵל סַבָּא וּתְבוּנָה הֵם סוֹד הִתְפַּשְּׁטוּתָם, לַעֲשׂוֹת מוֹחִין בְּז"א בַּסֵּדֶר הָרָאוּי לוֹ.
<h3><span style="color:Gray;"><small>פתח קיד</h3>
<small>אחר שביארנו עניני זיווגי או"א, צריך לבאר סדר ההשפעות משרשם עד הסוף.</small>
סֵדֶר הַהַשְׁפָּעָה – מִתְּרֵין מַזְּלִין נוֹצֵר וְנַקֵּה, דֶּרֶךְ חֵךְ וְגָרוֹן לְאַבָּא וְאִמָּא, וּמֵאַבָּא וְאִמָּא בְּיַחַד לְז"א, וּמִז"א לְנוּקְבָא, וּכְפִי רֶדֶת הַהַשְׁפָּעָה – כֵּן מְקַבֶּלֶת צִיּוּר אַחֵר.
<h2><span style="color:LightGray;"><small>זו"ן</h2>
<h3><span style="color:Gray;"><small>פתח קטו</h3>
<small>אחר או"א יש זו"ן, ע"כ אחר שהשלמנו או"א, נבוא לבאר זו"ן הבאים אחריהם.</small>
זו"ן – בָּם הַשֹּׁרֶשׁ לְכָל בְּרִיּוֹת הָעוֹלָם, וּבָהֶם עִקַּר הַהַנְהָגָה, וְכֵן תִּקּוּנֵיהֶם הֵם בְּעֵרֶךְ מַה שֶּׁרָאוּי לְהַנְהָגַת הָעוֹלָם. וְעַל כֵּן כָּל עִנְיְנֵיהֶם נוֹדָעִים יוֹתֵר בִּפְרָט, לִהְיוֹתָם יוֹתֵר קְרוֹבִים לָנוּ.
<h3><span style="color:Gray;"><small>פתח קטז</h3>
<small>אחר שביארנו זו"ן בכלל, צריך לבאר פרטיהם, והארת המוחין, וכל התלוי בזה.</small>
הַמּוֹחִין דְּז"א הוּא מַה שֶּׁאַבָּא וְאִמָּא מִתְרַכְּבִים בּוֹ, וּמַנְהִיגִים אוֹתוֹ. וְהֵם בְּסוֹד חד"ר, כִּי זֶה כָּל סִבּוּב הַהַנְהָגָה. וּלְפִי כֹּחַ הַמּוֹחִין – כָּךְ הוּא כֹּחַ הַגּוּף כֻּלּוֹ. וְהַכֶּתֶר – בְּסוֹד אֲרִיךְ אַנְפִּין.
<h3><span style="color:Gray;"><small>פתח קיז</h3>
<small>אחר שביארנו המוחין, נבאר מה שנמשך מכחם.</small>
מִכֹּחַ הַרְכָּבַת הַמּוֹחִין בְּז"א, יוֹצְאִים כַּמָּה מִינֵי הֶאָרוֹת מִז"א עַצְמוֹ. וְכֵן אֲחוֹרֵי אַבָּא וְאִמָּא עַצְמָם שֶׁיָּרְדוּ בִּמְקוֹם זו"ן – נִתְקָנִים לְפַרְצוּפִים, וּמַשְׁלִימִים בְּסוֹד זו"ן. לִפְעָמִים צָרִיךְ שֶׁשְּׁנֵיהֶם יַשְׁלִימוּ, וְלִפְעָמִים אֶחָד לְבַד.
<h3><span style="color:Gray;"><small>פתח קיח</h3>
<small>הקדמה בענין לאה.</small>
בַּאֲחוֹרֵי אִמָּא, שֶׁהִיא לֵאָה, יֵשׁ גַּם כֵּן פְּנִימִיּוּת הַנּוּקְבָא בִּכְלָל.
<h3><span style="color:Gray;"><small>פתח קיט</h3>
<small>עכשיו שביארנו זו"ן לפי ענינם, צריך לבאר סדר הִבָּנוֹתָם.</small>
זו"ן מִתְגַּדְּלִים בְּיַחַד, כִּי תָּמִיד אֵין שְׁלֵמוּת הַזָּכָר אֶלָּא בַּנּוּקְבָא שֶׁלּוֹ. וְזֶה מַה שֶּׁהִרְוִיחַ מִיָּד אַחַר תִּקּוּן הַשְּׁבִירָה – לִהְיוֹת זו"ן הוֹלְכִים בְּיַחַד תָּמִיד.
<h3><span style="color:Gray;"><small>פתח קכ</h3>
<small>אחר שביארנו תיקון הראשון שקיבל הז"א אחר השבירה, נבאר עתה תיקוניו ההולכים בהדרגה זה אחר זה.</small>
הָעִבּוּר הוּא הַבֵּרוּר שֶׁמִּתְבָּרְרוֹת סְפִירוֹתָיו מִן הַתֹּהוּ מַמָּשׁ, לַעֲמֹד בְּסֵדֶר. וְהַמּוֹחִין שֶׁלּוֹ בְּאוֹתוֹ הַזְּמַן הֵם בַּכֹּחַ הַיּוֹתֵר קָטָן שֶׁיָּכוֹל לִהְיוֹת בָּהֶם, וְנִקְרָא נה"י דְּמוֹחִין, וְנִקְרָא נֶפֶשׁ. וּבַיְנִיקָה מִתְגַּדְּלִים כָּל הָאוֹרוֹת, לְהִתְרַחֵב בְּכָל הַמֶּמְשָׁלָה הָרְאוּיָה לָהֶם, וְהַמּוֹחִין שֶׁלּוֹ בְּכֹחַ יוֹתֵר גָּדוֹל מִן הָרִאשׁוֹנִים, וְנִקְרָא חג"ת דְּמוֹחִין, וְנִקְרָא רוּחַ. וּבַגַּדְלוּת מִתְפַּשְּׁטִין הַמּוֹחִין בְּכָל עִנְיְנֵיהֶם, לְהַנְהִיג בְּכֹחַ חב"ד אֶת זו"ן. וְהֵם בְּכֹחַ שָׁלֵם, וְנִקְרָא נְשָׁמָה.
<h3><span style="color:Gray;"><small>פתח קכא</h3>
<small>עתה נבוא לבאר תשלום זמנים אלה – עיבור יניקה ומוחין.</small>
מִתְּחִלָּה נִבְנֶה הַז"א בְּסוֹד עֶשֶׂר סְפִירוֹת, שֶׁמִּתְקַשְּׁרִים הַמּוֹחִין עַל ו"ק, שֶׁלֹּא הָיוּ מְאִירִים כֵּן בְּעוֹלָם הַתֹּהוּ. וְנִקְרָא שֶׁיֵּשׁ לוֹ נה"י בִּקְבִיעוּת, וְהַשְּׁאָר צָרִיךְ עֲדַיִן לְהִתְגַּלּוֹת בְּפֹעַל. וְכָל זְמַן הָעִבּוּר הוֹלְכִים הַדְּבָרִים וּמִזְדַּמְּנִים מְעַט מְעַט לְשֶׁיִּתְגַּלֶּה חג"ת. וּמִיָּד שֶׁיּוֹצֵא מֵאִמָּא – נִמְצָאִים בּוֹ חג"ת בִּקְבִיעוּת, וְנִקְרָא שֶׁהוֹלְכִים וּמִזְדַּמְּנִים לָבֹא חב"ד. וְהִנֵּה לְתַקֵּן נה"י, שֶׁיִּהְיוּ חג"ת מִתְגַּלִּים עֲלֵיהֶם – צָרִיךְ כָּל זְמַן הָעִבּוּר. וּלְתַקֵּן חג"ת – שֶׁיִּהְיוּ חב"ד מִתְגַּלִּים עֲלֵיהֶם – צָרִיךְ כָּל זְמַן הַיְנִיקָה. שֶׁכָּךְ הֵם נִמְשָׁכִים וּבָאִים בְּהַדְרָגָה כְּמוֹ שֶׁצָּרִיךְ. אַף עַל פִּי כֵן אֵין הַבֵּרוּר הָרִאשׁוֹן נִשְׁלַם בֶּאֱמֶת עַד כ"ד חֹדֶשׁ שֶׁל הַיְנִיקָה, כִּי הֲרֵי לֹא נִשְׁלַם בֵּרוּר הי"ם עַד הַזְּמַן הַהוּא.
<h3><span style="color:Gray;"><small>פתח קכב</h3>
<small>אחר שביארנו ג' זמנים אלה בז"א בענין בנינו, נבאר אותם בענין פעולותם.</small>
בִּזְמַן הָעִבּוּר אֵין שַׁיָּךְ פְּעֻלָּה לְז"א, אֶלָּא אוֹרוֹתָיו הוֹלְכִים וְנִבְנִים. וּמִיָּד שֶׁיּוֹצֵא – מַתְחִילִים הָאוֹרוֹת לִפְעֹל. אַךְ אֵין הַפְּעֻלּוֹת שְׁלֵמוֹת, אֶלָּא הוֹלְכוֹת וְנִתְקָנוֹת עַל יְדֵי אִמָּא, עַד שֶׁנִּשְׁלָמוֹת בִּזְמַן הַגַּדְלוּת הַשָּׁלֵם.
<h3><span style="color:Gray;"><small>פתח קכג</h3>
<small>אחר שביארנו עניני הקטנות והגדלות, שהם היות האורות סתומים מתחלה, ואחר כך מתרחבים. נבאר עתה מה גורם לסיתום או לפתיחה.</small>
הַדִּין הַגּוֹבֵר הוּא הַמַּחְשִׁיךְ, וְגוֹרֵם לָאוֹרוֹת שֶׁלֹּא יוּכְלוּ לְהוֹצִיא אוֹרָם בִּרְחָבָה, בְּכָל כֹּחָם הַשָּׁלֵם. וְזֶה צָרִיךְ לְשַׁקֵּעַ אוֹתוֹ, וּלְהַגְבִּיר הַחֶסֶד, וְהוּא הוֹלֵךְ וּמְשַׁקֵּעַ מְעַט מְעַט. וְכֵן הָאוֹרוֹת הוֹלְכִים וּמִתְגַּדְּלִים.
<h3><span style="color:Gray;"><small>פתח קכד</h3>
<small>אחר שביארנו תיקון ז"א בכלל, דהיינו הרחבת אורותיו, עתה נפרש דברים פרטים שיש בענין זה, מה שצריך להתרחב יותר.</small>
עִקַּר כָּל הַהַנְהָגָה הוּא בַּדַּעַת, שֶׁהוּא הַתּוֹלָדָה הַיּוֹצֵאת מִכֹּחַ כָּל הַתִּקּוּנִים שֶׁנִּתְקָנִים מִצַּד חָכְמָה וּבִינָה. וְלָכֵן הוּא יֵשׁ לוֹ לְהִתְפַּשֵּׁט יוֹתֵר מִכָּל שְׁאָר הַמּוֹחִין, כִּי שְׁאָר הַמּוֹחִין עוֹמְדִים בְּתוֹךְ כְּלֵיהֶם, כִּי דַּי לָהֶם לְהִמָּצֵא בְּז"א וְלַעֲמֹד בַּקַּו שֶׁלָּהֶם. אַךְ דַּעַת יֵשׁ לוֹ לְהִתְפַּשֵּׁט אֲפִלּוּ בִּשְׁאָר הַקַּוִּים, בְּכָל הַמַּדְרֵגוֹת כֻּלָּם.
<h3><span style="color:Gray;"><small>פתח קכה</h3>
<small>אחר שנתבאר דעת בכלל, עתה נבאר בפרט ענין ה"ח וה"ג שלו.</small>
לְפִי סֵדֶר הַסְּפִירוֹת כְּמוֹ שֶׁנִּבְנָה לְפִי חָכְמָה וּבִינָה – ז"א הוּא ט' סְפִירוֹת, וְנוּקְבָא הִיא הָעֲשִׂירִית. אַךְ בְּסוֹד הַהַנְהָגָה שֶׁל דַּעַת – הֵם מַקְבִּילִים זֶה לָזֶה, זֶה לְיָמִין וְזֶה לִשְׂמֹאל, וְסוֹד זֶה הוּא – חֲמִשָּׁה חֲסָדִים וַחֲמִשָּׁה גְּבוּרוֹת, שֶׁהַדַּעַת מִתְחַלֵּק בֵּינֵיהֶם בְּשָׁוֶה.
<h3><span style="color:Gray;"><small>פתח קכו</h3>
<small>אחר שביארנו ענין הדעת שצריך להתפשט בכל ז"א, עתה נפרש דרך התפשטותו.</small>
הַדַּעַת עָשׂוּי לְהִתְפַּשֵּׁט בַּגּוּף, וּבְרִדְתּוֹ מְגֻלֶּה – יוֹרֵד לַקַּו שֶׁלּוֹ מִתְּחִלָּה לְהַשְׁלִימוֹ שָׁם. וְאָז נִקְרָא שֶׁנִּקְבְּעוּ הַמּוֹחִין בְּז"א, שֶׁהֵם מַה שֶּׁאִמָּא שׁוֹרָה עָלָיו וּמַנְהֶגֶת אוֹתוֹ. וְאַחַר כָּךְ חוֹזֵר מִלְּמַטָּה לְמַעְלָה, וְאָז כְּבָר נִקְבְּעוּ חב"ד בְּז"א, וְלָכֵן הוּא מִתְעַלֶּה עַד שָׁם.
<h3><span style="color:Gray;"><small>פתח קכז</h3>
<small>אחר שביארנו ענין המוחין שבתוך ז"א, עתה נבאר עוד ענין אחד הנמצא ששייך להם, שהוא המקיפים שעליהם.</small>
כְּלָלוּת הַמּוֹחִין, שֶׁהֵם מַה שֶּׁאַבָּא וְאִמָּא מַעֲטִירִים אֶת ז"א – הוּא מְצִיאוּת אֶחָד שֶׁל עֶשֶׂר סְפִירוֹת; שֶׁאֵין רָאוּי לִכָּנֵס בְּתוֹךְ ז"א, מִפְּנֵי טַעַם הַהַדְרָגָה, אֶלָּא הַנה"י שֶׁל זֶה הַמְּצִיאוּת לְבַד, וְהַשְּׁאָר נִשְׁאַר בַּחוּץ, מַקִּיף מִמַּעַל לְרֹאשׁוֹ. וּכְלָלוּתוֹ הוּא צֶלֶם: צ' הוּא הַנה"י, וְהוּא הַמִּתְפַּשֵּׁט בִּפְרָט בְּכָל מַדְרֵגוֹת ז"א. וְהַנִּשְׁאָר לַחוּץ הוּא ל"מ, וְאֵלֶּה אֵינָם צְרִיכִים לְהִתְפַּשֵּׁט, אֶלָּא עוֹמְדִים רַק בְּסוֹד חד"ר, שֶׁהוּא כְּלָלוּת הַהַנְהָגָה.
<h3><span style="color:Gray;"><small>פתח קכח</h3>
<small>אחר שביארנו ענין המוחין, עתה נבאר דרך הנתנם לו מאו"א.</small>
אַבָּא וְאִמָּא צְרִיכִים לְחַלֵּק חֶלְקָם הַתַּחְתּוֹן, שֶׁהוּא יִשְׂרָאֵל סַבָּא וּתְבוּנָה, לְצֹרֶךְ הַז"א, לִפְעָמִים לְהִתְחַלְּקוּת אַחֵר. וְזֶה מִפְּנֵי הַהַדְרָגָה, שֶׁלֹּא לְקַבֵּל ז"א אֶלָּא הָאוֹרוֹת בְּכֹחַ קָטָן. וְכֵן כָּל שְׁאָר עִנְיָנָיו מִתְנַהֲגִים אַחַר זֶה. וְאֵין רָאוּי לְפִי הַהַדְרָגָה שֶׁיְּקַבֵּל בַּזְּמַן הַהוּא אֶלָּא זֶה. וּבַהִתְחַלְּקוּת הַזֶּה נַעֲשִׂים יסו"ת שְׁנִיִּים.
<h3><span style="color:Gray;"><small>פתח קכט</h3>
<small>זה תשלום ענין הקודם, שבתחלה נתבאר מה שנוגע לאו"א, ועתה נבאר מה שנוגע לז"א.</small>
אַבָּא וְאִמָּא הֵם צְרִיכִים לְהַלְבִּישׁ בְּתוֹךְ מַלְכוּת שֶׁלָּהֶם, שֶׁנִּקְרֵאת אֲחוֹרֵי הַנה"י שֶׁלָּהֶם, אוֹתָם הָעֲטָרוֹת שֶׁיֵּשׁ לָהֶם לָתֵת לְז"א, שֶׁהֵם הַמּוֹחִין שֶׁלּוֹ. כְּמוֹ כָּל שְׁאָר נְתִינַת הַמּוֹחִין, שֶׁנּוֹתֵן פַּרְצוּף עֶלְיוֹן לַתַּחְתּוֹן. וּבְשָׁעָה שֶׁאַבָּא וְאִמָּא נוֹתְנִים הֵם הַמּוֹחִין לְז"א בְּלֹא הִתְחַלְּקוּת אַחֵר, אָז הַמַּלְכוּת שֶׁלָּהֶם מַלְבֶּשֶׁת הַצֶּלֶם שֶׁלּוֹ, וְהַחֵלֶק הַתַּחְתּוֹן שֶׁלָּהּ נַעֲשֶׂה בּוֹ פְּנִימִיִּים, וּשְׁנֵי הַחֲלָקִים הָעֶלְיוֹנִים – מַקִּיפִים, וְהִיא נִקְרֵאת תְּבוּנָה רִאשׁוֹנָה. וּכְשֶׁהַהַדְרָגָה גּוֹרֶמֶת שֶׁתִּהְיֶה הַהִתְחַלְּקוּת הַנּוֹסָף, אָז יִשְׂרָאֵל סַבָּא וּתְבוּנָה הֵם נוֹתְנִים הַמּוֹחִין לְז"א, בַּמַּלְכוּת שֶׁלָּהֶם, וּמַלְכוּת שֶׁלָּהֶם נִקְרֵאת יסו"ת שְׁנִיִּים, וְהֵם מַלְבִּישִׁים צֶלֶם דְּז"א כַּסֵּדֶר הַנ"ל. וְאֵלּוּ נִקְרָאִים שְׁנֵי גַּדְלוּת – רִאשׁוֹנָה וּשְׁנִיָּה: רִאשׁוֹנָה – כְּשֶׁמְּקַבֵּל מִיסו"ת, שְׁנִיָּה – כְּשֶׁמְּקַבֵּל מֵאַבָּא וְאִמָּא בְּלֹא הִתְחַלְּקוּת הַנ"ל, שֶׁהוּא כֹּחַ יוֹתֵר גָּדוֹל הַרְבֵּה.
<h3><span style="color:Gray;"><small>פתח קל</h3>
<small>אחר שהשלמנו ענין ז"א, עתה נבוא לביאור נוק'.</small>
נוּקְבָא יֵשׁ לָהּ בִּנְיָן בִּפְנֵי עַצְמוֹ, בְּסוֹד מוֹחֶיהָ, לְפִי מַה שֶּׁיֵּשׁ לָהֶם לְתַקֵּן כָּל מַדְרֵגוֹתֶיהָ, אֵלֶּה בַּחֲסָדִים, וְאֵלֶּה בִּגְבוּרוֹת, לְפִי מַה שֶּׁהִיא צְרִיכָה לִהְיוֹת דִּין, אֲבָל מְמֻתָּק, שֶׁיָּכוֹל לְקַבֵּל הַחֲסָדִים מִן הַז"א.
<h2><span style="color:LightGray;"><small>עליות</h2>
<h3><span style="color:Gray;"><small>פתח קלא</h3>
<small>אחר שביארנו מה שתלוי בבנין, בין דז"א ובין דנוקבא, עכשיו נבאר מה שתלוי בתיקונים ועליות.</small>
הָעוֹלָמוֹת נִבְרְאוּ בְּדֶרֶךְ שֶׁיּוּכְלוּ לַעֲלוֹת מִמַּדְרֵגָתָם, כִּי הֲלֹא לְכָךְ יָרְדוּ מִתְּחִלַּת יְרִידָתָם בִּזְמַן הַשְּׁבִירָה – כְּדֵי שֶׁיַּעֲלוּ מְעַט מְעַט, עַד שֶׁיַּחֲזֹר הַכֹּל לַמַּדְרֵגָה הַשְּׁלֵמָה כְּקֹדֶם הַשְּׁבִירָה. וְעַכְשָׁו יֵשׁ עֲלִיָּה וִירִידָה לְפִי הַזְּמַנִּים, לְהַנְהִיג הָעוֹלָמוֹת בַּהַנְהָגָה הַצְּרִיכָה שֶׁל תּוֹסֶפֶת וְחִסָּרוֹן, מַה שֶּׁצָּרִיךְ לְפִי הָעִנְיָן הַהוּא.
<h3><span style="color:Gray;"><small>פתח קלב</h3>
<small>אחר שביארנו שיש עליה וירידה, עכשיו נבאר איך היא העליה וירידה.</small>
שָׂם הַמַּאֲצִיל יִתְבָּרַךְ שְׁמוֹ חֹק אֶחָד, שֶׁיִּהְיֶה מְצִיאוּת הַנִּבְרָאִים עוֹמֵד בְּלֹא שִׁנּוּי, וְאַף עַל פִּי כֵן נִשְׁמָתָם תִּהְיֶה נוֹסֶפֶת בָּהֶם, וּמְקַבְּלִים מַעֲלָה יְתֵרָה, וְגוּפָם לֹא יִשְׁתַּנֶּה, וְהוּא עִנְיַן הַנֶּפֶשׁ הַיְּתֵרָה שֶׁנִּתֶּנֶת בָּאָדָם. וְלָכֵן גַּם לְמַעְלָה בַּסְּפִירוֹת שָׂם זֶה הָעִנְיָן – שֶׁיִּהְיֶה הַחִיצוֹנִיּוּת שֶׁלָּהֶם, שֶׁהוּא שֹׁרֶשׁ הַגּוּף בָּאָדָם, מְקַבֵּל פְּנִימִיּוּת, חוּץ מִמַּה שֶּׁמַּגִּיעַ לוֹ לְפִי עִנְיָנוֹ, וְזֶה נִקְרָא לוֹ עֲלִיָּה. כִּי עַד שֶׁמְּקַבֵּל זֶה שֶׁרָאוּי לוֹ – נִקְרָא הַגְדָּלָה וּשְׁלֵמוּת, וּמַה שֶּׁהוּא לְמַעְלָה מִזֶּה – הוּא עֲלִיָּה. וְיֵשׁ כַּמָּה סְדָרִים כָּאֵלֶּה, שֶׁבָּזֶה תָּלוּי מְצִיאוּת תּוֹסֶפֶת הַזְּמַנִּים, כְּמוֹ חֹל וְשַׁבָּת, וּשְׁאָר יְמֵי הַקְּדֻשָּׁה.
<h3><span style="color:Gray;"><small>פתח קלג</h3>
<small>אחר שביארנו ענין העליות, עתה נבאר ענין גדלות ב', שאינו עליה.</small>
מַה שֶּׁמְּקַבֵּל הַז"א אֲפִלּוּ הַגַּדְלוּת ב' – אֵינוֹ נִקְרָא עֲלִיָּה לוֹ, אֶלָּא מַה שֶּׁיַּעֲלֶה אַחַר כָּךְ – זֶה נִקְרָא עֲלִיָּה.
<h2><span style="color:LightGray;"><small>זיווג זו"ן</h2>
<h3><span style="color:Gray;"><small>פתח קלד</h3>
<small>אחר שביארנו ענין תוספת וחסרון ההנהגה התלוים בעליות וירידות, נבאר עתה תיקוני הנוקבא, שאליהם מגיעים מעשה התחתונים, ועל פיה נעשים כל עניני התיקונים בכל מקום שהם.</small>
נוּקְבָא צְרִיכָה לִתָּקֵן מִן הַז"א לְפִי הַדְּרָכִים הַצְּרִיכִים לָהּ – לִהְיוֹת בָּהּ עֲבוֹדַת הַתַּחְתּוֹנִים. וְהַיְנוּ לְקַבֵּל מֵאֲחוֹרָיו, וּלְקַבֵּל מִפָּנָיו מִן הֶחָזֶה וּלְמַטָּה, מִן הֶחָזֶה וּלְמַעְלָה. הֵם כֻּלָּם מַצָּבִים אֵלֶיהָ שׁוֹנִים, לַעֲלוֹת וְלָרֶדֶת לְפִי מַעֲשֵׂה הַתַּחְתּוֹנִים.
<h3><span style="color:Gray;"><small>פתח קלה</h3>
<small>אחר שביארנו מצבי הנוק' עם הז"א, עתה נבאר תשלום ענינם.</small>
אָחוֹר בְּאָחוֹר – סוֹדוֹ הִתְלַהֲטוּת שֶׁל גְּבוּרוֹת, שֶׁמִּתְלַהֲטִים וּמִתְדַּבְּקִים אֵלֶּה בְּאֵלֶּה, וְהַפָּנִים אֵין לָהֶם פְּעֻלָּה וּשְׁלִיטָה, וְאֵינָם פּוֹנִים לְהָאִיר זֶה לָזֶה. וְאָז מִתְגַּבֵּר הַשֶּׁפַע הַצָּרִיךְ לָרֶדֶת, אֲפִלּוּ בְּאוֹתוֹ הַזְּמַן, מִתְגַּבֵּר דֶּרֶךְ הַהִתְלַהֲטוּת הַהִיא. וְצָרִיךְ לָזֶה הַנְּסִירָה, שֶׁהוּא לְהַנִּיחַ כָּל הַגְּבוּרוֹת לְנוּקְבָא, וּלְהַשְׁלִים הַזָּכָר בְּמַדְרֵגוֹתָיו, לְמַתְּקָהּ וּלְתַקְּנָהּ.
<h3><span style="color:Gray;"><small>פתח קלו</h3>
<small>אחר שביארנו התיקונים הצריכים לבוא אל הזיווג, נבאר סוד הזיווג עצמו.</small>
סוֹד הַזִּוּוּג תָּלוּי בִּשְׁלִיטַת הַיִּחוּד, שֶׁמִּתְדַּבְּקִים מַמָּשׁ כְּלֵי הַז"א וּכְלֵי הַנּוּקְבָא, לְהֵחָשֵׁב כְּאֶחָד מַמָּשׁ, כְּמוֹ הַפְּנִימִיּוּת שֶׁכְּבָר הוּא אֶחָד. וְזֶהוּ: "וְהָיוּ לְבָשָׂר אֶחָד" <small>(בראשית ב, כד)</small>. מַתְחִיל מִזִּוּוּג הַנְּשִׁיקִין, שֶׁהוּא חִבּוּר הָרוּחִין בְּיַחַד, שֶׁהוּא הַפְּנִימִיּוּת, הַמִּתְחַזֵּק בְּסוֹד הַיִּחוּד, עַד שֶׁמַּדְבִּיק גַּם הַחִיצוֹנִיּוּת. אַךְ זֶה לֹא נַעֲשָׂה אֶלָּא כְּשֶׁיִּהְיֶה הַשְּׁלֵמוּת בֵּין בְּז"א בֵּין בְּנוּקְבָא, דְּהַיְנוּ שְׁלֵמוּת הַז"א – שֶׁיִּהְיֶה שָׁלֵם בְּכָל מוֹחָיו, וְנִקְשָׁרִים בּוֹ כָּל הָעֶלְיוֹנִים לְהַעֲטִירוֹ; וְנוּקְבָא – שֶׁתִּהְיֶה שְׁלֵמָה בְּכָל מַה שֶּׁהִיא נִתְקֶנֶת עַל יְדֵי הַתַּחְתּוֹנִים הַנִּקְשָׁרִים בָּהּ. שֶׁלְּפִי שְׁלֵמוּת הַהֲכָנָה כָּךְ הוּא שְׁלֵמוּת הַזִּוּוּגִים, וְהַיְנוּ אוֹ לִהְיוֹת בְּסוֹד יִשְׂרָאֵל וְרָחֵל, אוֹ בִּשְׁאָר הָעֲנָפִים שֶׁלָּהֶם, בְּחִינוֹת הַזְּכָרִים וְהַנּוּקְבִין.
<h3><span style="color:Gray;"><small>פתח קלז</h3>
<small>אחר שביארנו שהשכינה צריכה להיות נתקנה בענפיה, עתה נבאר בפרט תיקון זה.</small>
הַשְּׁכִינָה – מִמֶּנָּה מִתְפַּשְּׁטִים כָּל הָעוֹלָמוֹת הַתַּחְתּוֹנִים, עִם כָּל עִנְיְנֵי הָעֲבוֹדָה הַנִּמְצֵאת בָּהֶם, דְּהַיְנוּ הַמַּלְאָכִים וְהַנְּשָׁמוֹת. הַמַּלְאָכִים – לְהוֹצִיא מִצְוַת הַשְּׁכִינָה לַפֹּעַל, וְהַנְּשָׁמוֹת – לַעֲבֹד אֶת הַקָּדוֹשׁ בָּרוּךְ הוּא בִּבְחִירָתָם. וְעַל כֵּן נִקְרָא שֶׁאֵינָהּ שְׁלֵמָה, שֶׁתּוּכַל לְהִזְדַּוֵּג, אֶלָּא בִּהְיוֹת נִכְלָלִים בָּהּ כָּל עֲנָפֶיהָ אֵלֶּה לְפִי עִנְיָנָם. וְאָז מִכֹּחַ שְׁנֵיהֶם נַעֲשָׂה הַזִּוּוּג מִכָּל הָעוֹלָמוֹת מְתֻקָּנִים.
<h3><span style="color:Gray;"><small>פתח קלח</h3>
<small>הזיווג הוא תכלית כל העבודה כמ"ש, על כן זה יהיה גמר כל הדרוש הזה – בסדר עניני הזיווגים על סדרם כראוי.</small>
סֵדֶר הַזִּוּוּג הוּא – שֶׁבִּהְיוֹת הַנּוּקְבָא, שֶׁהִיא הַשְּׁכִינָה, נִכְלֶלֶת מִכָּל הָעוֹלָמוֹת הַתַּחְתּוֹנִים, מְתֻקָּנִים כָּרָאוּי בְּכָל מַה שֶּׁצָּרִיךְ לָהֶם, בְּהַפְרָדַת הַסִּטְרָא אַחֲרָא, וְהִתָּקְנָם זֶה בָּזֶה בְּכָל סִדְרֵיהֶם הַטּוֹבִים – אָז תִּזְדַּמֵּן הַנּוּקְבָא לְז"א, וְהוּא יִתְחַבֵּר עִמָּהּ. וְאָז יִתֵּן לָהּ כֹּחַ אֶחָד שֶׁנִּקְרָא "רוּחַ דְּשָׁבַק בָּהּ בַּעֲלָהּ". וּבְכֹחוֹ תַּעֲלֶה מַיִין נוּקְבִין, שֶׁהוּא מַה שֶּׁהִיא מַמְשֶׁכֶת, יִהְיֶה גִּלּוּי אוֹר חָדָשׁ, אוֹ יִהְיֶה הַחְזָרַת מַה שֶּׁנִּתְעַלֵּם אוֹ נִתְקַלְקֵל. וְזֶה תַּעֲלֶה בְּכֹחַ נִשְׁמוֹת הַצַּדִּיקִים. וְאָז הַז"א מַגְבִּיר לָהּ כְּנֶגֶד מַה שֶּׁהִיא מַעֲלָה מַמָּשׁ – שֶׁפַע חָדָשׁ, שֶׁהוּא מַיִין דְּכוּרִין. וְזֶה מַה שֶּׁיּוֹרֵד אַחַר כָּךְ לָעוֹלָם, מִתְפַּשֵּׁט לַמְשָׁרְתִים, וּמִשָּׁם לְמַטָּה עַד עוֹלָם הָעֲשִׂיָּה, וּמִשָּׁם יוֹצֵא לַפֹּעַל.
נשלם קל"ח פתחי חכמה
בָּרוּךְ ה' לְעוֹלָם אָמֵן וְאָמֵן
כִּי חֵלֶק ה' עַמּוֹ יַעֲקֹב חֶבֶל נַחֲלָתוֹ
חֶלְקִי ה' אָמְרָה נַפְשִׁי עַל כֵּן אוֹחִיל לוֹ
חֶלְקִי ה' אָמַרְתִּי לִשְׁמֹר דְּבָרֶיךָ