<h1>חוסן יהושע<h1/>
יהושע העליר
[כל הזכויות שמורות - ניתן להשתמש שימוש לא מסחרי בלבד]
<h2>נוסח השער<h2/>
חוסן ממפריעי למוד התורה, ומושיע בתחבולות לאור באורה
כולל שני מאמרים:
הראשון לעוסקים בה ישא מדברותיו
והשני לסוחרי ארץ יביע אמרותיו
מאת
הרב הגאון מוהר"ר <b>יהושע</b> במוהר"ר אהרן <b>העליר</b> זצ"ל
שהיה אבד"ק פאלאנגען וטעלז
הוצאה רביעית
יצא לאור ראשונה בשנת תברך ע"י הרב הגאון המחבר זצ"ל, ושניה בשנת תרס"ב בירושלים עיה"ק ע"י החק"י, ושלישית הוצאתיו לאור בשנת תרס"ח, ואחר שכלו כל העקזעמפלארים ורבו הדורשים עליו לרב נחיצותו להודי בתורת ה' יצא לאור עתה הוצאה רביעית ע"פ בקשת גדולי הישיבות בארצנו על ידי נ"א ותלמידו אייזיק ליב ב"ר שרגא עזריה ז"ל החופ"ק ראצקי.
ווילנא בדפוס ש.פ. גארבער תרע"ג
<h2>הסכמה<h2/>
בהיותי במינסק בירח בירח מרחשון שנת תרי"ט לפ"ק, הראיתי הקונטרסים למורי ורבי הרב הגאון המפורסם מהור"ר דוד טעביל זללה"ה מד"א דק"ק מינסק יצ"ו. אשר בימי עלומי זכיתי לשמשו ולמדני דרכי העיון בגפ״ת ופוסקים ודרך הדרוש באגדות חז״ל. וזה דבר הסכמתו:
זה הספר <b>חוסן יהושע</b> קטן הכמות ורב האיכות, חברו הרב הגדול חריף ובקי חכם ירא ושלם מוהר"ר <b>יהושע העליר</b> נ"י, אשר כבר נודע שמו וזכרו בחיבורו היקר אף נעים דברי יהושע. והביאו אלי לשום עיני ולחוות דעתי עליו, וראיתי ועיינתי בו, והנה הוא מלא רוח חכמה רוח דעת ויראת ה', חכו ממתקים וכלו מחמדים מלהיב לבות בני האדם להגות בתורת ה' בכל עוזם ויכלתם, ומגיד להם מה שיחו וערמתו של היצה"ר ותחבולותיו מזימה, תחבולות מתחבולות שונות להפריעם מעסק הגיון התורה (ומשתדל בזה בכל עוז יותר מבכל המצות) למען אשר ידעו בני האדם להיות נזהרים מהם אשר שומע לו, ולזאת נכון מאוד להדפיסו ולחלקו ביעקב, ובלי ספק כי יהיה לתועלת לבני ישראל לקרבם לתורה ולתעודה, וגם נמצא בו ביאורים יקרים במקראות ובאגדות מיוסדים על דרכי הדרוש, וכפי אשר הורגל בזה בעמדו לפני - פי המדבר לכבוד התורה <b>דוד טעביל</b> מד"א דק"ק מינסק יצ"ו.
<h2>הקדמה<h2/>
חָכְמַת הָרְפוּאָה תִּתְחַלֵּק לִשְׁתֵּי יְדִיעוֹת: <b>א.</b> יְדִיעַת וְהַכָּרַת הַמַּחֲלָה וְשָׁרָשֶׁיהָ. <b>ב.</b> יְדִיעַת הָאֲרֻכָה וְהָרְפוּאָה אֵלֶיהָ. וְהִנֵּה הָרוֹפֵא יֵקַל עָלָיו בְּיוֹתֵר יְדִיעָה הַשְּׁנִיָּה מֵהָרִאשׁוֹנָה. יַעַן כִּי הִתְיַחֲסוּת הָרְפוּאָה לְהַמַּחֲלָה תְּלוּיָה בְּלִמּוּד וִידִיעַת בֵּית רַבּוֹ בְּבֵית הַסֵּפֶר לְבַד, וְהַכָּרַת הַמַּחֲלָה תִּצְטָרֵף אֵלֶיהָ גַּם הַהַשְׁעָרָה וְהַהִתְחַקּוּת עַל אֵיכוּת הַחֹלִי וְסִבּוֹתֶיהָ. אוּלָם הַחוֹלֶה מִצְעָר הִיא אֶצְלוֹ יְדִיעַת אֲרוּכָתוֹ וְתוֹעַלְתּוֹ. אָמְנָם יוֹדֵעַ אֶת עַצְמוֹ וְסִבּוֹתָיו בְּיוֹתֵר בְּהַרְגָּשָׁה וִידִיעָה עַצְמִית בְּרוּרָה. לָכֵן גַּם הָרוֹפֵא אֵלָיו יִדְרֹשׁ אֵיךְ נָפַל דָּבָר וּמַה מַחֲלָתוֹ, לְמַעַן יַעֲמֹד עַל אָפְנוֹ וְיִתְבָּרֵר עַל תַּעֲלוּמָיו:
הַהֶבְדֵּל הַזֶּה יִמָצֵא גַּם כֵּן בֵּין מְחַבְּרֵי מוּסָר לְתוֹרָה וּלְיִרְאָה אֲשֶׁר קָדְּמוּנִי וּבֵינֵי הַפָּעוֹט. הֵמָּה בְּרִיאִים הָיוּ בַּעֲבוֹדָתָם וּשְׁקִידַת תּוֹרָתָם, וּרְחוֹקִים מִתַּחֲלוּאֵי הַיֵּצֶר וְלֹא יָדְעוּ אוֹרְחוֹתָיו כִּי אִם בְּהַשְׁעָרָה וַחֲקִירָה לֹא בְּהַרְגָּשָׁה עַצְמִית. אוּלָם רוּחַ ה' דִּבֶּר בָּם בְּשַׁלְהֶבֶת יָהּ, לְהִתְחַקּוֹת עַל כָּל מַחֲלָה וּלְהַעֲלוֹת אֲרוּכָה בְּמֹעֵצוֹת וָדָעַת. לֹא כֵן הַקֻּנְטְרֵסִים הַלָּלוּ. מְחַבְּרָם יְדוּעַ חֹלִי הַיֵּצֶר וּמַפְרִיעֵי לִמּוּד תּוֹרָתֵנוּ הַקְּדוֹשָׁה כִּי נֻסָּה וּבָחַן בָּם וְיוֹדֵעַ אוֹתָם בְּהַרְגָּשָׁה עַצְמִית. עֹטֶה בּוּשָׁה וּכְלִמָּה לְהַגִּיד דָּבָר וּלְהָפִיץ בְּיַעֲקֹב. אֶפֶס מִתְאַזֵּר עֹז הַבִּטָּחוֹן אוּלַי יוֹעִילוּ הַדְּבָרִים לְזוּלָתִי וְאִבָּנֶה גַם אָנֹכִי בִּזְכוּתָם. וְאוּלַי יְזַכֵּנִי ה' בְּחַסְדּוֹ הָרַב לָתֵת חֶלְקִי בֵּין מְזַכֵּי הָרַבִּים. וְיִתְקַיֵּם בִּי וּמָצָא בָהּ אִישׁ מִסְכֵּן בַּתּוֹרָה וּמַעֲשִׂים טוֹבִים וְחָכָם עַל יְדֵי הַפִּקּוּחַ וְהַנִּסְיוֹנוֹת בְּתַחֲלוּאִים שׁוֹנִים מֵעָרְמַת הַיֵּצֶר. וּמִלַּט אֶת הָעִיר, לְהַלְהִיב לְבָבוֹת רַבִּים לִלְמֹד תרתנו הקדושה - דִּבְרֵי הַמַּעְתִּיר <b>יהושע</b> בא"א מ"ה <b>אהרן</b> זללה"ה העליר חוב"ק פאלאנגען יצ"ו
<h2>מבוא<h2/>
כְּתִיב (משלי ג') עֵץ חַיִּים הִיא לַמַּחֲזִיקִים בָּהּ וְתֹמְכֶיהָ מְאֻשָּׁר. וְהַכַּוָּנָה כִּי בִּהְיוֹת הַתּוֹרָה עוֹמֶדֶת בְּרוּם יִקְרָתָהּ, הִנֵּה הִיא בְּגֶדֶר הָאָרוֹן נוֹשֵׂא אֶת נוֹשְׂאָיו. כִּי הַהוֹגֶה בָּהּ בִּכְבוֹדָהּ יִתְיַמֵּר כְּמוֹ שֶׁכָּתוּב גְּמָלַתְהוּ טוֹב וְלֹא רָע <sup class="footnote-marker">1</sup><small class="footnote"><small>הַתּוֹרָה עוֹזֶרֶת לְבָאֵי שְׁעָרֶיהָ, וּמַמְצֵאת עַצְמָהּ לְשׁוֹחֲרֶיהָ, כְּמוֹ שֶׁכָּתוּב (משלי ח, יז) אֲנִי אֹהֲבַי אֵהָב וְגוֹ', וְאוּלָם לַמְמָאֲנִים בָּהּ, לֹא תַעֲזֹר לְהוֹלִיכָם שׁוֹבָב, אֶפֶס כִּי תַעַזְבֵם בִּמְשׁוּבָתָם, כְּמוֹ שֶׁאָמְרוּ זִכְרוֹנָם לִבְרָכָה (שבת קד) בָּא לִטָּהֵר מְסַיְּעִין לוֹ, בָּא לִטַּמָּא [רַק] פּוֹתְחִין לוֹ. וְזֶהוּ אָמְרוֹ גְּמָלַתְהוּ טוֹב וְלֹא רָע, וְהוּא מְבֹאָר.</small></small>. וְאוּלָם בִּהְיוֹתָהּ נְתוּנָה בְּסֶתֶר הַמַּדְרֵגָה מֵאֶרֶץ תְּדַבֵּר וּמֵעָפָר אִמְרוֹתֶיהָ תָּשִׂיחַ, אָז הַהוֹגֶה בָּהּ הוּא הַנּוֹתֵן לָהּ יָד לַסְּעֻדָּה, הוּא הַתּוֹמֵךְ בָּהּ לְבַל תִּמּוֹט, מִבְּלִי הַשְּׁקֶף אֵל טוֹב תַּגְמוּלֶיהָ לְפִי הָעֵת וְהַזְּמַן. וְהִנֵּה יָדוּעַ מַה שֶּׁכָּלַל הַתַּנָּא לְפוּם צַעֲרָא אַגְרָא, וְנַשְׁכִּילֶהָ מִזֶּה לָדַעַת כִּי תִּגְדַּל מַעֲלַת הָעוֹסֵק בַּתּוֹרָה כְּשֶׁהִיא בְּשֵׁפֶל הַמַּצָּב מִהְיוֹתוֹ עוֹסֵק בָּהּ כְּשֶׁהִיא בְּיֹקֶר תִּפְאַרְתָּהּ. יַעַן כִּי אָז צָרִיךְ לְהִתְאַזֵּר יוֹתֵר בְּרֹב אוֹנִים לַהֲקִימָהּ, וּמַשְׂכֻּרְתּוֹ כְּפוּלָה לְפִי צַעֲרוֹ וַעֲמָלוֹ <sup class="footnote-marker">2</sup><small class="footnote"><small>וְהַדָּבָר מִתְחַלֵּק בְּהַעֲרָכָתוֹ בַּכְּלָל אוֹ בַפְּרָט. כִּי בַּכְּלָל הָיָה מַצַּב הַתּוֹרָה בָּרִאשׁוֹנִים נַעֲלֶה מֵאַחֲרוֹנִים, אוּלָם הָאָדָם הַפְּרָטִי הָעוֹסֵק בַּתּוֹרָה בִּהְיוֹתָהּ בְּמַצָּב נָמוּךְ, תִּגְדַּל מַעֲלָתוֹ מֵאָז. וְזֶהוּ טַעַם פְּלֻגְתָּתָן שֶׁל רַבִּי יוֹחָנָן וְרֵישׁ לָקִישׁ (יומא) אָמַר רַבִּי יוֹחָנָן טוֹבָה צִפָּרְנָן שֶׁל רִאשׁוֹנִים מִכְּרֵסָן שֶׁל אַחֲרוֹנִים. אָמַר לֵהּ רֵישׁ לָקִישׁ אַדְּרַבָּא אַחֲרוֹנִים עֲדִיפֵי דְּעִם שִׁפְלוּתָם עָסְקֵי בְּאוֹרַיְתָא. אָמַר לֵהּ בִּירָה תּוֹכִיחַ שֶׁחָזְרָה לָרִאשׁוֹנִים (בְּמֶשֶׁךְ קָצָר) וְלֹא חָזְרָה לָאַחֲרוֹנִים, וְהוּא מְבֹאָר. אוּלָם כַּוָּנַת מְלִיצָתָם זִכְרוֹנָם לִבְרָכָה טוֹבָה צִפָּרְנָן מִכְּרֵסָן בֵּאֵר אָחִי הָרַב הַגָּאוֹן מוֹרִי וְרַבִּי הָרַב יְחִיאֵל הֶעלִיר נוּחוֹ עֵדֶן, כִּי שָׁם הֵבִיאוּ שֶׁמִּשְׁכַּן שִׁילֹה חָרַב בִּשְׁבִיל שֶׁשִּׁהוּ אֶת קִנֵּיהֶן שֶׁל הַנָּשִׁים הַבָּאוֹת לִטַּהֵר, וְיָדוּעַ כִּי הַכַּפָּרָה עִקָּרָהּ תְּלוּיָה בַּדָּם, וּבְקִנִּין אֵין בֵּין מְלִיקָה לְהַזָּיָה שׁוּם הֶפְסֵק, וְהַמְּלִיקָה הִיא בַּצְּפֹּרֶן, וְהֵם אֵחֲרוּ אוֹתָהּ. וְאָמְרוּ זִכְרוֹנָם לִבְרָכָה (פסחים) אַרְבָּעָה צְוָחוֹת צָוְחָה עֲזָרָה רִאשׁוֹנָה צְאוּ מִכָּאן בְּנֵי עֵלִי שֶׁטִּמְאוּ אֶת הֵיכַל ה' וְהוּא בְּהִתְעַצְּלָם בְּהַקְרָבַת הַקִּנִּין כְּמוֹ שֶׁאָמְרוּ זִכְרוֹנָם לִבְרָכָה (שבת פרק ה). וְעוֹד צָוְחָה בְּבַיִת שֵׁנִי שְׂאוּ שְׁעָרִים רָאשֵׁיכֶם וְיִכָּנֵס יוֹחָנָן בֶּן נַרְבַּאי וִימַלֵּא כְּרֵסוֹ מִקָּדְשֵׁי שָׁמַיִם שֶׁאֲכִילַת קָדָשִׁים מִצְוָה וְכַפָּרָה. הִנֵּה עַל בְּנֵי עֵלִי צָוְחָה, שֶׁהֶעֱווּ בְּאִחוּר הַמְּלִיקָה שֶׁהִיא בַּצְּפֹּרֶן וְאֶת יוֹחָנָן שִׁבְּחָה שֶׁמִּלֵּא כְּרֵסוֹ מִקָּדְשֵׁי שָׁמַיִם. וּמִכָּל מָקוֹם רוֹאִים אֲנַחְנוּ שֶׁטּוֹבָה צִפָּרְנָן שֶׁל רִאשׁוֹנִים גַּם בְּהַעֲווֹתָם בָּהּ מִכְּרֵסָן שֶׁל אַחֲרוֹנִים שֶׁזָּכוּ בוֹ. שֶׁהֲרֵי אַחַר חֻרְבַּן שִׁילֹה לֹא מָשְׁכוּ לוֹ יְמֵי הַשִּׁמָּמוֹן וְחָזְרָה לָנוּ הַבַּיִת בְּהִבָּנוֹתוֹ בִּימֵי שְׁלֹמֹה. וְאֶת אַחֲרוֹנִים שִׁבְּחָה שְׂאוּ שְׁעָרִים רָאשֵׁיכֶם וְכוּ' וִימַלֵּא כְּרֵסוֹ. וּמִכָּל מָקוֹם עֲדַיִן לֹא יִכּוֹנוּ לְהָקִים חֲרָבוֹת עַד יְכוֹנֵן ה׳ יְרוּשָׁלַיִם וּבֵיתוֹ יִבָּנֶה בָּהּ. עַד כָּאן דְּבָרָיו.</small></small>. וְהִנֵּה תֹּאַר הַחַיִּים הֻנַּח עַל הַסִּפּוּק. וְהָאֹשֶׁר עַל הַהַרְוָחָה. וְהַתּוֹרָה בִּהְיוֹתָהּ בְּמַעֲלָתָהּ נִקְרָא הָעוֹסֵק בְּהֶגְיוֹנָהּ מַחֲזִיק בָּהּ כִּי הִיא אֲשֶׁר תְּעוֹדְדוּ, וְהוּא מִתְהַדֵּר בְּיִפְעָתָהּ. וְאָמְנָם בִּהְיוֹתָהּ בְּמַצָּב נָמוּךְ. הִנֵּה הָעוֹסֵק בָּהּ הוּא הַמְקַיְּמָהּ, וְנִקְרָא תּוֹמְכָהּ וּמְסַעֲדָהּ. וְאֶל זֶה כִּוֵּן שְׁלֹמֹה בְּאָמְרוֹ עֵץ חַיִּים הִיא הַתּוֹרָה כְּלוֹמַר חַיֵּי הַסָּפֵק לַמַּחֲזִיקִים בָּהּ' וְהוּא מִתְרוֹמֵם בְּתִפְאַרְתָּהּ. וְאוּלָם "תּוֹמְכֶיהָ" וְהִיא הַנּוֹתֵן יָד לִתְמֹךְ בָּהּ לְבַל תִּמֹּט וַתִּפֹּל הוּא אַף "מְאֻשָּׁר" בִּרְוָחָה:
וְלָזֹאת אֵיפֹא אֲשֶׁר לוֹ לֵב לְהִתְבּוֹנֵן וְעֵינַיִם לִרְאוֹת. יַשְׂכִּיל וְיַבִּיט בַּעֲנִיָּה שֶׁל תּוֹרָה. בֵּית נְתִיבוֹת חָכְמָה תִקְרָא. לְיַד שְׁעָרִים הֵבִינָה תִּתֵּן קוֹלָהּ. נַעֲוֵיתִי שַׁחֹתִי וְאֶפֶס עָצוּר וְעָזוּב. בִּשְׁפֵלַת יָדַיִם הוּשַׂם מַחְסִי כָּזָב. אֲלֵיכֶם בָּנַי אֶקְרָא: הֵקִימוּ נָא הַנּוֹפֶלֶת. תְּנוּ לָהּ יָד כִּי עָפָר זוֹחֶלֶת. נַפְשָׁהּ הִשְׂתּוֹחֵחַ קוּמוּ לְעֶזְרָתָהּ. עוררוה מִשִּׁנְתֵּהּ כִּי זֹאת מְנוּחָתָהּ. הֶחֱזִיקוּ בָּהּ כִּי יֵשׁ תִּקְוָה לְאַחֲרִיתָהּ. הַהוֹגֶה בָּהּ יִזְכֶּה וְיִרְאֶה בְּשִׂמְחָתָהּ:
וְלָכֵן עַל כָּל בַּעַל נֶפֶשׁ לֶאֱזֹר חַיִל. לְהַגְדִּיל תּוֹרָה וּלְהַאְדִּירָהּ. לְהַמְצִיא לָהּ שֹׁקְדֵי דְּלָתֶיהָ הוֹגֵי מַחֲמַדֶּיהָ נוֹצְרִי פְּרִיָּה לְהַשְׁקוֹת שתיליה. כְּמוֹ שֶׁאָמְרוּ רַבּוֹתֵנוּ זִכְרוֹנָם לִבְרָכָה (ירושלמי ברכות פ"ט) תַּנְיָא רַשְׁבִּ"י אוֹמֵר אִם רָאִיתָ הַבְּרִיּוֹת שֶׁנִּתְיָאֲשׁוּ מִן הַתּוֹרָה עֲמֹד וְהַחֲזֵק בָּהּ כוּ'. וְהִנֵּה כְּבָר חֻבְּרוּ סְפָרִים יְקָרִים בֵּין סִפְרֵי הַמּוּסָר הַמַּגְדִּילִים עֵסֶק תּוֹרָה הַקְּדוֹשָׁה וְגֹדֶל שְׂכָרָהּ. וְעֹצֶם עֲוֹן בִּטּוּלָהּ וְרַב עוֹנְשׁוֹ, וַאֲשֶׁר דִּבְּרוּ בָּזֶה בְּיִחוּד. הוּא סִפֵּר הַמַּלְהִיב <b>"נֶפֶשׁ הַחַיִּים"</b> לְמָרָן הַגָּאוֹן הֶחָסִיד מוֹרֵנוּ וְרַבֵּנוּ הָרַב ר' חַיִּים זְכוּתוֹ יָגֵן עָלֵינוּ בְּשַׁעַר ד' בּוֹ, וְסֵפֶר הַיָּקָר <b>"מַעֲלוֹת הַתּוֹרָה"</b> לְהַגָּאוֹן הֶחָסִיד מוֹרֵנוּ וְרַבֵּנוּ הָרַב אַבְרָהָם זֵכֶר צַדִּיק לִבְרָכָה. כִּי הֵן הֵמָּה בְּעֹצֶם בְּקִיאוּתָם וְרֹחַב בֵּינֹתָם וְחָכְמָתָם. הֵאִירוּ הָעֵינַיִם וְהֵעִירוּ הַלְּבָבוֹת בֵּאוּרָן הַמַּבְהִיק מְדַבְּרוֹת קָדְשָׁם בְּשַׁלְהֶבֶת יָהּ. אוּלָם כְּבָר הִגַּדְנוּ בְּחִבּוּר ד"י סוֹף מ"א כִּי אֶל הַמּוּסָר צָרִיךְ לְצָרֵף גַּם הַהִתְחַכְּמוּת בְּעֵצוֹת וּמַה שֶּׁלֹּא תַּסְפִּיק יַד הַמּוּסָר יַעַזְרוּ הַתַּחְבּוּלוֹת. וּמֵהַיָּדוּעַ כִּי מָזוֹר הַתַּחְבּוּלוֹת לֹא יַעֲלוּ אֲרֻכָּה כִּי אִם אַחֲרֵי אֲשֶׁר יִתְחַקֶּה עַל עֶצֶם הַמַּחֲלָה לְמַחְלְקוֹתֶיָה.
כִּי אִם לֹא זֹאת יִתָּכֵן לוֹ לְהִתְיַגֵּע בַּדְּרָכִים שׁוֹנִים וְלֹא יַעֲלוּ לוֹ אֲרֻכָּה חַס וְשָׁלוֹם, וּכְמוֹ שֶׁהִמְשִׁיל בְּסֵפֶר אוֹרְחוֹת צַדִּיקִים בְּהַקְדָּמָתוֹ, לְאָדָם שֶׁחָפֵץ לָלֶכֶת אֶל עִיר וְאֵינוֹ יוֹדֵעַ דַּרְכָּהּ וְלֹא יַכִּיר הַשְּׁבִילִים הַמּוֹלִיכִים אוֹתוֹ אֵלֶיהָ. לָכֵן הוּא מִשְׁתּוֹמֵם פַּעַם יֵלֵךְ, בָּזוֹ וְיַתְעֶה וְיַחֲזֹר בְּאַחֶרֶת. וְעַל כַּיּוֹצֵא בָּזֶה אָמַר הֶחָכָם עֲמַל הַכְּסִילִים תְּיַגְּעֶנּוּ אֲשֶׁר לֹא יָדַע לָלֶכֶת אֶל עִיר עַד כָּאן דְּבָרָיו. וְעַל כֵּן רָאוּי לוֹ לָאָדָם לָתוּר וְלַחֲקֹר אַחֲרֵי הַסִּבּוֹת אֲשֶׁר הֵן הֵמָּה בְּעֹכְרֵי שְׁקִידָתוֹ, וּלְהִתְחַקּוֹת עַל כָּל מַפְרִיעֶיהָ אַחַת לְאַחַת וּלְפִיהֶן יָשִׁית לוֹ עֵצוֹת אֵיךְ לְהִמָּלֵט וּלְהִנָּקוֹת מֵהֶן. וְהִנֵּה הוֹגֵי תּוּשִׁיָּה בִּכְלַל נֶחֱלָקִים לִשְׁנַיִם. <b>א.</b> חוֹבְשֵׁי בֵּית הַמִּדְרָשׁ הַמְּשִׁימִים כָּל מַעְיָנָם בָּהּ. <b>ב.</b> בַּעֲלֵי עֵסֶק וְטִפּוּל הַמַּקְדִּישִׁים מִזְּמַנָּם נָחוֹת קְבוּעוֹת לְהֶגְיוֹנָהּ <sup class="footnote-marker">3</sup><small class="footnote"><small>וְאֶל אֵלֶּה הַשְּׁנַיִם כִּוְּנוּ חֲכָמֵנוּ זִכְרוֹנָם לִבְרָכָה בַּמֶּה שֶׁאָמְרוּ בְּמָקוֹם אֶחָד (סנהדרין פ"א) תְּחִלַּת דִּינוֹ שֶׁל אָדָם עַל דִּבְרֵי תוֹרָה. וּבְמָקוֹם אַחֵר (שבת פ"ג) אָמְרוּ שֶׁשּׁוֹאֲלִין אוֹתוֹ תְּחִלָּה נָשָׂאתָ וְנָתַתָּ בֶּאֱמוּנָה. וְאַחַר כָּךְ קָבַעְתָּ עִתִּים לַתּוֹרָה (ועי' תוס׳ שם). וְיִתָּכֵן שֶׁלְּחוֹבְשֵׁי בֵּית הַמִּדְרָשׁ שׁוֹאֲלִין אוֹתָם עַל דִּבְרֵי תוֹרָה תְּחִלָּה הֱיוֹת זֶה כָּל עִסְקָם. וּלְבַעֲלֵי הַמַּשָּׂא וּמַתָּן שׁוֹאֲלִין תְּחִלָּה נָשָׂאתָ וְנָתַתָּ בֶּאֱמוּנָה. וְאַף אַחַר כָּךְ שֶׁשּׁוֹאֲלִין אוֹתָם עַל דִּבְרֵי תוֹרָה לֹא בָא הַשְּׁאֵלָה רַק עַל קְבִיעַת עִתִּים לָהּ כַּנָּכוֹן לָהֶם.</small></small>. וּנְסַדֵּר פֹּה מַעֲרֶכֶת שְׁנֵי מַאֲמָרִים. הַמַּאֲמָר הָרִאשׁוֹן יְדַבֵּר מֵחוֹבְשֵׁי בֵּית הַמִּדְרָשׁ וְיַעֲרִיךְ כָּל מַפְרִיעֵיהֶם וְהַתַּחְבּוּלוֹת הַמִּתְיַחֲסוֹת לָהֶם. וְהַמַּאֲמָר הַשֵּׁנִי יְדַבֵּר מֵהַמְּקַיְּמִים בְּעַצְמָם יָפֶה תַּלְמוּד תּוֹרָה עִם דֶּרֶךְ אֶרֶץ. וְהָעִנְיָנִים אֲשֶׁר יַעֲרִיכוּ לָמוֹ. לְבַל יֹאבְדוּ עִתּוֹתֵיהֶם בְּתֹהוּ וּלְעוֹדֵד לִמּוּד הַתּוֹרָה. אַחֲרֵי הִשְׁתַּמְּשָׁם בַּמּוּסָר הַמִּתְיַחֵס לְעוֹרֵר שקידתה. כִּי לְמִלְחַמְתּוֹ שֶׁל הַיֵּצֶר צָרִיךְ גְּבוּרַת הַמּוּסָר וַעֲצַת הַתַּחְבּוּלוֹת: וּנְבָאֵר הַחַלָּה בִּקְצָרָה חִיּוּב לִמּוּד הַתּוֹרָה בִּכְלָל. וְאַחֲרֵי זֶה נְדַבֵּר ממפריעיה וּנְיַחֵד לְכָל אַחַת פֶּרֶק בְּפני עַצְמוֹ בְּעֵזֶר הָאֵל יַת':
<h3>בְּחִיּוּב לִמּוּד הַתּוֹרָה בִּכְלַל</h3>
אֹשֶׁר הַפְּעֻלּוֹת וְכִשְׁרוֹן הַמַּעֲשִׂים, בְּהִתְהַלְכָם והעשותם בְּכַוָּנַת פּוֹעֲלָם. וְהַכַּוָּנָה תִּהְיֶה שִׂכְלִית לֹא רְצוֹנִית, וְהַשֵּׂכֶל יִסְמֹךְ עַל עַל הַתּוֹרָה כְּגָמֻל עֲלֵי אִמּוֹ, וְאִם הָאָדָם יִתְהַלֵּךְ בְּעוֹלָמוֹ בִּלְעֲדֵי שְׁלָשׁ אֵלֶּה. הִנֵּהוּ כְּמִתְעַשֵּׁר בְּחֶזְיוֹן לַיְלָה וְהִנֵּה חֲלוֹם. וּכְצִפּוֹר תִּטֹּשׁ אֵלַי אוֹכֵל בְּפַח יָקוּשׁ, וכנדמה בְּחֶשְׁכַת לַיְלָה עַל עַמּוּד, שֶׁהוּא אָדָם. כִּי יֵצֶר לְבָבוֹ אוֹרֵב עָלָיו מִכָּל צַד. וּכְלִי מַפָּצוֹ מוּכָנִים לוֹ בְּכָל פִּנּוֹתָיו לָשִׁית לְשָׁמָהּ יְקָר תִּפְאַרְתּוֹ, לְהַשְׁחִית וּלְכַלֵּה כְּלִיל הַדְרָתוֹ. וְאֵין לְךָ אָדָם שֶׁתִּהְיֶה לוֹ שָׁעָה וּמָקוֹם שֶׁלֹּא יַעֲמֹד בּוֹ בְּנִסָּיוֹן. וְאִם לִבּוֹ בַּל עִמּוֹ יִפֹּל. וּכְשֶׁיִּהְיֶה מִפְעָלוֹ רְצוֹנִי יִמּוֹט. וּבְסָמְכוֹ עַל שִׂכְלוֹ יִתְעֶה. וּבְהַתְעוֹתוֹ הִנֵּה הָאֲבַדּוֹן הַנִּצְחִי כָּרוּךְ בַּעֲקֵבוֹ. וְהַנְּקָמָה הַתְּדִירִית מְלַפַּפְתּוֹ, תַּחַת אֲשֶׁר לֹא שָׂם אֹרְחוֹתָיו בְּעוֹלָמוֹ וְלֹא זָכַר אַחֲרִיתוֹ, וְזֹאת תּוֹרַת הָאָדָם הַיּוֹדֵעַ מָךְ עֶרְכּוֹ וְקֹצֶר שִׂכְלוֹ אֵיךְ חָדַל מֵבִין. אֵין מִפְלָט לוֹ כִּי אִם לַהֲלֹךְ בְּאוֹר הַתּוֹרָה חֻקֶּיהָ וּמִשְׁפָּטֶיהָ. גְדֵרֶיהָ וּמִשְׁמֶרֶת לְמִשְׁמַרְתָּהּ שֶׁעָשׂוּ חֲכָמֵינוּ זִכְרוֹנָם לִבְרָכָה. אֲשֶׁר רוּחַ ה' דִּבֶּר בָּם וּמִיָּדוֹ עֲלֵיהֶם הִשְׂכִּיל <sup class="footnote-marker">4</sup><small class="footnote"><small>וְאָמְרוּ זִכְרוֹנָם לִבְרָכָה (ע״ז כז) הָעוֹבֵר עַל דִּבְרֵי חֲכָמִים, נֶעֱנַשׁ בִּנְשִׁיכַת נָחָשׁ, שֶׁנֶּאֱמַר (קהלת י ח) וּפֹרֵץ גָּדֵר יִשְּׁכֶנּוּ נָחָשׁ. כִּי קָשֶׁה עֹנֶשׁ הַפּוֹרֵץ גָּדֵר שֶׁל כֶּרֶם מֵהַגּוֹנֵב עֲנָבִים. יַעַן הַפִּרְצָה קוֹרְאָה גַּם לְגַנָּבִים אֲחֵרִים. גַּם נָקֵל יִהְיֶה לִכָּנֵס עוֹד לִגְנֹב. וְכֵן הַמֵּקֵל בְּדִבְרֵי חֲכָמֵנוּ זִכְרוֹנָם לִבְרָכָה לַאֲשֶׁר אֵין הַדָּבָר חָמוּר עָלָיו הִנֵּה יִשְׁנֶה אִוַּלְתּוֹ תָּמִיד. גַּם אֲחֵרִים יִלְמְדוּ מִמֶּנּוּ. וְלָכֵן אָמְרוּ (ערובין כא, ב) יוֹתֵר בְּנִי הִזָּהֵר בְּדִבְרֵי סוֹפְרִים מִדִּבְרֵי תוֹרָה, וְאַף כִּי לֹא נָגַע בְּדִבְרֵי תוֹרָה פִּרְצָה קוֹרֵאת לַגַּנָּב. וְהוּא מְכֻוָּן הָעֹנֶשׁ בִּנְשִׁיכַת נָחָשׁ שֶׁיְּשׁוּפֶנּוּ עָקֵב. בְּדָבָר שֶׁאֵין הַנְּשָׁמָה תְּלוּיָה בּוֹ. וְעִם כָּל זֶה יִגַּע עַד לִבּוֹ לְהַשְׁחִית וְכַלֵּה. כְּמוֹ שֶׁהוּא הָעִנְיָן בְּפִרְצַת גִּדְרֵי חֲכָמֵנוּ זִכְרוֹנָם לִבְרָכָה. וְעַל כֵּן יִזָּהֵר בָּהֶם מְאֹד.</small></small>. עַל פִּי הַתּוֹרָה וְחֻקֵּי הַהֲלָכוֹת יְפַלֵּס לוֹ נָתִיב לַהֲלֹךְ בְּחַיֵּי עוֹלָמוֹ, עַל פִּיהָ יְכַלְכֵּל דְּבָרָיו. עַל פִּיהָ יַעֲשֶׂה מֵעֲבָדָיו. בִּלְעָדָהּ יִתְעֶה לְבָבוֹ אַחַר רְצוֹנוֹ. וְרַעְיוֹנוֹ אַחַר חֶפְצוֹ. וּמַעֲשָׂיו אַחֲרֵי מַאֲוַיּוֹ. וְאָז יֵלֵךְ חַס וְשָׁלוֹם מִדֶּחִי אֶל דֶּחִי, בְּאֵין מַכִּיר וְאֵין רוֹאֶה נִגְעֵי עַצְמוֹ, יִשְׂמַח בְּמַעֲשָׂיו יָעֹז בְּחֶבְלוֹ, יִתְעַלֵּס בְּדֵעוֹתָיו. יִתְהָדַּר בְּמִדּוֹתָיו. הַמְּלַהֲטִים אוֹתוֹ וִיבַעֲרוּ בּוֹ מִבְּלִי שׁוּם לֵב. עַל כֵּן אֵפוֹא מָה נוֹרָא גֹּדֶל חִיּוּב לִמּוּד הַתּוֹרָה הַמֻּטָּל עַל הָאָדָם בְּכָל עֵת מְצֹא לוֹ מָקוֹם וּזְמַן לְהֶגְיוֹנָהּ. אַחֲרֵי אֲשֶׁר אֵין לוֹ מְיַשֵּׁר, אֹרְחוֹתָיו וְשׁוֹמֵר רַגְלָיו מִלֹּכֵד זוּלָתָהּ. וְכָל מַה שֶּׁיַּחֲשֹׁב הָאָדָם שֶׁיִּתָּכֵן לוֹ מַעֲשֶׂה מְאֻשָּׁר בְּזּוּלַת דֶּרֶךְ הַתּוֹרָה וּמִשְׁפָּטֶיהָ. אֵינוֹ אֶלָּא הֶבֶל וְרַעְיוֹן מַתְעֶה. וְאֵין לְךָ מַעֲשֶׂה וּמִפְעַל וְדִבּוּר שֶׁלֹּא תִּגְרֹר אוֹתוֹ דֶּרֶךְ הַתּוֹרָה. אִם לַעֲשׂוֹת אִם לַעֲזֹב. לְקָרֵב אוֹ לְרַחֵק, וְאֵיךְ וְכַמָּה וּמָתַי. הִיא אֲשֶׁר הַסֵּדֶר, עִנְיְנֵי הָאָדָם וְתַּעֲרֹךְ אוֹתָם לְבַל יַטּוּ אוֹרְחוֹת. כְּמוֹ שֶׁכָּתוּב תּוֹרַת אֱלֹהָיו בְּלִבּוֹ לֹא תִמְעַד אֲשֻׁרָיו. וְכֵן הוּא אוֹמֵר נֵר לְרַגְלִי דְבָרֶךָ וְאוֹר לִנְתִיבָתִי <sup class="footnote-marker">5</sup><small class="footnote"><small>הַנָּתִיב וְהָרֶגֶל הֵם שְׁנֵי דְבָרִים, הַנָּתִיב הוּא תֹּאַר אֶל הַיּשֶׁר מִצַּד עַצְמוֹ, וְהָרֶגֶל, אֶל רְצוֹן הָאָדָם הַהוֹלֵךְ, וְצָרִיךְ שֶׁיִּהְיֶה הָרָצוֹן טָפֵל אֶל הַיּשֶׁר וּבָטֵל אֵלָיו. וְכֵן הוּא הָעִנְיָן בַּנֵּר, וְאוֹר הַנֵּר טְפֵלָה אֶל הָאוֹר, וְנִדְמֶה אִם כֵּן רְצוֹן הָרֶגֶל אֶל הַנֵּר, וְישֶׁר הַנָּתִיב אֶל הָאוֹר. וְזֶהוּ אָמְרוֹ: נֵר לְרַגְלִי דְּבָרֶךָ, וְאוֹר לִנְתִיבָתִי, כְּלוֹמַר, רְצוֹנוֹ בָּטֵל לְישֶׁר הַנָּתִיב.</small></small>. וְרָאוּי אִם כֵּן לָאָדָם לָחוּס עַל עַצְמוֹ לְהִשְׁתַּדֵּל בְּמֹעֵצוֹת וָדָעַת לָבֹא וּלְהַגִּיעַ לִידִיעַת הַתּוֹרָה. וּלְהִמָּלֵט מִמַּפְרִיעֵי הֶגְיוֹנָהּ וְאָז יֵלֵךְ לָבֶטַח דַּרְכּוֹ:
<h2>מַאֲמָר א</h2>
<h3>פֶּרֶק א</h3>
<b>בְּבֵאוּר הַמַּפְרִיעַ הַכּוֹלֵל לִשְׁקִידַת הַתּוֹרָה, וְהָעֵצוֹת לְהָקֵל עֻלּו</b>ֹ
הַמַּפְרִיעַ הַכּוֹלֵל וְהַקָּשֶׁה הוּא. הֱיוֹת הַלּוֹמֵד חָסֵר הַשְּׁקִידָה בַּטֶּבַע וְקָשֶׁה לוֹ לָשׂוּם כָּל מֵעֵינָיו בָּהּ. וְנַפְשׁוֹ תִּבְחֹל לְהַקְדִּישׁ לַה כָּל מֶשֶׁךְ זְמַנּוֹ. כִּי אֵין טִבְעוֹ מַנִּיחוֹ לְהִשְׁתַּקֵּעַ בְּדָבָר אֶחָד תָּמִיד. וּמִכָּל שֶׁכֵּן בְּדִּבְרֵי תּוֹרָה. וְהַהַבְדָּלָה תִּתְחַלֵּק לִשְׁתַּיִם. <b>א.</b> שֶׁלֹּא בִּשְׁעַת הַלִּמּוּד. לֹא יִזְדָּרֵז לֶאֱחֹז בַּתּוֹרָה וְלַהֲגוֹת בָּהּ. וְיִתְרַצֶּה לְהַאֲבִיד זְמַנּוֹ בְּתֹהוּ בִּדְבָרִים שֶׁל מַה בְּכָךְ. כִּי קָשֶׁה עָלָיו לִקְבֹּעַ אֶת עַצְמוֹ לְתַלְמוּדוֹ עַל מֶשֶׁךְ שָׁעוֹת דְּבַר יוֹם בְּיוֹמוֹ. יַרְבֶּה לְדַקְדֵּק עַל הַסֵּפֶר שֶׁלּוֹמֵד בּוֹ שֶׁיִּהְיֶה כִּרְצוֹנוֹ מֵהַדְּפוּס שֶׁחָפֵץ בּוֹ. וְעַל הַמָּקוֹם שֶׁיִּהְיֶה דַּוְקָא בִּמְקוֹם קְבִיעוּתוֹ וְעַל שְׁאָר הַהֲכָנוֹת. וְאִם לֹא יִהְיוּ כִּרְצוֹנוֹ לִשְׁעָתוֹ יִפְנֶה וְיֵלֵךְ לוֹ מִבֵּית תַּלְמוּדוֹ. וְכֵן אִם הָעֵת לִלְמֹד אָז קָצְרָה כְּגוֹן קֹדֶם סְעוּדַת שַׁחֲרִית אוֹ תְּפִלַּת הַמִּנְחָה וּכַּיוֹצֵא. וְהָעִנְיָן שֶׁצָּרִיךְ לִלְמֹד עַתָּה קָשֶׁה הַמֻּשָּׂג. יִבְחֹל בּוֹ וְלֹא יֹאבֶה לָגֶשֶׁת אֵלָיו. וְרַבּוֹת מְאֹד בְּיוֹצֵא בִּדְבָרִים אֵלּוּ אֲשֶׁר לֹא יֵעָדְרוּ וְלֹא יִבָּצְרוּ מֵאוֹהֵב הַבַּטָּלָה. <b>ב.</b> בִּשְׁעַת הַלִּמּוּד כִּי אַף בְּעָסְקוֹ בְּתַלְמוּדוֹ. בַּעֲצַלְתַּיִם יִתְנַהֵג בּוֹ. יִתְנַמְנֵם אַף כְּשֶׁלֹּא תַּאַנְסֶנּוּ שֵׁנָה. יִדְמֶה שֶׁהוּא תָּאֵב לֶאֱכֹל בִּהְיוֹתוֹ שָׂבֵעַ. יִלְאֶה וִיעַף מִבְּלִי שֶׁתִּקְדַּם לוֹ עָמָל וִיגִיעָה כְּמוֹ שֶׁאָמְרוּ זִכְרוֹנָם לִבְרָכָה בַּמִּדְרָשׁ (אסתר פ"ג) כִּי יָגַעְתָּ בִּי יִשְׂרָאֵל יָתִיב מִשְׁתָּעֵי כֹלָּא יוֹמָא וְלָא לָעֵי יָתִיב לְמִתְנֵי וְלָעֵי <sup class="footnote-marker">6</sup><small class="footnote"><small>וְעַל שְׁנֵי גִּדְרֵי הַבַּטָּלָה הָאֵלֶּה אָמַר (דברים כה יח) וְאַתָּה עָיֵף וְיָגֵעַ. כִּי עָיֵף הוּא אַחַר שֶׁעָסַק בִּמְלָאכָה כְּבֵדָה, אוֹ בָּא מִן הַשָּׂדֶה וְהוּא עָיֵף וְאֵינוֹ יָכוֹל לְהַתְחִיל עֲשׂוֹת דָּבָר. וְיָגֵעַ הוּא הָעוֹשֶׂה מְלַאכְתּוֹ בַּעֲצַלְתַּיִם וּמִתְיַגֵּעַ בָּהּ.</small></small>. יְצַיֵּר בְּדִמְיוֹנוֹ כִּי יֵשׁ לוֹ כַּמָּה הֶכְרֵחֵי הָרְשׁוּת אוֹ דִּבְרֵי מִצְוָה לַעֲזֹב בִּשְׁבִילָן תַּלְמוּדוֹ. וְאֵין דָּבָר וְלֹא חֲצִי דָּבָר. הֵפֶךְ מִמַּה שֶּׁנֶּאֱמַר בְּדָוִד הַמֶּלֶךְ עָלָיו הַשָּׁלוֹם חִשַּׁבְתִּי דְרָכָי [וּבֵאֲרוּ ז"ל לְדוּךְ פְּלַן אֲנִי הוֹלֵךְ לְדוּךְ פְּלַן אֲנִי הוֹלֵךְ], וָאָשִׁיבָה רַגְלַי אֶל עֵדֹתֶיךָ. וְרַבּוֹת כַּיּוֹצֵא בָּזֶה יִמָצְאוּ לְאוֹהֵב הַבַּטָּלָה בְּטִבְעוֹ. לֹא שֶׁהַדְּבָרִים בְּעַצְמָם כְּדָאִים לְמוֹשְׁכוֹ מִבֵּית הַסֵּפֶר, אֶפֶס שֶׁנַּעֲשׂוּ אֶצְלוֹ סַעַד לְיִצְרוֹ הָרַע אֲשֶׁר יְבַחֵל בִּשְׁקִידַת הַתּוֹרָה. וְזֶה הוּא הַקָּשֶׁה שֶׁבְּמַפְרִיעִים. כִּי הַטֶּבַע קָשֶׁה לְכָבְשׁוֹ. וְאַף אִם יוֹם אוֹ יוֹמַיִם יַשְׁקִיעֶנּוּ בְּחֶבֶל הַשְּׁקִידָה. עִם כָּל זֶה יִסְתַּעֵר אַחַר זְמַן לִפְרֹק עֻלּוֹ מֵעַל צַוָּארוֹ וְאֵין אָדָם שַׁלִּיט בְּרוּחוֹ לִכְלֹא אוֹתוֹ בְּעַל כָּרְחוֹ. וְצָרִיךְ לָשִׁית עֵצוֹת וְתַחְבּוּלוֹת לְהַטּוֹת לְרוּחַ בִּינָתוֹ לָתֵת מִשְׂרַת הַתּוֹרָה עַל שִׁכְמוֹ. אֲשֶׁר בֶּאֱמֶת הַתּוֹרָה בְּעַצְמָהּ בְּהֵאָחְזוֹ בָּהּ הִיא תְּאַשְּׁרוֹ לְהִתְדַּבֵּק בָּה. וְתָשִׁית לוֹ עֵצוֹת לְהִמָּלֵט מִמַּפְרִיעֶיהָ. כְּמוֹ שֶׁאָמַר דָּוִד גַּם עֵדֹתֶיךָ שַׁעֲשֻׁעָי אַנְשֵׁי עֲצָתִי. אוּלָם לְהַתְחִיל לֶאֱחֹז בָּהּ נַעְרִיךְ פֹּה מַעֲרֶכֶת עֵצוֹת שׁוֹנוֹת לַעֲשׂוֹתָם סַעַד לְלִמּוּד הַמּוּסָר הַמִּתְיַחֵס לַהִגָּיוֹן תּוֹרָתֵנוּ הַקְּדוֹשָׁה וְכָאָמוּר בַּמָּבוֹא הַמַּאֲמָר:
<b>א.</b> לָשׂוּם אֶל לִבּוֹ. כִּי כֹּבֶד עֲבוֹדַת הַשְּׁקִידָה לֹא יַאֲרִיכוּ לוֹ יָמִים בּוֹ וְלֹא יִמְשֹׁךְ זְמַן רַב אֲשֶׁר יִצְטָרֵךְ לָכֹף אֶת יִצְרוֹ בְּחָזְקָה. כִּי בְּהַרְגִּילוֹ אֶת עַצְמוֹ לִשְׁקֹד עַל תַּלְמוּדוֹ מֶשֶׁךְ זְמַן. הִנֵּה הַהֶרְגֵּל וּזְכוּת הַתּוֹרָה שֶׁלָּמַד בְּצַעַר יִפְעֹל בּוֹ לְהַחֲלִיף טִבְעוֹ וּלְאַמֵּץ שְׁקִידָתוֹ יוֹם יוֹם. וּכְמוֹ שֶׁאָמְרוּ רַבּוֹתֵינוּ זִכְרוֹנָם לִבְרָכָה (דברים רבה) נִמְשְׁלָה הַתּוֹרָה בְּשֶׁמֶן דִכְתִיב שֶׁמֶן תּוּרַק שְׁמֶךָ מַה שֶּׁמֶן זֶה תְּחִלָּתוֹ מַר וְסוֹפוֹ מָתוֹק כָּךְ הֵם דִּבְרֵי תּוֹרָה אָדָם מִצְטַעֵר בָּהֶם בַּתְּחִלָּה וְעוֹשֶׂה בָּהֶם אַחֲרִית טוֹבָה. שֶׁנֶּאֱמַר וְהָיָה רֵאשִׁיתְךָ מִצְעָר וְאַחֲרִיתְךָ יִשְׂגֶא מְאֹד. וּבְמִדְרַשׁ חָזִית מַה מַּיִם אִם אֵין אָדָם צָמֵא אֵינָהּ עֲרֵבָה בְּגוּפוֹ כָּךְ תּוֹרָה אִם אֵין אָדָם עָמֵל בָּהּ אֵינָהּ עֲרֵבָה בְּגוּפוֹ. וּבִכְלָל אָמְרוּ בְּשֵׁם ה' פִּתְחִי לִי כְּחֻדּוֹ שֶׁל מַחַט וַאֲנִי אֶפְתַּח לָכֶם כְּפִתְחוֹ שֶׁל אוּלָם. וְאָמְרוּ (שלהי יומא) אָדָם מְקַדֵּשׁ עַצְמוֹ מְעַט מְקַדְּשִׁין אוֹתוֹ הַרְבֵּה. עַד כִּי בִּרְבוֹת הַיָּמִים עִם עֹצֶם הַשְּׁמִירָה בָּהֶם לְבַל יֹאבְדוּ עִתּוֹתָיו בְּתֹהוּ. יִתָּכֵן כִּי יִקְשֶׁה עָלָיו אָז לְבַטֵּל מִלִּמּוּדוֹ יוֹתֵר מִמַּה שֶּׁקָּשֶׁה לוֹ עַתָּה הַשְּׁקִידָה עָלָיו <sup class="footnote-marker">7</sup><small class="footnote"><small>וּבְכָזֶה נֶאֱמַר (משלי טז, לב) טוֹב אֶרֶךְ אַפַּיִם מִגִּבּוֹר וּמשֵׁל בְּרוּחוֹ מִלּכֵד עִיר, כִּי בְּנִצּוּחַ הַיֵּצֶר שְׁתֵּי מַדְרֵגוֹת, זוֹ לְמַעְלָה מִזּוֹ <b>א</b> לִלְחֹם בּוֹ וּלְהִתְגַּבֵּר עָלָיו. <b>ב</b> לִמְשֹׁל עָלָיו, כִּי לֹא יִצְטָרֵךְ לְמִלְחָמָה. לְמָשָׁל, הַבּוֹלֵם פִּיו בִּשְׁעַת מְרִיבָה, וּבִלְבָבוֹ יֶחֶרֶה לוֹ עֲדַיִן לֹא נִצַּח יִצְרוֹ, וְאֵינוֹ מְתֹאָר רַק מִתְגַּבֵּר בְּמִלְחַמְתּוֹ, כִּי יַעֲצֹר בְּחָזְקָה בְּעַד זַמּוֹתוֹ לְבַל יַעֲבָר פִּיו. אָמְנָם הַמֵּשִׂים עַצְמוֹ כְּמִי שֶׁאֵינוֹ, שֶׁאַף הִתְעוֹרְרוּת שֶׁל כַּעַס לֹא יִמָּצֵא בוֹ זֶה יְתֹאַר בְּשֵׁם משֵׁל בְּרוּחוֹ. וְכֵן הָעִנְיָן בַּמִּלְחָמָה הַחִיצוֹנָה אֶת אֹיְבִים בַּשָּׁעַר הִנֵּה בִּהְיוֹתוֹ לוֹחֵם עַל עִיר וּמִתְגַּבֵּר בְּמִלְחַמְתּוֹ, יְתֹאַר כְּגִבּוֹר אוּלָם כַּאֲשֶׁר יַכְנִיעָהּ וְיִלְכְּדָהּ, יְתֹאַר בְּשֵׁם לֹכֵד עִיר. וְיָדוּעַ כִּי הַמִּלְחָמָה הַפְּנִימִית קָשָׁה וּמְעֻלָּה מִן הַחִיצוֹנָה, לָזֶה יִחֵס הָאֶחָד מוּל הָאֶחָד וְאָמַר טוֹב אֶרֶךְ אַפַּיִם, שֶׁרַק מַאֲרִיךְ אַפּוֹ בְּפֹעַל, אֲבָל נִמְצָא בוֹ חֵמָה, הִנֵּהוּ טוֹב מִגִּבּוֹר הַלּוֹחֵם וּמִתְגַּבֵּר וְאוּלָם משֵׁל בְּרוּחוֹ, שֶׁכְּבָר מָשַׁל בְּיִצְרוֹ וְנִצְּחוֹ, הִנֵּהוּ טוֹב מִמִּי שֶׁכְּבָר לָכַד עִיר.
[ג] וְדָוִד הוּא אוֹמֵר (תהלים קא ו) עֵינַי בְּנֶאֶמְנֵי אֶרֶץ לָשֶׁבֶת עִמָּדִי, הֹלֵךְ בְּדֶרֶךְ תָּמִים הוּא יְשָׁרְתֵנִי. וְהַכַּוָּנָה, כִּי יֵשׁ בְּדַרְכֵי הָעֲבוֹדָה שְׁנֵי גְדֵרִים הָאֶחָד, לְהַעֲמִיק וּלְהִתְבּוֹנֵן בְּיִרְאַת הַשֵּׁם, וּלְהַשְׂכִּיל בַּמִּדּוֹת הַטּוֹבוֹת וְהָרָעוֹת וְהִשְׁתַּמְּשָׁן, וְלִשְׁקֹל אוֹתָן בִּבְחִינוֹת דַּקּוֹת, וּכְמוֹ שֶׁכָּתוּב (איוב כח כח) הֵן יִרְאַת ה׳ הִיא חָכְמָה, וְאָדָם כָּזֶה צָרִיךְ לְהַשְׁקִיף מְאֹד בְּכָל הַצְּדָדִים, כִּי קָרוֹב לוֹ לִפֹּל בְּרֶשֶׁת הַהַטְעָאָה בְּהַכְרָעַת הַמִּשְׁקֹלֶת, כְּמוֹ שֶׁכָּתַב בִּמְסִלַּת יְשָׁרִים (פֶּרֶק כ') וְצָרִיךְ שֶׁלֹּא יִהְיֶה לוֹ שׁוּם נְטִיָּה, וְתִהְיֶה לוֹ סִיּוּעַ גָּדוֹל מִלְמַעְלָה, וְאָז יִכּוֹן לְתָאֲרוֹ בְּכָל בֵּית הָעֲבוֹדָה בְּמֻשְׂכָּלוֹתָיו בַּתֹּאַר נֶאֱמָן, כִּי יִמָּצֵא לְבָבוֹ נֶאֱמָן אֶת ה׳ לְבַל יִטּוּ אֲשֶׁרָיו. וְהַשֵּׁנִי הוּא הָעוֹבֵד אֶת הַשֵּׁם בִּתְמִימוּת, מִבְּלִי חֲקֹר וּמִבְּלִי הַעֲמִיק בְּדָבָר, וְתוֹפֵס מִשְׁקַל הַתְּמִימוּת, כְּמוֹ שֶׁכָּתוּב (תהלים כו, יא) וַאֲנִי בְּתֻמִּי אֵלֵךְ. וּמֵהַיָּדוּעַ, כִּי הַמְשָׁרֵת וְהַיּוֹעֵץ, לֹא יֵאוֹת לַמְשָׁרֵת לְהַשְׂכִּיל בְּצִוּוּי אֲדוֹנוֹ, כִּי רַק מַאי דִּמְפַקַּד יַעֲבֹד, וְאִם יְנַהֵל תַּפְקִידָיו עַל פִּי בִינָתוֹ וְהַשְׂכָּלָתוֹ, יְקַלְקֵל, אַךְ טוֹב לוֹ לֶאֱחז בְּתֻמּוֹ כַּמְצֻוֶּה עָלָיו. אוּלָם הַיּוֹעֵץ צָרִיךְ לָשִׁית עֵצוֹת וּלְהִתְבּוֹנֵן בַּדָּבָר בְּטַעֲמוֹ וְנִמּוּקוֹ, וּלְהַעֲמִידוֹ עַל תִּלּוֹ בֶּאֱמוּנַת לְבָבוֹ. וְזֶהוּ אָמְרוֹ עֵינַי בְּנֶאֶמְנֵי אֶרֶץ הַגְּדוֹלִים בְּמַעֲלַת הַשְׂכָּלָתָם וֶאֱמוּנַת לְבָבָם, לָשֶׁבֶת עִמָּדִי בְּצַוְתָּא חֲדָא לְטַכֵּס עֵצָה וְהַהֹלֵךְ בְּדֶרֶךְ תָּמִים, דְּעָבֵד מַאי דִּמְפַקַּד בְּתֻמּוֹ, הוּא יִכּוֹן לְשָׁרְתֵנִי.</small></small>. וְכֵן כָּתוּב בְּחוֹבוֹת הַלְּבָבוֹת שה"ת: מִי שֶׁרוֹצֶה לְהַגִּיעַ לִרְצוֹן בּוֹרְאוֹ יִכָּנֵס בַּפֶּתַח הַצַּר שֶׁנִּכְנְסוּ מִמֶּנּוּ הַחֲסִידִים הַסּוֹבְלִים עַד כָּאן לְשׁוֹנוֹ:
וְתֵדַע וְתַשְׂכִּיל. כִּי כְּמוֹ שֶׁהַמִּדּוֹת הֵן לַטּוֹב הֵן לְהֶפְכּוֹ רֻבָּם נְטוּעִים בַּנֶּפֶשׁ הָאָדָם מִלֵּדָה וּמִבֶּטֶן וּמֵהֵרָיוֹן. כֵן מִדַּת חִלּוּף הַטֶּבַע כְּלוֹמַר מַה שֶּׁהָאָדָם הוּא מֻכְשָׁר וּמוּכָן לְהַחֲלִיף טִבְעוֹ. עַל יְדֵי הַלִּמּוּד וְהַהֶרְגֵּל וְכַיּוֹצֵא. אֵינֶנָּה שָׁוָה בְּכָל אָדָם. יֵשׁ לְךָ אָדָם שֶׁטִּבְעוֹ קַל וּמוּכָן לְהִתְפַּעֵל לְהָמִיר טִבְעוֹ אֲשֶׁר נוֹצָר בָהּ בִּמְהֵרָה. וְיֵשׁ אָדָם שֶׁצָּרִיךְ זְמַן אָרֹךְ וּדְבָרִים רַבִּים הַכּוֹבְשִׁים טִבְעוֹ עַד שֶׁתִּתְחַלֵּף. עַל כֵּן תִּרְאֶה שְׁנֵי בְּנֵי אָדָם בַּטְלָנִים בְּטִבְעָם בְּשָׁוֶה. וְעוֹסְקִים בִּמְלֶאכֶת הַחִנּוּךְ בִּקְנִיַּת הַהַתְמָדָה בְּשָׁוֶה. לְאֶחָד עָלְתָה בִּזְמַן קָצָר. וְהַשֵּׁנִי יַאֲרִיכוּ לוֹ יָמִים בָּהּ. וְעִם כָּל זֶה לֹא יֹאמַר הַשֵּׁנִי נוֹאָשׁ. כִּי מִדַּת חִלּוּף הַטֶּבַע קָשֶׁה עָלָיו. אֲבָל יָמִים יְדַבֵּרוּ. וְיֵשׁ לוֹ תִּקְוָה טוֹבָה כִּי אַחַר אֲשֶׁר יִקְנֶה הַהַתְמָדָה בְּמֶשֶׁךְ הַיָּמִים. אָז יִהְיֶה בָּטוּחַ עָלֶיהָ יוֹתֵר מֵהָרִאשׁוֹן אֲשֶׁר חִלּוּף הַטֶּבַע קַלָּה עָלָיו. כִּי יִתָּכֵן לוֹ כְּאֵיזֶה מַפְרִיעִים קַלִּים לָשׁוּב לְקַדְמוּתוֹ. מָה שֶׁאֵין כֵּן הַשֵּׁנִי אַחֲרֵי אֲשֶׁר יַעֲלֶה בְּיָדוֹ. אַף כָּל הָרוּחוֹת שֶׁבָּעוֹלָם אֵין מְזִיזִין אוֹתוֹ מִמְּקוֹמוֹ; וְכַאֲשֶׁר יָשִׂים אֶל לִבּוֹ כִּי כֹּבֶד וְנָטַל הַמִּלְחָמָה אֵינֶנָּה לוֹ כִּי אִם לַחֲלִיפוֹת מִסְפַּר שָׁבוּעוֹת אוֹ יְרָחִים הַכֹּל לְפִי מַה שֶּׁהוּא אָדָם. הִנֵּה אָז יֶאֱזֹר חַיִל וַיְחָרֵף נַפְשׁוֹ לִכְבֹּשׁ טִבְעוֹ הַמִּסְתַּעֵר לַהֲדִיחוֹ מִתּוֹרָתֵנוּ הַקְּדוֹשָׁה בְּכָל עֹז וְתַעֲצֻמּוֹת. הֲלֹא תִּרְאֶה כִּי הַנּוֹסֵעַ בְּדֶרֶךְ בִּזְמַן הַקֹּר תַּחַת גֶּשֶׁם סוֹחֵף וּבָרָד. תֵּקַל עָלָיו נְסִיעַת הַפַּרְסָה הַיְדוּעָה לוֹ שֶׁקְּרוֹבָה לָעִיר מִנְּסִיעַת הַפַּרְסָה בִּבְלִי יוֹדְעוֹ שֶׁסְּמוּכָה לָעִיר. כִּי הַתּוֹחֶלֶת הַמְּמֻשָּׁכָה מַחֲלַת לֵב וּמְכֻבֶּדֶת עָלָיו נִטַּל יְגִיעָתוֹ. וְהַכָּתוּב אוֹמֵר לֹא בַּשָּׁמַיִם הִיא וְלֹא מֵעֵבֶר לַיָּם הִיא כִּי קָרוֹב אֵלֶיךָ הַדָּבָר מְאֹד. וְעַל כֵּן יִתְאַזֵּר הָאָדָם בְּתִקְוָה חֲזָקָה כִּי יְשׁוּעָתוֹ קְרוֹבָה לָבוֹא וְתָקֵל עָלָיו הַיְּגִיעָה מֶשֶׁךְ הַיָּמִים. וְאִם יִתְרַפֶּה בִּמְלַאכְתּוֹ וְיָמִים יֹאחַז בָּהּ וְיָמִים יִתְעַצֵּל מִמֶּנָּה אָז יַאַרְכוּ לוֹ יְמֵי מִלְחַמְתּוֹ. וְלֶחֶם הַתּוּשִׁיָּה בְּעִצָּבוֹן יֹאכַל כָּל יְמֵי חַיָּיו. חוֹתֵר לֶאֱחֹז בָּהּ וְאֵינוֹ עוֹלֶה בְּיָדוֹ. מִתְעַתֵּד לְהַחֲזִיק בָּהּ וְאֵינוֹ מַשִּׂיגָה. וְחַיָּיו חַיֵּי צַעַר בְּעָסְקוֹ בַּתּוֹרָה. אוֹי לוֹ מִיִּצְרוֹ. בְּעָזְבוֹ אוֹתָהּ אוֹי לוֹ מִיּוֹצְרוֹ. וְאוּלָם אִם יִתְאַזֵּר בְּמִלְחַמְתּוֹ הִנֵּה בְּמֶשֶׁךְ מָה יָצָא לְחֵרוּת מִכֹּסֶף טִבְעוֹ. וְתִהְיֶה לוֹ מִלְחַמְתּוֹ תַּכְלִית הַשָּׁלוֹם וכְּמוֹ שֶׁאָמְרוּ זִכְרוֹנָם לִבְרָכָה (סוכה פ"ה) אִם רָעֵב שֹׂנַאֲךָ (יֵצֶר הָרַע) הַאֲכִילֵהוּ לֶחֶם (מלחמה של תורה) וַה' יְשַׁלֶּם לְךָ לֹא תִּקְרי יְשַׁלֶּם לָךְ אֶלָּא יַשְׁלִימֶנּוּ לָךְ. וְעָלָיו אָמַר שְׁלֹמֹה (משלי כ"ח) עִיר גִּבֹּרִים עָלָה חָכָם וַיֹּרֶד עוֹז מִבְטֶחָה:
<b>ב.</b> יַעַן הֱיוֹת טֶבַע הַבַּטָּלָה שֶׁלּוֹ מְבִיאוֹ שֶׁיַּרְבּוּ עָלָיו מַפְרִיעִים מִכָּל צַד אַף שֶׁאֵין מִדּוֹתָיו מְחֻיָּבוֹת אוֹתָן. לְמָשָׁל. יִתְרַצֶּה יָשֹׁחַ עִם בְּנֵי אָדָם אַף שֶׁמִּטִּבְעוֹ הוּא בּוֹדֵד. יִשְׁתַּקַּע בְּשֵׁנָה אַף שֶׁמִּטִּבְעוֹ אֵינוֹ עָצֵל. וְכַיּוֹצֵא בָּאֵלּוּ הַרְבֵּה כְּכָל רִבּוּי הַמְּצִיאוּת וְהָעֲלִילוֹת אֲשֶׁר בַּתֵּבֵל. וְהַכֹּל הוּא מִצַּד שֶׁבָּחֲלָה נַפְשׁוֹ בְּהַתְמָדַת הַתּוֹרָה. וְיָדוּעַ כִּי כְּבִישַׁת דָּבָר שֶׁטִּבְעוֹ מְחַיַּבְתּוֹ וּמִדָּתוֹ בּוֹ נִשְׁחָתָה קָשֶׁה מְאֹד מִמַּה שֶׁיְּכַבֵּד לִכְבֹּשׁ דָּבָר שֶׁאֵין טִבְעוֹ מַכְרִיחוֹ לָזֶה. עַל כֵּן נָכוֹן לוֹ לְהָקֵל עָלָיו מִלְחַמְתּוֹ בַּתְּחִלָּה לְהִתְחַקּוֹת עַל מַפְרִיעָיו מִן הַצַּד וְלַעֲשׂוֹת לוֹ הֻזָּה וְגָדֵר לְהִתְרַחֵק מֵהֶם. וְאָז מִמֵּילָא בְּהֶעְדֵּר הַמְּנִיעוֹת הַקַּלּוֹת יִהְיֶה לִבּוֹ פָּנוּי לַעֲסֹק בַּתּוֹרָה. וְיָקֵל עָלָיו אָז כְּבִישַׁת יֵצֶר הַבַּטָּלָה אֲשֶׁר לוֹ בַּטֶּבַע. מִצַּד שְׁנֵי דְּבָרִים. הָאֶחָד כִּי יַכִּיר חֶסְרוֹנוֹ בְּיוֹתֵר אֲשֶׁר בְּלִי שׁוּם סִבָּה אַף מְדֻמֵּית יֶאֱהַב הַבַּטָּלָה. אֲשֶׁר זֶה תְּחִלַּת פְּרִי הַתּוֹעֶלֶת לְכָל שָׁב וּמַתְחִיל לָלֶכֶת מְהַלֵּךְ הַתִּקּוּן בִּהְיוֹתוֹ מַכִּיר חֶסְרוֹנוֹ וְלִבּוֹ עָלָיו יִכְאַב. שֵׁנִית כִּי לֹא יִשָּׁאֵר לְטִבְעוֹ הָאוֹהֵב הַבַּטָּלָה שׁוּם עֵזֶר וְסִיּוּעַ מִן הַצַּד אַחֲרֵי אֲשֶׁר יְסִירֵם מִמֶּנּוּ. וְאָז יִשְׁלֹף חַרְבּוֹ רַק עַל מִדָּתוֹ זוֹ הַנִּשְׁחֲתָה וְצִוָּהוּ אֱלֹהִים וְיָכוֹל עַמּוֹד. מַה שֶּׁלֹּא הָיָה כֵן בִּהְיוֹת עֹזְרֵי תְּכוּנָתוֹ רַבִּים מֵעִנְיְנֵי הָעוֹלָם וַעֲלִילוֹת מִצְעֲדֵי גָּבֶר. וּמִיִּצְרוֹ יִלְמֹד הָאָדָם שֶׁנֶּאֱמַר: וַיַּרְא כִּי לֹא יָכֹל לוֹ וַיִּגַּע בְּכַף יְרֵכוֹ. וּפֵרְשׁוּ בְּזֹהַר הַקָּדוֹשׁ שֶׁרָאָה שֶׁאֵין יָכוֹל לְהִתְגָּרוֹת בְּתַלְמִידֵי חֲכָמִים עַצְמָן לְבַטְּלָם מִלִמּוּדָם. וַיָּשֶׁת לוֹ עֵצָה וַיִּגַּע בְּכַף יְרֵכוֹ תַּמְכִין דְּאוֹרַיְיתָא. לִמְשֹׁךְ מֵהֶם מַחֲזִיקֵי יָדָם לַתּוֹרָה. כֵּן הָאָדָם הָרוֹצֶה לְהִתְיַצֵּב עַל דֶּרֶךְ הַטּוֹב וְרוֹאֶה כִּי לֹא יָכוֹל לִכְבֹּשׁ טִבְעוֹ הַמָּשְׁחָת. יִלָּחֵם בְּתוֹמְכֵי מִדָּתוֹ הָרָעָה וְיִכְבְּשֵׁם. וְאָז בְּתִּשָׁאֵר טִבְעוֹ הָרָעָה מִבְּלִי עֵזֶר יָרִים יָדוֹ לְהִלָּחֵם גַּם אַתָּה. וּבָאִין עוֹזְרִים לָהּ יִתְגַּבֵּר עָלֶיהָ עַד כִּי יִשְׁלֹט בָּהּ בְּעֵזֶר הָאֵל יַת':
<b>ג.</b> הוֹרֻנוּ חֲכָמֵינוּ זִכְרוֹנָם לִבְרָכָה בְּמַה שֶּׁאָמְרוּ בִּפְסִיקְתָא (וכ"ה בירושלמי ברכות פ"א) חֲצוֹת לַיְלָה אָקוּם לְהוֹדוֹת לָךְ עַל מִשְׁפְּטֵי צִדְקֶךָ ר' פִּנְחָס בְּשֵׁם ר' אֶלְעָזָר בן ר' מְנַחֵם אָמַר מֶה הָיָה דָוִד עוֹשֶׂה הָיָה נוֹטֵל נֵבֶל וְכִנּוֹר וְנוֹתֵן מְרַאֲשׁוֹתָיו. וְעָמַד בַּחֲצִי הַלַּיְלָה וּמְנַגֵּן בָּהֶם וְקוֹרֵא בַּתּוֹרָה. וְהָיוּ חַבְרֵי יִשְׂרָאֵל שׁוֹמְעִים אֶת קוֹלוֹ וְאוֹמְרִים מַה אִם דָּוִד הַמֶּלֶךְ עוֹסֵק בַּתּוֹרָה אֲנַחְנוּ עַל אַחַת כַּמָּה וְכַמָּה נִמְצָא חַבְרֵי יִשְׂרָאֵל עוֹסְקִים בַּתּוֹרָה עַד כָּאן לְשׁוֹנוֹ: הִנֵּה רוֹאִים אֲנַחְנוּ כִּי טֶבַע הָאָדָם לְהִתְעוֹרֵר מִמַּה שֶּׁעֵינָיו רוֹאוֹת בְּזוּלָתוֹ. וּלְהִתְדַּמּוֹת אֵלָיו בְּמִפְעָלָיו וּמַעֲלוֹתָיו. וכמו שכתוב הוֹלֵךְ אֶת חֲכָמִים יֶחְכָּם. וְלָכֵן מִצְוַת עֲשֵׂה (מָנָה אוֹתָהּ הָרַמְבָּ"ם זַ"ל וְהוּא ממ"ש וּלְדָבְקָה בּוֹ) לְהִדַּבֵּק בַּחֲכָמִים וְתַלְמִידֵיהֶם כְּדֵי שֶׁיִּלְמֹד וְיַעֲשֶׂה גַּם הוּא כְּמַעֲשֵׂיהֶם <sup class="footnote-marker">8</sup><small class="footnote"><small>וְהִנֵּה מֵהַיָּדוּעַ, כִּי כָל דָּבָר שֶׁיִּתָּכֵן בּוֹ קִלְקוּל גָּדוֹל לָרֹעַ, יִמָּצֵא בּוֹ גַּם כֵּן מָקוֹם לְעֻמָּתוֹ לְתִקּוּן גָּדוֹל לְטוֹב. וְלָזֹאת, יַעַן כִּי הָעֵינַיִם הֵן הֵמָּה הַסִּבָּה הָרִאשׁוֹנָה לְכָל עָוֹן וּלְכָל חַטָּאת, וּכְמוֹ שֶׁאָמְרוּ זִכְרוֹנָם לִבְרָכָה (סוטה ח, א) גְּמִירֵי דְּאֵין יֵצֶר הָרָע שׁוֹלֵט אֶלָּא בְּמַה שֶּׁעֵינָיו רוֹאוֹת. כֵּן הֵמָּה גַּם כֵּן סִבָּה גְדוֹלָה לְהִתְפַּעֵל מִמַּה שֶּׁרוֹאוֹת בַּטּוֹב. וּלְכַוָּנָה זוֹ אָמַר הַמְקוֹנֵן (איכה ג נא) עֵינִי עוֹלְלָה לְנַפְשִׁי מִכֹּל בְּנוֹת עִירִי, כִּי הֵן הָאָדָם בְּפִרְקֵי אֵיבָרָיו דּוֹמֶה לְעִיר וַאֲנָשִׁים בָּהּ, וּכְמוֹ שֶׁאָמְרוּ זִכְרוֹנָם לִבְרָכָה (נדרים לב ב) עִיר קְטַנָּה זֶה הָאָדָם, וַאֲנָשִׁים בָּהּ מְעָט אֵלּוּ אֵיבָרָיו שֶׁל אָדָם וְכִרְאוֹתוֹ הַחֻרְבָּן הַגָּדוֹל הַנַּעֲשֶׂה עַל יְדֵי הַחֲטָאִים, פִּשְׁפֵּשׁ וּמָצָא וּכְאִלּוּ אוֹמֵר לְעַצְמוֹ הִנֵּה מִשַּׁשְׁתִּי אֶת כָּל כְּלֵי אֵיבָרַי מִי מֵהֶם הָיוּ בְּעוֹכְרַי וּמִי הֵעִיר אוֹתִי אֶת כָּל הַנַּעֲשֶׂה. וַיֹּאֵמֶר כְּמֵשִׁיב לְעַצְמוֹ הֲלוֹא עֵינִי הִיא אֲשֶׁר עוֹלְלָה לְנַפְשִׁי אֶת כֹּל אֲשֶׁר מְצָאַתְנִי, יוֹתֵר מִכֹּל בְּנוֹת עִירִי, וְהֵם הָאֵיבָרִים שֶׁהֵם בְּנוֹת עִירוֹ וְכָאָמוּר.</small></small>. וְלָכֵן עֵצָה טוֹבָה הִיא לִשְׁקִידָה שֶׁיִּקְבַּע לוֹ מָקוֹם לְתַלְמוּדוֹ בְּמָקוֹם שֶׁנִּמְצָא שָׁם שׁוֹקֵד אוֹ שׁוֹקְדִים בְּהַתְמָדָה. וּמִכָּל שֶׁכֵּן כְּשֶׁיִּרְאֶה הַשְּׁקִידָה בְּבֶן גִּילוֹ וּמִכָּל שֶׁכֵּן בְּמִי שֶׁיֵּשׁ לוֹ עִכּוּבִים וּמַפְרִיעִים כִּי אָז מִקַּל וְחוֹמֵר יָדוּן וְיִתְעוֹרֵר רוּחוֹ לְהִתְעוֹדֵד גַּם הוּא. וְכֵן יְצֻיַּר בְּדַעְתּוֹ גֹּדֶל וְרֹב הַבּוּשָׁה שֶׁתַּשִּׂיגֶנּוּ בָּעוֹלָם הַבָּא בְּהִמָּצְאוֹ שָׁמָהּ בֵּין מַכִּירָיו הַשּׁוֹקְדִים שֶׁתַּלְמוּדָם בְּיָדָם. וְהוּא עוֹמֵד בֵּינֵיהֶם כְּאִלֵּם לֹא יִפְתַּח פִּיו. וּבְקֹהֶלֶת רַבָּה הַכְּסִיל חֹבֵק אֶת יָדָיו מָשָׁל לְמָה הַדָּבָר דּוֹמֶה לִשְׁנֵי בְּנֵי אָדָם שֶׁהָיוּ יְגֵעִין בַּתּוֹרָה אֶחָד יָגַע וְהִשְׁבִּיחַ וְאֶחָד יָגַע וּפֵרַשׁ. זֶה שֶׁהָיָה יָגֵעַ בַּתּוֹרָה וּפֵרַשׁ רוֹאֶה אֶת זֶה שֶׁהִשְׁבִּיחַ עוֹמֵד בְּצַד חֲבוּרָה שֶׁל צַדִּיקִים וְהוּא עוֹמֵד בְּצַד חֲבוּרָה שֶׁל רְשָׁעִים מִיָּד חֹבֵק אֶת יָדָיו וְאֹכֵל אֶת בְּשָׂרוֹ. וּבְתַנָּא דְּבֵי אֵלִיָּהוּ רַבָּה פֶּרֶק א וְאֶל זֶה אַבִּיט וְגוֹ' וְחָרֵד עַל דְּבָרִי מִכָּאן אָמְרוּ שֶׁיִּקְרָא אָדָם שֶׁיְּהֵא תָּפוּס בְּיָדוֹ כְּדֵי שֶׁלֹּא תַּשִּׂיגֶנּוּ בּוּשָׁה וּכְלִמָּה בְּשָׁעָה שֶׁאוֹמְרִים לוֹ עֲמֹד וַעֲרֹךְ מִקְרָא וּמִשְׁנָה שֶׁקָּרִיתָ וְשֶׁשָּׁנִיתָ. וְכָךְ הוּא מְפֹרָשׁ בַּקַּבָּלָה עַל יְדֵי דָוִד מֶלֶךְ יִשְׂרָאֵל ה' בֹּקֶר תִּשְׁמַע קוֹלִי. וְאָמְרוּ זִכְרוֹנָם לִבְרָכָה בִּכְגוֹן זֶה מוֹשִׁיבִין סוֹפֵר בְּצַד סוֹפֵר קִנְאַת סוֹפְרִים הַרְבֵּה חָכְמָה <sup class="footnote-marker">9</sup><small class="footnote"><small>אָמְנָם אַף שֶׁאַחַר כָּךְ עַל יְדֵי הַסִּיּוּעַ דִּלְמַעְלָה אֵין הָעֲבוֹדָה כְּבֵדָה כָּל כָּךְ עַל הָאָדָם כְּבַתְּחִלָּה, עִם כָּל זֶה מְקַבֵּל עָלָיו שָׂכָר לְפִי צַעֲרֵהּ הַקּוֹדֵם, אַחֲרֵי שֶׁזֶּה בְּעַצְמוֹ שֶׁיְּסַיְּעוֹ הַשֵּׁם יִתְבָּרַךְ וַיִּתְרַגֵּל בִּשְׁקִידָתוֹ, זָכָה עַל יְדֵי כֹּחַ נִצְחוֹנוֹ וְהִתְגַּבְּרוּתוֹ בַּתְּחִלָּה, וּמַעֲלֶה עָלָיו הַבּוֹרֵא יִתְבָּרַךְ כְּאִלּוּ כָּל יָמָיו לוֹחֵם אֶת יִצְרוֹ בְּכָל עֹז וְעָמָל רָב. וְיִתָּכֵן שֶׁיִּתְבָּאֵר בָּזֶה דְּבַר הַכָּתוּב (רות ב, יב) יְשַׁלֵּם ה׳ פָּעֲלֵךְ וּתְהִי מַשְׂכֻּרְתֵּךְ שְׁלֵמָה וְגוֹ׳ אֲשֶׁר בָּאת לַחֲסוֹת, וְהַכַּוָּנָה, שֶׁבֵּרַךְ אוֹתָהּ בִּשְׁנֵי דְבָרִים <b>א</b> שֶׁיַּעְזֹר לָהּ הַשֵּׁם לְהַשְׁלִים פָּעֲלָהּ אֶת אֲשֶׁר הֵחֵלָּה לַעֲשׂוֹת כְּדָת שֶׁל תּוֹרָה, וְעַל זֶה אָמַר יְשַׁלֵּם ה פָּעֲלֵךְ [וְיִהְיֶה בֵּאוּרוֹ כְּמוֹ יַשְׁלִים כִּי הוּא מִשְׁתַּתֵּף גַּם לַשְּׁלֵמוּת], כְּלוֹמַר, יִגְמֹר בַּעֲדֵךְ מַעֲשַׂיִךְ לְטוֹב בְּעֶזְרוֹ. <b>ב</b> שֶׁכַּאֲשֶׁר תָּבוֹא עַל שְׂכָרָהּ, לֹא יְנֻכֶּה מִמַּשְׂכֻּרְתָּהּ חֵלֶף עֵזֶר הַשֵּׁם יִתְבָּרַךְ, אֲבָל יִהְיֶה שָׁלֵם בְּלִי מַחְסוֹר. וְעַל זֶה אָמַר וּתְהִי מַשְׂכֻּרְתֵּךְ שְׁלֵמָה, כְּלוֹמַר, אַף בְּעַד הַמִּפְעָל שֶׁאַחַר הַסִּיּוּעַ, כְּאִלּוּ בַּעֲמַל יָדָהּ עָשְׂתָה כָּל זֹאת, יַעַן כִּי הַכֹּל נוֹבֵעַ וּבָא מֵאֲשֶׁר בָּאָה לַחֲסוֹת תַּחַת כְּנָפָיו יִתְבָּרַךְ בַּתְּחִלָּה, וְהִתְגַּבְּרָה אָז בְּעַצְמָהּ עַל יִצְרָהּ. וְזֶהוּ אָמְרוֹ אֲשֶׁר בָּאת לַחֲסוֹת וְהוּא נְתִינַת טַעַם עַל הַקָּדוּם.</small></small>. וְעַיֵּן מְנוֹרַת הַמָּאוֹר בַּהַקְדָּמָה לְנֵר א'. לֹא שֶׁתִּהְיֶה חַס וְשָׁלוֹם עֵינוֹ צָרָה בְּשֶׁל חֲבֵרוֹ. אֶלָּא שֶׁיִּשָּׂגֵב כֹּחוֹתָיו לַעֲשׂוֹת גַּם הוּא כָּמוֹהוּ. וּכְמוֹ שֶׁאָמְרוּ בְּאָבוֹת דְּרַבִּי נָתָן (פט"ז) דָּבָר אַחֵר עַיִן הָרָע כֵּיצַד שֶׁלֹּא תְהֵא עֵינוֹ שֶׁל אֲרָם צָרָה בְּמִשְׁנָתוֹ שֶׁל חֲבֵרוֹ מַעֲשֶׂה בְּאֶחָד שֶׁהָיָה עֵינוֹ צָרָה בְּמִשְׁנָתוֹ שֶׁל חֲבֵרוֹ נִתְקַצְּרוּ חַיָּיו וְנִפְטַר וְהָלַךְ לוֹ. וְכֵן כָּתוּב בִּמְנוֹרַת הַמָּאוֹר שָׁם. וְאוּלָם מִתְּנָאֵי הָעֵצָה הַזֹּאת לְבַל יַשְׂגִּיב בְּפַעַם אַחַת לְהִתְדַּמּוֹת אֶל הַשְּׂרִידִים הַמְּשִׂימִים לֵילוֹת כַּיָּמִים הַגְּבוֹהִים מִמֶּנּוּ מַדְרֵגוֹת רַבּוֹת בִּשְׁקִידָתָם. כִּי אָז יִתֵּן נוֹאָשׁ לֵאמֹר אֵין אִתִּי לְפַזֵּר כֹּחוֹתַי כָּמוֹהוּ, אַךְ אֶל זֶה יַבִּיט אֶל הַגָּדוֹל מִמֶּנּוּ בִּשְׁקִידָתוֹ מַעְלָה אוֹ שְׁתַּיִם. הַכֹּל לְפִי הַמִּתְלַמֵּד וְהַנִּלְמָד מִמֶּנּוּ. וּבְהֵעָלֹתוֹ מַעְלָה יַשְׂגִּיב לְהַבִּיט עוֹד אֶל הַגָּדוֹל מִמֶּנּוּ. עַד כִּי חֵפֶץ ה' בְּיָדוֹ יַצְלִיחַ. וְהַדָּבָר מָסוּר לַמִּתְבּוֹנֵן לִבְחֹן כֹּחוֹתָיו וּלְהַעֲרִיךְ לְעֻמָּתָם מַעֲרֶכֶת עֵצָה זוֹ. אִם לְהַפְעִיל לַעֲלוֹת אוֹ לְהִתְנַהֵל לְאַט: וְכֵן רָאוּי לוֹ לְהַשְׁקִיף עַל אוֹתָם אֲשֶׁר עָזְבוּ אָרְחוֹת יֹשֶׁר וְהִשְׁלִיכוּ דִּבְרֵי תּוֹרָה אַחֲרֵי גֵּוָם. אֵיךְ טִבְעָם הַמֻּשְׁחָת הֶאֱבִיד מֵאִתָּם טוֹבָה הַרְבֵּה. הֶאֱבִיד מֵאִתָּם חַיֵּי עוֹלָם הַנִּצְחִיִּי הַנִּקְנֶה עַל יְדֵי הַתּוֹרָה לְמַעְלָה לַמַּשְׂכִּיל. וַיּוֹלִיכֵם שׁוֹבָב בְּדֶרֶךְ לִבָּם וּמִתַּעְתְּעִים בְּעוֹלָמָם. וְכִרְאוֹתוֹ כִּי אָזְלַת יָדָם יָשִׂים אֶל לִבּוֹ לְבַל יֵלֵךְ בְּעִקְּבוֹתָם. וּמִזֶּה יִבָּנֶה וְיִתְבּוֹנֵן לֶאֱחֹז בְּעֵץ הַחַיִּים וּמְשַּׁחְרָהּ יִמְצָאוּנְהָ:
<b>ד.</b> לִבְחֹן אֶת עַצְמוֹ בְּיוֹם שֶׁלּוֹמֵד בּוֹ לִפְעָמִים בְּהַתְמָדָה. בַּמֶּה לָמַד בּוֹ הִלְכוֹת אוֹ דַּפִּין וְיִתְבּוֹנֵן אוֹ אִם יוּכַל לַעֲשׂוֹת כֵּן בַּיָּמִים יָבוֹאוּ. אוֹ יַסְכִּים בְּדַעְתּוֹ בְּלֹא נֶדֶר לְקָבְעוֹ לוֹ שִׁעוּר קָצוּב (אוֹ אַף פָּחוֹת מִזֶּה) דְּבַר יוֹם בְּיוֹמוֹ. כִּי אוֹ הַהֶכְרֵחַ לְמַלֹּאת לוֹ קֶצֶב שִׁעוּרוֹ יִכְפֶנּוּ לִשְׁקֹד עַל תּוֹרָתוֹ. וְהֶחָכָם עֵינָיו בְּרֹאשׁוֹ לְהִתְחַשֵּׁב בְּמַה שֶׁקּוֹבֵעַ לוֹ לִלְמֹד. הַמְּקוֹמוֹת הַצְּרִיכִים עִיּוּן וְצָרִיךְ לְפַזֵּר זְמַן לָדַעַת אוֹתָם. וְהַמְּקוֹמוֹת שֶׁהֵם קַלֵּי הַמֻּשָּׂג וְנִקְנִים בִּזְמַן מוּעָט. בִּכְדֵי לִתְפֹּס הַשִּׁעוּר הַמְמֻצָּע וְלָדוּן הָאֶפְשָׁר מְאַפְשֵׁר וְלֹא שֶׁאִי אֶפְשָׁר מֵאֶפְשָׁר: וְהַנָּכוֹן שֶׁלֹּא לְהַעֲרִיךְ מָשַׁךְ הַקְּבִיעוּת לְקַבְּלוֹ לִזְמַן אָרֹךְ. כִּי אַחֲרֵי אֲשֶׁר מִטִּבְעוֹ הוּא כְּתִינוֹק הַבּוֹרֵחַ מִבֵּית הַסֵּפֶר. הִנֵּה הַקְּבִיעוּת לְאֹרֶךְ יָמִים הוּא כְּמַשָּׂא כָּבֵד עָלָיו; וְלָכֵן רָפוּי הוּא בְּיָדוֹ אַף בְּשָׁעָה שֶׁמְּקַבְּלוֹ וְאֵינוֹ מַאֲמִין בְּעַצְמוֹ שֶׁיּוּכַל לַעֲמֹד בּוֹ. וּבִהְיוֹת הַקַּבָּלָה רְפוּיָה גַּם הַקִּיּוּם אֵינוֹ בָּטוּחַ. וְעַל כֵּן יִרְאֶה לְמַעֵט בַּתְּחִלָּה מָשַׁךְ קַבָּלָתוֹ הַכֹּל לְפִי הָעֵת וְהָאָדָם. וְאָז יִהְיֶה לִבּוֹ בָּטוּחַ שֶׁיְּמַלֵּא הַסְכָּמָתוֹ וְיִהְיֶה נָכוֹן בְּיָדוֹ לְהִתְקַיֵּם גַּם כֵּן. וּבְיוֹתֵר כִּי הִתְרַשְּׁלוּתוֹ מדִּבְרֵי תּוֹרָה לֹא יָבֹא סָמוּךְ לְהַסְכָּמַת קְבִיעָתוֹ כִּי אוֹ עֲדַיִן לַחְלוּחִית הִתְעוֹרְרוּתוֹ קַיֶּמֶת. רַק כַּאֲשֶׁר יַעַבְרוּ לוֹ יָמִים אָז יִשָּׁכַח מְעַט מְעַט רִגְשַׁת נַפְשׁוֹ וְיִתְרַפֶּה מֵהֲקִימוֹ. וְזֶה רַק בְּהַאֲרִיךְ לוֹ זְמַן הַקְּבִיעוּת. אוּלָם אִם לֹא יְקַבֵּל רַק לְמָשָׁל עַל מֶשֶׁךְ חֹדֶשׁ יָמִים. הִנֵּה חֶצְיוֹ הָרִאשׁוֹן יִשְׁמֹר לִהְיוֹתוֹ קָרוֹב לְעֵת הַהַסְכָּמָה. וְחֶצְיוֹ הַשֵּׁנִי לֹא יִתְרַפֶּה בִּמְלַאכְתּוֹ לַאֲשֶׁר בְּעוֹד יָמִים מוּעָטִים יְבַצֵּעַ וְיָקִים דְּבָרוֹ הַטּוֹב. וְכַאֲשֶׁר יַשְׁלִים הַזְּמַן הַהוּא וְרָאָה אֶת נַפְשׁוֹ טוֹב בַּעֲמָלוֹ. אָז בְּלֵב נִרְצֶה יָכִין לוֹ כֵּן יָמִים יָבוֹאוּ. וְאִם חַס וְשָׁלוֹם לֹא הֵקִים מְזִמָּתוֹ עִם כָּל זֹאת אֶל יִפְּלוּ פָּנָיו וְלֹא יֹאמַר נוֹאָשׁ. אֲבָל יֵדַע כִּי מְנַסֶּה ה' אוֹתוֹ הֵלֶךְ בְּתוֹרָתוֹ עִם רְאוֹתוֹ שֶׁלֹּא עָלְתָה לוֹ כְּמַחֲשַׁבְתּוֹ. וְהוּא אִם יִתְחַזֵּק וְיִהְיֶה לְבֵן חַיִל וְאֵין לְּךָ מִלְחָמָה שֶׁנּוֹצְחִין אוֹתָהּ בְּפַעַם אַחַת, הִנֵּה ה' יַעֲזֹר לוֹ <sup class="footnote-marker">10</sup><small class="footnote"><small>הָעֲנָשִׁים יִתְחַלְּקוּ לִשְׁנַיִם הַבּשֶׁת, וְהַיִּסּוּרִים בְּפֹעַל וְעַל שְׁנֵיהֶם דִּבֵּר הַנָּבִיא (ישעיה מב כד) מִי נָתַן לִמְשִׁסָּה יַעֲקֹב וְיִשְׂרָאֵל לְבֹזְזִים. כִּי הוֹרָאַת תֹּאַר יַעֲקֹב וְיִשְׂרָאֵל יָדוּעַ בֵּאוּר הַמְפָרְשִׁים זַ״ל, כִּי כְּמוֹ שֶׁיַּעֲקֹב אָבִינוּ, עָלָיו הַשָּׁלוֹם, הָיָה לוֹ שְׁנֵי שֵׁמוֹת יַעֲקֹב שֵׁם הַלֵּדָה, וְיִשְׂרָאֵל שֵׁם הַכָּבוֹד וְהַשְׂרָרָה כֵּן בָּנָיו, הַמְכֻנִּים בְּשֵׁמוֹת אֵלּוּ, הִתְיַחֲסוּ הֶהָמוֹן בְּשֵׁם יַעֲקֹב, וְנִכְבַּדֵּי הָעָם בְּשֵׁם יִשְׂרָאֵל [בֵּאַרְנוּ בָּזֶה דְּבַר הַכָּתוּב (במדבר כד ה) מַה טֹבוּ אֹהָלֶיךָ יַעֲקֹב, מִשְׁכְּנֹתֶיךָ יִשְׂרָאֵל, כִּי בָּאָדָם שְׁנֵי דְבָרִים הַגּוּף מִלֵּדָה, וְהַנְּשָׁמָה חֵלֶק נִכְבָּד, חֵלֶק הַקָּדוֹשׁ בָּרוּךְ הוּא (נדה לא א) וְכֵן בִּכְלַל הָאֻמָּה, הֶהָמוֹן הֵם הַגּוּף, וְהַנִּכְבָּדִים הַשֵּׂכֶל, הַמּוֹלִיכָם וּמְיָעֲצָם (זוה״ק וישלח). וְכֵן בְּבֵית הַמִּדְרָשׁ הַחֹמֶר כְּתָלָיו וְרָהִיטָיו, גַּגּוֹ וְקוֹרוֹתָיו, מְכֻנֶּה בְּשֵׁם אֹהֶל וְתַכְלִיתוֹ, וְהוּא לַהֲגוֹת בּוֹ בַּתּוֹרָה בְּשֵׁם מִשְׁכָּן, וְזֶה כְּבוֹדוֹ וַהֲדָרוֹ, כִּי שֵׁם מִשְׁכָּן הנַּח עַל שֵׁם שֶׁשּׁוֹכְנִים בּוֹ, לֹא עַל שֵׁם עֶצֶם חָמְרוֹ וּמִתְיַחֵס אִם כֵּן תֹּאַר אֹהֶל לִבְחִינַת יַעֲקֹב וְתֹאַר מִשְׁכָּן לִבְחִינַת יִשְׂרָאֵל, נִשְׁמַת הָאֻמָּה וּכְבוֹדָהּ. וְזֶה אָמְרוֹ מַה טֹבוּ אֹהָלֶיךָ יַעֲקֹב, מִשְׁכְּנֹתֶיךָ יִשְׂרְאֵל, וּבְדִבְרֵי חֲזַ״ל (סנהדרין קה, ב) בִּקֵּשׁ לוֹמַר, שֶׁלֹּא יִהְיוּ לָהֶם בָּתֵּי כְנֵסִיּוֹת וּבָתֵּי מִדְרָשׁוֹת אָמַר מַה טֹבוּ אֹהָלֶיךָ יַעֲקֹב בִּקֵּשׁ לוֹמַר שֶׁלֹּא תִשְׁרֶה שְׁכִינָה עַל יִשְׂרָאֵל, אָמַר מִשְׁכְּנֹתֶיךָ יִשְׂרָאֵל מְבֹאָר כָּאָמוּר, שֶׁהָאֹהֶל יְתָאֵר בֵּית כְּנֶסֶת וּבֵית מִדְרָשׁ בְּעַצְמָם, וּמִשְׁכָּן עַל כְּבוֹד ה׳ הַשּׁוֹכֵן בְּתוֹכָם. וּבִפְרָטוּת יֶשׁ לָנוּ שְׁנֵי מִשְׁכָּנִים, כְּלוֹמַר שְׁנֵי תַכְלִיתִים הַמְּתֹאָרִים בַּמִּשְׁכָּן <b>א</b> מָקוֹם שֶׁמְּגַדְּלִין בּוֹ תְּפִלָּה, וְהוּא בְּבֵית הַכְּנֶסֶת, <b>ב</b> מָקוֹם שֶׁמְּגַדְּלִין בּוֹ תּוֹרָה, וְהוּא בְּבֵית הַמִּדְרָשׁ וְיַעַן כִּי גָּדוֹל תַּלְמוּד תּוֹרָה אַף מֵהַתְּפִלָּה (שֶׁקְּרָאוּם (שבת י, א) חַיֵּי עוֹלָם וְחַיֵּי שָׁעָה), לָכֵן נִקְרֵאת הַתְּפִלָּה בְּעֵרֶךְ הַתּוֹרָה מִשְׁכַּן יַעֲקֹב, וְהַתּוֹרָה מִשְׁכַּן יִשְׂרָאֵל. וְיָאוּת לְהָבִין לְפִי זֶה מַאֲמַר חֲזַ״ל אוֹהֵב ה׳ שְׁעָרִים הַמְצֻיָּנִים בַּהֲלָכָה מִכָּל מִשְׁכְּנוֹת יַעֲקֹב, וְדוּק]. וְהַהֶבְדֵּל בֵּין מְשִׁסָּה לִ בְזִיזָה כִּי שָׁסֹס הוּא תֹּאַר לִרְמִיסָה וַהֲרִיסָה בְּפֹעַל, וּבָזֹז הוּא קָרוֹב לְשֹׁרֶשׁ בָּזֹה מִלְּשׁוֹן בִּזָּיוֹן. וְהִנֵּה יִתָּכֵן כִּי יְדַכֵּא אוֹיֵב שְׁנֵי אֲנָשִׁים, וְלֹא יִשְׁווּ בְּעָנְשָׁם, כִּי הָאֶחָד, לְמַעֲלָתוֹ, יַרְגִּישׁ הַבִּזָּיוֹן אֲשֶׁר יַשִּׂיג, וְהַשֵּׁנִי, לִפְחִיתַת עֶרְכּוֹ, יַרְגִּישׁ בְּיוֹתֵר צַעַר הַכְּאֵב וְכֵן הוּא אוֹמֵר בִּשְׁנֵיהֶם (ישעיה מג, כח) וְאֶתְּנָה לַחֵרֶם יַעֲקֹב וְיִשְׂרָאֵל לְגִדּוּפִים, כִּי בְּחִינַת יַעֲקֹב יַרְגִּישׁ בְּיוֹתֵר מַה שֶׁנִּתָּן לַחֵרֶם וְנֶהֱרָס בְּעֶבְרַת ה, וּבְחִינַת יִשְׂרָאֵל יַרְגִּישׁ בְּיוֹתֵר הֱיוֹתוֹ לְבוּז וְגִדּוּפִים וְכֵן בְּכָאן הוּא מְיַחֵס אֵלֶּה הַתְּאָרִים וְאָמַר מִי נָתַן לִמְשִׁסָּה [שֶׁנֶּהֱרַס] יַעֲקֹב, וְיִשְׂרָאֵל לְבֹזְזִים [לִשְׂבֹּעַ בּוּז].</small></small> לְהָחִישׁ לוֹ מִפְלָט מִסַּעֲרַת יִצְרוֹ. וְאִם יִתְעַצֵּב וְיִתְרַפֶּה. יְאַבֵּד מִמֶּנּוּ טוֹבָה הַרְבֵּה אֲשֶׁר יִקְנֶה לוֹ עַתָּה בִּיגִיעָה מוּעֶטֶת. כִּי אֵינוֹ דּוֹמֶה מַשָּׂא עֲמָלוֹ בַּחֹדֶשׁ הַשֵּׁנִי כְּבָרִאשׁוֹן. כִּי אָז אַךְ יָצֹא יָצָא לַהֲלֹךְ נֶגֶד טִבְעוֹ וְכָל הַתְחָלוֹת קָשׁוֹת. וְעַתָּה כְּבָר הֶחֱלִישׁוֹ מְעַט בְּהִלָּחֲמוֹ לְמוּלוֹ. וְהוּא אִם נָצַח וְאִם נֻצַּח. תִּקֵּן בָּזֶה מִשְׁחַת טִבְעוֹ וְלֹא יִכְבַּד עָלָיו כָּל כָּךְ לְכָבְשׁוֹ בְּיָמִים יָבוֹאוּ וַיְהִי ה' עִמּוֹ וְיַעַל:
<b>ה.</b> לִבְחֹר לוֹ חָבֵר טוֹב שֶׁרוֹאֶה בּוֹ שֶׁהוּא שַׁקְדָן וְלִקְבֹּעַ עִמּוֹ תַּלְמוּדוֹ כֻּלּוֹ אוֹ שָׁעוֹת קְבוּעִים. הַכֹּל לְפִי הַלִּמּוּד וְהָאָדָם. כִּי שְׁקִידָתוֹ שֶׁל חֲבֵרוֹ יַרְגִּיל אוֹתוֹ לִקְנוֹת בְּעַצְמוֹ מִדַּת הַשְּׁקִידָה. וּכְמוֹ שֶׁשָּׁנוּ חֲכָמִים וּקְנֵה לְךָ חָבֵר. וְאָמְרוּ רַבּוֹתָנוּ זִכְרוֹנָם לִבְרָכָה (ברכות פ"ט) אֵין הַתּוֹרָה נִקְנֵית אֶלָּא בַּחֲבוּרָה. וְאָמְרוּ עוֹד (שבת ס"ג) שְׁנֵי תַּלְמִידֵי חֲכָמִים הַמְחַדְּדִין זֶה לְזֶה בַּהֲלָכָה הַקָּדוֹשׁ בָּרוּךְ הוּא מַצְלִיחַ לָהֶם. וְאָמְרוּ (תענית פ"ק) אָמַר רַבָּה בַּר בַּר חָנָה לָמָּה נִמְשְׁלוּ דִּבְרֵי תּוֹרָה כְּאֵשׁ שֶׁנֶּאֱמַר הֲלֹא כֹה דְבָרִי כָּאֵשׁ נְאֻם ה' לוֹמַר לְךָ מָה אֵשׁ אֵינוֹ דּוֹלֵק יְחִידִי אַף דִּבְרֵי תּוֹרָה אֵינָם מִתְקַיְּמִים בִּיחִידִי. וְאוּלָם בִּהְיוֹתוֹ מִתְדַּבֵּק לְחָבֵר שׁוֹקֵד צָרִיךְ לְשׁוּם עַיִן וְלֵב לְהִתְרַחֵק מֵהַדְּבָרִים שֶׁיָּכוֹל הַיֵּצֶר לְהַכְשִׁילָם בִּהְיוֹתָם שְׁנַיִם גַּם יַחַד. וְלִפְסֹק מדִּבְרֵי תּוֹרָה וְלַעֲסֹק בְּדִבְרֵי שִׂיחָה וְכַיּוֹצֵא. וְכַאֲשֶׁר יִקְשֶׁה עַל הַיֵּצֶר בַּתְּחִלָּה לְפַתּוֹתוֹ לַעֲסֹק בְּשִׂיחוֹת בְּטֵלוֹת יְסִיתֶנּוּ לָשׂוּחַ בִּדְבַר מִצְוָה שֶׁאֵין הַדִּין נוֹתֵן לִפְסֹק בִּגְלָלָהּ מִתַּלְמוּד תּוֹרָה. שֶׁהִיא מִצְוָה שֶׁאֶפְשָׁר לַעֲשׂוֹתָהּ עַל יְדֵי אֲחֵרִים (שו"ע יו"ד) אוֹ שֶׁאֵין בַּשִּיחָה הַהִיא כִּי אִם שִׂיחָה בִּדְבַר מִצְוָה וְלֹא קִיּוּם מִצְוָה. וְנִמְשָׁךְ מִזֶּה נֶזֶק לוֹ מְעַט וּמָצוּי הוּא. יִתְבּוֹנֵן יָפֶה כִּי בִּהְיוֹתוֹ עוֹסֵק לְחַנֵּךְ אֶת עַצְמוֹ לִשְׁקִידַת הַתּוֹרָה צָרִיךְ לְהִתְרַחֵק מִכָּל הַדְּבָרִים שֶׁיְּכוֹלִים לִהְיוֹת גְּרָמָא לְהַשְׁבִּית מְלֶאכֶת שָׁמַיִם שֶׁמִּשְׁתַּדֵּל בִּקְנִיָּתָהּ. וּמִשְׁחַת טִבְעוֹ יְבִיאֶנּוּ מְשִׁיחָה שֶׁל מִצְוָה לְשִׂיחָה שֶׁל דָּבָר הָרְשׁוּת. וּמְדַבֵּר הָרְשׁוּת לְשִׂיחָה בְּטֵלָה. כִּי כָּךְ דַּרְכּוֹ שֶׁל הַיֵּצֶר הָרַע הַיּוֹם אוֹמֵר לוֹ עֲשֵׂה כָּךְ וְכוּ' וַחֲבֵרוֹ הַשּׁוֹקֵד יִכְאַב לְבָבוֹ כִּי הִתְחַבְּרוֹ גָּרַם לוֹ לְהַפְרִיעַ חֹק תַּלְמוּדוֹ וְתִבְחַל נַפְשׁוֹ בּוֹ. אוֹ שֶׁיִּתְהַפֵּךְ גַּם הוּא לֶאֱהֹב הַבַּטָּלָה וְנִמְצָא חוֹטֵא וּמַחֲטִיא רַחֲמָנָא לִצְלָן. וְלָזֹאת נָכוֹן לָהֶם לִקְבֹּעַ לָזֶה שָׁעָה מְיֻחֶדֶת אִם צָרִיךְ וּמֻכְרָח. לְמַעַן לֹא יִתְבַּלְבֵּל סֵדֶר לִמּוּדָם: וְהַרְבֵּה צָרִיךְ לְהִתְחַקּוֹת עַל דִּבּוּק חָבֵר שֶׁלֹּא יִתֵּן דִּבּוּקָם מִגְרַעַת בְּתוֹרָתָם וּשְׁקִידָתָם. לְמָשָׁל אִם הָאֶחָד הוּא שַׁקְדָן בְּטִבְעוֹ לְמִגְמַר. וּבִהְיוֹתוֹ עוֹסֵק בְּפִלְפּוּל לְמִסְבַּר הוּא בַּטְלָן כִּי תּוֹרָתוֹ נַעֲשֵׂית לוֹ פִּסְקֵי פִּסְקֵי וְנוֹתֵן רֵיוַח בֵּין הַדְּבֵקִים בְּעִנְיְנֵי הַתֵּבֵל. וְהַשֵּׁנִי לְהֵפֶךְ בִּהְיוֹתוֹ שָׁקוּעַ בְּעִיּוּן בַּהֲלָכָה אַף לֶאֱכֹל אֵינוֹ תָּאֵב. וּבִהְיוֹתוֹ עוֹסֵק לְמִגְמַר יִתֵּן מָקוֹם לְהִבָּטֵל. נִמְצָא כִּי מַה שֶּׁחָסֵר זֶה הַשֵּׁנִי מְקַיְּמוֹ וְהַהֵפֶךְ בַּשֵּׁנִי לוֹ. וְכֵן בְּתוֹכָן מִדּוֹתֵיהֶם אִם לֹא יִשְׁתַּוּוּ זֶה עִם זֶה. וְלֹא תִּגְבַּר יִרְאַת שָׁמַיִם בָּהֶם. לְקַיֵּם אֶת וָהֵב בְּסוּפָה. יִתָּכֵן מְאֹד שֶׁתִּהְיֶה תַּקָּנָתָם קַלְקָלָתָם וְהַדְּבָרִים אֲרֻכִּים. וְכַאֲשֶׁר יָשִׂימוּ לִבָּם עַל דַּרְכֵיהֶם. הַשֵּׁם יִתְבָּרַךְ יַקְשִׁיב לְקוֹלָם וְיַצְלִיחַ לָהֶם. וכְּמוֹ שֶׁאָמְרוּ זִכְרוֹנָם לִבְרָכָה (שבת שם) אָמַר רַבִּי יִרְמְיָה אָמַר רַבִּי שִׁמְעוֹן בֶּן לָקִישׁ שְׁנֵי תַּלְמִידֵי חֲכָמִים הַמַּקְשִׁיבִים זֶה לָזֶה בַּהֲלָכָה הַקָּדוֹשׁ בָּרוּךְ הוּא שׁוֹמֵעַ לְקוֹלָם שֶׁנֶּאֱמַר הַיּוֹשֶׁבֶת בַּגַּנִּים חֲבֵרִים מַקְשִׁיבִים לְקוֹלֵךְ הַשְׁמִיעִנִי. וְאָמַר רַבִּי אַבָּא אָמַר רַבִּי שִׁמְעוֹן בֶּן לָקִישׁ שְׁנֵי תַּלְמִידֵי חֲכָמִים הַמַּדְגִּילִין זֶה לָזֶה בַּהֲלָכָה הַקָּדוֹשׁ בָּרוּךְ הוּא אֹהֲבֵם. שֶׁנֶּאֱמַר וְדִגְלוֹ עָלַי אַהֲבָה:
<b>ו.</b> לְהִתְפַּלֵּל אֶל ה' וּלְהִתְחַנֵּן אֵלָיו לְדַבֵּק לִבּוֹ בְּתוֹרָתוֹ וּלְהָאִיר עֵינָיו בָּהּ. לְפַזֵּר בְּרוּחַ קָדְשׁוֹ חֶשְׁכַת עֳבִי טִבְעוֹ הַמּוֹשְׁכוֹ מֵעֵסֶק תּוֹרָתֵנוּ הַקְּדוֹשָׁה וכְּמוֹ שֶׁאָמְרוּ זִכְרוֹנָם לִבְרָכָה (נדה ע) מַה יַּעֲשֶׂה אָדָם וְיֶחְכַּם יְבַקֵּשׁ רַחֲמִים מִמִּי שֶׁהַחָכְמָה שֶׁלּוֹ שֶׁנֶּאֱמַר כִּי ה' יִתֵּן חָכְמָה מִפִּיו דַּעַת וּתְבוּנָה. וְכֵּן קָבְעוּ לָנוּ בְּבִרְכַּת אַהֲבָה וְתֵן בְּלִבֵּנוּ וְכוּ'. וְנָכוֹן שֶׁיִּתְחַנֵּן אֶל ה' אַחֲרֵי שֶׁיִּתְמַרְמֵר מְאֹד עַל רֹעַ תְּכוּנָתוֹ. כִּי לֹא תַּעֲזֹב אוֹתוֹ לְהִתְנַעֵר מְעַפְרִיוּתוֹ וּלְהִמָּלֵט עַל נַפְשׁוֹ. וְיֹאמַר אֶל עַצְמוֹ נַפְשִׁי קוּמִי נָא עוּרִי לְעֶזְרָתֵךְ. אֶל מִי תִּבְטַח לָנוּם לְעֶזְרָה בַּלְעֲדֵךְ (אִם אֵין אֲנִי לִי מִי לִי) עִוִּת דַּרְכֵּךְ אַל נָא תְּהִי עוֹד כִּמְתַעְתֵּעַ. פָּנִיתָ עֹרֶף אַל תַּרְחִיק לָלֶכֶת. זְמַנְּךָ בְּהֶבֶל כִּלֵּיתָ אַל נָא תַּעֲלֶה יִתְרוֹ בְּתֹהוּ. קַרְנְךָ בֶּעָפָר עוֹלַלְתָּ אֶל תִּגְדָּעֵהוּ. יָרַדְתָּ אֶל יַרְכְּתֵי בּוֹר טָבַעְתָּ בִּיוֵן מְצוּלָה. הֵאָחֵז נָא בְּחַבְלֵי הַהֶרְגֵּל וּבְמֵיתְרֵי כְּפִיַּת הַטֶּבַע וְאַעַלְךָ גַּם עָלֹה. מָה יַמְרִיצְךָ חַיֵּי הַבַּטָּלָה חַיֵּי הַשִּׁעֲמוּם שֶׁאֵין אָדָם מֵת אֶלָּא מִתּוֹכָהּ (אדר"נ פי"ח). הִשְׁלַכְתָּ דִּבְרֵי תּוֹרָה לָאָרֶץ הִרְחַקְתָּ מִמְּךָ אֹרֶךְ וְיֶשְׁעֲךָ (הַמַּאֲמָרִים הַבָּאִים בָּזֶה רֻבָּם כְּכֻלָּם נִזְכְּרוּ בנה"ח ש"ד) וְהֵן עַתָּה מִי יַעֲמֹד לְמַחֲסֶה לְךָ מִן הַיִּסּוּרִים (ברכות ס') מִי יְבַטֵּל מִמְּךָ גְּזֵרוֹת רָעוֹת (תדא"ר כ"ח) מִי יָגֵן עָלֶיךָ מֵאוּר שֶׁל גֵּיהִנֹּם (חגיגה כ"ז) מִי יַצִּיל אוֹתְךָ מִלַּהַט הַיּוֹם הַבָּא הַבּוֹעֵר כַּתַּנּוּר (ב"ב פ"ח) מָאן יַכְרִיז קַמָּךְ כַּד תִּפֹּק מֵהַאי עָלְמָא דְּלָא יִקְרְבוּן בַּהֲדָךְ מָארֵיהוֹן דְּדִינָא. מָאן יִנְטֹר יָתָךְ כַּד שָׁכִיב גּוּפְךָ בְּקִבְרָא. מָאן יֵזִּיל קַמָּךְ כַּד נִשְׁמָתְךָ תֵּיזִיל לְאִסְתַּלְּקָא לְמֵיתַב לְאַתְרָהּ מָאן יתבור תַּרְעִין קָמָה עַד דְּתֵיעוֹל לְדוּכְתָּהּ. מָאן יָקוּם עֲלָךְ עַד דְּתִתְּעַר בְּזִמְנָא דִּיקוּמוּן מֵתַיָּא דְּעַלְמָא וְיֶהֶוֵּי סָנֵגוֹרְיָא עֲלָךְ (זוה"ק וישב קפ"ד וכדמתני' דאבות) זִכְרִי נָא נַפְשִׁי אֵיךְ גָּרַמְתָּ בְּכִי לְמַעְלָה כִּבְיָכוֹל בְּעָזְבֵךְ דִּבְרֵי תּוֹרָה (חגיגה ה') וְאֵין נִשְׁמָתֵךְ מִשְׁתַּמֶּרֶת (מנחות צ"ט) וְכַד תִּפּוּק מֵהַאי עָלְמָא תִשְׁתְּמוֹדַע לְגַבֵּי כּוּ' שְׁלוּחֵי דְּנוּרָא דְּגֵיהִנָּם דְּלָא מֵרַחֲמֵי עָלֶיךָ (זוה"ק ויקרא כ"ה). נַפְשִׁי זִכְרִי נָא אֵיךְ תֵּבוֹשׁ וְתִכָּלֵם כַּאֲשֶׁר יִשְׁאָלֵךְ יוֹצְרֵךְ בִּתְחִלַּת דִּינֵךְ עַל דִּבְרֵי תּוֹרָה נוֹסָף עַל הָעֹנֶשׁ הַמַּר אֲשֶׁר תְּקַבֵּל ע"ז <sup class="footnote-marker">11</sup><small class="footnote"><small>נֻסַּח הַמַּאֲמָר (ב״ב עט) כָּךְ הוּא אָמַר ר' יְהוּדָה, אָמַר רב כָּל הַפּוֹרֵשׁ מִדִּבְרֵי תוֹרָה, אֵשׁ אוֹכַלְתּוֹ, שֶׁנֶּאֱמַר (יחזקאל טו ז) וְנָתַתִּי אֶת פָּנַי בָּהֶם, מֵהָאֵשׁ יָצָאוּ וְהָאֵשׁ תֹּאכְלֵם. כִּי אָתָא ר' דִּימִי, אָמַר ר' יוֹנָתָן כָּל הַפּוֹרֵשׁ עַצְמוֹ מִדִּבְרֵי תוֹרָה, נוֹפֵל בַּגֵּיהנֹּם, שֶׁנֶּאֱמַר (משלי כא טז) אָדָם תּוֹעֶה מִדֶּרֶךְ הַשְׂכֵּל, בִּקְהַל רְפָאִים יָנוּחַ. וְהַנָּפְקָא מִנַּהּ בֵּין שְׁנֵי הַמַּאֲמָרִים וְהֶבְדֵּל חִתּוּךְ גְּזַר דִּינָם הוּא כִּי יֵשׁ פּוֹרֵשׁ מֵהַתּוֹרָה, מִצַּד שֶׁאֵינֶנָּה נֶחְשֶׁבֶת אֶצְלוֹ כְּמוֹ שֶׁהִיא וְאֵינָהּ יְקָרָה בְּעֵינָיו, וְזוֹ רָעָה חוֹלָה מְאֹד, כִּי כְּבָר נִשְׁתַּבֵּשׁ בְּדֵעָה כוֹזֶבֶת לְהַקְטִין אֵיפָתָהּ שֶׁל תּוֹרָה, וְעָלָיו קָרְאוּ חֲכָמֵנוּ זִכְרוֹנָם לִבְרָכָה (סנהדרין צט א) כָּתוּב כִּי דְבַר ה׳ בָּזָה (במדבר טו לא), וְעָנְשׁוֹ מְרֻבֶּה עַד לְכָלָה, רַחֲמָנָא לִצְּלַן. וְיֵשׁ פּוֹרֵשׁ מֵהַתּוֹרָה, לְרֹעַ תְּכוּנַת מִזְגּוֹ וּמָשְׁחַת טִבְעוֹ, עִם חֹזֶק אֱמוּנָתוֹ בְּיִקְרַת הַתּוֹרָה כִּי רב הוּא וְיַעַן לֹא נָגַע בְּשִׁבּוּשֵׁי הַדֵּעוֹת, אֵין עָנְשׁוֹ חָמוּר כָּל כָּךְ. וְר' יְהוּדָה אָמַר רב מַיְרֵי מִגֶּדֶר הָרִאשׁוֹן, הֱיוֹתוֹ פּוֹרֵשׁ מִדִּבְרֵי תוֹרָה מִצַּד הַתּוֹרָה, לֹא מִצַּד עַצְמוֹ, כִּי אֵינֶנָּה כְּדַאי אֶצְלוֹ לְהַחֲזִיק בָּהּ, לָכֵן חָרַץ מִשְׁפָּטוֹ אֵשׁ אוֹכַלְתּוֹ לְהַשְׁחִית וְכָלָה, רַחֲמָנָא לִצְּלַן וְר' דִּימִי אָמַר ר' יוֹנָתָן אַיְרֵי מִגֶּדֶר הַשֵּׁנִי, וְלָכֵן הוֹסִיף מִלַּת עַצְמוֹ וְאָמַר כָּל הַפּוֹרֵשׁ עַצְמוֹ מִדִּבְרֵי תוֹרָה, כִּי פְּרִישָׁתוֹ הִיא מִצַּד עַצְמוֹ וּתְכוּנָתוֹ, וְלָכֵן אַף כִּי לֹא יִנָּקָה מִדִּינָהּ שֶׁל גֵּיהִנֹּם, אֶפֶס לֹא לְהַשְׁחִית וְכָלָה, וְכָל הַיּוֹרְדִים לַגֵּיהִנֹּם עוֹלִין, וְלָכֵן אָמַר עָלָיו נוֹפֵל בַּגֵּיהִנֹּם. וְיִתָּכֵן לְהַעֲמִיס, כִּי עַל שְׁנֵי הָעֲנָשִׁים הָאֵלֶּה אָמַר שְׁלֹמה (קהלת ט, יב) כִּי גַּם לֹא יֵדַע הָאָדָם אֶת עִתּוֹ, כַּדָּגִים הַנֶּאֱחָזִים בִּמְצוֹדָה רָעָה וְכַצְּפָּרִים הָאֲחֻזוֹת בַּפָּח, כִּי אֲשֶׁר עָנְשׁוֹ לְכָלָה, רַחֲמָנָא לִצְּלַן, נִדְמֶה אֶל הַדָּגִים, שֶׁכֵּיוָן שֶׁפּוֹרְשִׁים עַל יְדֵי הַמְּצוֹדָה מִן הַמַּיִם, מִיָּד מֵתִים וַאֲשֶׁר עָנְשׁוֹ לִסְבֹּל יִסּוּרִים, יִדְמֶה לַצִּפָּרִים הָאֲחֻזוֹת בַּפָּח, בַּעְלֵיהֶם יִשְׁתַּעַשְׁעוּ בָּהֶם, וְהֵמָּה נְתוּנִים בִּכְלוּב נוֹדְדִים מִשּׁוֹבָךְ לְשׁוֹבָךְ, וְאֵין לְאֵל יָדָם לְהַשִּׂיג חָפְשִׁיּוּתָם. וְזֶה אָמְרוֹ כִּי לֹא יֵדַע הָאָדָם אֶת עִתּוֹ אֵיךְ יַחֲרֹץ ה׳ מִשְׁפָּטוֹ, אִם כַּדָּגִים, כָּלָה וְנֶחֱרָצָה, רַחֲמָנָא לִצְלַן [כְּמוֹ שֶׁאָמְרוּ זִכְרוֹנָם לִבְרָכָה (ברכות פ״ג) אִם מוֹתְתֵנִי, מִיתָתוֹ מִיתַת עוֹלָם], וְאִם כַּצְּפָּרִים הֵם, לְהֵעָנֵשׁ בְּיִסּוּרִים, הַנּוֹתְנִים כֹּחַ לְעוֹשְׁקָיו וְשַׁעֲשׁוּעַ לְמוֹסְרָיו. ה׳ יִשְׁמֹר רַגְלֵנוּ מִלָּכֶד, וּבְלֶכְתֵּנוּ אָרְחוֹת חַיִּים לֹא יֵצַר צַעֲדֵנוּ, כְּמוֹ שֶׁכָּתוּב (תהלים קיט, מה) וְאֶתְהַלְּכָה בָרְחָבָה.</small></small>
וְעַל כֵּן בִּשְׁאֵלָתִי וּבַקָּשָׁתִי אֲנִי שׁוֹאֵל וּמְבַקֵּשׁ מִמְּךָ שׁוּבִי לְמִשְׁמַרְתָּהּ שֶׁל תּוֹרָה וַחֲלִי פְּנֵי יוֹצְרֵךְ שֶׁיַּעְזְרֵךְ לִלְמֹד וּלְהָבִין לְהַשְׂכִּיל לְהֵטִיב. וְאַחֲרֵי אֲשֶׁר יְדַבֵּר אֶל לִבּוֹ כַּדְּבָרִים הָאֵלֶּה יַעְתֹּר אֶל ה' בְּדֶמַע כְּמוֹ שֶׁאָמַר דָּוִד פַּלְגֵי מַיִם יָרְדוּ עֵינָי עַל לֹא שָׁמְרוּ תוֹרָתֶךָ יֶעְתַּר אֶל אֱלוֹהַּ וַיִּרְצֵהוּ וּלְתוֹרָתוֹ יְקָרְבֵהוּ. וּכְבָר הִזְכִּירוּ חֲכָמֵינוּ זִכְרוֹנָם לִבְרָכָה תּוֹעֶלֶת הַתְּפִלָּה לִדִּבְרֵי תּוֹרָה (ברכות פ"ק) עַל זֹאת יִתְפַּלֵּל כָּל חָסִיד אֵלֶיךָ לְעֵת מְצֹא ר' נָתָן אוֹמֵר לְעֵת מְצֹא זוֹ תּוֹרָה שֶׁנֶּאֱמַר כִּי מֹצְאִי מָצָא חַיִּים:
<h3>פֶּרֶק ב</h3>
<b>בְּבֵאוּר הַמַּפְרִיעַ הַשֵּׁנִי וְאֵיךְ לְהִמָּלֵט מִמֶּנּו</b>
הַמַּפְרִיעַ הַשֵּׁנִי הוּא מָה שֶׁאָמְרוּ בִּירוּשַׁלְמִי (ברכות פ"ט) אָמַר רַבִּי שִׁמְעוֹן בֶּן לָקִישׁ בִּמְגִלַּת סְתָרִים מָצְאוּ כָּתַב יוֹם תַּעַזְבֵנִי יוֹמַיִם אֶעֶזְבֶךָּ כוּ' (הובא בשלמות לקמן פ"ח) הוֹרוּנוּ כִּי כְּשֶׁהָאָדָם נֶעֱזָב מֵהַתּוֹרָה מֶשֶׁךְ מַה, הִנֵּה אֵין הַהֶפְסֵד רַק מַה שֶׁאָבַד הַזְּמַן הַהוּא בְּתֹהוּ. אֲבָל הוּא עוֹד גּוֹרֵם גָּדוֹל לְקַלְקֵל תְּכוּנָתוֹ בְּעֶצֶם לִהְיוֹת אוֹהֵב הַבַּטָּלָה וְיִקְשֶׁה עָלָיו הַשְּׁקִידָה עוֹד. וְכָל מַה שֶׁיַּאֲרִיךְ לוֹ זְמַן עוֹזְבוֹ תּוֹרָה כֵּן יִקְשֶׁה לְפִיהוּ לָשׁוּב אֵלֶיהָ. וְהוּא בִּכְלַל הַדְּבָרִים הַבָּאִים מִצַּד הַהֶרְגֵּל שֶׁנַּעֲשָׂה כְּטֶבַע. וּפֹעֵל בָּאָדָם לְהַקְנוֹת בּוֹ מִדּוֹת שֶׁגּוֹרְמִים לְהִתְעוֹרֵר אַף בְּקוּם וַעֲשֵׂה. וּמִכָּל שֶׁכֵּן בְּבִטּוּל תּוֹרָה שֶׁהוּא בְּשֵׁב וְאַל תַּעֲשֶׂה. שֶׁגַּם הָעַצְלוּת אֲשֶׁר הוּא טִבִעִי בְּחֹמֶר הָאָדָם מְסַיֵּעַ לְהֶרְגֵּלוֹ זֶה. וְהֵם שְׁנֵי מַשְׁחִיתִים הַבָּאִים כְּאֶחָד לְהַסִּיעוֹ מִתַּלְמוּדוֹ. וּבִפְרָט כְּשֶׁגַּם מִטִּבְעוֹ אוֹהֵב הַבַּטָּלָה קְצָת. כִּי אָז יִתְוַסֵּף יִצְרָא דְּהֶרְגֵלָא עַל יִצְרָא דְּמִטִבְעָנֵיה וַיִּלָּחֲמוּ בּוֹ לְהַכְחִידוֹ מֵאֶרֶץ הַחַיִּים ה' יְרַחֵם: וְעוֹד בָּהּ שְׁלִישִׁיָּה כִּי אַחֲרֵי אֲשֶׁר נִמְשַׁךְ מִתַּלְמוּדוֹ מְשַׁכֵּחַ מַה שֶּׁלָּמַד כְּמוֹ שֶׁאָמְרוּ (באדר"נ ספי"ב) וּדְלָא מוֹסִיף פָּסֵיד כֵּיצַד מְלַמֵּד שֶׁאִם שָׁנָה אָדָם מַסֶּכֶת אוֹ שְׁתַּיִם אוֹ שְׁלֹשָׁה מִמַּסֶּכְתּוֹת וְאֵין מוֹסִיף עֲלֵיהֶם סוֹף שֶׁמְּשַׁכֵּחַ אֶת הָרִאשׁוֹנוֹת (ושם פכ"ד) הוּא הָיָה אוֹמֵר יָכוֹל אָדָם לִלְמוֹד תּוֹרָה בְּעֶשְׂרִים שָׁנָה וּלְשַׁכֵּחַ בִּשְׁתֵּי שָׁנִים. כֵּיצַד יָשַׁב שִׁשָּׁה חֳדָשִׁים וְאֵין חוֹזֵר לְאַחֲרָיו נִמְצָא אוֹמֵר עַל טָמֵא טָהוֹר וְעַל טָהוֹר טָמֵא. שְׁנֵים עָשָׂר חֳדָשִׁים וְלֹא חָזַר לְאַחֲרָיו נִמְצָא מַחֲלִיף חֲכָמִים חֲכָמִים זֶה בָּזֶה. שְׁמוֹנָה עָשָׂר חֳדָשִׁים וְלֹא חָזַר לַאֲחוֹרָיו נִמְצָא מַחֲלִיף רָאשֵׁי מַסֶּכְתּוֹתָיו. עֶשְׂרִים וּשְׁמוֹנָה חֳדָשִׁים וְאֵין חוֹזֵר לְאַחֲרָיו נִמְצָא מְשַׁכֵּחַ רָאשֵׁי פְרָקִים. וּמִתּוֹךְ שֶׁאָמַר עַל טָמֵא טָהוֹר וְעַל טָהוֹר טָמֵא וּמַחֲלִיף חָכָם בְּחָכָם וּמְשַׁכֵּחַ רָאשֵׁי מַסֶּכְתּוֹתָיו וְרָאשֵׁי פְרָקָיו סוֹף שֶׁיּוֹשֵׁב וְדוֹמֵם. וְעָלָיו אָמַר שְׁלֹמֹה עַל שְׂדֵה אִישׁ עָצֵל עָבַרְתִּי וְעַל כֶּרֶם אָדָם חֲסַר לֵב וְהִנֵּה עָלָה כֻלּוֹ קִמְּשׂנִים כָּסּוּ פָנָיו חֲרֻלִּים וְגֶדֶר אֲבָנָיו נֶהֱרָסָה. וְכֵיוָן שֶׁנָּפַל כֹתְלוֹ שֶׁל כֶּרֶם מִיָּד חָרֵב כָּל הַכֶּרֶם כֻּלּוֹ עַד כָּאן. וְכֵיוָן שֶׁמְּשַׁכֵּחַ מַה שֶּׁלָּמַד נֶאֱבַד מִמֶּנּוּ וְנִתַּק קֶשֶׁר הַתּוֹרָה הַקְּדוֹשָׁה שֶׁהָיָה מְקֻשָּׁר בָּהּ וּמוֹצֵא אֶת עַצְמוֹ בְּמַדְרֵגָה נְמוּכָה בָּהּ וְאֵין חֶפְצוֹ וּתְשׁוּקָתוֹ לַחֲבוֹק חֵיקָהּ וּלְהִתְעַלֵּס בְּקוֹרָתָהּ כִּי הֲלֹא מִצְעָר הִיא עַתָּה אֶצְלוֹ וְכָל מַה שֶׁהַתְּשׁוּקָה תִכְבֶּה וַתֵּלֶךְ. יִקְשֶׁה עָלָיו לְעֻמַּת זֶה לָשׁוּב אֵלֶיהָ כִּי אָבְדָה חֶמְדָּתָהּ מִמֶּנּוּ. וְזוֹ קָשֶׁה מֵהָרִאשׁוֹנוֹת. וּבְחֹן נָא וּרְאֵה נָא כַּמָּה גָּדוֹל כֹּחַ הָהֶרְגֵּל שֶׁמִּלְּבַד שֶׁשּׁוֹלֵט עַל כְּלֵי הַמַּעֲשֶׂה לַעֲשׂוֹת בְּהֶיסַּח הַדַּעַת אֶת אֲשֶׁר הֻרְגַּל כְּמוֹ שֶׁאָמְרוּ זִכְרוֹנָם לִבְרָכָה (פסחים פ"ק) חָמֵץ לָא בָּדִיל מִנֵּיהּ כֻּלֵּהּ שַׁתָּא וְאָתֵי לְמֵיכָל מִנֵּהּ. עוֹד יַשְׂגִּיב בְּכֹחוֹ לִשְׁלֹחַ יָד גַּם בִּדְבָרִים הַנִּשְׁרָשִׁים בְּשֵׂכֶל וְדַעַת הָאָדָם לְהַטּוֹתָם אֵלָיו כַּאֲשֶׁר אוֹמַר:
אָמְרוּ חֲכָמֵנוּ זִכְרוֹנָם לִבְרָכָה אָמַר רַב הוּנָא אָמַר רַב עָבַר אָדָם עֲבֵרָה וְשָׁנָה הֻתְּרָה לוֹ. הֻתְּרָה לוֹ סָלְקָא דַּעְתָּךְ אֵימָא נַעֲשֵׂית לוֹ כְּהֶתֵּר. וְהַכַּוָּנָה שֶׁיִּתָּכֵן לְאָדָם שֶׁיַּעֲבֹר עֲבֵרָה מִשְּׁנֵי פָּנִים. <b>א.</b> שֶׁיִּטְעֶה וְיַחְשֹׁב עַל הָאָסוּר שֶׁהוּא מֻתָּר לְגַמְרֵי. <b>ב.</b> שֶׁיְּדַמֶּה בְּדַעְתּוֹ שֶׁאִסּוּרוֹ קַל מִכְּמוֹ שֶׁהוּא בֶּאֱמֶת. וְהַהֶרְגֵּל פּוֹעֵל בָּאָדָם לַעֲשׂוֹת מַעֲשֵׂהוּ. וְקָא סָלְקָא דַּעְתָּךְ שֶׁכָּל כָּךְ גּוֹרֵם עַד שֶׁיִּדְמֶה הָאָסוּר שֶׁהוּא מוּתָּר. וְקָפָּרִיךְ הֻתְּרָה לוֹ סָלְקָא דַּעְתָּךְ. כְּלוֹמַר לֹא יִתָּכֵן שֶׁיִּפְעֹל בּוֹ כָּל כָּךְ. וּמְשַׁנֵי שֶׁנַּעֲשָׂה לוֹ כְּהֵתֶּר כְּלוֹמַר אִסּוּרוֹ קַל בְּעֵינָיו לְהֶרְגֵּלוֹ בּוֹ. וְאֵין כֹּחַ בְּיַד הַשֵּׂכֶל הָרוֹאֶה אֶת הַנּוֹלָד לַעֲצֹר בְּעַד הָרָצוֹן וְהַחֶמְדָּה וּלְקַיֵּם בְּעַצְמוֹ מַאֲמַר הַתַּנָּא וֶהֱוֵי מְחַשֵּׁב שְׂכַר עֲבֵרָה כְּנֶגֶד הֶפְסֵדָהּ וְאֶל זֶה רָמְזוּ זִכְרוֹנָם לִבְרָכָה (ב"ב ע"ח) וַנִּירָם אָבַד חֶשְׁבּוֹן אָבַד חֶשְׁבּוֹנוֹ שֶׁל עוֹלָם כִּי הֶחָמוּר נֶחְשָׁב בְּעֵינָיו לְקַל. וְדָבָר זֶה מִכְשׁוֹל גָּדוֹל שֶׁיְּהֵא אָדָם נָכוֹן לִמְעֹד רֶגֶל חַס וְשָׁלוֹם כַּאֲשֶׁר יִתְקְפוֹ הַיֵּצֶר כִּי אֵין לוֹ בְּמָה לְכָבְשׁוֹ וְכָל זֶה גּוֹרֵם הַהֶרְגֵּל. וְכֵן הוּא הָעִנְיָן בַּעֲזִיבַת עֵסֶק הַתּוֹרָה הִנֵּה מִלְּבַד שֶׁהַהֶרְגֵּל לִבְלִי עָסוּק בָּהּ מַשְׁחִית טֶבַע שְׁקִידָתוֹ עוֹד לוֹ יָד נְטוּיָה גַּם בֶּאֱמוּנַת הַשֵּכֶל עַד כִּי יֵחָלֵשׁ וְיָקֵל בְּעֵינָיו חֹמֶר עֲוֹן בִּטּוּל תּוֹרָה. וְגַם חֶרְדַּת הַשֵּׂכֶל לִדְבַר ה' וְגַם פְּעֻלַּת הַשְּׁקִידָה יַחְדָּיו תַּמּוּ נִכְרָתוּ בְּאֵין מוֹשִׁיעַ. ה' יְרַחֵם. וְלָזֹאת אֵפוֹא אִם עַל חַיָּיו הוּא חָס וְרוֹצֶה לְהָחִישׁ מִפְלָט לוֹ מֵהֶרְגֵּלוֹ הָרָע הַזֶּה. צָרִיךְ לַחֲקֹר בְּמָזוֹר זֹאת הַמַּחֲלָה שְׁנֵי עִנְיָנִים. <b>א.</b> אֵיךְ לְשַׁנּוֹת הֶרְגֵּלוֹ בְּפֹעַל. <b>ב.</b> אֵיךְ לְהַגְדִּיל עֲוֹן בִּטּוּל תּוֹרָה בְּרַעְיוֹנוֹ וְשִׂכְלוֹ:
וְהִנֵּה לְשַׁנּוֹת הֶרְגֵּלוֹ בְּפֹעַל צָרִיךְ הוּא לְוַתֵּר מִכֹּחַ הָרָצוֹן שֶׁלּוֹ בִּשְׁנֵי דְּבָרִים. <b>א.</b> לְהַחְמִיר בִּסְפֵקוֹת. <b>ב.</b> לְהַרְבּוֹת מְעַט מְעַט עִתֹּתֵי הַקְּבִיעוּת. הָעִנְיָן הָרִאשׁוֹן הוּא כִּי אַחֲרֵי אֲשֶׁר מָשַׁךְ אֶת עַצְמוֹ מִשְּׁקִידַת לִמּוּדוֹ וּמָסַךְ בְּקִרְבּוֹ רוּחַ הַבַּטָּלָה. הִנֵּה מָצָא בּוֹ הַיֵּצֶר מָקוֹם לְצַיֵּר בְּרַעְיוֹנוֹ וּלְהַצִּיג לְפָנָיו עִנְיָנִים שׁוֹנִים לִזְנֹחַ תַּלְמוּדוֹ בִּגְלָלָם וְלַעֲסֹק בָּם. וְרַבִּים הֵם הַפְּרָטִים שֶׁיְּכוֹלִים לְהִמָּצֵא לָאָדָם בְּעוֹלָמוֹ. כְּכָל פְּרָטֵי הַמְּצִיאוּת וְהַפְּעֻלּוֹת בְּעַצְמָם. וּבֶאֱמֶת יִתָּכֵן שֶׁהַדָּבָר הַהוּא שֶׁהֱנִיעַתּוּ לֹא הָיָה וְלֹא נִבְרָא כְּלָל אוֹ שֶׁאֵינוֹ כְּדַאי לְהַנִּיחַ בַּעֲבוּרוֹ עֵסֶק תּוֹרָה הַקְּדוֹשָׁה, וּבְצֵאתוֹ מִבֵּית תַּלְמוּדוֹ יֵרָאֶה בַּעֲלִיל כִּי אֵין דַּרְכּוֹ נְכוֹנָה. וְלָזֹאת אֵפוֹא בְּשָׁעָה שֶׁהַיֵּצֶר מַתְחִיל לפעמו לְהִתְגּוֹרֵר לְדָבָר מֵהַדְּבָרִים. אֲשֶׁר עַל פִּי רֹב מִדֵּי סְפֵקָא לֹא נָפְקָא (כִּי גַּם בְּעַצְמוֹ אֵין אִתּוֹ יוֹדֵעַ בָּרוּר שֶׁיִּהְיֶה בּוֹ דֵּי לְמָשְׁכוֹ מִבֵּית הַסֵּפֶר) הִנֵּה עָלָיו לְהַחְמִיר בְּכָל מַה שֶׁיִּזְדַּמֵּן לְפָנָיו לְהִשָּׁמֵר ולהשקט עַל מְכוֹנוֹ. וּכְמוֹ שֶׁאָמַר דָּוִד חִשַּׁבְתִּי דְרָכָי וָאָשִׁיבָה רַגְלַי אֶל עֵדוּתְךָ וּכְמוֹ שֶׁבֵּאֲרוּהוּ חֲכָמֵנוּ זִכְרוֹנָם לִבְרָכָה: וְהָעִנְיָן הַשֵּׁנִי לְהַרְבּוֹת יוֹם יוֹם מְעַט מְעַט עִתֹּתָי הַקְּבִיעוּת לַהִגָּיוֹן תּוֹרָתוֹ לְמָשָׁל אִם עַד כֹּה רָגִיל לִשְׁנוֹת אַרְבַּע שָׁעוֹת בַּיּוֹם יוֹסֵף עַתָּה עוֹד רְבִיעַ שָׁעָה וּבְאֵיזֶה מָשַׁךְ עוֹד רְבִיעַ שָׁעָה. הַכֹּל לְפִי הָאָדָם וְעִתּוֹתֵי הַפְּנַאי שֶׁלּוֹ וְעִנְיָנָיו. כִּי בָּזֶה יַרְגִּיל עַצְמוֹ מְעַט מְעַט לָשׁוּב לִשְׁקִידָתוֹ. וּכְמוֹ שֶׁעַל יְדֵי הַהֶרְגֵּל הִתְרַחֵק מִמֶּנָּה כֵּן יָשׁוּב אֵלֶיהָ עַל יָדוֹ. עַד אֲשֶׁר יִקְנֶה בְּנַפְשׁוֹ הַשְּׁקִידָה כְּבָרִאשׁוֹנָה:
וְאוּלָם לְפִי עֵרֶךְ הִתְאַמְּצוֹ וְהִתְחַזְּקוֹ בִּשְׁנֵי הַדְּבָרִים הַנִּזְכָּרִים. כֵּן יְמַהֵר לְפִיהֶן לִכְבֹּשׁ מִשְׁחַת הֻרְגְּלוּ. כִּי הִנֵּה לָאָדָם בְּעוֹלָמוֹ שְׁנֵי מִינֵי עֲבֵרוֹת. <b>א.</b> מַעֲשִׂים הָרַגְלַיִם. <b>ב.</b> נִסְיוֹנִיִּים. הַהֶרְגֵּלִים נַעֲשִׂים בְּרוּחַ מְצוּיָה. הוּא רוּחַ הַפְּעֻלּוֹת הַמְּלֻמָּדוֹת. וְהֵמָּה כִּמְעַט תְּדִירִיּוֹת. וְהַנִּסְיוֹנִים נַעֲשִׂים עַל יְדֵי רוּחַ שֶׁאֵינָהּ מְצוּיָה. וְהוּא עַל יְדֵי תִּגְבֹּרֶת רוּחַ הַמִּסְתַּעֵר בְּקוֹל עֱנוּת גְּבוּרָה וּפִתְאוֹמִי. וּשְׁנֵי הָעִנְיָנִים יִתָּכְנוּ בְּדֶרֶךְ טוֹבָה וּבַהֲפֵכָה. וְהִנֵּה מִטֶּבַע הָרוּחַ שֶׁאֵינָהּ מְצוּיָה לִדְחוֹת הַמְּצוּיָה. וּכְפִי כֹּחַ הַהִסְתָּעֲרוּת. כֵּן תְּמַהֵר לִדְחוֹת וְלַהֲדֹף הַמְּצוּיָה בְּחֹזֶק. וְלָכֵן מַה יָּקְרוּ פְּעֻלּוֹת הַנִּסְיוֹנוֹת לְהַכְחִיד עַל יָדָם הַמַּעֲשִׂים הַמְלֻמָּדִים. כִּי נִסָיוֹן אֶחָד יִדְחֶה עָשָׂר מְלֻמָּדוֹת. וְעַל כֵּן אֵין לוֹ לָאָדָם שֶׁמָּשַׁךְ עַצְמוֹ מִלִּמּוּדוֹ עַל יְדֵי הֶרְגֵּל רַע אֶלָּא לַעֲמֹד בַּנִּסָּיוֹן בִּשְׁנֵי הַדְּבָרִים הַנִּזְכָּרִים וְכָל מַה שֶׁהַנִּסָּיוֹן יֹסִיף אֹמֶץ יְמַהֵר לְפִיהוּ לָשׁוּב לְקַדְמוּתוֹ לִשְׁקֹד בַּתּוֹרָה. וּבָזֶה נִתְבָּאֵר הָעִנְיָן הָרִאשׁוֹן וְהוּא אֵיךְ לְשַׁנּוֹת הֶרְגֵּלוֹ בְּפֹעַל:
אָמְנָם הָעִנְיָן הַשֵּׁנִי וְהוּא לְתַקֵּן קַלּוּתוֹ בְּעֵינָיו עָוֹן בִּטּוּל תּוֹרָה עַל יָדָיו הֻרְגְּלוּ יִצְטָרֵךְ לָזֶה שְׁנֵי דְּבָרִים גַּם כֵּן. הָאֶחָד לְעַיֵּן וְלִלְמֹד בְּדִבְרֵי חֲכָמֵנוּ זִכְרוֹנָם לִבְרָכָה וְסִפְרֵי הַיִּרְאָה הַמְדַבְּרִים מִגֹּדֶל מַעֲלַת מִצְוַת תַּלְמוּד תּוֹרָה וִיקָר תִּפְאֶרֶת שְׂכָרָהּ וְעָוֹן בִּטּוּלָהּ וְגֹדֶל עָנְשָׁהּ. בְּמַעֲלָתָהּ אָמְרוּ זִכְרוֹנָם לִבְרָכָה (מגלה פ"ק) גָּדוֹל תַּלְמוּד תּוֹרָה יוֹתֵר מֵהַקְרָבַת תְּמִידִין וְאָמְרוּ עוֹד (שבת פ"ב) טוֹב לִי יוֹם אֶחָד שֶׁאַתָּה יוֹשֵׁב וְעוֹסֵק בַּתּוֹרָה לְפָנַי מֵאֶלֶף עוֹלוֹת שֶׁעָתִיד שְׁלֹמֹה בִּנְךָ לְהַקְרִיב לְפָנַי עַל גַּבֵּי הַמִּזְבֵּחַ. וְאָמְרוּ בִּירוּשַׁלְמִי אֵין כָּל הַמִּצְוֹת שָׁווֹת לְדָבָר אֶחָד מדִּבְרֵי תּוֹרָה (פ"א דפאה). וּבִשְׂכָרָהּ הִנֵּה שָׁנִינוּ בַּמִּשְׁנָה אֵלּוּ דְּבָרִים כוּ' ותַּלְמוּד תּוֹרָה כְּנֶגֶד כֻּלָּם. וּבַעֲוֹן בִּטּוּלָהּ אָמְרוּ זֶה לְשׁוֹנָם (פתח' איכה רבתי) וִתֵּר הַקָּדוֹשׁ בָּרוּךְ הוּא עַל שָׁלֹשׁ עֲבֵרוֹת חֲמוּרוֹת וְלֹא וִתֵּר עַל מָאֳסָהּ שֶׁל תּוֹרָה. וּבְעֹנֶשׁ בִּטּוּלָהּ יָדוּעַ מַאֲמָרָם ז"ל כָּל הַפּוֹרֵשׁ מִדִּבְרֵי תּוֹרָה אֵשׁ אוֹכַלְתּוֹ <sup class="footnote-marker">12</sup><small class="footnote"><small>הֵבִיאוּ בְּכָאן שְׁלֹשָׁה מְשָׁלִים לְכִכָּר, וְלִתְלוּלִית, וְלִטְרַסְקַל נָקוּב. וְהַכַּוָּנָה, כִּי בְּלִמּוּד הַתּוֹרָה יֵשׁ שְׁלֹשָׁה עִנְיָנִים <b>א</b> לְקַיֵּם הַמִּצְוַת עֲשֵׂה שֶׁל וּלְמַדְתֶּם אֹתָם, וּמִצְוַת עֲשֵׂה זוֹ מְקַיֵּם אַף כְּשֶׁלּוֹמֵד וְשׁוֹכֵחַ, אוֹ עוֹסֵק כָּל הַיּוֹם בְּדָבָר אֶחָד מֵהַתּוֹרָה וְשׁוֹנֶה אוֹתָהּ אֶלֶף פְּעָמִים וְיוֹתֵר. <b>ב</b> הִיא יְדִיעַת הַתּוֹרָה, לִהְיוֹת בָּקִי וְיוֹדֵעַ הִלְכוֹתֶיהָ, וְהִיא מִצְוָה נוֹסֶפֶת נִלְמֶדֶת מִמַּה שֶּׁכָּתוּב (דברים ו, ז) וְשִׁנַּנְתָּם, וְדָרְשׁוּ חֲכָמֵנוּ זִכְרוֹנָם לִבְרָכָה (קדושין ל, א) שֶׁיִּהְיוּ דִּבְרֵי תוֹרָה מְחֻדָּדִין בְּפִיךָ, שֶׁאִם יִשְׁאָלְךָ אָדָם אַל תְּגַמְגֵּם וְתֹאמַר לוֹ, אֶלָּא אֱמֹר לוֹ מִיָּד. <b>ג</b> שֶׁהַתּוֹרָה מוֹעֶלֶת לְהַכְנִיעַ הַיֵּצֶר הָרָע, וּכְמוֹ שֶׁאָמְרוּ חֲכָמֵנוּ זִכְרוֹנָם לִבְרָכָה (שם ל, ב) בָּרָאתִי יֵצֶר הָרָע, בָּרָאתִי לוֹ תּוֹרָה תַּבְלִין. וְעַל הָעִנְיָן הָרִאשׁוֹן אָמַר מְשַׁל הַטְּרַסְקַל נָקוּב אַחֲרֵי שֶׁכָּל מִצְוָתָהּ הִיא שֶׁיִּלְמַד, מָה אִכְפַּת לוֹ מַה שֶּׁשּׁוֹכֵחַ, הֲלוֹא שְׂכַר יְגִיעָה הוּא נוֹטֵל. וְעַל הַשֵּׁנִי בָּא מְשַׁל הַכִּכָּר לֶאֱכֹל מִלַּחְמָהּ שֶׁל תּוֹרָה וְלִשְׂבֹּעַ מִמֶּנָּה, כְּמוֹ שֶׁכָּתוּב (משלי ט, ה) לְכוּ לַחֲמוּ בְלַחְמִי, וְיַשִּׂיג לוֹ יְדִיעַת תּוֹרָה כְּמוֹ שֶׁהִשִּׂיג הֶחָכָם אֶת הַכִּכָּר. וְעַל הָעִנְיָן הַשְּׁלִישִׁי, לְהַכְנִיעַ הַיֵּצֶר, אָמַר מְשַׁל הַתְּלוּלִית שֶׁל עָפָר, כִּי הַיֵּצֶר הָרָע נִדְמֶה כְּהַר (סוכה נב, א), וְצָרִיךְ לְקַצֵּץ וּלְסַתֵּת בּוֹ קִמְעָא קִמְעָא, וּכְמוֹ שֶׁאָמְרוּ זַ״ל בַּמִּדְרָשׁ (משלי כד) סֹלּוּ סֹלּוּ פַּנּוּ דָרֶךְ (ישעיה נז, יד) לְמָה הַיֵּצֶר הָרָע דּוֹמֶה? לְצוּר גָּבוֹהַּ שֶׁעוֹמֵד בְּפָרָשַׁת דְּרָכִים וְהָיוּ בְּנֵי אָדָם נִכְשָׁלִים בּוֹ. אָמַר לָהֶם הַמֶּלֶךְ סַתְּתוּ בוֹ קִמְעָא קִמְעָא! כָּךְ אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל בָּנַי, יֵצֶר הָרָע זֶה מִכְשׁוֹל הוּא לָעוֹלָם, שֶׁנֶּאֱמַר סֹלּוּ סֹלּוּ פַּנּוּ דָרֶךְ סַתְּתוּ בוֹ קִמְעָא קִמְעָא. וְאֶל זֶה כִּוְּנוּ בִּמְשַׁל הַתְּלוּלִית שְׁנֵי מִשְׁפָּלוֹת הַיּוֹם, שְׁנֵי מִשְׁפָּלוֹת לְמָחָר, וְהוּא עַל יְדֵי עֵסֶק תּוֹרָתֵנוּ הַקְּדוֹשָׁה יוֹם יוֹם, וְהוּא מְבֹאָר.</small></small> נַזְכִּיר בְּכָאן לְדֻגְמָא מַאַמְרֵי חֲכָמֵנוּ זִכְרוֹנָם לִבְרָכָה בְּאַרְבַּעַת עִנְיָנֶיהָ שֶׁל תּוֹרָה. וְהֵם מַעֲלָתָהּ וּשְׂכָרָהּ וְעָוֹן בִּטּוּלָהּ וְעָנְשָׁהּ. וְהָרוֹצֶה לַעֲמֹד עַל הַדְּבָרִים בְּרָחְבָּהּ יָשִׂים עֵינוֹ וְלִבּוֹ בְּסִפְרֵי הַמּוּסָר הַמְדַבְּרִים בָּזֶה. וּבִפְרָט בְּסֵפֶר נֶפֶשׁ הַחַיִּים בְּשַׁעַר ד' וּבְסֵפֶר מַעֲלוֹת הַתּוֹרָה שֶׁיֵּשׁ בָּהֶם דַּי לְעוֹרֵר אֶת לֵבָב הָאָדָם לִשְׁקִידָתָהּ: וּמַה נּוֹרָא וְאַדִּיר הָעֵסֶק בַּתּוֹרָה וּמַה גְּדֻלָּה מִצְוָתָהּ. אֲשֶׁר בְּכָל דִּבּוּר וְכָל תֵּבָה שֶׁמּוֹצִיא מִפִּיו הוּא מְקַיֵּם כַּמָּה מִצְווֹת עֲשֵׂה כְּמוֹ שֶׁמָּנָה אֹתָם בְּסֵפֶר מַעֲלוֹת הַתּוֹרָה הַנִּזְכָּר לְמַעְלָה. וּמַה יֹקֶר זְמַן הָעֵסֶק בָּהּ. שֶׁהִיא אֲבֵדָה שֶׁאֵינָהּ חוֹזֶרֶת כְּמוֹ שֶׁאָמְרוּ (בקהלת רבה פסקא מעות) מְעוָת לֹא יוּכַל לִתְקֹן מִשֶּׁאָדָם מְעַוֵּת עַצְמוֹ מִדִּבְרֵי תּוֹרָה אֵינוֹ יָכוֹל לִתְקֹן וּמִשֶּׁאָדָם מְחַסֵּר עַצְמוֹ מדִּבְרֵי תּוֹרָה אֵינוֹ יָכוֹל לְהִמָּנוֹת. כִּי הָא דְּר' יְהוּדָא וְר' אֶלְעָזָר הֲווֹ תָּנִין כַּחֲדָא וְנָסַב לֵיה ר' יְהוּדָא אִנְתְּתָא וּקְדָמֵיה ר' אֶלְעָזָר שִׁבְעָה יָמִים דְּמִשְׁתּוֹתָא. וְעָבַר כַּמָּה שָׁנִים דְּיִמְטֵי בֵּיהּ וְלָא מָטֵי בֵיהּ הֱוֵי וְחֶסְרוֹן לֹא יוּכַל לְהִמָּנוֹת עַד כָּאן. וְהַמַּאֲמָר הַזֶּה מַבְהִיל הַמִּתְבּוֹנֵן בּוֹ עַד כַּמָּה עָלְתָה שְׁקִידָתָם שֶׁהֲרֵי ר' אֶלְעָזָר לֹא בָּרַח מִפָּנָיו בְּמִתְכַּוֵּן רַק לָמֵד הָיָה בְּדַרְכּוֹ. וְר' יְהוּדָא שֶׁרָדַף לְהַשִּׂיגוֹ עִם כָּל זֶה לֹא הִשִּׂיגוּ בְּכַמָּה שָׁנִים. וְכַאֲשֶׁר יָשִׂים אֶת נַפְשׁוֹ וְרַעְיוֹנָיו לָזֶה. הִנֵּה בֶּאֱמֶת יִתְעוֹרֵר רוּחוֹ בְּקִרְבּוֹ לֶאֱחֹז בָּהּ בְּלִי רִפְיוֹן לִנְצֹר אוֹתָהּ כְּבָבַת עֵינוֹ כְּמוֹ שֶׁכָּתוּב לֹא יָמוּשׁ סֵפֶר הַתּוֹרָה הַזֶּה מִפִּיךָ וְהָגִיתָ בּוֹ יוֹמָם וָלַיְלָה: הַשֵּׁנִי הוּא. שֶׁיִּתְמַרְמֵר מְאֹד עַל עָוֹן זֶה בְּעַצְמוֹ אֵיךְ קַל בְּעֵינָיו עֲוֹן בִּטּוּל תּוֹרָה וְאוּלַי נָפַל חַס וְשָׁלוֹם בְּגֶדֶר כִּי דְּבַר ה' בָּזָה. אֲשֶׁר הַרְבֵּה דִּבְּרוּ זִכְרוֹנָם לִבְרָכָה מִזֶּה בְּסַנְהֶדְרִין פֶּרֶק חֵלֶק וּבֵאֲרוּהוּ עַל מִי שֶׁאֵינוֹ מְחַשֵּׁב הַתּוֹרָה כְּמוֹ שֶׁהִיא. בְּאָמְרוֹ לְדִידְהוּ קָרוּ לְדִידְהוּ תָּנוּ. וּלְפִי רֹב הַהִתְמַרְמְרוּת וְהַיָּגוֹן כֵּן תִנָּקֶה הַנֶּפֶשׁ מֵחֶלְאַת הֶעָוֹן וּכְמוֹ שֶׁהֶאֱרִיךְ בָּזֶה בְּשַׁעֲרֵי תְּשׁוּבָה לְרַבֵּנוּ יוֹנָה (ש"א אות י"ג). וּבְהַטְהָרוֹ מֵחֶלְאָתוֹ זוֹ מִמֵּילָא יָרוּם וַיִּשָּׂא בְּעֵינָיו עָוֹן בִּטּוּל תּוֹרָה וִיתַקֵּן בָּזֶה אֶת אֲשֶׁר עִוֵּת הֶרְגֵּלוֹ הָרַע וִיחַדֵּשׁ בְּקִרְבּוֹ רוּחַ נָכוֹן לְתוֹרָה וְלִתְעוּדָה. וּכְמוֹ שֶׁהִתְחַנֵּן דָּוִד וְאָמַר לֵב טָהוֹר בְּרָא לִי אֱלֹהִים וְרוּחַ נָכוֹן חַדֵּשׁ בְּקִרְבִּי:
<h3>פרק ג</h3> 
<b>בְּבֵאוּר הַמַּפְרִיעַ הַשְּׁלִישִׁי וּבַמֶּה לֶאֱזֹר חַיִל לְכָבְשׁוֹ</b>
הַמַּפְרִיעַ הַשְּׁלִישִׁי לִשְׁקִידַת הַתּוֹרָה כְּשֶׁהַלּוֹמֵד אַחֲרֵי שֶׁעָבְרוּ לוֹ יָמִים אוֹ יְרָחִים מֵעֵת שֶׁקָּבַע אֶת עַצְמוֹ לְתַלְמוּדוֹ אֵינוֹ רוֹאֶה סִימַן בְּרָכָה בּוֹ וְלֹא עָלָה בְּיָדוֹ כְּמוֹ שֶׁדִּמָּה מִתְּחִלָּה וכְּמוֹ שֶׁאָמְרוּ זִכְרוֹנָם לִבְרָכָה מַחֲשָׁבָה מוֹעֶלֶת בְּדִּבְרֵי תּוֹרָה, כִּי אָז יִתְרַפֶּה בִּמְלַאכְתּוֹ מְלֶאכֶת שָׁמַיִם וַיָּבֹא דֶּרֶךְ עֹצֶב בּוֹ. כִּי אֵינוֹ רוֹאֶה אֶת נַפְשׁוֹ טוֹב בַּעֲמָלוֹ. וְהוּא בְּעַצְמוֹ גּוֹרֵם גָּדוֹל לְבִטּוּל תּוֹרָה. וכְּמוֹ שֶׁאָמְרוּ זִכְרוֹנָם לִבְרָכָה (קהלת רבה) מַסִּיעַ אֲבָנִים יֵעָצֵב בָּם מִי שֶׁמַּסִּיעַ עַצְמוֹ מִתַּלְמוּדוֹ לַסּוֹף הוּא מִצְטָעֵר בָּעֵי מִלָּה וְלֹא מַשְׁכַּח. וּבוֹקֵעַ עֵצִים יִסָּכֶן בָּם כָּל מָאן דְּלָעֵי בֵּיהּ מִיתְהֲנֵי בֵּיהּ עַד כָּאן. וּבִהְיוֹתוֹ מִצְטַעֵר וּמִתְעַצֵּב. אָז הָרִפְיוֹן הוֹלֵךְ וָרָב. וְתִמָּהוֹן הַלֵּבָב יָחֹג וְיָנוּעַ אוֹתוֹ עַד כִּי יְבִיאֶנּוּ לִידֵי שִׁעֲמוּם. הִגָּיוֹן תּוֹרָתוֹ מִתְנַהֵג בִּכְבֵדוּת. עִתֹּתֵי הַשֵּׁנָה מִתְרַבִּים וְהוֹלְכִים. כִּי תַּרְדֵּמַת הָעֶצֶב נָפְלָה עָלָיו. בְּסוֹד מְסַפְּרֵי קוֹרוֹת וּמַגִּידֵי חֲדָשׁוֹת יַחַד כְּבוֹדוֹ לְהָפִיג צַעֲרוֹ וִיגוֹנוֹ. עַד כִּי בִּרְבוֹת הַיָּמִים יִמְצָא נִצּוֹד לְמַדְחֵפֹת רַבּוֹת עַל יְדֵי הֶרְגֵּלִים רָעִים הַפּוֹרְשִׂים מִכְמֹרֶת לְהִגָּיוֹן תּוֹרָתוֹ. יוֹתֵר וְיוֹתֵר מִמַּה שֶׁגָּרַם לוֹ הֶעְדֵּר הַצְלָחַת לִמּוּדוֹ בְּעַצְמוֹ. זֹאת לֹא זֹאת. כִּי בִּרְאוֹתוֹ כִּי אָזְלַת יָד וְנִכְזְבָה תּוֹחַלְתּוֹ. יַעְתִּיק וִישַׁנֶּה סֵדֶר לִמּוּדוֹ וִיחַדֵּשׁ לוֹ בְּכָל יוֹם סֵדֶר אַחֵר. וְנוֹסַף גַּם הוּא עַל הִתְרַחֲקוּ מִשְּׁקִידָתוֹ. עַד כִּי יִשָּׁאֵר שָׁמֵם נָעוּר וְרֵיק מִדַּעַת תּוֹרָה. וּמִתְרַחֵק מִמֶּנָּה:
אָמְנָם לְהִמָּלֵט וּלְהִנָּצֵל מִמַּפְרִיעַ זֶה צָרִיךְ לְהִתְבּוֹנֵן וְלַחֲקֹר בִּשְׁנֵי דְּבָרִים הָאֶחָד הוּא כִּי הַתּוֹרָה הִיא מֵהַדְּבָרִים הַצְּרִיכִים חִזּוּק (ברכות ל"ב). וְאָמְרוּ לְאוֹקְמֵי גִּרְסָא סִיַּעְתָּא מִן שְׁמַיָּא. וְאָמְרוּ (מס מ') אִם שָׁמוֹעַ בְּיָשָׁן תִּשְׁמַע בֶּחָדָשׁ וְאִם יִפְנֶה לְבָבְךָ שׁוּב לֹא תִּשְׁמַע. וְעֵצָה טוֹבָה הִיא לוֹ שֶׁלֹּא יִדְחֹק בִּתְחִלָּה לָבֹא לְתַכְלִיּוֹת גְּדוֹלוֹת וְנִרְצוֹת. אֶפֶס לִשְׂמֹחַ בְּחֶלְקוֹ וְלָתֵת תּוֹדָה לוֹ יִתְבָּרַךְ שֶׁשָּׂם חֶלְקוֹ מִיּוֹשְׁבֵי בֵּית הַמִּדְרָשׁ. וּלְקַיֵּם חֹק הַמֻּטָּל עַל הָאָדָם. <b>א.</b> לַהֲגוֹת בַּתּוֹרָה בְּכָל זְמַן וְעִדָּן. <b>ב.</b> לְהוֹסִיף לוֹ יְדִיעַת תּוֹרָה. <b>ג.</b> לְשַׁנֵּן, וּלְהַעֲמִיק בָה. <b>ד.</b> לְהוֹרוֹת עַל יְדֵי לִמּוּדוֹ אֶת הַמַּעֲשֶׂה אֲשֶׁר יַעֲשֶׂה. וְהוּא הַלִּמּוּד ע"מ לַעֲשׂוֹת. (נתבארו הדברים בארך בחבורי ד"י מ"ג) וְיִהְיוּ עֵינָיו וְלִבּוֹ לְסַפֵּק חֶבֶל בְּחֶבֶל נִימָא בְּנִימָא כְּמִדְרָשָׁם ז"ל. (ובמדרש דברים רבה פ"ח) רַבָּנָן אָמְרֵי הַטִּפֵּשׁ הַזֶּה נִכְנָס לְבֵית הַכְּנֶסֶת כוּ' אוֹמֵר בְּלִבּוֹ אֵימָתַי אֲנִי לָמֵד כָּל זֹאת וְחוֹזֵר מִן הַשַּׁעַר הֱוֵי בַּשַּׁעַר לֹא יִפְתַּח פִּיהוּ. אָמַר רַבִּי יַנַּאי לְמָה הַדָּבָר דּוֹמֶה לְכִכָּר שֶׁהָיָה תָּלוּי בָּאֲוִיר טִפֵּשׁ אוֹמֵר מִי יוּכַל לַהֲבִיאָן וּפִקֵּחַ אוֹמֵר לֹא אֶחָד תָּלָּה אֹתוֹ. מֵבִיא סֻלָּם אוֹ קָנֶה וּמוֹרִיד אוֹתוֹ. כָּךְ כָּל מִי שֶׁהוּא טִפֵּשׁ אוֹמֵר אֵימָתַי אֶקְרָא כָּל הַתּוֹרָה וּמִי שֶׁהוּא פִּקֵּחַ מַה הוּא עוֹשֶׂה שׁוֹנֶה פֶּרֶק אֶחָד בְּכָל יוֹם וָיוֹם עַד שֶׁמְסַיֵּם כָּל הַתּוֹרָה כֻּלָּהּ. אָמַר הַקָּדוֹשׁ בָּרוּךְ הוּא לֹא נִפְלֵאת הִיא וְאִם נִפְלֵאת הִיא מִמְּךָ שֶׁאֵין אַתָּה עוֹסֵק בָּהּ הֱוֵי כִּי הַמִּצְוָה הַזֹּאת. וּבְוַיִּקְרָא רַבָּה (פי"ט) ר' חָנִין דְּצִפּוֹרִין פָּתַר קְרָא בִּתְלוּלִית זוֹ שֶׁל עָפָר מִי שֶׁטִּפֵּשׁ מַהוּ אוֹמֵר מִי יָכוֹל לְקַצּוֹת אֶת זוֹ. מִי שֶׁפִּקֵּחַ מַהוּ אוֹמֵר הֲרֵינִי קוֹצֵץ שְׁתֵּי מַשְׁפָּלוֹת הַיּוֹם שְׁתֵּי מַשְׁפָּלוֹת לְמָחָר עַד שֶׁאֲנִי קוֹצִין אֶת כֻּלָּהּ. כָּךְ מִי שֶׁטִּפֵּשׁ אוֹמֵר מִי יָכוֹל לִלְמֹד אֶת הַתּוֹרָה הַתּוֹרָה נְזִיקִין שְׁלשִׁים פְּרָקִים כֵּלִים שְׁלשִׁים פְּרָקִים. מִי שֶׁפִּקֵּחַ מַהוּ אוֹמֵר הֲרֵינִי שׁוֹנֶה שְׁתֵּי הֲלָכוֹת הַיּוֹם שְׁתֵּי הֲלָכוֹת לְמָחָר עַד שֶׁאֲנִי שׁוֹנֶה אֶת כָּל הַתּוֹרָה כֻּלָּהּ. אָמַר ר' לֵוִי מָשָׁל לִטְרַסְקָל נָקוּב שֶׁשָּׂכַר בְּעָלָיו פּוֹעֲלִים לְמַלֹאתוֹ, מִי שֶׁטִּפֵּשׁ אוֹמֵר מָה אֲנִי מוֹעִיל מַכְנִיס בָּזוֹ וּמוֹצִיא בָּזוֹ. מִי שֶׁפִּקֵּחַ אוֹמֵר לֹא שְׂכַר כָּל חָבִית וְחָבִית אֲנִי נוֹטֵל. כָּךְ מִי שֶׁהוּא טִפֵּשׁ מַהוּ אוֹמֵר מָה אֲנִי מוֹעִיל לִלְמֹד תּוֹרָה וּמְשַׁכְּחָהּ. מִי שֶׁפִּקֵּחַ אוֹמֵר וְלֹא שָׂכָר יְגִיעָה הַקָּדוֹשׁ בָּרוּךְ הוּא נוֹתֵן. <sup class="footnote-marker">13</sup><small class="footnote"><small>וְשָׁמַעְתִּי בָּזֶה מֵאָחִי הָרַב הַגָּאוֹן מו״ה יְחִיאֵל הֶעלִיר, זִכְרוֹנוֹ לִבְרָכָה, מַה שֶּׁתָּפְסוּ מִסְפַּר שְׁתֵּי הֲלָכוֹת שֶׁאֵצֶל הָרִאשׁוֹנִים, שֶׁהָיוּ הַהֲלָכוֹת מְיֻשָּׁרִים אֶצְלָם בְּלִי מַחֲלֹקֶת, כְּבֵאוּרָהּ לְמשֶׁה מִסִּינַי, הִנֵּה בָּרְרוּ לָהֶם שְׁתֵּי מִצְוֹת לְלָמְדָם בְּכָל יוֹם עִם בֵּאוּרָם וְעֹמֶק עִנְיָנָם, כְּמוֹ שֶׁאָמְרוּ זִכְרוֹנָם לִבְרָכָה אַסְבְּרָה בִּדְדָמֵי (ועיין בפרד״א פ״ד ובביאור הרד״ל שם), שֶׁכֵּן לָמַד רַבִּי אֱלִיעֶזֶר בִּתְחִלַּת לִמּוּדוֹ שְׁתֵּי הֲלָכוֹת בְּכָל יוֹם. וְיֵשׁ לִתֵּן טַעַם הָגוּן לַשִּׁעוּר הַזֶּה שֶׁמְּבֹאָר (נדרים לז), שֶׁבְּשַׁבָּת לֹא הָיוּ לוֹמְדִים דָּבָר מְחֻדָּשׁ לַתַּלְמִידִים מַה שֶּׁלֹּא לָמְדוּ עֲדַיִן, אֶלָּא שׁוֹנִין מַה שֶּׁלָּמְדוּ וּמְבֹאָר שָׁם דְּהוּא הַדִּין בְּיוֹם טוֹב, לְפִי הַטְּעָמִים הַמְבֹאָרִים שָׁם. וְהִנֵּה בִּימוֹת הַשָּׁנָה לִשְׁנוֹת הַחַמָּה יֶשׁ לָנוּ שְׁלשׁ מֵאוֹת שִׁשִּׁים וַחֲמִשָּׁה וּרְבִיעַ בְּקֵרוּב, מֵהֶם שַׁבָּתוֹת חֲמִשִּׁים וְשָׁלשׁ [וְלֹא יַגִּיעוּ לַחֲמִשִּׁים וְשָׁלשׁ שְׁלֵמִים, יִתְבָּאֵר לְפָנֵינוּ], וְיָמִים טוֹבִים מֵהַתּוֹרָה שִׁבְעָה רֹאשׁ הַשָּׁנָה, יוֹם כִּפּוּר, רִאשׁוֹן דְּסֻכּוֹת, שְׁמִינִי, רִאשׁוֹן דְּפֶסַח, שְׁבִיעִי, שָׁבוּעוֹת מֵהֶם נֶחְסָר שַׁבָּת אַחַת לְשִׁבְעָה יָמִים יִשָּׁאֲרוּ שִׁשָּׁה יָמִים טוֹבִים, עִם הַחֲמִשִּׁים וְשָׁלשׁ הֵם חֲמִשִּׁים וְתִשְׁעָה נְחַסֵּר אוֹתָם מִשְּׁלֹשׁ מֵאוֹת שִׁשִּׁים וַחֲמִשָּׁה יְמֵי הַשָּׁנָה יִשָּׁאֲרוּ שְׁלֹשׁ מֵאוֹת וְשִׁשָּׁה יְמֵי לִמּוּד דְּבָרִים מְחֻדָּשִׁים, וּמִקְצָת מִיּוֹם הַשַּׁבָּת הָעוֹדֵף, כְּמוֹ שֶׁנִּתְבָּאֵר. נִמְצָא כִּי תַּרְיַ״ג מִצְוֹת, שֶׁלָּמְדוּ מֵהֶם בְּכָל יוֹם שְׁתֵּי מִצְוֹת, נִשְׁלְמוּ לָהֶם בְּשָׁנָה לִשְׁלֹשׁ מֵאוֹת וְשִׁשָּׁה יָמִים וְעוֹד כַּנַּ״ל כָּל הַתַּרְיַ״ג מִצְוֹת. וְדִבְרֵי פִּי חָכָם חֵן.</small></small> עַד כָּאן לְשׁוֹנוֹ. רְאֵה נָא עַד כַּמָּה הִפְלִיגוּ בְּשִׁבְחָהּ שֶׁל עֵסֶק הַתּוֹרָה שֶׁאֲפִלּוּ לוֹמֵד וְשׁוֹכֵחַ הַקָּדוֹשׁ בָּרוּךְ הוּא מַעֲלֶה עָלָיו שָׂכָר. וְקָרְאוּ טִפֵּשׁ מִי שֶׁמּוֹנֵעַ מִלִּלְמֹד בַּעֲבוּר שִׁכְחָתוֹ. וְחָכָם לַמַּחֲזִיק בָּהּ. וּכְבָר אָמַר הַתַּנָּא לֹא עָלֶיךָ הַמְּלָאכָה לִגְמוֹר וְאִי אַתָּה בֶּן חוֹרִין לְהִבָּטֵל מִמֶּנָּה. וּבְמְנָחוֹת (צ"ט) תָּנָא דְּבֵי רַבִּי יִשְׁמָעֵאל דִּבְרֵי תּוֹרָה לֹא יִהְיוּ עָלַיִךְ חוֹבָה וְאִי אַתָּה רַשַּׁאי לִפְטֹר עַצְמְךָ מֵהֶם: וְכַאֲשֶׁר יִתְחַזֵּק לַעֲמֹד עַל מִשְׁמֶרֶת תּוֹרָתוֹ יְסַיְּעוּהוּ מִן הַשָּׁמַיִם לָבוֹא גַּם לְתַכְלִית נִרְצֶה. וְאָמְרוּ בְּמִדְרַשׁ חָזִית מָה מַּיִם יוֹרְדִין טִפִּין טִפִּין וְנַעֲשִׂים נְחָלִים נְחָלִים כָּךְ תּוֹרָה אָדָם לָמֵד שְׁתֵּי הֲלָכוֹת הַיּוֹם וּשְׁתֵּי הֲלָכוֹת לְמָחָר עַד <sup class="footnote-marker">14</sup><small class="footnote"><small>דָּבָר הַנִּכְתָּב עוֹמֵד לְמִשְׁמֶרֶת יוֹתֵר מֵהַנֶּאֱמָר, עַל פִּי מַה שֶׁכָּתוּב (איוב יט, כג) מִי יִתֵּן בַּסֵּפֶר וְיֻחָקוּ וְגוֹ. אוּלָם בְּאֵין מוּכָּן מִיגִיעַת עוֹלָם הַזֶּה, אֵין בַּמֶּה לִהִתְגַּדֵּר בָּעוֹלָם הַבָּא. וְלָכֵן אָמַר נָתַתִּי אֶת תּוֹרָתִי בְּקִרְבָּם לְשׁוֹן עָבָר, וְהוּא מוּסָב עַל לִמּוּד הַתּוֹרָה בָּעוֹלָם הַזֶּה, שֶׁלּוֹמְדָהּ וְשׁוֹכְחָהּ וְלֶעָתִיד לָבוֹא עַל לִבָּם אֶכְתָּבֶנָּה, וְלָכֵן אָמַר בִּלְשׁוֹן עָתִיד, וְתֵאֵר פֹּעַל הַכְּתִיבָה לְמַעַן יַעֲמֹד לְמִשְׁמֶרֶת סֶלָה.</small></small> שֶׁנַּעֲשָׂה כְּנַחַל נוֹבֵעַ. (ובקהלת רבה) כָּל הַדְּבָרִים יְגֵעִים. אֲפִלּוּ דִּבְרֵי תּוֹרָה מְיַגְעִין אֶת הָאָדָם. בַּתְּחִלָּה אָדָם נִכְנַס לִלְמֹד תּוֹרָה וְהֵם מְטַהֲרִים לוֹ אֶת הַטָּמֵא וּמְטַמְּאִין אֶת הַטָּהוֹר וְהוּא אֵינוֹ יוֹדֵעַ כוּ'. סוֹף שֶׁהוּא מוֹצֵא קַל וָחֹמֶר וּגְזֵרָה שָׁוָה וְטֻמְאָה וְטָהֳרָה ואו"ה: וּכְבָר כָּתְבוּ הַחוֹקְרִים הַטִּבְעִיִּים. שֶׁכָּל שְׁלֹשָׁה כֹּחוֹת הָאָדָם וְהֵם הַהַשָּׂגָה וְהַזִּכָּרוֹן וְהַבִּינָה. נִקְנִים בִּיגִיעָה וְהָרֶגֶל אַף לְמִי שֶׁנּוֹלַד וְנוֹצַר בְּכֹחוֹת מִזְעָרִים בָּהֶם. וְהָעִקָּר בִּקְנִיַּת הַזִּכָּרוֹן. לְהִתְחַנֵּךְ לַחְשֹׁב בְּדִּבְרֵי תּוֹרָה שֶּׁלָּמַד אַף בִּפְנוֹתוֹ מִתַּלְמוּדוֹ לִדְבָרִים אֲחֵרִים. וּכְמוֹ שֶׁבֵּאֵר רַבֵּנוּ הַגָּאוֹן מוֹפֵת הַדּוֹר מוֹרֵנוּ הָרַב ר' חַיִּים זְכוּתוֹ יָגֵן עָלֵינוּ בַּמִּשְׁנָה יָפֶה תַּלְמוּד תּוֹרָה עִם דֶּרֶךְ אֶרֶץ בְּסִפְרוֹ רוּחַ חַיִּים. וּבְבֵאוּר אָמְרוּ זִכְרוֹנָם לִבְרָכָה הֲתָעִיף עֵינֶיךָ בּוֹ וְאֵינֶנּוּ אֵלּוּ דִּבְרֵי תּוֹרָה. וַאֲנַן מַה נַּעֲנֶה אֲבַתְרַיְיהוּ. וּבִקְנִיַּת הַהֲבָנָה. לְחַדֵּד שִׂכְלוֹ בְּפִלְפּוּלָא דְּאוֹרַיְתָא מִפִּי סוֹפְרִים וּסְפָרִים הַמַּעֲמִיקִים בָּהּ לְאוֹרָהּ זוֹ תּוֹרָה. וְיִבָּנֶה גַּם הוּא מֵהֶם לִהְיוֹת חָרִיף וּמַקְשֶׁה מָתוּן וּמַסִּיק מַרְגָּנִיתָא. וּבִקְנִיַּת הַהַשָּׂגָה. לְהִתְרַגֵּל לְמִיגְרַס חִישׁ קַל. אַךְ יְהֵא זָהִיר בְּרוּחוֹ לְבַל יְדַלֵּג עַל הֶהָרִים וְלֹא יֵדַע מַאי קָאָמַר. כִּי בָּזֶה יַשְׁחִית כֹּחַ הַהַעֲמָקָה בְּשִׁיטוֹתֵיהֶם זִכְרוֹנָם לִבְרָכָה. וְאוּלַי יַפְסִיד יוֹתֵר מִמַּה שֶׁיַּרְוִיחַ וְהַדָּבָר נִתַּן לְשִׁעוּרִין. וּכְבָר רָאִינוּ אֲנָשִׁים קְטַנֵּי הַשֵּׂכֶל מִצְעַרֵי הַזִּכָּרוֹן. קָנוּ דִּבְרֵי תּוֹרָה. קָנוּ בִּינָה. עַל יְדֵי אֲשֶׁר סָבְלוּ בַּתְּחִלָּה וְהִתְרַגְּלוּ בַּעֲבוֹדָתָם לִלְמֹד וּלְשַׁנֵּן. וְשָׁם (פסקה ונתתי את לבי) הוּא עִנְיַן רָע נָתַן אֱלֹהִים לִבְנֵי הָאָדָם לַעֲנוֹת בּוֹ ר' אֲבוּהָ אָמַר זֶה שִׁפּוּטָהּ שֶׁל תּוֹרָה שֶׁאָדָם לָמֵד תּוֹרָה וְשׁוֹכְחָהּ. רַבָּנָן דְּתַמָּן בְּשֵׁם ר' יִצְחָק דְּהָכָא וְר' טוֹבֵי בְּשֵׁם ר' יִצְחָק. לְטוֹבָתוֹ אָדָם לוֹמֵד תּוֹרָה וְשׁוֹכֵחַ שֶׁאִלּוּ הָיָה אָדָם לָמֵד תּוֹרָה וְלֹא שָׁכֵחָהּ הָיָה מִתְעַסֵּק בַּתּוֹרָה שְׁתַּיִם וְשָׁלשׁ שָׁנִים וְלא הָיָה מַשְׁגִּיחַ בָּהּ לְעוֹלָם כָּל יָמָיו. אֶלָּא מִתּוֹךְ שֶׁאָדָם לוֹמֵד תּוֹרָה וְשׁוֹכֵחַ אֵינוֹ מֵזִיז וְאֵינוֹ מֵזִיעַ עַצְמוֹ מִדִּבְרֵי תּוֹרָה עַד כָּאן. וְאַחַר הַיְּגִיעָה יִמְצָא קֹרַת רוּחַ וכְּמוֹ שֶׁאָמְרוּ זִכְרוֹנָם לִבְרָכָה וַעֲצַת ה' הִיא תָקוּם עֵצָה שֶׁיֵּשׁ בָּהּ דְּבַר ה' הִיא תָּקוּם לְעוֹלָם: וּבְזֹהַר הַקָּדוֹשׁ (משפטים צ"ט) תָּא חָזֵי אֹרְחָא דְאוֹרַיְתָא כַּךְ הוּא. בְּקַדְמִיתָא כַד שַׁרְיָא לְאִתְגַּלָּאָה לְגַבֵּי בַּר נָשׁ אַרְמִיזַת לֵיה בִּרְמִיזוּ אִי יָדַע טָב. וְאִי לָא יָדַע שַׁדְרַת לְגַבֵּי' כוּ'. קָרִיב לְגַבָּהּ שָׁרִיאַת לְמַלְּלָא עִמֵּיהּ מִבָּתַר פָּרוֹכְתָּא דְפַרְסָא מִלִּין לְפוּם אָרְחִי'. עַד דְּיִסְתַּכַּל זְעֵיר זְעֵיר כוּ' לְבָתָר תעתעי בַּהֲדֵי' מִבָּתַר שׁוּשִׁיפָא דָקִיק כוּ' לְבָתָר דְּאִיהוּ רָגִיל לְגַבָּהּ אַתְגְּלִיאַת לְגַבֵּי' אַנְפִּין בְּאַנְפִּין וּמְלִילַת בַּהֲדֵיה כָּל רָזִין סְתִימִין דִּלֵּה וְכָל אָרְחִין סְתִימִין דְּהָוֵי בְּלִבָּהָא טְמִירִין מִיּוֹמִין קַדְמָאִין כְּדֵין אִיהוּ בַּר נָשׁ שְׁלִים בַּעַל תּוֹרָה וַדָּאי מָארֵי דְבֵיתָא. דְּהָא כָל רָזִין דִּילָהּ גְּלִיאַת לֵיה וְלֹא רְחִיקַת וְלָא כַסִּיאַת מִינֵיה כְּלוּם כוּ'. וְעַל דָּא בְּנֵי נָשָׁא אִצְטְרְכוּ לְאִזְדַּהֲרָא וּלְמִרְדַּף אֲבַתְרָהּ דְּאוֹרַיְתָא לְמִהְוֵי רְחִימִין דִּילָהּ עַד כָּאן: וְאָדָם לְעָמָל יוּלָּד לַעֲמָלָהּ שֶׁל תּוֹרָה בעוֹלָם הַזֶּה וְתִתְקַיֵּם בּוֹ לעוֹלָם הַבָּא כְּמוֹ שֶׁאָמְרוּ זִכְרוֹנָם לִבְרָכָה בְּקֹהֶלֶת רַבָּה שָׁם (פסקה דיברתי אני בלבי) ר' חֻקֵּי' בְּשֵׁם ר' סִימוֹן בַּר זַבְדִּי אָמַר כָּל הַתּוֹרָה שֶׁאַתְּ לָמֵד בָּעוֹלָם הַזֶּה הֶבֶל הוּא לִפְנֵי תּוֹרָה שֶׁבָּעוֹלָם הַבָּא לְפִי שֶׁבָּעוֹלָם הַזֶּה אָדָם לוֹמֵד תּוֹרָה וְשׁוֹכֵחַ אֲבָל לֶעָתִיד לָבוֹא מַה כְּתִיב תַּמָּן נָתַתִּי אֶת תּוֹרָתִי בְּקִרְבָּם וְעַל לִבָּם אֶכְתֳּבֶנָּה <sup class="footnote-marker">15</sup><small class="footnote"><small>מָצְאוּ לִדְרשׁ כֵּן, מִדְּשִׁנָּה מִלְּשׁוֹן יָחִיד שֶׁל כָּל הַפָּרָשָׁה אָזְנֶךָ, מֵעֵינֶיךָ, לְבָבֶךָ וְכֵן סִיֵּם בִּלְשׁוֹן יָחִיד בְּאוֹתוֹ הַכָּתוּב וּלְכָל בְּשָׂרוֹ, וַהֲוָה לֵהּ לוֹמַר גַּם כָּאן לְמֹצְאָם. וְלָכֵן אָמְרוּ אַל תִּקְרֵי וְכוּ, אֶלָּא לְמוֹצִיאֵיהֶם בַּפֶּה בַּחֲמִשָּׁה מוֹצָאוֹת.</small></small>:
אַךְ הָעִנְיָן הַשֵּׁנִי הוּא לְחַפֵּשׂ וְלַחֲקֹר וּלְקַיֵּם הָעֵצוֹת אֲשֶׁר הוֹרוּנוּ חֲכָמֵנוּ זִכְרוֹנָם לִבְרָכָה לִהְיוֹת תַּלְמוּדוֹ מִתְקַיֵּם בְּיָדוֹ. וּכְבָר שָׁנוּ חֲכָמִים בִּלְשׁוֹן הַמִּשְׁנָה אַרְבָּעִים וּשְׁמוֹנֶה דְּבָרִים שֶׁהַתּוֹרָה נִקְנֵית בָּהֶם. אוּלָם פֹּה נַזְכִּיר מַה שֶּׁנִּמְצָא לָהֶם זִכְרוֹנָם לִבְרָכָה בָּאַגָּדוֹת מֵהֶם שֶׁהֻזְכְּרוּ גַּם בַּבָּרַיְתָא הַנִּזְכֶּרֶת לְמַעְלָה וּמֵהֶם שֶׁנִּזְכַּר בַּתַּלְמוּד לְבַד. וְהֵם: <b>א.</b> לְשַׁנֵּן תַּלְמוּדוֹ בְּקוֹל, וְנִכְלַל בְּמֶה שֶׁשָּׁנוּ שָׁם בַּעֲרִיכַת שְׂפָתַיִם. וּבְשַׁ"ס (עירובין נ"ד) בְּרוּרְיָא אַשְׁכַּחְתֵּהּ לְהַהוּא תַּלְמִידָא דְּהָוֵי גָּרִיס בִּלְחִישָׁה בָּטְשָׁא בֵיה אָמְרָה לֵיהּ לֹא כָּךְ כְּתִיב עֲרוּכָה בַּכֹּל וּשְׁמוּרָה אִם עֲרוּכָה בְּרַמַ"ח אֵבָרִים שֶׁלְּךָ מִשְׁתַּמֶּרֶת. תָּנָא תַּלְמִיד אֶחָד הָיָה לוֹ לְרַבִּי אֱלִיעֶזֶר בֶּן יַעֲקֹב שֶׁהָיָה שׁוֹנֶה בְּלַחַשׁ לְאַחַר שָׁלֹשׁ שָׁנִים שָׁכַח תַּלְמוּדוֹ כוּ' אָמַר לוֹ שְׁמוּאֵל לְרַב יְהוּדָא שִׁינְנָא פְּתַח פּוּמָךְ קְרִי פְּתַח פּוּמָךְ תְּנִי כִּי הֵיכִי דְּתוֹרִיךְ חַיֵּי וְתִתְקַיֵּם בְּיָדָךְ. שֶׁנֶּאֱמַר כִּי חַיִּים הֵם לְמֹצְאֵיהֶם אַל תִּיקְרִי לְמֹצְאֵיהֶם אֶלָּא למוציאיהם בַּפֶּה כוּ' <sup class="footnote-marker">16</sup><small class="footnote"><small>וְאָמַר (קהלת ז, טז יז) אַל תְּהִי צַדִּיק הַרְבֵּה וְגוֹ, אַל תִּרְשַׁע הַרְבֵּה וְגוֹ׳. כִּי כְּמוֹ שֶׁהָרֶשַׁע הוּא רַע, כֵּן לִפְרֹז עַל מִדַּת הַצֶּדֶק בְּמָקוֹם שֶׁאֵין רָאוּי, אֵין טוֹב, כְּמוֹ שֶׁהֶאֱרִיךְ בָּזֶה בִּ מְסִלַּת יְשָׁרִים, פֶּרֶק כ, וִיבֹאַר בָּזֶה מַאֲמָרָם זִכְרוֹנָם לִבְרָכָה (ברכות סא, א) אָמַר ר' יְהוּדָה אָמַר רב יֵצֶר הָרָע דּוֹמֶה לִזְבוּב, וְיוֹשֵׁב עַל שְׁנֵי מַפְתְּחוֹת הַלֵּב, שֶׁנֶּאֱמַר (שם י, א) זְבוּבֵי מָוֶת יַבְאִישׁ יַבִּיעַ שֶׁמֶן רוֹקֵחַ. וְהִנֵּה מַה שֶּׁהַיֵּצֶר דּוֹמֶה לִזְבוּב, מְבֹאָר בַּמִּקְרָא שֶׁהֵבִיא אוּלָם מַה שֶּׁאָמַר שֶׁיּוֹשֵׁב עַל שְׁנֵי מַפְתְּחוֹת הַלֵּב, צָרִיךְ הִתְבּוֹנְנוּת אַיֵּה אֵפוֹא מְבֹאָר כֵּן בַּכָּתוּב שֶׁהֵבִיא? אוּלָם לְפִי הָאָמוּר הִנֵּה יָדוּעַ, כִּי הַטּוֹב הוּא בְּיָמִין וְהָרַע בִּשְׂמאל, כְּמוֹ שֶׁכָּתוּב (קהלת י, ב) לֵב חָכָם לִימִינוֹ וְלֵב כְּסִיל לִשְׂמאלוֹ, וְאָמְרוּ זִכְרוֹנָם לִבְרָכָה (תנחומא שמות, יח) אֵלּוּ מַיְמִינִים לְכַף זְכוּת וְאֵלּוּ מַשְׂמְאִילִים לְכַף חוֹבָה וּשְׁנֵי מַפְתְּחוֹת הַלֵּב הֵם בִּשְׁנֵי הַצְּדָדִים, יָמִין וּשְׂמאל, וְיִתָּכֵן לַיֵּצֶר לְהַכְשִׁילוֹ בְּאֶחָד מִשְּׁנֵי הַפָּנִים אוֹ לְהַבְאִישׁ רֵיחוֹ בְּקִלְקוּל הָרַע בַּחֲלַל הַשְׂמאל, אוֹ לְהַפְרִיז עַל הַטּוֹב יוֹתֵר מֵהַנָּכוֹן בַּחֲלַל הַיָּמִין. וְהָרִאשׁוֹן נְכַנֶּה בְּתֹאַר יַבְאִישׁ, כִּי מַבְאִישׁ רֵיחַ הָאָדָם בְּמַעֲשָׂיו הַמְכֹעָרִים, וְהַשֵּׁנִי נְכַנֶּה בְּתֹאַר יַבִּיעַ, כִּי הוּא נוֹבֵעַ וְעוֹלֶה כְּמַשְׁקָה הַתּוֹסֶסֶת בְּהִתְקַלְקְלָהּ, כֵּן יַפְרִיז וְיִצְטַדֵּק יוֹתֵר מִדַּי, אַךְ לְקַלְקֵל. וְיִהְיֶה לְפִי זֶה בֵּאוּר הַכָּתוּב, כִּי שְׁנֵי זְבוּבֵי מָוֶת יֵשׁ הָאֶחָד נִכְלָל בְּאַל תִּרְשַׁע, וְהַשֵּׁנִי בְּאַל תִּצְדַּק הַרְבֵּה הִנֵּה הָאֶחָד יַבְאִישׁ וְהַשֵּׁנִי יַבִּיעַ שֶׁמֶן הָרוֹקֵחַ. וּבָזֶה מָצְאוּ דִּבְרֵי רב מָקוֹם לִלְמד, שֶׁהַיֵּצֶר יוֹשֵׁב עַל שְׁנֵי מַפְתְּחוֹת הַלֵּב, שְׂמָאלִי וִימָנִי, הַנִּכְלָלִים וּמְבֹאָרִים בִּשְׁנֵי הַתְּאָרִים יַבְאִישׁ וְיַבִּיעַ, וְהוּא מְבֹאָר.</small></small>. אָמַר ר' אַסִּי מַאי דִּכְתִיב כִּי נָעִים כִּי תִשְׁמְרֵם בְּבִטְנֶךָ יִכּוֹנוּ יַחְדָּיו עַל שְׂפָתֶיךָ. אֵימָתַי דִּבְרֵי תּוֹרָה נְעִימִים כִּי תִשְׁמְרֵם בְּבִטְנֶךָ. וְאֵימָתַי תִשְׁמְרֵם בְּבִטְנֶךָ בְּשָׁעָה שֶׁיִּכּוֹנוּ יַחְדָּיו עַל שְׂפָתֶיךָ כוּ' רָבָא אָמַר תַּאֲוַת לִבּוֹ נָתַתָּ לוֹ וַאֲרֶשֶׁת שְׂפָתָיו בַּל מָנַעְתָּ סֶלָה אֵימָתַי תַּאֲוַת לִבּוֹ נָתַתָּ לוֹ בְּשָׁעָה שֶׁאֲרֶשֶׁת שְׂפָתָיו בַּל מָנַעְתָּ סֶלָה. <b>ב.</b> נִזְכַּר בִּירוּשַׁלְמִי (כרכות פ"ג) אָמַר ר' יוֹחָנָן כָּל הַמַּצִּיעַ תַּלְמוּדוֹ בְּצִנְעָה לֹא בִּמְהֵרָה הוּא שׁוֹכֵחַ שְׁנָאמר וְאֶת צְנוּעִים חָכְמָה וכן כתוב בשולחן ערוך יורה דעה סִימן רמ"ו סעיף כ"ב. <b>ג.</b> לַעֲשׂוֹת סִימָנִים לְתַלְמוּדוֹ כְּמוֹ שֶׁאָמְרוּ זִכְרוֹנָם לִבְרָכָה (ערובין שם) אָמַר ר' חִסְדָּא אֵין הַתּוֹרָה נִקְנֵית אֶלָּא בְּסִימָנִים שְׁנָא' שִׂימָהּ בְּפִיהֶם אַל תִּקְרִי שִׂימָהּ אֶלָּא סִימָּנָה שְׁמָעָהּ רַב תַּחְלִיפָא בְּמַעֲרָבָא אֲזַל אֲמַרַהּ קַמֵּיהּ דְּר' אֲבוּהָ אָמַר אַתּוּן מֵהָתָם מַתְנִיתוּן לַהּ אֲנַן מֵהָכָא מַתְנִינַן לַהּ הַצִּיבִי לָךְ צִיֻּנִים עֲשֵׂה צִיּוּנִים לַתּוֹרָה. ר' אֱלִיעֶזֶר אָמַר מֵהָכָא וּמֹדָע לַבִּינָה תִקְרָא עֲשֵׂה מוֹדָעִים לַתּוֹרָה. וְאָמְרוּ שָׁם בְּנֵי יְהוּדָה דמִתְּנְחֵי לְהוּ סִימָנָא נִתְקַיְּמָה תּוֹרָתָם בְּיָדָם: וְאֶצְלֵנוּ שֶׁאָנוּ לוֹמְדִים מִתּוֹךְ הַסֵּפֶר נָכוֹן מְאֹד לְשַׁנֵּן הַשַּׁקְלָא וְטַרְיָא בְּעַל פֶּה (אַף שֶׁאֵינוֹ כִּלְשׁוֹן הַתַּלְמוּד). עִם כָּל זֶה מוֹעִיל מְאֹד לִזְכֹּר תַּלְמוּדוֹ. וְיָקֵל לוֹ זֶה אַחַר הַחֲזָרָה פַּעֲמַיִם וְשָׁלֹשׁ בִּפְנִים. וְאַחַר כָּךְ יְסַמֵּן לוֹ הָעִנְיָנִים שֶׁנִּזְכְּרוּ מִמִּשְׁנָה לְמִשְׁנָה בְּתַלְמוּד. וִיצֻיַּן בְּזִכְרוֹנוֹ רָאשֵׁי פִּרְקֵיהֶם אַחַת לְאַחַת זֶה אַחַר זֶה (וְיוּכַל לִרְשֹׁם הָרָאשִׁי פְּרָקִים בְּלוּחַ וְהוּא יִהְיֶה לוֹ לְסֵפֶר הַזִּכְרוֹנוֹת) אַף בְּעֵת שֶׁאֵין הַגְּמָרָא מְצוּיָה אֶצְלוֹ. וִיהַרְהֵר כֵּן מֵעִנְיַן לְעִנְיַן כָּל הַשַּׁקְלָא וְטַרְיָא אֲשֶׁר בֵּינֵיהֶם. עַד אֲשֶׁר יַעֲלֶה בְּיָדוֹ הַתַּלְמוּד מִמִּשְׁנָה לְמִשְׁנָה. וְכֵן לְמִשְׁנָה שְׁלִשִׁית וכו' וכו' עַד כְּלוֹת הַפֶּרֶק. וְכֵן בְּכָל פֶּרֶק עַד כְּלוֹת הַמַּסֶּכֶת. וְשִׁנּוּן הָרַעְיוֹן בְּהַשַׂקְלָא וְטַרְיָא שֶׁל הַתַּלְמוּד בְּעַל פֶּה מוֹעִיל יוֹתֵר מֵהַחֲזָרָה חֲמִשָּׁה פְּעָמִים וְלוֹמֵד בִּפְנִים. וְלֹא עוֹד אֶלָּא אַף בְּשָׁעָה שֶׁלּוֹמֵד מִתּוֹךְ הַסֵּפֶר אִם דַּעְתּוֹ וְלִבּוֹ שֶׁיְּשַׁנְּנוּ בְּעַל פֶּה אָז חוֹקֵק תַּלְמוּדוֹ בְּיוֹתֵר בְּזִכְרוֹנוֹ וְכָל מַה שֶׁהוּא חָרוּת עַל לְבָבוֹ בְּיוֹתֵר מִתְקַיֵּם בְּיָדוֹ בְּיוֹתֵר. וְנִמְצָא מַרְוִיחַ בָּזֶה פִּי שְׁנַיִם. <b>א.</b> בְּלָמְדוֹ בִּכְתָב. <b>ב.</b> בְּשַׁנְּנוֹ תַּלְמוּדוֹ בְּעַל פֶּה: וְעַל זֶה אָמְרוּ (שבת ק"ד) עֲשֵׂה סִימָנִים לַתּוֹרָה וּקְנֵה אוֹתָהּ. <b>ד.</b> לִקְנוֹת בְּנַפְשׁוֹ מִדַּת הָעֲנָוָה וּכְמוֹ שֶׁשָּׁנוּ שָׁם בַּעֲנָוָה. וְאָמְרוּ זִכְרוֹנָם לִבְרָכָה (תענית ז') אָמַר ר' חֲנִינָא בַּר אִידִי לָמָּה נִמְשְׁלוּ דִּבְרֵי תּוֹרָה לַמַּיִם לוֹמַר לְךָ מַה מַּיִם מַנִּיחִים מָקוֹם גָּבוֹהַּ וְהוֹלְכִים לְמָקוֹם נָמוּךְ אַף דִּבְרֵי תּוֹרָה אֵין מִתְקַיְּמִים אֶלָּא בְּמִי שֶׁדַּעְתּוֹ שְׁפָלָה. וְאמר ר' אוֹשַׁעְיָא לָמָּה נִמְשְׁלוּ דִּבְרֵי תּוֹרָה בִּשְׁלוֹשָׁה מַשְׁקִים הַלָּלוּ בְּמַיִם וּבְיַיִן וּבֶחָלָב. דִּכְתִיב הוֹי כָּל צָמֵא לְכוּ לַמַּיִם. וּכְתִיב וּלְכוּ שִׁבְרוּ בְּלֹא כֶסֶף וּבְלֹא מְחִיר יַיִן וְחָלָב. לוֹמַר לְךָ מַה שְׁלשָׁה מַשְׁקִים הַלָּלוּ אֵין מִתְקַיְּמִים אֶלָּא בַּפָּחוּת שֶׁבַּכֵּלִים. אַף דִּבְרֵי תּוֹרָה אֵין מִתְקַיְּמִים אֶלָּא בְּמִי שֶׁדַּעְתּוֹ שְׁפֵלָה עָלָיו. וּבְעֵרוּבִין (שם) אָמַר ר' מַתְנָא מַאי דִּכְתִיב וּמִמִּדְבָּר מַתָּנָה אִם מֵשִׂים אָדָם עַצְמוֹ כְּמִדְבָּר זֶה שֶׁהַכֹּל דָּשִׁין בּוֹ תַּלְמוּדוֹ מִתְקַיֵּים בְּיָדוֹ וְאם לָאו אֵין תַּלְמוּדוֹ מִתְקַיֵּם בְּיָדוֹ כוּ' אמר ר' אֶלְעָזָר מַאי דִּכְתִיב לְחָיָו כַּעֲרוּגַת הַבֹּשֶׂם אִם מֵשִׂים אָדָם עַצְמוֹ כַּעֲרוּגָה זוֹ שֶׁהַכֹּל דָּשִׁין בָּהּ תַּלְמוּדוֹ מִתְקַיֵּם בְּיָדוֹ. [ה] מָשָׁל הַמִּדְבָּר וּמָשָׁל הָעֲרוּגָה יוּרוֹ עַל שְׁנֵי מִינֵי הַתַּלְמִיד־חָכָם: <sup class="footnote-marker">17</sup><small class="footnote"><small><b>א.</b> שֶׁהוּא בּוֹדֵד וְדָבָר אֵין לוֹ עִם הָעוֹלָם לְהַנּוֹתוֹ מִתּוֹרָתוֹ וְחָכְמָתוֹ. <b>ב.</b> שֶׁחָכְמָתוֹ בַּחוּץ תָּרֹנָּה וְרַבִּים יְאוֹתוֹ לְאוֹרוֹ. הָרִאשׁוֹן נִדְמֶה לַמִּדְבָּר, וְהַשֵּׁנִי לַעֲרוּגָה שֶׁל בֹּשֶׂם, שֶׁהַכֹּל מִתְבַּשְּׂמִין מִמֶּנּוּ. וְלֹא לְבַד שֶׁהַתַּלְמִיד־חָכָם הַבּוֹדֵד צָרִיךְ לִהְיוֹת כְּאַסְקֻפָּה הַנִּדְרֶסֶת, אֲבָל גַּם הַמְּזַכֶּה רַבִּים יִתְנַהֵג בַּעֲנָוָה.</small></small> וְשָׁם [נ"ה] ר' יוֹחָנָן אָמַר לֹא בַשָּׁמַיִם הִיא לֹא תִּמָּצֵא בְּגַסֵּי הָרוּחַ. וְאָמְרוּ עוֹד (פסחים ס"ו) אָמַר ר' יְהוּדָה אָמַר רַב כָּל הַמִּתְיַהֵר אִם חָכָם הוּא חָכְמָתוֹ מִסְתַּלֶּקֶת מִמֶּנּוּ. וּבַיְרוּשַׁלְמִי (יבמות פי"ב) בְּנֵי סְמוֹנְיָא אַתּוּן לְגַבֵּי רַבִּי אָמְרִין לֵיהּ בָּעֵי תִּתֶּן לָנוּ חַד בַּר נַשׁ דָּרִישׁ דַּיָן וְחַזָּן סַפָּר מַתְנִין וְעָבֵד לָן כָּל צוֹרְכָּן וִיהַב לוֹן לֵוִי בַּר סִיסִי עָשׂוּ לוֹ בִּימָה גְּדוֹלָה וְהוֹשִׁיבוּהוּ עָלֶיהָ אָתוֹן וּשְׁאָלִין לֵיהּ כוּ' כוּ' וְלֹא אַגְבּוּן אָתוֹן לְגַבֵּי דְּר' כוּ' אָמַר לוֹן חַיֵּיכוֹן בַּר נָשׁ דִּכְוָתִי יְהָבִית לְכוֹן שָׁלַח אַיְיתִּיתֵיהּ וּשְׁאַל לֵיהּ (אותן השאלות בעצמן ששאלוהו) וּאָגִיבֵיה. אָמַר לֵהּ וְלָמָּה לֹא אַגֵבֵּתִּינוּן. אָמַר לֵהּ עָשׂוּ לִי בִּימָה גְּדוֹלָה וְהָשִׁיבוּ אוֹתִי עָלֶיהָ וְטָפַח רוּחִי עָלַי וְקָרָא עֲלֵיה אִם נָבַלְתָּ בְהִתְנַשֵּׂא וְאִם זַמּוֹתָ יָד לְפֶה מִי גָּרַם לְךָ לְהִתְנַבֵּל בְּדִּבְרֵי תּוֹרָה עַל שֶׁנִּשֵּׂאת עַצְמְךָ בָּהֶן: וְאָמְרוּ עוֹד (חולין פ"ט) יָכוֹל אֲפִלּוּ הֵגִיס דַּעְתּוֹ תַּלְמוּד לוֹמַר מֵישָׁרִים. וּבְסוֹטָה (כ"ח) אמר ר' יוֹחָנָן אֵין דִּבְרֵי תּוֹרָה מִתְקַיְּמִים אֶלָּא בְּמִי שֶׁמֵּשִׂים עַצְמוֹ כְּמִי שֶׁאֵינוֹ <sup class="footnote-marker">18</sup><small class="footnote"><small>וְאוּלָם מַה שֶׁמָּצִינוּ גְּדוֹלֵי הַחֲכָמִים שֶׁהִקְפִּידוּ, לֹא הָיָה מִפְּנֵי בַּקָּשַׁת הַכָּבוֹד, רַק מִצַּד שְׁמִירַת הַדִּין, וְהָיָה נֶגֶד תַּלְמִיד חָכָם שֶׁנָּגַע בִּכְבוֹד הַתּוֹרָה (עי׳ רמב״ם פ״ו מהלכות דעות ה״ט). וְהַדָּבָר עוֹמֵד בִּשְׁקוּל גָּדוֹל וּמָסוּר לְלֵב טָהוֹר. וּבֵאַרְנוּ בָּזֶה מַאֲמַר חָזָ״ל (כתובות סט, א) עָנָן עָנָן, מְקַרְקְעֵי וְכוּ׳ וּמַאן יָתֵב בֵּי מַרְזֵיחָא בְּרֵישָׁא סָמַךְ עִנְיָן לוֹ. לְהוֹרוֹת לְרַב עָנָן, שֶׁמָּה שֶׁהִקְפִּיד, לֹא מִשּׁוּם שֶׁרוֹצֶה בְּכָבוֹד, רַק כִּי שֶׁלֹּא לְזַלְזֵל בִּכְבוֹד הַתּוֹרָה. וְאֵלּוּ קָרָה כֵּן לְאַחַר כְּמוֹתוֹ, הָיָה גַּם כֵּן מַקְפִּיד כְּמוֹ כֵן, וְהַדִּין עִם הָרָצוֹן הֵם אֶצְלוֹ שְׁנֵי דְּבָרִים. וְהָעֵד לָזֶה הוּא דִּין הָאָבֵל, שֶׁבְּאֶבְלוֹ הוּא רָחוֹק מְאֹד מֵהַכָּבוֹד וְאֵינוֹ רוֹצֶה בּוֹ, שֶׁהֲרֵי נַפְשׁוֹ מָרָה עָלָיו וְדַעְתּוֹ נֶעְתֶּקֶת מִמֶּנּוּ אֲשֶׁר עַל כֵּן יִקְרָא מַרְזֵחַ (ירמיה טז ה) וְעִם כָּל זֶה דִּינוֹ לֵשֵׁב בָּרֹאשׁ כִּי כָּךְ גָּזַר הַכָּתוּב וְהָכָא נָמִי דִּכְוָתֵהּ קְפִידָתוֹ הוּא רַק שְׁמִירַת הַדִּין לֹא בַּקָּשַׁת הַכָּבוֹד</small></small> <b>ה.</b> לְהִתְרַחֵק מִמִּדַּת הַכַּעַס כְּמו שֶׁאָמְרוּ (פסחים שם) כָּל הַכּוֹעֵס אִם חָכָם הוּא חָכְמָתוֹ מִסְתַּלֶּקֶת מִמֶּנּוּ <sup class="footnote-marker">19</sup><small class="footnote"><small>אֲשֶׁר עַל־כֵּן אָמְרוּ חֲזַ״ל (נדרים כב, א) כָּל הַכּוֹעֵס, כָּל מִינֵי גֵיהִנָּם שׁוֹלְטִין בּוֹ. כִּי לְכָל עָוֹן יֵשׁ גֵּיהִנֹּם וְעֹנֶשׁ מָתוּחַ אֵלָיו, כַּמְּבֹאָר בְּסִפְרֵי הַיִּרְאָה, וּכְמוֹ שֶׁכָּתוּב (ישעיה ג, יא) אוֹי לְרָשָׁע רָע כִּי גְמוּל יָדָיו יֵעָשֶׂה לּוֹ. אוּלָם הַכּוֹעֵס, הוּא עָלוּל לְכָל עָוֹן וּלְכָל חַטָּאת, כִּי בְּכַעֲסוֹ הוּא יוֹצֵא מִדַּעְתּוֹ וְחָכְמָתוֹ מִסְתַּלֶּקֶת מִמֶּנּוּ, וְאֵין מַעֲצָר לְרוּחוֹ לַעֲבֹר עַל כָּל אֲשֶׁר יִקְרֵהוּ אָז. וְלָכֵן אֵין לוֹ גֵּיהִנֹּם מְיֻחָד, אֲבָל כָּל מִינֵי גֵיהִנָּם שׁוֹלְטִין בּוֹ, הָרַחֲמָן יַצִּילֵנוּ.</small></small> (ועיי' עוד ברכות ו' הוריות י"ג) כַּמָּה דְּבָרִים הַצְּרִיכִים לִזָּהֵר מֵהֶם לְקִיּוּם הַתּוֹרָה. <b>ו.</b> וְתַכְלִית כָּל הָעֵצוֹת וִיסוֹדָן הוּא לְהַרְבּוֹת בִּשְׁקִידָה וּכְּמוֹ שֶׁאָמְרוּ זִכְרוֹנָם לִבְרָכָה יָגַעְתָּ וְלֹא מָצָאתָ אַל תַּאֲמֵן. וּבְמַסֶּכֶת עֲבוֹדָה זָרָה (פ"ק) תָּנָא דְּבֵי אֵלִיָּהוּ לְעוֹלָם יָשִׂים אָדָם עַצְמוֹ כְּשׁוֹר לְעֹל וְכַחֲמוֹר לְמַשָּׂא. וְאָמְרוּ (ערובין כ"ב) שְׁחֹרוֹת כָּעוֹרֵב בְּמִי אַתָּה מוֹצֵא סִדְרֵי תוֹרָה בְּמִי שֶׁמַּשְׁכִּים וּמַעֲרִיב עֲלֵיהֶן לְבֵּית הַמִּדְרָשׁ. וְשָׁם (נ"ד) וְאָמַר ר' אֶלְעָזָר מַאי דִּכְתִיב לוּחוֹת הָאֶבֶן. אִם מֵשִׂים אָדָם לֶחֱיוֹ כְּאֶבֶן זוֹ שֶׁאֵינָהּ נִמְחֵית תַּלְמוּדוֹ מִתְקַיֵּם בְּיָדוֹ וְאִם לָאו אֵין תַּלְמוּדוֹ מִתְקַיֵּם בְּיָדוֹ. וְאָמְרוּ עוֹד (תענית פ"ק) ר' שִׁמְעוֹן בֶּן לָקִישׁ אָמַר אִם רָאִיתָ תַּלְמִיד שֶׁלִּמּוּדוֹ קָשֶׁה עָלָיו כַּבַּרְזֶל. בִּשְׁבִיל מִשְׁנָתוֹ שֶׁאֵינָהּ סְדוּרָה עָלָיו שֶׁנֶּאֱמַר וְהוּא לֹא פָנִים קִלְקַל. מַאי תִּקַּנְתֵּיה יַרְבֶּה בִּישִׁיבָה שֶׁנֶּאֱמַר וַחֲיָלִים יְגַבֵּר וְעַיֵּן רש"י שָׁם. וּבְשׁוֹחֵר טוֹב (משלי ב') אִם תְּבַקְּשֶׁנָּה כַכָּסֶף וְגוֹ' אָמַר ר' שִׁמְעוֹן בֶּן לָקִישׁ אִם אֵין אָדָם הוֹלֵךְ אַחֲרֵי דִּבְרֵי תּוֹרָה הֵם אֵינָם הוֹלְכִים אַחֲרָיו כוּ' אִם אָדָם מְחַפֵּשׂ אַחֲרֵיהֶם יִמְצָאֵם שֶׁלָּכֵן נֶאֱמַר וְדַעַת אֱלֹהִים תִּמְצָא. וְכֵן כָּתַב בְּשֻׁלְחָן עָרוּךְ יוֹרֶה דֵּעָה (סי' רמ"ו) אֵין דִּבְרֵי תּוֹרָה מִתְקַיְּמִים בְּמִי שֶׁמִּתְרַפֶּה עַצְמוֹ עֲלֵיהֶם. וְאָמְרוּ (ב"מ פ"ה) הַמֵּשִׂים עַצְמוֹ כְּעֶבֶד עַל דִּבְרֵי תּוֹרָה בָּעוֹלָם הַזֶּה נַעֲשֶׂה חָפְשִׁי לָעוֹלָם הַבָּא:
<h3>פֶּרֶק ד</h3>
<b>בְּבֵאוּר הַמַּפְרִיעַ הָרְבִיעִי וְאֵיךְ לְכַלְכֵּל מַחֲלֵהוּ</b>
הַמַּפְרִיעַ הָרְבִיעִי הוּא אַהֲבַת הָעִדּוּנִים. וְהוּא הָרְדִיפָה אַחֲרֵי הָעֹנֶג הֲמוֹתְרִיִי אֲשֶׁר בַּעֲקֵבוֹ כָּרוּךְ בִּטּוּל תּוֹרָה כִּי לִבּוֹ נִמְשָׁךְ אַחַר הָאַהֲבָה בְּתַעֲנוּגִים, וְהוּא אִם יַשִּׂיג וְאִם לֹא יַשִּׂיג, כְּבָר הִנֵּהוּ טָרוּד בְּעוֹלָמוֹ וּמִסְתַּבֵּךְ בָּהּ. וְנִדְחָף מִשְּׁקִידַת הַתּוֹרָה וּמִתְרַחֵק מֵהַצְלָחָתָהּ. וכְּמוֹ שֶׁאָמְרוּ זִכְרוֹנָם לִבְרָכָה (סנהדרין קי"ח) חַזְיֵיה כוּ', וְסָלֵיק וְיָתֵיב קַמֵּיהּ דְּרַב אָמַר לֵיהּ לֹא תִּמָּצֵא בְּאֶרֶץ הַחַיִּים. אָמַר לֵיהּ מֵילַט קָא לַיְיטִית לִי אָמַר לֵיהּ קְרָא קָאָמֵינָא לֹא תִּמָּצֵא תּוֹרָה בְּמִי שֶׁמְּחַיֶּה עַצְמוֹ עָלֶיהָ. וּבְעֵרוּבִין (נ"ד) אָמַר רַב הוּנָא מַאי דִּכְתִיב חַיָּתְךָ יָשְׁבוּ בָהּ תָּכִין בְּטוֹבָתְךָ לֶעָנִי אֱלֹהִים אִם מֵשִׂים עַצְמוֹ כְּחַיָּה זוֹ שֶׁדּוֹרֶסֶת וְאוֹכֶלֶת כוּ' תַּלְמוּדוֹ מִתְקַיֵּם בְּיָדוֹ וְאִם לָאו אֵין תַּלְמוּדוֹ מִתְקַיֵּם בְּיָדוֹ. וְאָמְרוּ עוֹד (ברכות ס"ג) הַסְכֵּת וּשְׁמַע יִשְׂרָאֵל כַּתְּתוּ עַצְמְכֶם עַל דִּבְרֵי תּוֹרָה כוּ'. אָמְרֵי דְּבֵי ר' יַנַּאי מַאי דִּכְתִיב כִּי מִיץ חָלָב יוֹצִיא חֶמְאָה וּמִיץ אַף יוֹצִיא דָם וּמִיץ אַפַּיִם יוֹצִיא רִיב בְּמִי אַתָּה מוֹצֵא חֶמְאָה שֶׁל תּוֹרָה בְּמִי שֶׁמֵּקִיא חָלָב שֶׁיָּנַק מִשְּׁדֵי אִמּוֹ עָלֶיהָ כוּ'. וְאָמְרוּ (ערובין כ"ב) שְׁחֹרוֹת כָּעוֹרֵב רַבָּה אָמַר בְּמִי שֶׁמַּשְׁחִיר פָּנָיו עָלֶיהָ; כָּעוֹרֵב. וּבְתַנָּא דְּבֵי אֵלִיָּהוּ עַד שֶׁאַתָּה מִתְפַּלֵּל עַל דִּבְרֵי תּוֹרָה שֶׁיִּכָּנְסוּ בְּתוֹךְ מֵעֶיךָ הִתְפַּלֵּל עַל אֲכִילָה וּשְׁתִיָּה שֶׁלֹּא יִכָּנְסוּ בְּתוֹךְ מֵעֶיךָ. וּבְשִׁיר הַשִּׁירִים רַבָּה (פסוק כרמי שלי) ר' חִיָּא בְּרֵיה דְּרַב אִידִי דְּיָפוֹ אָמַר הַלּוֹמֵד תּוֹרָה בְּצַעַר נוֹטֵל אֶלֶף שֶׁלֹא בְצַעַר מָאתַיִם נוֹטֵל בִּשְׂכָרוֹ כוּ'. ר' יוּדָן בְּשֵׁם ר' בּוֹן אָמַר הַלּוֹמֵד תּוֹרָה שֶׁלֹא בִּמְקוֹמוֹ נוֹטֵל שָׂכָר אֶלֶף וּבִמְקוֹמוֹ נוֹטֵל שָׂכָר מָאתַיִם כוּ'. וְכֵן שָׁנִינוּ כָּךָ הִיא דַּרְכָּהּ שֶׁל תּוֹרָה פַּת בַּמֶּלַח תֹּאכֵל וּמַיִם בַּמְּשׂוּרָה תִּשְׁתֶּה וְכוּ'. וְכֵן כָּתַב בְּשֻׁלְחָן עָרוּךְ יוֹרֶה דֵּעָה (סי' רמ"ו סכ"ח) אֵין דִּבְרֵי תּוֹרָה מִתְקַיְּמִים כוּ' וְלֹא בְּלוֹמְדִים מִתּוֹךְ עִדּוּן וּמִתּוֹךְ אֲכִילָה וּשְׁתִיָּה אֶלָּא בְּמִי שֶׁמֵּמִית עַצְמוֹ עָלֶיהָ וּמְצַעֵר גּוּפוֹ תָּמִיד עַד כָּאן. וְאַף שֶׁהָאֲכִילָה אוֹ הָעֹנֶג הַהוּא מִצַּד עַצְמוֹ מֻתָּר הוּא. עַל אַחַת כַּמָּה וְכַמָּה בְּרָדְפוֹ אַחֲרֵי הָעֹנֶג הַמוֹתְרִיִי וְיִהְיֶה בּוֹ כְּדֵי לְהַפְרִיעוֹ מִשְּׁקִידָתוֹ בַּתּוֹרָה. הִנֵּה רוֹדְפוֹ אַחֲרֵי הָעִדּוּנִים מַזִּיק בְּיוֹתֵר מֵהָעִדּוּנִים בְּעַצְמָם (ועין בסוף הפרק):
וְאוּלָם צָרִיךְ שֶׁיֵּדַע הָאָדָם. כִּי כָּל עֹנֶג כָּל עִדּוּן אֶפֶס וְאַיִן כִּי הַכֹּל הֶבֶל. וכש"ה קֹהֶלֶת כִּי אִם שָׁנִים הַרְבֵּה יִחְיֶה הָאָדָם בְּכֻלָּם יִשְׂמָח וְיִזְכֹּר אֶת יְמֵי הַחֹשֶׁךְ כִּי הַרְבֵּה יִהְיוּ כָּל שֶׁבָּא הָבֶל. וְאָמַר עוֹד (שם ב) הִגְדַּלְתִּי מַעֲשָׂי וְגוֹ' וְכָל הָעִנְיָן: וְתַעֲנוּגוֹת בְּנֵי אָדָם וְגוֹ' וְכֹל אֲשֶׁר שָׁאֲלוּ עֵינַי לֹא אָצַלְתִּי מֵהֶם וְגוֹ' וְהִנֵּה הַכֹּל הֶבֶל וּרְעוּת רוּחַ. וּכְבָר הִרְבּוּ סִפְרֵי הַיִּרְאָה לְדַבֵּר בְּהֶבֶל הַתַּעֲנוּגִים מַה שֶּׁיֵּשׁ בּוֹ דַי לְהַזְהִיר הָאָדָם לְבַל יִשְׁתַּקַּע בָּהֶם. וְאִם עֵינֵי שֵׂכֶל לוֹ יַשְׁקִיף כִּי הֵמָּה הַכֹּל. לַאֲשֶׁר כָּל עוֹד שֶׁיִּתְרַבֶּה הָעֹנֶג יְקַצֵּר זְמַן הִשְׁתַּמְּשׁוּ בּוֹ. הַמַּאֲכָלִים הָעֲרֵבִים. מֵהַטִּיּוּל וְכַדּוֹמֶה. הַמִּשְׁגָּל. מֵעִדוּנֵי הַמַּאֲכָלִים. (אֲשֶׁר לְזֹאת אוּלַי אָמְרוּ זִכְרוֹנָם לִבְרָכָה הִרְהוּרֵי עֲבֵרָה קָשִׁים מֵעֲבֵרָה. כִּי הָעֲבֵרָה שָׁעָה מוּעֶטֶת וְתַעֲבֹר וְאֵינֶנָּה. אוּלָם הִרְהוּרֵי עֲבֵרָה יֶאֱרַךְ זְמַנָּם לְמִסְתַּבֵּךְ בָּם רַחְנָא לִיצְלַן. וּבְהַאֲרִיךְ הַזְּמַן יְכַבֵּד עֲוֹנוֹ לְעֻמָּתוֹ) וְאִלּוּ הָיוּ הַתַּעֲנוּגִים דְּבָרִים טוֹבִים וּנְכוֹחִים קַיָּמִים וּסְמוּכִים. לֹא הָיָה הַבּוֹרֵא מַטְבִּעַ כֵּן לַעֲנוֹת הָאָדָם בָּם לִבְלִי הִשְׁתַּמֵּשׁ בָּם בְּמֶשֶׁךְ זְמַן בְּיוֹתֵר. אֲשֶׁר בֶּאֱמֶת הַהֵפֶךְ בָּעוֹלָם הַבָּא לְפִי עִנּוּגוֹ מְאַבֵּד נִצְחִיּוּתוֹ עוֹלָם שֶׁכֻּלּוֹ טוֹב עוֹלָם שֶׁכֻּלּוֹ אָרֹךְ. עַל כֵּן יָשִׂים הָאָדָם אֶל לֵב כִּי צְבָא לֶאֱנוֹשׁ עֲלֵי אָרֶץ. נִתַּן לוֹ בָּהּ לַעֲשׂוֹת חַיִל בִּגְבוּרָה שֶׁל תּוֹרָה אֲשֶׁר אֵין כָּל הָעוֹלָם שָׁוֵה לְדָּבָר אֶחָד מִדְּבָרֶיהָ כְּמו שֶׁאָמְרוּ בַּיְּרוּשַׁלְמִי (פ"א דפאה) עַל פָּסוּק כָּל חֲפָצִים לֹא יִשְׁווּ בָּהּ. וְאִם יִתְאַזֵּר וְהָיָה לְבֶן חַיִל לְהַשְׁלִיךְ אַחֲרֵי גֵּווֹ כָּל עִדּוּנֵי עוֹלָם וְלֶאֱחֹז בַּתּוֹרָה <sup class="footnote-marker">20</sup><small class="footnote"><small>וּבִכְלָל, מִי שֶׁרוֹצֶה לִזְכּוֹת בְּכִתְרָהּ שֶׁל תּוֹרָה, צָרִיךְ לְאַרְבָּעָה דְבָרִים: <b>א.</b> הַרְחָקַת הָעִדּוּנִים וְכָאָמוּר. <b>ב.</b> עֲנָוָה, שֶׁהִיא כּוֹלֶלֶת כָּל הַמִּדּוֹת טוֹבוֹת, וְכַמְבֹאָר לְעֵיל פֶּרֶק ג אוֹת ד בִּפְנִים. <b>ג.</b> שְׁקִידָה עַד מָקוֹם שֶׁיָּדוֹ מַגַּעַת, כַּמְבֹאָר שָׁם אוֹת ז. <b>ד.</b> סִיּוּעַ מִן הַשָּׁמַיִם, וּכְמוֹ שֶׁאָמְרוּ זִכְרוֹנָם לִבְרָכָה לְאוֹקְמֵי גִרְסָא סִיַּעְתָּא מִן שְׁמַיָּא. וְעַל כֻּלָּן הֵבִיא רַבִּי אֲלִיעֶזֶר הַגָּדוֹל (ב״מ נט, ב) רְאָיוֹת, שֶׁהֲלָכָה אִתּוֹ, לִהְיוֹתוֹ שׁוֹמֵר אוֹתָם וְזָהִיר בָּהֶם: <b>א.</b> אָמַר חָרוּב יוֹכִיחַ. הַכֵּוָּנָה, שֶׁמְּמַעֵט בְּתַעֲנוּגִים וְדַי לוֹ בְּמַאֲכָל חָרוּבִין, כְּמוֹ שֶׁאָמְרוּ עַל רַבִּי חֲנִינָא, שֶׁהָיָה דַי לוֹ בְּקַב חָרוּבִין, וְכֵן כִּלְכֵּל אֶת רַשְׁבִּ״י בַּמְּעָרָה (שבת לג, ב). <b>ב.</b> אָמַר אַמַּת הַמַּיִם יוֹכִיחוּ, רָמַז לְמַאֲמָרָם ז״ל (תענית ז, א) לָמָה נִמְשְׁלוּ דִּבְרֵי תוֹרָה לְמַיִם מַה מַיִּם מַנִּיחִים מָקוֹם גָּבוֹהַ וְהוֹלְכִים לְמָקוֹם נָמוּךְ, אַף דְּבְרֵי תוֹרָה אֵין מִתְקַיְמִים אֶלָא בְּמִי שְׁדַּעְתּוֹ שְׁפָלָה. <b>ג.</b> בִּשְׁקִידָה. כְּבָר אָמַר עַל עַצְמוֹ (סוכה כח, א) מִיָּמַי לֹא קַדְמַנִי אָדָם בְּבֵית הַמִּדְרָשׁ, וְלֹא יָשַׁנְתִּי בְּבֵית הַמִּדְרָשׁ, לֹא שֵׁנַת קָבַע וְלֹא שְׁנַת עַרַאי, וְלֹא הִנַּחְתִּי אָדָם בְּבֵית הַמִּדְרָשׁ וְיָצָאתִי הַכֹּל לְעֹצֶם הַשְּׁקִידָה. לָכֵן אָמַר כָּתְלֵי בֵּית־הַמִּדְרָשׁ יוֹכִיחוּ. וְעַל הָרְבִיעִי סִיּוּעַ דִּלְמַעְלָה אָמַר מִן הַשָּׁמַיִם יוֹכִיחוּ, וְהוּא מְבֹאָר.</small></small>. חָכְמָתָהּ תָּאִיר פָּנָיו לעוֹלָם הַבָּא כְּמוֹ שֶׁאָמְרוּ זִכְרוֹנָם לִבְרָכָה (סנהדרין ק') דָּרַשׁ ר' יְהוּדָה בְּרַבִּי סִימוֹן כָּל הַמַּשְׁחִיר פָּנָיו עַל דִּבְרֵי תּוֹרָה בעוֹלָם הַזֶּה הַקָּדוֹשׁ בָּרוּךְ הוּא מַבְהִיק זִיוָן לעוֹלָם הַבָּא שֶׁנֶּאֱמַר מַרְאֵהוּ כַּלְּבָנוֹן בָּחוּר כָּאֲרָזִים. אָמַר ר' תַּנְחוּם בַּר חֲנִילַאי כָּל הַמַּרְעִיב עַצְמוֹ עַל דִּבְרֵי תּוֹרָה בָּעוֹלָם הַזֶּה הַקָּדוֹשׁ בָּרוּךְ הוּא מַשְׂבִּיעוֹ לעוֹלָם הַבָּא שֶׁנֶּאֱמַר יִרְוְיֻן מִדֶשֶׁן בֵּיתֶךָ וְנַחַל עֲדָנֶיךָ תַשְׁקֵם:
וּמִכְּלַל הַרְחָקַת הָעִדּוּנִים הוּא מִעוּט שֵׁנָה. כִּי הַשֵּׁנָה הוּא גַּם כֵּן מֵהַמַּפְסִידִים הַגְּדוֹלִים לִשְׁקִידַת הַתּוֹרָה וּכְמוֹ שֶׁאָמְרוּ בַּמִּדְרָשׁ (ב"ר פי"א) וַיַּפֵּל ה' אֱלֹהִים תַּרְדֵּמָה ר' יְהוֹשֻׁעַ דְּסִכְנִין בְּשֵׁם ר' לֵוִי אָמַר תְּחִלַּת מַפָּלָה שֵׁנָה דָּמַךְ לֵיהּ וְלָא לָעֵי בְּאוֹרַיְתָא כוּ'. וְהִיא נוֹבַעַת מִמָּקוֹר הָעַצְלוּת. כְּמוֹ שֶׁכָּתוּב (משלי י"ט) עַצְלָה תַּפִּיל תַּרְדֵּמָה. וְאָמַר (פס ו') עַד מָתַי עָצֵל תִּשְׁכָּב מָתַי תָּקוּם מִשְּׁנָתֶךָ מְעַט שֵׁנוֹת מְעַט תְּנוּמוֹת מְעַט חִבֻּק יָדַיִם לִשְׁכָּב. וְאָמַר שָׁם אַל תִּתֵּן שֵׁנָּה לְעֵינֶיךָ וּתְנוּמָה לְעַפְעַפֶּיךָ הִנָּצֵל כִּצְבִי מִיָּד וּכְצִפּוֹר מִיַּד יָקוּשׁ. וְאָמַר (שם כ') אַל תֶּאֱהַב שֵׁנָה פֶּן תִּוָּרֵשׁ פְּקַח עֵינֶיךָ שְׂבַע לָחֶם. וְאָמְרוּ (שיר רבה) עַל מִשְׁכָּבִי בַּלֵּילוֹת אָמַר ר' אֲלֶכְּסַנְדְּרִי כְּשֶׁיָּשַׁנְתִּי לִי מִן הַתּוֹרָה וּמִן הַמִּצְוֹת נִסְמְכוּ לִי לֵילוֹת לְלֵילוֹת [כְּלוֹמַר צָרוֹת] עַל מִשְׁכָּבִי בַּלֵּילוֹת בָּאוּ לֵילוֹת. וְאָמְרוּ עוֹד (ע"ז י"ח) שֶׁמָּא יֹאמַר אָדָם הוֹאִיל וְלֹא הָלַכְתִּי כוּ' אֵלֵךְ וְאֶתְגָּרֶה בְּשֵׁנָה תַּלְמוּד לוֹמַר כִּי אִם בְּתוֹרַת ה' חֶפְצוֹ. וְשָׁם שֶׁמָּא יֹאמַר אָדָם הוֹאִיל וְנָצַרְתִּי לְשׁוֹנִי מֵרַע וּשְׂפָתַי מִדַּבֵּר מִרְמָה אֵלֵךְ וַאֲגָרֶה בְּשֵׁנָה. תַּלְמוּד לוֹמַר סוּר מֵרָע וַעֲשֵׂה טוֹב וְאֵין טוֹב אֶלָּא תּוֹרָה שֶׁנֶּאֱמַר כִּי לֶקַח טוֹב וְגוֹ'. וּבְעֵרוּבִין (ס"ה) אַמְרֵי לֵיהּ בְּנַתֵּיהּ דְּרַב חִסְדָּא לְרַב חִסְדָּא לָא בָּעֵי מַר מֵינָם פּוּרְתָא? אָמַר לְהוּ הַשְׁתָּא אָתֵי יוֹמָא דַּאֲרִיכֵי וּקְטִינֵי וְנֵינוּם טוּבָא. וּבְמַסֶּכֶת בָּבָא בָּתְרָא (פ"ק) מַאי דִּכְתִיב אֶשְׂבְּעָה בְהָקִיץ תְּמוּנָתֶךָ אָמַר ר' נַחְמָן בַּר יִצְחָק אֵלּוּ תַּלְמִידֵי חֲכָמִים שֶׁמְּנַדְּדִין שֵׁנָה מֵעֵינֵיהֶם בעוֹלָם הַזֶּה וְהַקָּדוֹשׁ בָּרוּךְ הוּא מַשְׂבִּיעָן מִזִּיו הַשְּׁכִינָה בעוֹלָם הַבָּא. וּבְשֻׁלְחָן עָרוּךְ יוֹרֶה דֵּעָה (שם סעי' כ"ח) וְלֹא יִתֵּן שֵׁנָה לְעֵינָיו וּלְעַפְעַפָּיו תְּנוּמָה (ושם סכ"ב) מִי שֶׁרוֹצֶה לִזְכּוֹת בְּכִתְרָהּ שֶׁל תּוֹרָה יִזָּהֵר בְּכָל לֵילוֹתָיו וְלֹא יְאַבֵּד אֲפִלּוּ אַחַת מֵהֶן בְּשֵׁנָה כוּ'. וְיֵצֶר שֶׁל הַשֵּׁנָה מִלְּבַד שֶׁהוּא מִתְגַּבֵּר עַל הָאָדָם מִצַּד אוֹהֲבוֹ הַמְּנוּחָה וְהַבַּטָּלָה: עוֹד יוֹנֶה אֶת הָאָדָם לֶאֱהֹב שְׁעוֹת הַשֵּׁנָה שֶׁל עַכְשָׁיו לְמַעַן יַעֲסֹק אַחַר כָּךְ בַּתּוֹרָה בְּדַעַת צְלוּלָה. וְהוּא אַךְ אִם יִשְׁכַּב וְעָרְבָה שְׁנָתוֹ וְנִמְצָא יָשֵׁן כָּל הַלַּיְלָה. עַל כֵּן צָרִיךְ לְדַקְדֵּק הֵיטֵב אִם בְּיָדוֹ טוּבוֹ לְהִתְעוֹרֵר מִשֵּׁינָתוֹ הַמּוּעָטָה. אוֹ אוּלַי עֲצַת הַיֵּצֶר הִיא לְהַשְׁקִיעוֹ בְּשֵׁנָה. וְיֶעֱרַב לְיִצְרוֹ וִיבֻסַּם לוֹ בִּטּוּל תּוֹרָה שֶׁל שָׁעָה שֶׁעוֹמֵד בָּהּ. אַף כִּי יַחְלִיט הָאָדָם בְּדַעְתּוֹ לִהְיוֹת נֵעוֹר לְעֻמָּתָהּ עֲשֶׂרֶת מֹנִים. כִּי שְׁעַת הַשֵּׁנָה שֶׁל עַכְשָׁיו בְּטוּחָה לְיִצְרוֹ יוֹתֵר מִשְּׁעוֹת הַיְקִיצָה אֲשֶׁר יָבֹאוּ אַחַר זְמַן לָאָדָם. וְכַמָּה קָטֵגוֹרְיָא יַעַמְדוּ בְּעִתּוֹת יָבוֹאוּ. כֹּבֶד הָרֹאשׁ. צִנָּה. חֻלְשַׁת הָרְאוּת. עֹמֶק הָעִיּוּן בִּשְׁמַעְתָּא דְּבָעֵיא צְלוֹתָא. וְכַיּוֹצֵא בִּדְבָרִים אֲשֶׁר יַעֲלוּ בְּלִבּוֹ בִּהְיוֹתוֹ שׁוֹכֵב בֵּין הַשֵּׁנָה וְהֵקִיצָה. לְהַשְׁקִיעוֹ בְּשֵׁנָה שֵׁנִית. עַל כֵּן אֵפוֹא צָרִיךְ לְהִזְדָּרֵז מְאֹד נֶגֶד יִצְרוֹ בָּזֶה. וְיָשִׂים בְּדַעְתּוֹ אִלּוּ הָיָה לוֹ הַלַּיְלָה יִסּוּרִים אֲשֶׁר לֹא הָיוּ מַנִּיחִים אוֹתוֹ לִישֹׁן אֵיךְ הָיָה מִתְרַצֶּה אָז לְנַדֵד שֵׁנָּה מֵעֵינָיו לַתּוֹרָה מִלִּיסוּרִין. וְלִמְּדוּנוּ זֶה בְּתַנְחוּמָא (הובא בילקוט עקב ח') אָמַר ר' בִּסָּנָא אֵין אָדָם בָּעוֹלָם בְּלִי יִסּוּרִין חוֹשֵׁשׁ בְּשִׁנָּיו אֵינוֹ יָכוֹל לִישֹׁן בְּעֵינוֹ אֵינוֹ יָכוֹל לִישֹׁן. יָגֵעַ בַּתּוֹרָה אֵינוֹ יָשֵׁן זֶה עֵר וְזֶה עֵר. הָוֵי אַשְׁרֵי הַגֶּבֶר אֲשֶׁר תְּיַסְּרֶנּוּ יָּהּ וּמִתּוֹרָתְךָ תְלַמְּדֶנּוּ:
אָמְנָם הַהִתְרַחֵק מֵעִנְיְנֵי הָעוֹלָם עוֹמֵד בְּשִׁקּוּל גָּדוֹל לְפִי הָעֵת וְהַבְּרִיאוּת. הֲרֵי אָמְרוּ (חלין פ"ר) אָמַר ר' יוֹחָנָן אַבָּא מִמִּשְׁפַּחַת בְּרִיאִים הָיָה אֲבָל כְּגוֹן אָנוּ מִי שֶׁיֵּשׁ לוֹ פְּרוּטָה בְּתוֹךְ כִּיסוֹ יְרִיצֶנָּה לְחֶנְוָנִי. אָמַר ר' נַחְמָן כְּגוֹן אָנוּ לֹוִין וְאוֹכְלִין. וּלְעִנְיַן לִמּוּד הַתּוֹרָה בְּעַצְמָהּ אָמְרוֹ שֶׁאֵין לְצוּרְבָא מֵרַבָּנָן לְעַנּוֹת עַצְמוֹ שֶׁמְּמַעֵט בְּחֶפְצֵי שָׁמַיִם. וְאָמְרוּ (בב"ק פ"ז) הַאי דְּלָא אָמְרִי רַךְ מֵאוּרְתָא דְּלָא אֲכָלִי בִּשְׂרָא דְתוֹרָא. וְהַכֹּל תָּלוּי לְפִי בְּרִיאוּתוֹ וְכִלְכֻּל שְׁקִידָתוֹ וּכְּמוֹ שֶׁאָמְרוּ זִכְרוֹנָם לִבְרָכָה (תענית) עַל הַנָּזִיר הָא בִּדְמָצֵי לְצַעוֹרֵי נַפְשֵׁיהּ הָא בִּדְלָא מָצֵי. וְיֵשׁ מָקוֹם לַיֵּצֶר לְהַטְעוֹת הָאָדָם בִּשְׁנֵי הַצְּדָדִים. לְבָרִיא מִצַּד אֶחָד וְלַחַלָּשׁ מִצַּד אַחֵר. יָסִית הַבָּרִיא לְהִשְׁתַּקֵּעַ בְּעִדּוּנִים וְשֵׁנָּה לְבַעֲבוּר יִהְיֶה לוֹ כֹּחַ לַעֲסֹק בַּתּוֹרָה אַף שֶׁאֵינֶנּוּ צָרִיךְ לָזֶה. וְיוֹכִיחַ לְחַלָּשׁ לְהִתְרַחֵק אַף מֵהַמֻּכְרָח לְצֹרֶךְ בְּרִיאוּתוֹ. וְהַדָּבָר מֵסִיר לְלֵב טָהוֹר וְנָקִי לֶאֱחֹז בָּזֶה אוֹ בָּזֶה. וְעַל זֶה נֶאֱמַר כִּי יְשָׁרִים דַּרְכֵי ה' כְּלוֹמַר שְׁנֵי הַדְּרָכִים. וְצַדִּיקִים יֵלְכוּ בָם וְגוֹ'
<sup class="footnote-marker">21</sup><small class="footnote"><small>שָׁנִינוּ בַּמִּשְׁנָה (סוף יומא) אָמַר רַבִּי עֲקִיבָא אַשְׁרֵיכֶם יִשְׂרָאֵל דְּעוּ לִפְנֵי מִי אַתֶּם מִטַּהֲרִין וּמִי מְטַהֵר אֶתְכֶם, אֲבִיכֶם שֶׁבַּשָּׁמַיִם, שֶׁנֶּאֱמַר (יחזקאל לו, כה) וְזָרַקְתִּי עֲלֵיכֶם מַיִם טְהוֹרִים וּטְהַרְתֶּם וְגוֹ, וְאוֹמֵר (ירמיה יז, יג) מִקְוֵה יִשְׂרָאֵל ה מַה מִּקְוֶה מְטַהֵר אֶת הַטְּמֵאִים, אַף הַקָּדוֹשׁ בָּרוּךְ הוּא מְטַהֵר אֶת יִשְׂרָאֵל. וְיֵשׁ לָשׂוּם עַל לֵב עַל הֲבִיאוֹ שְׁנֵי מִקְרָאוֹת עַל עִנְיָן אֶחָד, וּבִכְגוֹן זֶה רָגִיל הַשַּׁ״ס לִשְׁאֹל מַאי וְאוֹמֵר ? גַּם כָּפְלוֹ הַלָּשׁוֹן לִפְנֵי מִי, וּמִי, צָרִיךְ בֵּאוּר. וְיִתָּכֵן לְבָאֲרוֹ עַל פִּי מַאֲמָרָם זִכְרוֹנָם לִבְרָכָה (סוטה ה, א) וְאֶת דַּכָּא וּשְׁפַל רוּחַ (ישעיה נז, טו) ר' הוּנָא וְר' חִסְדָּא, חַד אֲמַר אִתִּי דַּכָּא, וְחַד אֲמַר אֲנִי אֶת דַּכָּא. וְהַכַּוָּנָה, כִּי שְׁתֵּי מַדְרֵגוֹת בַּעֲנָוָה הֶעָנָו מִצַּד עַצְמוֹ, שֶׁנַּפְשׁוֹ כֶּעָפָר לַכֹּל תִּהְיֶה וְהֶעָנָו מִצַּד זָכְרוֹ גְּדֻלַּת בּוֹרְאוֹ, כְּמוֹ שֶׁכָּתוּב (תהלים ח, ד ה) כָּיַ אֶרְאֶה שָׁמֶיךָ וְגוֹ, מָה אֱנוֹשׁ וְגוֹ. וְהֶעָנָו מִצַּד עַצְמוֹ כֹּחוֹ יָפֶה, שֶׁאֵינֶנּוּ צָרִיךְ סִיּוּעַ שֶׁלְּמַעְלָה וְשֶׁאֵין לוֹ עֲנָוָה עַצְמִית, רַק בְּזָכְרוֹ גְּדֻלָּתוֹ יִתְבָּרַךְ, צָרִיךְ סִיּוּעַ שֶׁלְּמַעְלָה, שֶׁאֵין כֹּחוֹ יָפֶה כָּל כָּךְ. וְכֵן הוּא בִּכְלַל הָעֲבוֹדָה, אָמְרוּ בַּמִּדְרָשׁ (ב״ר ל, יא) אֶת הָאֱלֹהִים הִתְהַלֶּךְ נֹחַ (בראשית ו, ט) מָשָׁל לְמֶלֶךְ שֶׁהָיָה לוֹ שְׁנֵי בָנִים, אֶחָד גָּדוֹל וְאֶחָד קָטָן אָמַר לַקָּטָן הַלֵּךְ עִמִּי! וְאָמַר לַגָּדוֹל הַלֵּךְ לְפָנַי! כָּךְ אַבְרָהָם, שֶׁהָיָה כֹּחוֹ יָפֶה הִתְהַלֵּךְ לְפָנַי וֶהְיֵה תָמִים (שם יז, א), אֲבָל נֹחַ, שֶׁהָיָה כֹּחוֹ רַע אֶת הָאֱלֹהִים הִתְהַלֶּךְ נֹחַ. וְכֵן בִּפְרָט בָּעֲנָוָה מִי שֶׁיֶּשׁ לוֹ עֲנָוָה עַצְמִית, כֹּחוֹ יָפֶה, שֶׁאָז קִרְבָתוֹ יִתְבָּרַךְ אֵלָיו לִשְׁכֹּן כָּבוֹד אֵצֶל הֶעָנָו, כְּמוֹ שֶׁכָּתוּב הִתְהַלֵּךְ לְפָנַי, וְעַל זֶה יָבוֹא מַאֲמַר אֲנִי אֶת דַּכָּא וּמִי שֶׁאֵין לוֹ עֲנָוָה עַצְמִית וְאֵין כֹּחוֹ יָפֶה, הִנֵּה הוּא מִתְהַלֵּךְ אֶת ה׳ וְעֶזְרָתוֹ, וְהוּא מִתְקָרֵב לְבוֹרְאוֹ, וְיָבוֹא עַל זֶה מַאֲמַר אִתִּי דַּכָּא. וְעַל שְׁנֵי אֵלֶּה הַגְּדֵרִים בִּקֵּשׁ דָּוִד וְאָמַר (תהלים נא, יג) אַל תַּשְׁלִיכֵנִי מִלְּפָנֶיךָ, וְרוּחַ קָדְשְׁךָ אַל תִּקַּח מִמֶּנִּי, כְּלוֹמַר אִם אֲנִי בְּגֶדֶר אִתִּי דַּכָּא נָא אַל תַּשְׁלִיכֵנִי מִלְּפָנֶיךָ, וְאִם אֲנִי בְּגֶדֶר אֲנִי אֶת דַּכָּא אֲבַקֶּשְׁךָ שֶׁרוּחַ קָדְשְׁךָ אַל תִּקַּח מִמֶּנִּי, וְהוּא מְבֹאָר וְנָכוֹן. וְהִנֵּה יֵשׁ שְׁנֵי מִינֵי טָהֲרָה זְרִיקַת מַיִם טְהוֹרִים עַל הַטָּמֵא, שֶׁהַטָּמֵא עוֹמֵד בִּמְקוֹמוֹ וְהַטָּהֲרָה בָּאָה אֵלָיו וּמִקְוֵה מַיִם, שֶׁהַמִּקְוֶה וְהַטָּהֲרָה עוֹמֶדֶת בִּמְקוֹמָהּ, וְהַטָּמֵא בָּא לִטָּהֵר אֶצְלָהּ. וְכֵן בְּטָהֲרַת הָאָדָם מֵעֲונוֹתָיו בִּהְיוֹת כֹּחַ הַשָּׁב חָזָק, הוּא הַפּוֹעֵל לְהִתְקָרֵב לְבוֹרְאוֹ, כְּמוֹ שֶׁכָּתוּב מִקְוֵה יִשְׂרָאֵל ה וּבִהְיוֹת כֹּחַ הַשָּׁב קָטָן, הִנֵּה הַשֵּׁם יִתְבָּרַךְ עוֹזְרוֹ לָשׁוּב וְלִטָּהֵר וְהוּא בִּמְקוֹמוֹ עוֹמֵד, וְנִדְמֶה כִּבְיָכוֹל לְזוֹרֵק מַיִם טְהוֹרִים עַל הָאָדָם, כְּמוֹ שֶׁכָּתוּב וְזָרַקְתִּי עֲלֵיכֶם מַיִם טְהוֹרִים. וְנִכְלְלוּ שְׁנֵי אֵלֶּה בְּמַאֲמַר רַבִּי עֲקִיבָא בְּמַתְנִיתִין הָרִאשׁוֹן בְּמַאֲמַר דְּעוּ לִפְנֵי מִי אַתֶּם מִטַּהֲרִין, שֶׁאַתֶּם הָעוֹסְקִים בְּהַטָּהֲרָה, וְהַשֵּׁנִי בְּמַאֲמַר וּמִי מְטַהֵר אֶתְכֶם, שֶׁהוּא יִתְבָּרַךְ הַפּוֹעֵל. וְהֵבִיא לִשְׁנֵיהֶם שְׁנֵי מִקְרָאוֹת כָּתוּב וְזָרַקְתִּי עֲלֵיכֶם וְכָתוּב מִקְוֵה יִשְׂרָאֵל, וְהוּא מְבֹאָר עִם הָאָמוּר.</small></small>. וְאָמְנָם כְּבָר זָכַר הָרַמְבַּ"ם ז"ל בִּשְׁמוֹנָה פְּרָקָיו. שֶׁנָּקֵל לוֹ לָאָדָם לְהַטּוֹת עַצְמוֹ אֶל הַמָּתוֹק לְגוֹי' מִלְּהַטּוֹת אֶל הַמּוֹעִיל בֶּאֱמֶת. וְכֵן הַדָּבָר בְּעֵסֶק הַתּוֹרָה נוֹחַ לוֹ לְקַיֵּם מַאֲמָרָם ז"ל (תענית) נְשָׁמָה שֶׁנָּתַתִּי בְּךָ הַחֲיֵה אוֹתָהּ. מִמַּה שֶׁיְּקַיֵּם בְּעַצְמוֹ כָּל הַמַּרְעִיב עַצְמוֹ עַל דִּבְרֵי תּוֹרָה כוּ'. וּבִפְרָט כְּשֶׁהוּא קְצֵה חַלַּשׁ הַמֶּזֶג שְׂאָז קָרוֹב לְהַטְעוֹת לִמְסֹךְ בְּשָׂרוֹ בְּעִדּוּנִים וְלַעֲשׂוֹת כָּל יָמָיו כְּחַגִּים לֹא שֶׁשְּׁמִירַת בְּרִיאוּתוֹ מְבִיאוֹ לָזֶה כִּי אִם מִדָּתוֹ הַנִּפְרְצָה לְאַהֲבָה בְּתַעֲנוּגִים. וּכְבָר אָמְרוּ ז"ל (שבת קי"ח) וְזֵרִיתִי פֶרֶשׁ עַל פְּנֵיכֶם פֶּרֶשׁ חַגֵּיכֶם אָמַר ר' הוּנָא אֵלּוּ בְּנֵי אָדָם שֶׁמַּנִּיחִים דִּבְרֵי תּוֹרָה וְעוֹשִׂים כָּל יְמֵיהֶם כְּחַגִּים. כְּלָלוֹ שֶׁל דָּבָר כָּל קֻלָּא צְרִיכָה בְּדִיקָה. וְכָל רָצוֹן קֻלָּא. וְכָל סְמִּיַת עֵינֵי הַשֵּׂכֶל רָצוֹן. וְהַבּוֹטֵחַ בַּה' שֶׁיָּאִיר עֵינָיו וְיוֹרֵהוּ הַדֶּרֶךְ הַנְּכוֹנָה. יְשֻׂגַּב. וְהַנּוֹתֵן אֶל לִבּוֹ לִשְׁקֹל הֵיטֵב דְּרָכָיו לְבַל יְעַבְּטוּן אֹרְחוֹתָיו. ה' יַעֲזֹר לוֹ לְהוֹרֵהוּ הַדֶּרֶךְ הַנְּכוֹנָה וְהִשְׁרָה שֶׁיָּבוֹר לוֹ. כְּמוֹ שֶׁכָּתוּב אֲנִי ה' מְלַמֶּדְךָ לְהוֹעִיל מַדְרִיכְךָ בְּדֶרֶךְ תֵּלֵךְ. כִּי שְׁנֵי הַדְּרָכִים נְכוֹנִים וִישָׁרִים לְמֹצְאֵי דָעַת וּבִשְׁנֵיהֶם מָקוֹם לַיֵּצֶר לָצוּד הָאָדָם בָּם אִם לֹא יִתְפֹּס בְּמִשְׁקָל הַצּוֹדֵק. וְטוֹב לִפְנֵי הָאֱלֹהִים יְפַלֵּס לוֹ נָתִיב עַל פִּי הַתּוֹרָה וְהַמִּצְוָה:
<h3>פֶּרֶק ה</h3>
<b>בְּבֵאוּר הַמַּפְרִיעַ הַחֲמִישִׁי וּבַמֶּה לְכָבְשׁוֹ</b>
הַמַּפְרִיעַ הַחֲמִישִׁי הוּא אַהֲבַת הַשִּׂיחָה וּמִתְחַלֵּק לִשְׁנַיִם שֶׁהֵם אַרְבָּעָה. <b>א.</b> אַהֲבָתוֹ דִּבְרַת בְּנֵי הָאָדָם הַמְּשִׁיחִים זֶה עִם זֶה שִׂיחוֹת בְּטֵלוֹת מַמָּשׁ אֲשֶׁר הֵמָּה מֵהֶבֶל יָחַד נֵעוֹרִים וְרֵיקִים מִכָּל מַדָּע וְחָכְמָה. <b>ב.</b> לַעֲסֹק בְּדִבְרֵי חֲדָשׁוֹת מִכָּל הַנַּעֲשֶׂה תַּחַת הַשֶּׁמֶשׁ וּמֵאֲשֶׁר תָּבֹאנָה. וְאוּלָם הַדִּבּוּר בָּם אֵינוֹ מַעֲלֶה וּמוֹרִיד. אֵין בּוֹ לֹא תּוֹרָה וְיִרְאָה וְלֹא דֶּרֶךְ אֶרֶץ כְּלָל. כִּי הֵמָּה רַק דְּבָרִים שֶׁל מַה לְּךָ וּמַה בְּכָךְ: וְהִנֵּה אֵלֶּה הַשְׁנַיִם מִתְחַלְּקִים עוֹד לִשְׁנַיִם. וְהֵם הַשְּׁמִיעָה וְהַדִּבּוּר. כִּי יֵשׁ לְךָ אָדָם שֶׁמִּטִּבְעוֹ אֵינוֹ מַרְבֶּה לְסַפֵּר וּלְדַבֵּר. אֶפֶס כִּי הִנֵּהוּ נִמְשָׁךְ אַחַר סִיעַת בְּנֵי אָדָם מְשִׂיחִים. וְכִרְאוֹתוֹ אֵיזֶה קִבּוּץ וַחֲבוּרָה יִמְשֹׁךְ אֶת עַצְמוֹ מִתַּלְמוּדוֹ אַחֲרֵיהֶם כְּבַרְזֶל אֲחַר אֶבֶן הַשּׁוֹאֶבֶת. וּמִכָּל שֶׁכֵּן כְּשֶׁיְּשַׁעֵר אֲשֶׁר חֲדָשׁוֹת יַשְׁמִיעוּהוּ. וְעַל הַמְּדִינוֹת בּוֹ יֵאָמֵר וּבְרִיּוֹת בּוֹ יִפָּקֵדוּ. כִּי אָז יִסְתַּגֵּר רוּחוֹ לְהַקְשִׁיב מַה, וְאַף יֵקַד גַּחֲלֵי רְתָמִים אֲשֶׁר יִעֲדוּ חֲכָמֵינוּ זִכְרוֹנָם לִבְרָכָה לְפוֹסֵק מדִּבְרֵי תּוֹרָה וְעוֹסֵק בְּדִבְרֵי שִׂיחָה יִשְׁטֹף וִיכַבֶּה בְּרוּחוֹ הַפּוֹחֵז לִשְׁמֹעַ כַּלִּמּוּדִים. וְיֵשׁ לְךָ אָדָם שֶׁרוּחַ הַדִּבּוּר מוֹשֵׁל בּוֹ וּלְשׁוֹנוֹ עֵט סוֹפֵר מָהִיר. וּמִכָּל שֶׁכֵּן כְּשֶׁיֵּשׁ לוֹ חֲדָשׁוֹת לְהַשְׁמִיעַ. כִּי אָז עֲצוֹר בְּמִלִּין לֹא יוּכַל. קִירוֹת לְבָבוֹ יֶהֱמוּ לוֹ לְחַפֵּשׂ אַחֲרֵי שׁוֹחֲרֵי חֲדָשׁוֹת לְהַגִּיד לָהֶם דְּבָרוֹ. וַיֹּאבֶה לְהַבִּיעַ אוֹמֵר אַף בְּאֶמְצַע לִמּוּדוֹ יְהִי מָה. וְכָל אֵלֶּה רָעָה חֹלָה עַד לִמְאֹד לְהַפְרִיעַ עֵסֶק לִמּוּד תּוֹרָתֵנוּ הַקְּדוֹשָׁה כְּמוֹ שֶׁאָמְרוּ זִכְרוֹנָם לִבְרָכָה בְּאָבוֹת דְּרַבִּי נָתָן פֶּרֶק כ"ב לֹא חָכְמָה מֵבִיא דְבָרִים וְלֹא דְבָרִים מֵבִיא חָכְמָה כָּל הַמַּרְבֶּה דְבָרִים מֵבִיא חֵטְא שֶׁנֶּאֱמַר (משלי י') בְּרֹב דְּבָרִים לֹא יֶחְדַּל פָּשַׁע. וְיִצְרָא דַּעֲבֵרָה זוֹ גָּדוֹל מְאֹד עַד שֶׁאֵין לָהּ שִׁעוּר וְהוּא כְּמַעְיָן הַנּוֹבֵעַ לְהַרְבּוֹת דְּבָרִים. כִּי הוּא מַמָּשׁ הֵפֶךְ מִצְוַת לִמּוּד הַתּוֹרָה שֶׁשָּׁנִינוּ בָּהּ גַּם כֵּן וְנַעֲשֶׂה כְּמַעְיָן הַנּוֹבֵעַ. וּכְמוֹ שֶׁמִּצְוַת תַּלְמוּד תּוֹרָה הוּא כְּנֶגֶד כֻּלָּם כֵּן עָוֹן זֶה עוֹלֶה עַל כֻּלָּנָה וְיֵשׁ לוֹ הֲנָאָה מִזֶּה יוֹתֵר מִכָּל הָעֲבֵרוֹת וּכְמוֹ שֶׁכָּתַב רַבֵּנוּ הַגָּדוֹל בְּבֵאוּרוֹ לְמִשְׁלֵי (א' כ"ג) יְעֻיַּן שָׁם:
אַךְ הָעֵצָה אֵיךְ לְהִמָּלֵט מִמִּכְמֹרֶת הַלָּזוֹ הִיא. לָשׂוּם אֶל לִבּוֹ בְּשָׁעָה שֶׁתְּעוֹרְרוֹ הַתַּאֲוָה לִפְסֹק מִלִּמּוּדוֹ. כִּי יֵשׁ בְּפִתּוּי יִצְרוֹ בָּזֶה שְׁנֵי דְּבָרִים. אֶחָד עֲוֹן גָלוּי וְנִרְאֶה. וְהַשֵּׁנִי נֶעְלָם וּמְכֻסֶּה עֲדַיִן. וְהַגָּלוּי הוּא פּוֹסְקוֹ מדִּבְרֵי תּוֹרָה לַעֲסֹק בְּדִבְרֵי שִׂיחָה שֶׁאָמְרוּ זִכְרוֹנָם לִבְרָכָה (חגיגה י"ב) אָמַר ר' לֵוִי כָּל הַפּוֹסֵק מדִּבְרֵי תּוֹרָה וְעוֹסֵק בְּדִבְרֵי שִׂיחָה מַאֲכִילִין אוֹתוֹ גַּחֲלֵי רְתָמִים שֶׁנֶּאֱמַר הַקֹּטְפִים מַלּוּחַ עֲלֵי שִׂיחַ וְשֹׁרֶשׁ רְתָמִים לַחְמָם. וּבְאָבוֹת דְּרַבִּי נָתָן פֶּרֶק כ"ו הוּא הָיָה אוֹמֵר מִפְּנֵי מָה תַּלְמִידֵי חֲכָמִים מֵתִים כְּשֶׁהֵם קְטַנִּים לֹא מִפְּנֵי שֶׁהֵם מְנָאֲפִים וְלֹא מִפְּנֵי שֶׁגּוֹזְלִים אֶלָּא שֶׁפּוֹסְקִים מדִּבְרֵי תּוֹרָה וְעוֹסְקִים בְּדִבְרֵי שִׂיחָה. וְאָמְרוּ כָּל הַמַּרְבֶּה דְּבָרִים מֵבִיא חֵטְא. וְאָמְרוּ לֹא מָצָאתִי לַגּוּף טוֹב מִשְּׁתִיקָה. וְאָמְרוּ (יומא ע"ז) מִנְעִי לְשׁוֹנֵךְ מִדְּבָרִים בְּטֵלִים כְּדֵי שֶׁלֹּא יָבֹא גְּרוֹנֵךְ לִידֵי צָמְאָה וְאָמְרוּ עוֹד (מגילה י"א) סַמָּא דְּכוּלָא מַשְׁתּוּקָא. וְשָׁנִינוּ סְיָג לַחָכְמָה שְׁתִיקָה. וּבְשִׁיר רַבָּה (פי"ג) אָמַר הַקָּדוֹשׁ בָּרוּךְ הוּא כוּ' בְּמִי אֲנִי יָגֵעַ בְּמִי שֶׁמַּכְעִיס לְפָנַי בִּדְבָרִים בְּטֵלִים כְּדָא דְּאַתּ אָמַר (מלאכי ב') הוֹגַעְתֶּם ה' בְּדִבְרֵיכֶם. וְשָׁם (פכ"ד) הוּא עָשְׂךָ וַיְכֹנְנֶךָ עָשְׂךָ לְמַה שֶּׁאַתָּה צָרִיךְ וְאַחַר כָּל אֵלּוּ הַלְה' תִּגְמְלוּ זֹאת הוֹלֵךְ אַתָּה וּמְדַבֵּר דְּבָרִים יְתֵרִים. וּבְרַבָּה קֹהֶלֶת אָמַר ר' אֲשִׁיָאן אֵין בֵּין צַדִּיקִים לָרְשָׁעִים אֶלָּא דִּבּוּר פֶּה בִּלְבָד. וּבְעִנְיַן הִמָּנַע מִשְּׁמֹעַ דִּבְרֵי הֲבַאי אָמְרוּ (כתבות ה') תָּנוּ רַבָּנָן אַל יַשְׂבִּיעַ אָדָם לְאָזְנָיו דְּבָרִים בְּטֵלִים מִפְּנֵי שֶׁהֵם נִכְווֹת תְּחִלָּה לָאֵבָרִים: אַךְ הֶעָוֹן אֲשֶׁר יִצְרוֹ מְכַסֶּה מִמֶּנּוּ, הוּא מַה שֶׁמַּטְעֶה אוֹתוֹ כִּי לֹא יַאֲרִיךְ לוֹ זְמַן בִּטּוּלוֹ וְעַד מְהֵרָה יָשׁוּב לְתַלְמוּדוֹ. וִיסִיתֶנּוּ לֵאמֹר נָכוֹן לוֹ לְאָדָם שֶׁתִּהְיֶה לוֹ יְדִיעָה וְהַכָּרָה גַם בְּעִנְיָנֵי הָעוֹלָם וְהַחֲדָשׁוֹת. וַחֲכָמֵינוּ זִכְרוֹנָם לִבְרָכָה גַּם כֵּן אָמְרוּ לְעוֹלָם תְּהֵא דַּעְתּוֹ שֶׁל אָדָם מְעֹרֶבֶת עִם הַבְּרִיּוֹת. וּבְמֶשֶׁךְ מוּעָט תִּוָּדַע אֶת כֹּל וְתַחֲזֹר לְתַלְמוּדְךָ. וּבִכְגוֹן זֶה יָזֵיף אֵינַשׁ מִתַּלְמוּדוֹ וּפָרַע. וְאוּלָם יֵדַע נָא כִּי שָׁעוֹת הַשִּׂיחָה יָרוּצוּ חִישׁ קַל. וְהוּא אַךְ הִסִּיעַ עַצְמוֹ מִתַּלְמוּדוֹ וּבְעֵינָיו רְגָעִים אֲחָדִים הֵמָּה. וְהִנֵּה כְּבָר עָבְרוּ עָלָיו בְּבַטָּלָה שָׁעוֹת הַרְבֵּה כִּי הַשִּׂיחָה הַבַּטָּלָה מוֹשֶׁכֶת אֲחֵרוֹת עִמָּהּ. וְהָאַהֲבָה בְּתַעֲנוּגִים תְּקַצֵּר מֶשֶׁךְ זְמַן הָעֵסֶק בָּם כְּמוֹ שֶׁכָּתוּב וַיִּהְיוּ בְעֵינָיו כְּיָמִים אֲחָדִים בְּאַהֲבָתוֹ אֹתָהּ. וַעֲבֵרָה גּוֹרֶרֶת עוֹד אֲבַתְרָהּ כִּי אַף אִם אַחֲרֵי כַּלּוֹת שִׂיחָתוֹ תִּשָּׁאֵר לוֹ שָׁעָה עַד סְעוּדַת הַצָּהֳרַיִם אוֹ תְּפִלַּת הַמִּנְחָה. יַעֲלֶה יִתְרָה בַּתֹהוּ. בְּאָמְרוֹ בְּלִבּוֹ. כְּבָר נֶאֱבַד הַזְּמַן הַמְרֻבֶּה וְהָלַךְ לוֹ עַתָּה תֵּלֵךְ הַחֶבֶל אַחַר הַדְּלִי. וּמַה יִּתֵּן וּמַה יּוֹסִיף הַשָּׁעָה הַמּוּעָטָה הַלָּזוֹ. אוּלָם אַחַר זְמַן בְּהַבִּיטוֹ כִּי רָבְתָה עָלָיו עֵת הַבַּטָּלָה לְבָבוֹ עָלָיו יִכְאַב. אֵיךְ הֵמִיר חַיֵּי עוֹלָם בְּחַיֵּי שָׁעָה. נֹעַם מַתְמִיד בְּעֹנֶג הֶבֶל; וְאִלְמָלֵי הָיָה יוֹדֵעַ בְּשָׁעָה שֶׁהִתְחִיל רוּחַ הַיֵּצֶר לְפַעֲמוֹ. כִּי אֵין קֵץ לְדִבְרֵי רוּחַ. וְכִי לֹא עַל רִגְעֵי סְפוּרוֹת יָצָא לִדּוֹן לְהַכְרִיעוֹ. כִּי אִם עַל מִסְפַּר שָׁעוֹת קְבוּעוֹת. כְּבָר לֹא הָיָה מִתְרַצֶּה בְּשׁוּם אֹפֶן לִזְנֹחַ תַּלְמוּדוֹ. וכְּמוֹ שֶׁאָמְרוּ זִכְרוֹנָם לִבְרָכָה (במס' דרך ארץ זוטה פ"ב) אִם אַתָּה רוֹצֶה לְהִתְרַחֵק מִן הַחֵטְא צֵא וַחֲשֹׁב וְעַיֵּן בְּסוֹפוֹ. וְהָיָה הִתְבּוֹנְנוֹ זֶה לוֹ לְמַחֲסֶה וּמִסְתּוֹר מִזֶּרֶם הַיֵּצֶר הַפּוֹחֵז כַמַּיִם בְּקִרְבּוֹ. לַהֲדִיחוֹ וּלְהוֹבִילוֹ שׁוֹלָל וְשׁוֹבָב בְּאֵין מַעֲצוֹר. וּשְׁלֹמֹה מַזְהִיר וְאוֹמֵר (קהלת ה') אַל תִּתֵּן אֶת פִּיךָ לַחֲטִיא אֶת בְּשָׂרֶךָ וְאַל תֹּאמַר לִפְנֵי הַמַּלְאָךְ כִּי שְׁגָגָה הִיא לָמָּה יִקְצֹף הָאֱלֹהִים עַל קוֹלֶךָ וְחִבֵּל אֶת מַעֲשֵׂה יָדֶיךָ כִּי בְרֹב חֲלֹמוֹת וַהֲבָלִים וּדְבָרִים הַרְבֵּה כִּי אֶת הָאֱלֹהִים יְרָא. וּבְתַנָּא דְּבֵי אֵלִיָּהוּ רַבָּה (פי"ג) כָּל הַמַּרְבֶּה שִׁיחוֹת הֵם מְלַוִּים אוֹתוֹ עַד אוֹתָהּ שָׁעָה שֶׁהוּא נִכְנַס לְבֵית עוֹלָמוֹ. וְנֶאֱמַר (משלי י"ז) חֹשֶׁךְ אֲמָרָיו יוֹדֵעַ דָּעַת יְקַר רוּחַ אִישׁ תְּבוּנָה. וְאָמְרוּ זִכְרוֹנָם לִבְרָכָה (סנהדרין צ"ט) אָמַר ר' אֶלְעָזָר אָדָם לְעָמָל נִבְרָא שֶׁנֶּאֱמַר כִּי אָדָם לְעָמָל יוּלָּד כוּ' אֵינִי יוֹדֵעַ אִם לַעֲמַל תּוֹרָה אִם לַעֲמַל שִׂיחָה. כְּשֶׁהוּא אוֹמֵר לֹא יָמוּשׁ סֵפֶר הַתּוֹרָה הַזֶּה מִפִּיךָ הֱוֵי אוֹמֵר לַעֲמַל תּוֹרָה נִבְרָא. וְהַיְינוּ דְּאָמַר רָבָא כּוּלְּהוּ גּוּפֵי דְּרוּפְתְּקֵי נִינְהוּ טוֹבִים לִדְזָכֵי דְּהָוֵי דְּרוּפְתְּקֵי דְּאוֹרַיְתָא. וּבִירוּשַׁלְמִי (ברכות פ"ט) כָּל פַּטְטַיָּא בִּישִׁין וּפַטְטַיָּא דְּאוֹרַיְיתָא טָבִין. וּבְמַסֶּכֶת חֻלִּין אָמַר ר' יִצְחָק מַאי דִּכְתִיב הַאֻמְנָם אֵלֶם צֶדֶק תְּדַבֵּרוּן מָה אֻמָּנֻתוֹ שֶׁל אָדָם בָּעוֹלָם הַזֶּה יָשִׂים עַצְמוֹ כְּאִלֵּם. יָכוֹל אַף לדִּבְרֵי תּוֹרָה תַּלְמוּד לוֹמַר צֶדֶק תְּדַבֵּרוּן: וּבַמִּדְרָשׁ (ש"ר ס"ז) כָּל הַדְּבָרִים שֶׁאָדָם נוֹשֵׂא בָּהֶם דִּבְרֵי תּוֹרָה הוּא נוֹטֵל עֲלֵיהֶם שֵׁבֶר יָכוֹל אַף בְּדִבְרֵי בַטָּלָה כֵּן תַּלְמוּד לוֹמַר וּדְבַר שְׂפָתַיִם אַךְ לְמַחְסוֹר, וּבְוַיִּקְרָא רַבָּה (פ' נ"נ) אָמַר רַבָּן שִׁמְעוֹן בֶּן גַּמְלִיאֵל לְטָבִי עַבְדֵיהּ פֻּק זְבֻן לִי צֵדוּ בִּישָׁא מִן שׁוּקָא נָפַק זָבַן לֵיהּ לִשָּׁן. אָמַר לֵהּ מַהוּ דִּין כוּ' אָמַר לֵהּ מִנֵּהּ טָבְתָא מִנֵּיהּ בִּישְׁתָּא כַּד הֲוָה טָבָה לֵית טָב מִנֵּהּ וְכַד בִּישׁ לֵית בִּישׁ מִינַהּ. וּבְזֹהַר הַקָּדוֹשׁ (הובא בר"מ שעה"ק) לֵית לָךְ הֶבֶל דְּלֵית לֵהּ קָלָא דְּסָלֵק וְאִתְעַטַּר לְעֵלָּא וְאִתְעֲבֵד סָנֵגוֹרָא קַמֵּיהּ קֻדְשָׁא בְּרִיךְ הוּא. וְכָל אִינּוּן עוֹבָדִין דְּאִשְׁתַּדַּל בְּהוּ בַר נָשׁ דְּלָאו אִינּוּן פּוּלְחָנָא דְקֻדְשָׁא בְּרִיךְ הוּא וְהַהִיא מִלָּה דְעָבֵד. הֶבֶל יִתְעֲבֵד מִנֵּהּ. וְאָזְלָא וְשָׁאטָא בְעַלְמָא. וְכַד נְפַקַת נִשְׁמְתֵהּ דְּבַר נָשׁ הַהוּא הֶבֶל מְגַלְגְּלָא לֵהּ בְּעָלְמָא כְּאַבְנָא בְּקוֹסְפִיתָא כְּדָא דְּאַתּ אָמַר וְאֵת נֶפֶשׁ אֹיְבֶיךָ יְקַלְּעֶנָּה בְּתוֹךְ כַּף הַקָּלַע מָאן יְקַלְּעֶנָּה הַהוּא הֶבֶל דְּמִדַּבַּר סַחֲרָנֵהּ בְּעַלְמָא כוּ'. וּבִמְנוֹרַת הַמָּאוֹר למוהרי"א זֵכֶר צַדִּיק לִבְרָכָה וְהַמִּתְעַסֵּק בִּדְבָרִים בְּטֵלִים אַף עַל פִּי שֶׁאֵין בּוֹ דִבּוּר אָסוּר שֶׁמְּאַבֵּד הָעִתִּים שֶׁיּוּכַל לַעֲסֹק בָּהֶם בְּדִּבְרֵי תּוֹרָה לִקְנוֹת חַיֵּי העוֹלָם הַבָּא וְנִרְאֶה מִדַּעְתּוֹ שֶׁמְּבַזֶּה בְּעֵינָיו דְּבַר ה' וּשְׂכַר הָעוֹלָם הַבָּא. כִּדְגָרְסִינַן בְּפֶרֶק חֵלֶק כִּי דְבַר ה' בָּזֶה ר' נְהוֹרַאי אוֹמֵר זֶה שֶׁאֶפְשָׁר לוֹ לַעֲסֹק בַּתּוֹרָה וְאֵינוֹ עוֹסֵק. וְלֹא דַי לוֹ שֶׁחוֹטֵא בְּנַפְשׁוֹ וּמְאַבֵּד חַיֵּי עוֹלָם הַבָּא וְיוֹרֵשׁ גֵּיהִנֹּם אֶלָּא שֶׁמַּחֲטִיא אֶת הָרַבִּים שֶׁבְּהִתְעַסְּקוֹ בְּדִבְרֵי שִׂיחָה מוֹשֵׁךְ לֵב רַבִּים שֶׁיִּתְבַּטְּלוּ עִמּוֹ וְחֶטְאָם תָּלוּי בּוֹ כוּ' עַד כָּאן דִּבְרֵי מְנוֹרַת הַמָּאוֹר, וְעַיֵּן בְּפֵרוּשׁ הַמִּשְׁנָיוֹת לְהָרַמְבַּ"ם ז"ל עַל מַסֶּכֶת אָבוֹת בַּמֶּה שֶׁהֶאֱרִיךְ שָׁמָּה בְּחֶלְקֵי הַדִּבּוּר וּמִמֶּנּוּ תָּדִין בְּמִכָּל שֶׁכֵּן בְּשֶׁיֵּשׁ בּוֹ גַּם בִּטּוּל תּוֹרָה. לֹא עוֹד אֶלָּא שֶׁבָּזֶה יִקְנֶה בְּנַפְשׁוֹ מִדַּת הַשִּׂיחָה לִהְיוֹת רָגִיל עַל לְשׁוֹנוֹ. וְיִקְשֶׁה עָלָיו אַחַר כָּךְ לִפְרֹשׁ מִמֶּנָּה. כְּמוֹ שֶׁאָמְרוּ בְּאָבוֹת דְּרַבִּי נָתָן (פכ"ח) דִּבְרֵי שְׁטוּת וְדִבְרֵי תִפְלוּת נוֹחִין לִקְנוֹת; וְקָשִׁין לְאַבְּדָן כְּשַׂק. פְּעָמִים שֶׁאָדָם לוֹקֵחַ שַׂק מִן הַשּׁוּק בְּסֶלַע וּמִשְׁתַּמֵּשׁ בּוֹ וְהוֹלֵךְ אַרְבַּע וְחָמֵשׁ שָׁנִים. וְכָל זֶה יַעֲלֶה הָאָדָם עַל לִבּוֹ בְּטֶרֶם יִתְקְפוֹ הַיֵּצֶר לְהַשְׁקִיעוֹ בְּרֶפֶשׁ מִדִּבְּרוֹתָיו. בְּטֶרֶם יִמְשְׁכֶנּוּ בְּרִשְׁתּוֹ לְהַטְבִּיעוֹ בִּמְצוּלוֹת פִּיהוּ. בְּעוֹד לֹא הָלַךְ מִמֶּנּוּ רוּחַ ה' הַדֹּפֶק בִּלְבָבוֹ מֵאוֹר תּוֹרָתוֹ. בְּעוֹד לֹא נִתְבַּלְבֵּל רַעְיוֹנוֹ לַהֲלֹךְ אַחַר חֶפְצוֹ כַּצֹּאן לַטֶּבַח. בִּהְיוֹת לַחְלוּחִית יִרְאָתוֹ וּפַחֲדוֹ מֵעֲוֹן בִּטּוּל תּוֹרָה קַיֶּמֶת בִּלְבָבוֹ. וַעֲדַיִן שׁוֹלַחַת בּוֹ פְּאֵרוֹת לִהְיוֹת שָׁתוּל עַל פַּלְגֵי הַתּוֹרָה. כִּי אָז יַחְגֹּר בְּעֹז מָתְנָיו וְיַאֲמֵץ זְרוֹעוֹתָיו לְהִתְגַּבֵּר וְלִכְבֹּשׁ יִצְרוֹ. לְבַל יֵלֵךְ אַחַר שִׂיחָה נָאֶה אֲשֶׁר תְכַלֶּה הַזְּמַן וְתַפְרִיעַ הַתּוֹרָה וּתְשַׁעְמֵם הַנְּפָשׁוֹת מִבְּלִי מֵשִׂים. ה' יִנְצֹר לְשׁוֹנֵנוּ מִדְּבַר שְׂפָתַיִם אַךְ לְמַחְסוֹר וְיָשִׂים חֶלְקֵנוּ מִשֹּׁקְדֵי תּוֹרָתוֹ וּכְמוֹ שֶׁאָמַר דָּוִד כִּי עֵדְוֹתֶיךָ שִׂיחָה לִי:
<h3>פֶּרֶק ו</h3>
<b>בְּבֵאוּר הַמַּפְרִיעַ הַשִּׁשִּׁי וְאֵיךְ לְהִנָּקוֹת מִמֶּנּוּ</b>
מִתַּחְבּוּלוֹת הַיֵּצֶר וְעָרְמָתוֹ הוּא. לַעֲרֹךְ מַעֲרֶכֶת מִלְחַמְתּוֹ בְּדָבָר הַכּוֹלֵל אֲשֶׁר בּוֹ בְּנֵי אָדָם יֶחֱסָיוּן. וְיִשָּׂגְבוּ בּוֹ לְהִמָּלֵט מִמֶּנּוּ. בִּכְדֵי שֶׁכַּאֲשֶׁר יְנַצֵּחַ אוֹתָם לְהַפִּיל חַיִל וְחוֹמַת מִבְצָרָם זֶה. נָקֵל יִהְיֶה לוֹ שׁוּב לַעֲשׂוֹת בָּהֶם מִלְחָמָה וּלְנַצֵּחַ אוֹתָם בִּפְרָטִים רַבִּים. וְעַל כֵּן יִתְגָּרֶה בְּיוֹתֵר לְהָסִית בְּנֵי אָדָם וְלַהֲדִיחָם מֵעֵסֶק תּוֹרָתֵנוּ הַקְּדוֹשָׁה. אֲשֶׁר הִיא הִיא הַמַּצֶּלֶת אֶת הָאָדָם מִן הַחֵטְא וְעוֹמֶדֶת כִּתְרִיס בִּפְנֵי הַחֲטָאִים לְבַל יָבוֹאוּ בְּקִרְבּוֹ בְּנֵי אַשְׁפָּתוֹ שֶׁל הַיֵּצֶר. וְהִיא לוֹ לְמִבְצָר מִשְׂגָּב וְחוֹמַת בַרְזֶל אַל רַבִּים מֵהַמַּעֲשִׂים הַמְקֻלְקָלִים לְבַל יְעַבְּטוּן אֹרְחוֹתָיו וּלְבַל יָבֹאוּ שְׁעָרָיו. כְּמוֹ שֶׁאָמְרוּ זִכְרוֹנָם לִבְרָכָה אֲנִי חוֹמָה זוֹ תּוֹרָה. (וּכְמוֹ שֶׁכָּתַב מוֹרֵי הָרַב הַגָּאוֹן הַמֻּבְהָק מוֹרֵנוּ וְרַבֵּנוּ הָרַב ר' דָּוִד טעביל זֵכֶר צַדִּיק לִבְרָכָה בְּהַסְכָּמָתוֹ). אֲשֶׁר בְּזוּלָתָהּ עָלוּל הָאָדָם לִפֹּל בְּמִכְמֹרֶת הַיֵּצֶר וְהַמַּכְשֵׁלָה תַּחַת יָדוֹ לְצוּדוֹ לְמַדְחֵפֹת בַּעֲוֹנוֹת וַחֲטָאִים אֲשֶׁר יִכְבְּדוּ מִמֶּנּוּ כְּמַשָּׂא כָבֵד. וְכִמְלִיצָתָם זִכְרוֹנָם לִבְרָכָה (שבת פ' השואל) דְּבָרִים שֶׁאָדָם עוֹשֶׂה בְּיַלְדוּתוֹ מַשְׁחִרִין פָּנָיו לְעֵת זִקְנוּתוֹ. וְיָשׁוּב הַמְסוֹבֵב לְסִבָּה לְטַמְטֵם אֶת לִבּוֹ וּלְהַרְחִיקוֹ מֵאוֹר הַתּוֹרָה הַקְּדוֹשָׁה לִבְלִי גֶשֶּׁת אֶל יִקְרָתָהּ. וכמו שכתוב בתנא דבי אליהו רבה (פי"ג) עַד שֶׁאַתָּה מְבַקֵּשׁ שֶׁיִּכָּנְסוּ דִּבְרֵי תּוֹרָה בְּתוֹךְ מֵעֶיךָ בַּקֵּשׁ רַחֲמִים עַל עֲבֵרוֹת שֶׁעָבַרְתָּ שֶׁיִּמְחֲלוּ לְךָ עֲלֵיהֶם וְהִזָּהֵר אַחַר כָּךְ מֵעֲשׂוֹת שֶׁלֹּא כַּהֹגֶן, וְכֵן אָמְרוּ זכרונם לברכה (יומה ל"ט) עֲבֵרָה מְטַמְטֶמֶת לִבּוֹ שֶׁל אָדָם. וְאֵינָהּ מַנִּיחָה לוֹ לְהִתְדַּבֵּק בַּתּוֹרָה. כִּי דַּעְתּוֹ מְסֻכְסֶכֶת וּמְהוּלָה בְּהַבְלֵי הָעוֹלָם וּתְעוֹתָיו מְזִמָּה. אָוֶן תּוֹךְ וּמִרְמָה. כְּלִי מָלֵא בּוּשָׁה וּכְלִמָּה. רָחוֹק מִתּוּשִׁיָּה מִיָּמִים יָמִימָה. נָבוֹךְ בְּרַעְיוֹנוֹ. סָבוּךְ בְּדִמְיוֹנוֹ. בְּגֶבֶר עֲבָרוֹ יֵנוֹ. חֲמַת תַּנִּינוֹ. הַתַּאֲוָה יְסוֹדוֹ. וְהַחֶמְדָּה מְאֹדוֹ. וְהַנִּצָּחוֹן כְּבוֹדוֹ. וְהַגַּאֲוָה הֲדָרוֹ וְהוֹדוֹ. וּמִמֵּילָא יִגְרַע שִׂיחָה שֶׁל תּוֹרָה וְתוּשִׁיָּה נִדָּתָהּ מִמֶּנּוּ. וְאוּלָם יֵדַע נָא כִּי אֵינָם גּוֹרְמִים רַק לְהַכְבִּיד עָלָיו קְנִיַּת תּוֹרָתוֹ וְלֹא לְהַרְחִיקָהּ מִמֶּנּוּ חָלִילָה. לֹא יִפְעֲלוּ רַק לִפְרֹס מָסָךְ (הַנַּעֲשֶׂה חוֹרֵי חוֹרֵי תָּצִיץ מֵחֲרַכֵּיהֶם הַתּוֹרָה הַקְּדוֹשָׁה לַהֲשִׁיבוֹ אֵלֶיהָ). לֹא לִנְעֹל הַפַּרְגּוֹד בְּפָנָיו, וּבֶאֱמֶת מִסְּגֻלַּת הַתּוֹרָה לְטַהֵר עוֹסְקֶיהָ וּלְנַקּוֹתָם מֵחֶלְאָתָם וְהִיא לָהֶם מִקְוֵה טָהֳרָה <sup class="footnote-marker">22</sup><small class="footnote"><small>עוֹרְרוּ בְּמְשָׁלָם הַיָּקָר לְהוֹרוֹת אַף לְמִי שֶׁהַשָּׁעָה דְחוּקָה לוֹ לַעֲסֹק בַּתּוֹרָה וְקוֹבֵעַ לוֹ עִתִּים מוּעָטוֹת, עִם כָּל זֶה תִּהְיֶה יְקָרָה בְּעֵינָיו וְלִרְגָעִים יִבְחָנֶנָּה, כִּי אֵינֶנָּה בְּטֵלָה אַף בְּאֶלֶף עֲסָקָיו בַּתֵּבֵל כְּמוֹ שֶׁהַדִּין בִּתְבָלִין שֶׁאֵינָם בְּטֵלִים, כְּמוֹ שֶׁאָמְרוּ זִכְרוֹנָם לִבְרָכָה (חולין ו, א) מִלְּתָא דַּעֲבִידָא לְטַעֲמָא, כְּגוֹן תַּבְלִין, אַף בְּאֶלֶף לֹא בָטֵל וּמִכָּל שֶׁכֵּן כְּשֶׁיַּעֲסֹק בָּהּ הַרְבֵּה, שֶׁכָּל רֶגַע מִצְטָרֵף לְחֶשְׁבּוֹן גָּדוֹל.</small></small>. וכְּמוֹ שֶׁאָמְרוּ זִכְרוֹנָם לִבְרָכָה (ברכות פ"ג) וְכִי מָה עִנְיַן אֹהָלִים לִנְחָלִים אֶלָּא מַה נְחָלִים מַעֲלִים אֶת הָאָדָם מִטֻּמְאָה לְטָהֳרָה אַף דִּבְרֵי תּוֹרָה מַעֲלִים אֶת הָאָדָם מִכַּף חוֹבָה לְכַף זְכוּת. וּכְבָר הֶאֱרִיךְ בָּזֶה מָרָן בְּנֶפֶשׁ הַחַיִּים שַׁעַר ד' פל"א ל"ב. וּבְבֵּאוּר אָמְרוּ (ברכות פ"ק) נִצְּחוֹ מוּטָב וְאִם לָאו יַעֲסֹק בַּתּוֹרָה. וְאָמְרוּ (ב"ב פ"ז) בָּרָאתִי יצר הרע בָּרָאתִי לוֹ תּוֹרָה תַּבְלִין <sup class="footnote-marker">23</sup><small class="footnote"><small>אָמְנָם הִתְיַחֲסוּת רְפוּאַת הַתּוֹרָה לְתַחֲלוּאֵי הַיֵּצֶר בִּפְרָטוּת הוּא הִנֵּה כֹּחוֹת הָאָדָם מִתְחַלְּקִים לִשְׁנֵי הֲפָכִים הַזְּרִיזוּת וְהָעַצְלָה. הַזְּרִיזוּת, מְקוֹרוֹ הַחֲמִימוּת, וְהָעַצְלָה הַקְּרִירוּת וּלְפִי טִבְעוֹ וּתְכוּנוֹתָיו אֵלּוּ הִנֵּהוּ מִתְנַגֵּד אֶל שְׁנֵי גִּדְרֵי הַתּוֹרָה, מִצְוׂת עֲשֵׂה וּמִצְוֹת לֹא תַעֲשֶׂה. עַצְלוּתוֹ גּוֹרֵם לְהִתְרַפּוֹת מִדִּבְרֵי תוֹרָה לִבְלִי פְּעֹל אוֹתָם, וְּרִיזוּתוֹ וַחֲמִימוּתוֹ גּוֹרֵם לְהִתְעוֹרֵר לַעֲבֹר עַל הַלֹּא תַעֲשֶׂה, כָּל חֶמְדָּה, כָּל תַּאֲוָה. וְהַשֵּׁם יִתְבָּרַךְ בְּחַסְדּוֹ נָתַן לָנוּ תּוֹרָה וּמִצְוׂת, לִכְבּשׁ כֹסֶף מַאֲוָיֵינוּ מֵעֲבֹר עַל לֹא תַעֲשֶׂה, וּלְזָרֵז כְּלֵי מַעֲשֵׂינוּ לְקַיֵּם מִצְוֹת עֲשֵׂה, וְיוֹרֶה אוֹתָנוּ לְהִשְׁתַּמֵּשׁ בְּכֹחַ הַזְּרִיזוּת אֶל הַמִּצְוֹת עֲשֵׂה וּבְכֹחַ הָעַצְלָה אֶל הַלֹּא תַעֲשֶׂה. וְהָאָדָם בְּהַעֲווֹתוֹ, הִנֵּה הוּא יִתְבָּרַךְ מַטֵּהוּ יִשָּׂא עָלָיו כַּאֲשֶׁר יְיַסֵּר אִישׁ אֶת בְּנוֹ לְהַטּוֹתוֹ אֶל הַדֶּרֶךְ שֶׁל תּוֹרָה וְאִם הָאָדָם חָכָם וּמֵבִין מִדַּעְתּוֹ, יוֹעִילֵהוּ מוּסַר אֱלֹהָיו לְאַשֵּׁר כֹּחוֹתָיו וּלְיַשְּׁרָם בִּמְסִלָּה, לְהִזְדָּרֵז אֶל מִצְוֹת עֲשֵׂה וּלְהִתְרַפּוֹת בְּלֹא תַעֲשֶׂה וְאוּלָם אִם לֹא יִתֵּן לֵב, הִנֵּה מִלְּבַד שֶׁלֹּא יוֹעִילוּהוּ הַיִּסּוּרִים, אֲבָל יִהְיוּ עוֹד גּוֹרְמִים גְּדוֹלִים לִרְדֹּף בְּיֶתֶר זְרִיזוּת אַחֲרֵי הָרַע, וּלְהִתְעַצֵּל עוֹד יוֹתֵר מֵעֲשׂוֹת טוֹב, כְּמוֹ שֶׁכָּתוּב (תהלים כח, ה) כִּי לֹא יָבִינוּ אֶל פְּעֻלּוֹת ה׳ וְגוֹ׳, יֶהֶרְסֵם [בְּעָבְרָם עַל לֹא תַעֲשֶׂה] וְלֹא יִבְנֵם [בְּהִמָּנְעָם מִמִּצְוֹת עֲשֵׂה]. וּשְׁנֵי אֵלּוּ הַכֹּחוֹת נִמְצָאִים מְיֻחָדִים בְּבַהֲמוֹת הָאָרֶץ, וְהֵם הַסּוּס וְהַחֲמוֹר. כִּי הַסּוּס הוּא זָרִיז, כְּמוֹ שֶׁכָּתוּב (ירמיה ח, ו) כְּסוּס שֹֹׁטֵף בַּמִּלְחָמָה, וְהַחֲמוֹר הוּא מְצֻנָּן וְעָצֵל בְּטִבְעוֹ, כְּמוֹ שֶׁאָמְרוּ זִכְרוֹנָם לִבְרָכָה (שבת נג, א) חֲמָרָא אֲפִלּוּ בִּתְקוּפַת תַּמּוּז קְרִירָא לֵהּ. וְכַאֲשֶׁר יִרְצֶה הָאָדָם לְהִשְׁתַּמֵּשׁ בָּהֶם כְּפִי הַצֹּרֶךְ לוֹ, הִנֵּה יִבְלֹםׁ בְּרֶסֶן פִּי הַסּוּס לְבַל יִשְׁטֹׂף וְיַעֲבֹר, וּלְהָנִיף שֵׁבֶט לְגֵו הַחֲמוֹר לְבַל יִתְרַפֶּה מִמְּלַאכְתּוֹ. וְאוּלָם אִם יַחֲלִיף הַסֵּדֶר וְיַכֶּה בַּשּׁוֹט אֶת הַסּוּס בְּפַחֲזוּתוֹ, אוֹ יָשִׂים מֶתֶג עַל הַחֲמוֹר בְּעַצְלוּתוֹ הִנֵּה הַסּוּס יוֹסִיף לָרוּץ בְּחָפְזָה, עַד כִּי לֹא יָכִיל כֹּחַ לַעְצֹר בַּעֲדוֹ, וְהַחֲמוֹר יוֹסִיף עַל רִפְיוֹנוֹ לַהֲלֹךְ אִתּוֹ בַּעֲצַלְתַּיִם. וְכֵן נִדְמֶה שֵׁבֶט ה׳ אֲשֶׁר לְגֵו כְּסִילִים מִלְּבַד שֶׁלֹּא יוֹעִיל לְיַשֵּׁר הַמְסִלָּה, לְהִתְעַצֵּל בָּרַע וּלְהִזְדָּרֵז בַּטּוֹב, אֲבָל יוֹסִיף עוֹד לִרְדֹּף בְּחָזְקָה אַחֲרֵי הָרַע וּלְהִתְרַפּוֹת מֵהַטּוֹב. וְאֶל זֶה כִּוֵּן שְׁלֹמֹה בְּאָמְרוֹ (משלי כו, ג) שׁוֹט לַסּוּס מֶתֶג לַחֲמוֹר וְשֵׁבֶט לְגֵו כְּסִילִים, כְּלוֹמַר, כְּמוֹ שֶׁהַשּׁוֹט יוֹסִיף הַזְּרִיזוּת לְהַסּוּס וְהַמֶּתֶג יוֹסִיף הָעַצְלָה לְהַחֲמוֹר [אֲשֶׁר בְּהֶפְכָּם יִהְיֶה הָעִנְיָן נָכוֹן], כֵּן יוֹסִיף שֵׁבֶט ה׳ אֲשֶׁר לְגֵר כְּסִילִים לְהוֹסִיף זְרִיזוּתָם אֶל הָרַע וְעַצְלוּתָם מֵעֲשׂוֹת טוֹב, וְהוּא מְבֹאָר. וּלְעֻמַּת שְׁנֵי אֵלֶּה חֶלְקֵי הַיֵּצֶר, הַהִתְעוֹרְרוּת וְהָעַצְלוּת, נֶחֱלֶקֶת הַתּוֹרָה גַּם כֵּן לִשְׁנֵי גְדֵרִים מִתְיַחֲסִים לְהַעֲלוֹת אֲרוּכָה לְמַחֲלַת הַיֵּצֶר בִּשְׁנֵי חֲלָקָיו, וְהֵם הַהֲלָכוֹת וְהַהַגָּדוֹת. וַחֲכָמֵינוּ זַ״ל הִמְשִׁילוּ הַהֲלָכוֹת לְיַיִן וְהָאַגָּדוֹת לְמַיִם (עיין הקדמת מנורת המאור), וְכֵן אָמְרוּ זִכְרוֹנָם לִבְרָכָה (ירושלמי) כָּל מִי שֶׁלֹּא טָעַם טַעַם הֲלָכוֹת, לֹא טָעַם מִיֵּינָהּ שֶׁל תּוֹרָה, וְאָמְרוּ (חגיגה יד, א) מִשְׁעַן מָיִם (ישעיה ג, א) אֵלּוּ הָאַגָּדוֹת. וְיָדוּעַ כִּי הַיַּיִן מְחַמֵּם וְהַמַּיִם מְקָרְרִין, וְכֵן הַהֲלָכוֹת מְחַמְּמִים עוֹסְקֵיהֶם, כְּמוֹ שֶׁאָמְרוּ זִכְרוֹנָם לִבְרָכָה (ב״ב קמה, ב) בּוֹקֵעַ עֵצִים יִסָּכֶן בָּם (קהלת י, ט) זֶה בַּעַל תַּלְמוּד וְהָאַגָּדוֹת מְבַטְּלִים כֹּחַ הִתְפַּעֲלוֹ וְהִתְעוֹרְרוֹ אֶל הָרַע, כְּמוֹ שֶׁאָמְרוּ בִּירוּשַׁלְמִי שָׁם מִי שֶׁלֹּא טָעַם טַעַם אַגָּדוֹת, לֹא טָעַם טַעַם יִרְאַת חֵטְא. נִמְצָא כִּי הַהֲלָכוֹת מְחַמְּמִים וּמְזָרְזִים אֶת הָאָדָם בְּיוֹתֵר לְהִתְעוֹרֵר אֶל קִיּוּם מִצְוֹת עֲשֵׂה, וְהָאַגָּדוֹת עוֹצְרִים בְּיוֹתֵר הִתְעוֹרְרוֹ אֶל הַחֵטְא לְשֶׁיִּהְיֶה סוּר מֵרָע. וְהִנֵּה יָדוּעַ, כִּי בַּזִּקְנָה שׁוֹלֵט הַקְּרִירוּת וְהָעַצְלֵוּת בְּיוֹתֵר, וּבַיַּלְדוּת הַחֲמִימוּת וְהַזְּרִיזוּת. וְנָבִין בָּזֶה מַאֲמָרָם זַ״ל (ב״ק ס, ב) יְתִב ר' אָמִי וְר' אַסֵּי קַמֵּהּ דְּרַבִּי יִצְחָק נַפְחָא מַר אֲמַר, לֵימָא מַר שְׁמַעְתָּא [רְפוּאָה לַיֵּצֶר הָרָע הֶעָצֵל, הַמְצֻנָּן], לְזָרֵז הָאָדָם עַל יְדֵי לִמּוּד שְׁמַעְתָּא וּמַר אֲמַר, לֵימָא מַר אַגַּדְתָּא [רְפוּאָה לַיֵּצֶר הָרָע, הַמְחַמֵּם הָאָדָם לִרְדֹּף רָעָה], לַעְצֹר בַּעֲדוֹ עַל יְדֵי הָאַגַּדְתָּא. אָמַר לָהֶם מָשָׁל לְמָה הַדָּבָר דּוֹמֶה? לְאֶחָד שֶׁהָיוּ לוֹ שְׁתֵּי נָשִׁים, אַחַת יַלְדָּה הוּא מָשָׁל עַל הַזְּרִיזוּת הַנִּתְלֶה בַּיַּלְדוּת, וְהוּא כִּנּוּי לְלִמּוּד שְׁמַעְתָּא וְאַחַת זְקֵנָה הוּא מָשָׁל אֶל הָעַצְלוּת וְהַקְּרִירוּת הַנִּתְלֶה בַּזִּקְנָה, וְהוּא כִּנּוּי לְלִמּוּד אַגַּדְתָּא אֵימָא לְכוֹ מִלְּתָא דְשָׁוְיָא לְתַרְוֵיכוֹ. וְהוּא מְבֹאָר.</small></small>. וְיִתְרוֹן הֶכְשֵׁר חָכְמַת הַתּוֹרָה לְטַהֵר הָאָדָם מֵעֲוֹנוֹתָיו וּלְסַיְּעוֹ עַל הַתְּשׁוּבָה בִּשְׁנֵי דְּבָרִים בֵּאֲרָם רַבֵּנוּ הַגְּרָ"א (משלי ד' י"ב) בְּלֶכְתְּךָ לֹא יֵצַר צַעֲדֶךָ וְאִם תָּרוּץ לֹא תִכָּשֵׁל. כִּי הַהוֹלֵךְ בְּדַרְכֵי ה' צָרִיךְ שְׁנֵי דְּבָרִים. <b>א.</b> לֵילֵךְ בַּפֶּתַח צַר וְקָטָן וּבְיִסּוּרִים עַד שֶׁיָּבֹא אֶל דֶּרֶךְ הַיְשָׁרָה. כְּמוֹ שֶׁאָמְרוּ זִכְרוֹנָם לִבְרָכָה (מנחות כ"ט:) לֵיעוֹל בְּהַאי לָא מִסְתַּיְּיעָא מִלְּתֵיהּ כִּי לַפֶּתַח חַטָּאת רֹבֵץ וְאִי אֶפְשָׁר אֶלָּא בְּפֶתַח הַקָּטָן. <b>ב.</b> שֶׁלֹּא לִקְפֹּץ לְמַעְלָה מִן הַדַּרְגָּא הָרְאוּיָה לוֹ כְּמוֹ שֶׁאָמְרוּ זִכְרוֹנָם לִבְרָכָה שֶׁמָּא תֹּאמַר כָּל הַבָּא לִקְפֹּץ קוֹפֵץ כוּ'. וְזֶהוּ שֶׁכָּתוּב שֶׁהַתּוֹרָה תָּגֵן עָלֶיךָ מִן הַכֹּל בְּלֶכְתְּךָ לֹא יֵצַר צַעֲדֶךָ שֶׁלֹּא תְּהֵא צָרִיךְ לִכָּנֵס בְּדֹחַק. וְאִם תָּרוּץ מִדַּרְגָּא לְדַרְגָּא לֹא תִכָּשֵׁל שֶׁלֹּא תִּפֹּל מֵחֲמַת זֶה. עַד כָּאן דְּבָרָיו. וּבַמִּדְרָשׁ (במ"ר פי"ד) וְלַהַג הַרְבֵּה יְגִעַת בָּשָׂר אִם יָגַעְתָּ הַרְבֵּה בְּדִבְרֵי חֲכָמִים הַקָּדוֹשׁ בָּרוּךְ הוּא מֵסִיר הַיֵּצֶר הָרַע מִמְּךָ. וּבִכְלָל אָמְרוּ בָּא לִטָּהֵר מְסַיְּעִין לוֹ. כִּי הַתּוֹרָה מְטַהֶרֶת לִבָּן וְכִלְיוֹתָן שֶׁל תַּלְמִידֵי חֲכָמִים. וְאָמְרוּ אִם פָּגַע בְּךָ מְנֻוָּל זֶה מָשְׁכֵהוּ לבֵּית הַמִּדְרָשׁ אִם אֶבֶן הוּא נִמּוֹחַ וְאִם בַּרְזֶל הוּא מִתְפּוֹצֵץ שֶׁנֶּאֱמַר הֲלֹא כֹּה דְבָרִי כָּאֵשׁ וּכְפַטִּישׁ יְפֹצֵץ סָלַע <sup class="footnote-marker">24</sup><small class="footnote"><small>וְזוֹ הִיא מִצְוַת הַתּוֹכָחָה, שֶׁחֻיַּבְנוּ לְהוֹכִיחַ גַּם אֶת עַצְמֵנוּ, כְּמוֹ שֶׁכָּתַבְתִּי בְּחִבּוּרִי דִּבְרֵי יְהוֹשֶׁעַ, מַאֲמָר א בְּאֹרֶךְ. וְנֶחֱלָק לִשְׁנַיִם לַשֵּׂכֶל וְלָרָצוֹן. לַשֵּׂכֶל הוּא בֵּרוּר הַמִּדּוֹת, וּמַעֲלַת הַטּוֹבִים וּגְנוּת הָרָעִים וְלָרָצוֹן הוּא לְיַסְּרוֹ בְּעֹנֶשׁ הַמְעֻתָּד לַמַּמְרֶה פִּי הַשֵּׁם יִתְבָּרַךְ. וְהֻנַּח עַל זֶה בִּלְשׁוֹן הַקֹּדֶשׁ שְׁנֵי תְּאָרִים תּוֹכָחָה וּמוּסָר, כִּי הַתּוֹכָחָה הוּא שֵׁם נִגְזָר מִוִּכּוּחַ, כִּי יַעֲמִיד אֶת הַמִּתְוַכֵּחַ עַל הָאֱמֶת הַבָּרוּר לְהַשְׂכִּיל לְהֵיטִיב, וְהוּא מִתְיַחֵס אֶל הַשֵּׂכֶל וְהַמּוּסָר הוּא הָאִיּוּם הַפָּשׁוּט, אֲשֶׁר יַוָּסֵר הָאָדָם בּוֹ, וְעַל זֶה נֶאֱמַר (משלי ג, יא) מוּסַר ה׳ בְּנִי אַל תִּמְאָס וְאַל תָּקֹץ בְּתוֹכַחְתּוֹ. וְהַהֶבְדֵּל בֵּין מְאִיסָה לְקִיצָה הוּא מְאִיסָה הוּא, כְּשֶׁיִּמְאַס דָּבָר מִצַּד עַצְמוֹ הַקִּיצָה הוּא, הֱיוֹתוֹ קָץ בּוֹ לִהְיוֹתוֹ בְּשִׁעוּר מְרֻבֶּה יָתֵר עַל הַמִּדָּה, וְהוּא מִשְׁתַּתֵּף עִם קֵץ וְתִכְלָה. וְהִנֵּה הַמּוּסָר, תִּבְחַל בּוֹ נֶפֶשׁ הַחוֹטֵא מִצַּד עַצְמוֹ, כְּמוֹ שֶׁכָּתוּב (שם טו, י) מוּסָר רָע לְעֹזֵב אֹרַח אוּלָם הַתּוֹכָחָה, וְהוּא הַוִכּוּחַ בְּדֵעָה וְהַשְׂכֵּל, לֹא תִבְחַל בּוֹ נֶפֶשׁ הַשּׁוֹמֵעַ כָּל כָּךְ, אוּלָם גַּם לָזֶה יָשִׂים קֵץ, כִּי יָקוּץ בָּם לְרִבּוּיָם. וְזֶהוּ שֶׁאָמַר מוּסַר ה בְּנִי אַל תִּמְאָס וְאַל תָּקֹץ בְּתוֹכַחְתּוֹ, וְהוּא מְבֹאָר עִם הָאָמוּר.</small></small>. וּבְבֵאוּרֵי רַבֵּנוּ הַגְּרָ"א (משלי ב' י"ח) כָּתַב אִי אֶפְשָׁר לְפַנוֹת אֶת לִבּוֹ מֵהִרְהוּרֵי עֲבֵרָה רַק עַל יְדֵי מְתִיקַת נְעִימַת יְדִיעַת הַתּוֹרָה. עַד כָּאן דְּבָרָיו. וּבְזֹהַר הַקָּדוֹשׁ וַיֵּשֶׁב (קצ"א) אָמַר רַבִּי יוֹסִי כַּד חָמֵי בַר נָשׁ דְּהִרְהוּרִין בִּישִׁין אַתְיָין לְגַבֵּי יִתְעַסַּק בְּאוֹרַיְיתָא וּכְדֵין יִתְעַבְרוּן מִנֵּיהּ:
וְעַל כֵּן אֵפוֹא טוֹב לַגֶּבֶר הַשּׁוֹקֵעַ בְּצוּל שָׁאוֹן הַיֵּצֶר לֶאֱחֹז בָּהּ בַּתּוֹרָה בְּכָל כֹּחוֹ לְבַל יִצְלֹל כַּעוֹפֶרֶת וְלֹא יַעֲזֹב נַפְשׁוֹ לְסַכָּנַת הָאֲבַדּוֹן חָלִילָה כְּמוֹ שֶׁכָּתוּב עֵץ חַיִּים הִיא לַמַּחֲזִיקִים בָּהּ. וְכָל מַה שֶׁיּוֹסִיף אֹמֶץ בִּשְׁקִידַת הַתּוֹרָה יוֹסֵף לְהִתְרַחֵק מֵהָרַע וּלְהִנָּקוֹת מִמֶּנּוּ. וּמִמֵּילָא יֵקַל עָלָיו יוֹם יוֹם לְהִתְקָרֵב לַתּוֹרָה עַד אֲשֶׁר יִזְכֶּה עַל יָדָהּ לִתְשׁוּבָה שְׁלֵמָה. וּכְמוֹ שֶׁתִּקְּנוּ לָנוּ מְסַדְּרֵי הַתְּפִלָּה הֲשִׁיבֵנוּ אָבִינוּ לְתוֹרָתֶךָ וְכוּ' וְהַחֲזִירֵנוּ בִּתְשׁוּבָה שְׁלֵמָה לְפָנֶיךָ וּכְמוֹ שֶׁכָּתַב בְּנֶפֶשׁ הַחַיִּים שָׁם. וְדָוִד הוּא אוֹמֵר תּוֹרַת ה' תְּמִימָה מְשִׁיבַת נֶפֶשׁ. וּכְּדַי הוּא הַדָּבָר אֲשֶׁר חַיֵּי נִשְׁמָתוֹ שֶׁל הָאָדָם וְהִמָּלְטָהּ מֵעֹנֶשׁ עֲוֹנוֹתֶיהָ תְּלוּיִם בּוֹ. לְהִתְעוֹרֵר וּלְהַחֲזִיק בּוֹ בְּרֹב אוֹנִים. וּלְמַהֵר לְהִנָּצֵל כִּצְבִי מִיָּד וְהוּא עַל יְדֵי עֵסֶק תּוֹרָתֵנוּ הַקְּדוֹשָׁה. פֶּן מַה יַעֲשֶׂה בְּאַחֲרִיתוֹ בִּכְלוֹת בְּשָׂרוֹ וּשְׁאֵרוֹ וְאֵין לְאֵל יָדוֹ לְהִתְגַּבֵּר אָז בַּתּוֹרָה. עֲוֹנוֹתָיו יִלְכְּדוּהוּ. שְׁאוֹלָה יַדְרִיכוּהוּ. עַד בּוֹר יָנוּם וְלֹא יְחַכֶּה לַחֲנִינָה. וְנָרֹץ הַגַּלְגַּל וַתַּעֲבֹר הָרִנָּה. יְלֵל בִּישִׁימוֹן בְּאֶרֶץ מַאְפֵּלְיָה. מְחֻלָּל מִפְּשָׁעָיו מְדֻכָּא מֵעֲוֹנוֹתָיו תּוֹעֶה בִּקְהַל רְפָאִים וְאֵין אוֹמֵר הָשַׁב: וּמֶה הָיָה בְּעֹכְרֵי שְׁאֵרוֹ. מַה גָּרַם לוֹ כָּל הַחֲרָדָה הָאֲיֻמָּה הַזֹּאת. אֲשֶׁר לֹא חָסָה תַּחַת כַּנְפֵי הַתּוֹרָה. אֲשֶׁר הָלַךְ שׁוֹבָב וּפָרַק עוּלָהּ. יַעַן לֹא רָצָה לְוַתֵּר מִכֹּחַ רְצוֹנוֹ לָכֹף אֶת עַצְמוֹ לְהֶגְיוֹנָהּ. וְכֵן שְׁלֹמֹה הוּא אוֹמֵר וְנָהַמְתָּ בְאַחֲרִיתֶךָ בִּכְלוֹת בְּשָׂרְךָ וּשְׁאֵרֶךָ. וְאָמַרְתָּ אֵיךְ שָׂנֵאתִי מוּסָר וְתוֹכַחַת נָאַץ לִבִּי. וַחֲכָמֵינוּ זִכְרוֹנָם לִבְרָכָה מְזָרְזִים וְאוֹמְרִים (שבת פכ"ג) עֲשֵׂה עַד שֶׁאַתָּה מוֹצֵא וּמָצוּי לְךָ וְעוֹדְךָ בְּיָדְךָ. וְכַאֲשֶׁר יְקַבֵּל עָלָיו עֹל תּוֹרָה וּשְׁקִידָתָהּ תִּשְׁמֹר רַגְלוֹ מִלָּכֶד וּתְזַכֵּהוּ לָשׁוּב אֶל ה'. וְעָלָיו אָמַר שְׁלֹמֹה עֹז וְהָדָר לְבוּשָׁהּ וַתִּשְׂחַק לְיוֹם אַחֲרוֹן:
<h3>פרק ז</h3>
<b>בְּבֵאוּר הַמַּפְרִיעַ הַשְּׁבִיעִי וְאֵיךְ לְהִתְחַקּוֹת עַל שָׁרְשׁוֹ</b>
טֶבַע הָאָדָם וּרְצוֹנוֹ בְּרֹב פְּעָמִים יִתְאַחֲדוּ. אֶל אֲשֶׁר יִהְיֶה שָׁמָּה רוּחַ הַטֶּבַע לָלֶכֶת שָׁמָּה יֵלֵךְ גַּם הָרָצוֹן לְפִי הַמֶּזֶג וְהַתְּכוּנָה. הַמְצֻנָּן בְּטִבְעוֹ יֶאֱהַב הַמְּנוּחָה. הַמְחֻמָּם יֶאֱהַב הָעֲבוֹדָה [כְּמַאֲמָרָם זִכְרוֹנָם לִבְרָכָה אוּכְלְסֵי דְּמְחוֹזָא אִי לָא עָבְדֵי חָלְשֵׁי] וְהַדְּבָרִים אֲרֻכִּים אוּלָם יִקְרֶה לִפְעָמִים כִּי הַמִּדּוֹת יְעוֹרְרוּ רוּחַ הָרָצוֹן אַף לָמָּה שֶׁאֵין טִבְעוֹ כּוֹסְפוֹ וְאֵין הַכְוָנָתוֹ מְחַמַּדְתּוֹ. לְמָשָׁל בִּרְאוֹת אִישׁ מְנוּחָה אֶת בֶּן גִּילוֹ מַצְלִיחַ בְּמִסְחָרוֹ. אָז יַעֲבֹר עָלָיו רוּחַ קִנְאָה לִשָּׂא גַּם הוּא כַנְפֵי שָׁחַר לַעֲבֹר אָרְחוֹת יָמִים. אַף שֶׁמִּטִּבְעוֹ אוֹהֵב הַמְּנוּחָה. וְאָז הָרָצוֹן וְהַטֶּבַע כְּמִתְלַהֲמִים זֶה עִם זֶה. וְכָל עוֹד רוּחַ הַקִּנְאָה בּוֹעֶרֶת בּוֹ יָכֹף טִבְעוֹ לַעֲשׂוֹת מַעֲשֵׂהוּ. אוּלָם בִּהְיוֹתָהּ הוֹלֶכֶת וַחֲסֵרָה וּמְפִיגָה אֶת טַעֲמָהּ. תָּשׁוּב הַטֶּבַע לְהִתְעוֹדֵד לַעֲצֹר בְּעַד מִפְעָלוֹ. עַל כֵּן לֹא יִהְיוּ הַמַּעֲשִׂים הַנַּעֲשִׂים עַל יְדֵי הָרָצוֹן הַמִּתְנַגֵּד לְהַטֶּבַע (בְּהִתְעוֹרְרוֹ עַל יְדֵי אֵיזֶה מִדָּה) בְּטוּחִים כְּל כָּךְ כַּמַּעֲשִׂים הַנַּעֲשִׂים עַל יְדֵי הָרָצוֹן הַמִּתְאַחֵד עִם הַטֶּבַע:
וְהִנֵּה בְּלִמּוּד הַתּוֹרָה נִמְצְאוּ סְדָרִים רַבִּים לְמִגְמַר אוֹ לְמִסְבַּר לְהַעֲמִיק אוֹ לְפַלְפֵּל כו' כו'. וּכְמוֹ שֶׁמָנָה רַבִּי יוֹחָנָן בֶּן זַכַּאי שִׁבְחָן שֶׁל תַּלְמִידָיו בּוֹר סוּד. מַעְיָן הַמִּתְגַּבֵּר. וְאָמְרוּ שָׁם אַרְבַּע מִדּוֹת בְּתַלְמִידִים מָהִיר לִשְׁמוֹעַ וּמָהִיר לְאַבֵּד. קָשֶׁה לִשְׁמֹעַ וְקָשֶׁה לְאַבֵּד. וּבְשִׁלְהֵי הוֹרָיוֹת סִינַי וְעוֹקֵר הָרִים חָרִיף וּמַקְשֶׁה מָתוּן וּמַסִּיק. וְרֻבָּם כְּכֻלָּם תְּלוּיִם בְּמֶזֶג הָאָדָם וּתְכוּנוֹת מֹחוֹ לַח אוֹ יָבֵשׁ עָכוּר אוֹ צָלוּל כו'. (אִם לֹא הֵמִירוֹ עַל יְדֵי יְגִיעָה וְהֶרְגֶּל) וּבְרֹב פְּעָמִים יֵלֵךְ הָרָצוֹן שֶׁל הַלּוֹמֵד לִבְחֹר לוֹ סֵדֶר לְלִמּוּדוֹ כְּמוֹ שֶׁיַּסְכִּים טִבְעוֹ. אוֹ לְמִגְמַר לִהְיוֹת תַּלְמוּדוֹ בְּיָדוֹ. אוֹ לִהְיוֹת חָרִיף וְעוֹקֵר הָרִים. אֲשֶׁר עַל כֵּן אָמְרוּ זִכְרוֹנָם לִבְרָכָה לְעוֹלָם יִלְמֹד אָדָם מַה שֶּׁלִּבּוֹ חָפֵץ. כִּי הַלֵּב אַף מִבְּלִי הִתְבּוֹנְנוּת תִּבְחַר לָהּ הַדֶּרֶךְ הָרָצוּי לִתְכוּנַת טִבְעָהּ. כְּמוֹ שֶׁתִּקַּח לָהּ עִנְיְנֵי הָעוֹלָם מַה שֶׁטִּבְעָהּ מְחַמַּדְתָּן. וְאוּלָם לִפְעָמִים יִקְרֶה כִּי יִתְעוֹרֵר בָּאָדָם רוּחַ לְסַדֵּר לִמּוּדוֹ נֶגֶד כּוֹסֵף טִבְעוֹ. וְאַף כִּי אֵין לְמֵדִין מִן הַכְּלָלוֹת עִם כָּל זֶה לְהָעִיר בָּאנוּ לָשׂוּם לֵב עַל זֶה. לְמָשָׁל מִי שֶׁבְּטִבְעוֹ הוּא לִהְיוֹת גָּמִיר וּבָקִי שֶׁיִּתְקַיֵּם תַּלְמוּדוֹ בְּיָדוֹ. וְרוֹאֶה חֲבֵרוֹ מְפַלְפֵּל חָרִיף וּמַקְשֶׁה וּמִתְעוֹרֵר גַּם הוּא מִמִּדַּת הַקִּנְאָה לַעֲזֹב סֵדֶר לִמּוּדוֹ לְמִגְמַר. וְלִקְבֹּעַ לְהַעֲמִיק בְּפִלְפּוּל. וְהָיָה בְּהַאֲרִיךְ לוֹ יָמִים בּוֹ. הַהִתְעוֹרְרוּת יִכְבֶּה וְיֵלֵךְ מְעַט מְעַט. וְהַטֶּבַע הַקּוֹדֶמֶת תִּתְחַזֵּק וְתָשׁוּב לְקַדְמוּתָהּ וּבֵין כֹּה וָכֹה גַּם עֶסְקוֹ בַּפִלְפּוּל יִכְבֶּה וְיֵלֵךְ מְעַט מְעַט וְלֹא יִרְאֶה אֶת נַפְשׁוֹ טוֹב בַּעֲמָלוֹ. וְאָז יַתְחִיל לְדַלֵּג מִסֵּדֶר לְסֵדֶר חֲדָשִׁים לַבְּקָרִים וְזֶה הוּא גּוֹרֵם גָּדוֹל לְבִטּוּל תּוֹרָה כָּאָמוּר לְמַעְלָה (פרק ג'). הִצַּגְנוּ לְדֻגְמָא פְּגִישַׁת הַטֶּבַע עִם הָרָצוֹן בְּעִנְיָן אֶחָד וּמִמֶּנּוּ יָדִין הַמִּתְבּוֹנֵן בִּשְׁאָרֵי דְּבָרִים לְהִתְחַקּוֹת עֲלֵיהֶם. וּכְבָר הִגַּדְנוּ מֵרֹאשׁ כִּי לֹא בָּאנוּ רַק לְהָעִיר הַמִּתְבּוֹנֵן לֹא לִקְבֹּעַ לוֹ סֵדֶר. אֶפֶס כִּי יָבִיא רַעְיוֹן זֶה בְּכוּר בְּחִינָתוֹ וּלְשָׁקְלוֹ בְּכַף הַמִּשְׁקֹלֶת הַזַּכָּה וְהַבְּרוּרָה. לְהַעֲמִיד סֵדֶר לִמּוּדוֹ עַל תִּלּוֹ. וּלְבַקֵּשׁ לוֹ מוֹעֵצוֹת לְאַמֵּץ הֶחָזָק שֶׁבִּשְׁנֵיהֶם. אַחֲרֵי אֲשֶׁר יִתְבָּרֵר הֵיטֵב עַל יְדֵי הַכָּרָה מַדָּעִית בְּפֶלֶס נָכוֹן וּמֹאזְנֵי צֶדֶק כֹּחַ כָּל אֶחָד מֵהֶם עַד הֵיכָן מַגִּיעַ. וְהַסִּבּוֹת הַחִיצוֹנִיּוֹת בַּעֲלִילוֹת מִצְעָדָיו בְּתֵבֵל אֶת מִי מֵהֶם יַעְזֹרוּ וּמִי מֵהֶם יַפְרִיעוּ. וְאֵיזֶה מֵהֶם מְחֻיָּב בָּהּ בְּיוֹתֵר לְכוֹנֵן עַל יָדָהּ יְדִיעַת תּוֹרָה. וְהַחִיּוּב יְאַלְּצֵהוּ אַף לָכֹף טִבְעוֹ קְצָת עַל יְדֵי הַהֶרְגֵּל. כִּי אִם לֹא זֹאת אֵפוֹא מִי שֶׁהוּא בְּטִבְעוֹ מְפֻלְפָּל וְנוֹחַ לוֹ הַיְּגִיעָה לְחַדֵּשׁ דָּבָר מִלִּלְמֹד לְמִגְמַר. הַנָּכוֹן לוֹ שֶׁלֹּא יִהְיֶה בָּקִי אַף בְּמַסֶּכֶת אַחַת. וְהַדְּבָרִים אֲרֻכִּים וּרְחָבִים מְאֹד. וְעַל זֶה נֶאֱמַר חָכְמַת עָרוּם הָבִין דַּרְכּוֹ. וַחֲכָמֵינוּ זִכְרוֹנָם לִבְרָכָה אָמְרוּ הַשָּׁם אוֹרְחוֹתָיו בָּעוֹלָם הַזֶּה זוֹכֶה וְרוֹאֶה בִּישׁוּעָתוֹ שֶׁל הַקָּדוֹשׁ בָּרוּךְ הוּא:
<h3>פֶּרֶק ח</h3>
<b>בְּבֵאוּר הַמַּפְרִיעַ הַשְּׁמִינִי וְאֵיךְ לְהִתְרַחֵק מִמֶּנּוּ</b>
חֹלֵי הַגּוּף יִכְבַּד חָלְיָם עֲלֵיהֶם לְאֶחָד מִשְּׁנֵי פָּנִים. הָאֶחָד בִּהְיוֹת מַחֲלָתוֹ קַלָּה בְּעֵינָיו מִכְּפִי מַה שֶׁהִיא בֶּאֱמֶת. וְעל כֵּן לֹא יִדְרֹשׁ בָּרוֹפְאִים וּרְפוּאוֹת וּכְבָר הֶאֱרַכְנוּ בָּזֶה בְּפֶתַח אֲמָרֵינוּ בְּחִבּוּר ד"י מ"א. וְהַשֵּׁנִי הוּא הֶפְכּוֹ. כִּי בְּהַאֲרִיךְ אוֹ בְּהַכְבִּד חָלְיוֹ הָעַצְמִיִּי. עוֹד יוֹסִיף עָלָיו. בְּהַחֲזִיקוֹ אֶת עַצְמוֹ לְחוֹלֶה גָּדוֹל יוֹתֵר מִכְּמוֹ שֶׁהוּא בֶּאֱמֶת עַד כִּי יִהְיֶה בְּעֵינֵי עַצְמוֹ רָחוֹק מְאֹד מִתּוֹעֶלֶת וְיִתֵּן נוֹאָשׁ לְמַחֲלָתוֹ. וְזֶה אֲשֶׁר יַכְבִּיד עָלָיו חָלְיוֹ הָעַצְמִיִּי בְּכִפְלַיִם. כֵּן הָעִנְיָן בְּחֹלִי הַנֶּפֶשׁ בְּבָחֲלָה בְּעֵסֶק הַתּוֹרָה הַקְּדוֹשָׁה לְאַחַר מֵהַסִּבּוֹת הַנִּזְכָּרִים בַּפְּרָקִים הַקּוֹדְמִים. אֲשֶׁר אָז נָקֵל לָהּ לְקַבֵּל הָרְפוּאָה. אוּלָם אִם לֹא יִזְדָּרֵז וְהָיָה לְבֶן חַיִל. הִנֵּה יִתָּכֵן לוֹ שֶׁיִּפֹּל בְּחֹלִי הַיֵּאוּשׁ לְדַמּוֹת כִּי כְּבָר רָחוֹק הוּא מֵהָרְפוּאָה. וְזוֹ קָשָׁה לוֹ מִן הָרִאשׁוֹנָה. כִּי הָרִאשׁוֹנָה קַבָּלַת הָרְפוּאָה וְהִיא מִתְרַחֶקֶת מִמֶּנּוּ כָּל מָזוֹר וּתְרוּפָה. וּבִכְגוֹן זֶה הִזְהִירוּ חֲכָמֵינוּ זִכְרוֹנָם לִבְרָכָה בַּמִּשְׁנָה וְאַל תְּהִי רָשָׁע בִּפְנֵי עַצְמְךָ. וּכְבָר הוֹרוּנוּ חֲכָמֵינוּ זִכְרוֹנָם לִבְרָכָה רֹעַ זֶה הָעִנְיָן וְעֹצֶם קִלְקוּלוֹ בְּמִשְׁלֵיהֶם הַנָּאִים. (ירושלמי ברכות פ"ט) אָמַר ר' שִׁמְעוֹן בֶּן לָקִישׁ בִּמְגִלַּת סְתָרִים מָצְאוּ כָּתוּב יוֹם תַּעַזְבֵנִי יוֹמַיִם אֶעֶזְבֶךָּ כוּ' לִשְׁנַיִם שֶׁיָּצְאוּ אֶחָד מִטְּבֶרְיָה וְאֶחָד מִצִּפּוֹרִי כוּ' וּפָגְעוּ זֶה בָּזֶה כוּ' עַד שֶׁהָלַךְ זֶה מִיל וְזֶה. מִיל נִמְצְאוּ רְחוֹקִים זֶה מִזֶּה שְׁנֵי מִילִין. לְאִשָּׁה שֶׁהָיְתָה מַמְתֶּנֶת לְאִישׁ כָּל זְמַן שֶׁהָיָה בְּדַעְתָּהּ לְהִנָּשֵׂא לוֹ הָיְתָה יוֹשֶׁבֶת וּמַמְתֶּנֶת לוֹ. כֵּיוָן שֶׁהִפְלִיג דַּעְתּוֹ מִמֶּנָּהּ אַף הִיא הָלְכָה וְנִשֵּׂאת לְאַחֵר עַד כָּאן לְשׁוֹנוֹ. כִּוְּנוּ בְּמָשָׁל הָאֶחָד לַמִּתְרַפֶּה מִן הַתּוֹרָה מִצַּד אֵיזֶה סִבָּה כְּמוֹ שֶׁהִיא. אֲשֶׁר נָקֵל לִשְׁנֵיהֶם לַחֲזֹר וְלָשׁוּב וּלְהִתְקָרֵב. וְאוּלָם בַּמָשָׁל הַשֵּׁנִי לִמְּדוּנוּ דַּעַת כִּי כַּאֲשֶׁר יֶחֱלֶה בְּיֵאוּשׁ וּבְהַפְלָגַת הַדַּעַת אָז תִּדְמֶה תּוֹרָתוֹ לְאִשָּׁה שֶׁהִפְלִיג הָאִישׁ דַּעְתּוֹ מִמֶּנָּה. אֲשֶׁר בְּהִנָשֶׂאָהּ לְאַחֵר נֶאֶסְרָה עָלָיו. וְכִמְעַט רָחוֹק שֶׁיַּשִּׂיגָהּ (כִּי אִם עַל יְדֵי גֵּרוּשִׁין אוֹ מִיתָה שֶׁהֲרֵי הָרִאשׁוֹן עֲדַיִן לֹא נָשְׂאָה רַק שֶׁהָיְתָה מְמַתֶּנֶת עָלָיו לְהִנָּשֵׂא לוֹ) כִּי הַמַּחֲלָה הַנִּתְלֵית בַּכּוֹזֵב הָרַעְיוֹן קָשֶׁה לְקַבֵּל תּוֹעֶלֶת הָרְפוּאוֹת. וְהַנָּבִיא אוֹמֵר (יחזקאל ל"ג) כֵּן אֲמַרְתֶּם לֵאמֹר כִּי פְשָׁעֵינוּ וְחַטֹּאתֵינוּ עָלֵינוּ וּבָם אֲנַחְנוּ נְמַקִּים וְאֵיךְ נִחְיֶה וְגוֹ' שׁוּבוּ שׁוּבוּ מִדַּרְכֵיכֶם הָרָעִים. וּכְבָר כָּתַב ה' יִתְבָּרֵךְ בְּתוֹרָתוֹ לֵאמֹר כִּי הַמִּצְוָה הַזֹּאת לֹא נִפְלֵאת הִיא מִמְּךָ וְלֹא רְחֹקָה הִיא לֹא בַשָּׁמַיִם הִיא וְגוֹ'. וְלֹא מֵעֵבֶר לַיָּם הִיא וְגוֹ'. כִּי קָרוֹב אֵלֶיךָ הַדָּבָר מְאֹד בְּפִיךָ וּבִלְבָבְךָ, לַעֲשׂוֹתוֹ וְעַיֵּן ד"י מ"א פ"ז:
אָמְנָם עִנְיַן הַמַּחֲלָה הַזֹּאת מִתְחַלֵּק לְכַמָּה גְּדָרִים. יֵשׁ אֲשֶׁר יַטְעֶנּוּ יִצְרוֹ לְהַכְבִּיד חָלְיוֹ בְּעֵינָיו כִּי לֹא יַגִּיעַ עוֹד חַס וְשָׁלוֹם לִדְבֵקוּת הַתּוֹרָה. וְאַךְ שָׁוְא יְצָרֵף עַצְמוֹ לְהִתְגַּבֵּר נֶגֶד טִבְעוֹ הַמֻּשְׁחָת וְכָאָמוּר. וְיֵשׁ אֲשֶׁר לֹא יִכְבַּד חָלְיוֹ כָּל כָּךְ מִבְּלִי לָגֶשֶׁת כְּלָל אֶל שְׁקִידַת הַתּוֹרָה. אֶפֶס יַשִּׁיאֶנּוּ יִצְרוֹ לְבַל יַשְׂגִּיב כֹּחוֹתָיו לְמִגְמַר וּלְאוֹקְמֵי גִּרְסָא לִהְיוֹת בָּקִי בַּשַּׁ"ס אוֹ בַּפּוֹסְקִים. וְיֹאמַר לוֹ מַה תְּבַקֶּשׁ לְךָ גְּדוֹלוֹת לַעֲשׂוֹת לְךָ מִשּׁוּט בָּזֶה הַיָּם הַגָּדוֹל וּרְחַב יָדַיִם וְלָמָּה תִּתְפָּאֵר לַעֲבֹר בֵּין מִשְׁבְּרֵי יָם הַמַּיִם הָאַדִּירִים הָאֵלֶּה. בָּחוֹן נָא כֹּחַ זִכְרוֹנְךָ וְהַגֵּד אִם יָדַעְתָּ מַה שֶּׁלָּמַדְתָּ עַד כֹּה. וַאֲנַן כִּי אֶצְבְּעָתָא בְּבִירָא לְשִׁכְחָה (ערובין) וְאֵיךְ תִּתְבָּרֵךְ בִּלְבָבְךָ כִּי תִּתְקַיֵּם בְּיָדְךָ [וְעָלָיו אָמַר שְׁלֹמֹה רָאמוֹת לֶאֱוִיל חָכְמוֹת]: וְיֵשׁ אֲשֶׁר יָבֹא הַיֵּצֶר לְהַקְטִין בְּעֵינֵי הָאָדָם רוּחַ בִּינָתוֹ לְבַל יַעֲסֹק בְּפִלְפּוּלָא דְּאוֹרַיְתָא דְקוּבְּ"ה חַדֵי בֵיהּ (זוה"ק ויחי רמ"ג) בְּאָמְרוֹ אַל תְּהַלֵּךְ בִּגְדוֹלוֹת וְנִפְלָאוֹת מִמְּךָ. דַּי לְךָ בַּהֲבָנַת פְּשׁוּטָן שֶׁל דְּבָרִים. וּמִי יוֹדֵעַ אִם לֹא כָּל בִּנְיָנְךָ אֲשֶׁר תִּבְנֶה יַעֲלֶה שׁוּעָל וּפָרַץ חוֹמַת אַבְנֵיהֶם. דַּעַת הָאָדָם קָצְרָה. רוּחַ מִבִּינָתוֹ דַּל. אִם הָרִאשׁוֹנִים כְּמַלְאָכִים כוּ' לִבָּן שֶׁל רִאשׁוֹנִים כְּפִתְחוֹ שֶׁל אוּלָם כוּ' וְאָנוּ בִּמְלֹא נֶקֶב מַחַט סִדְקִית. וּכְשֶׁתַּעֲסֹק בָּזֶה תִּשָּׁאֵר נָעוּר מִזֶּה וּמִזֶּה [וְעַל זֶה נֶאֱמַר (משלי י') מְחִתַּת דַּלִּים רֵישָׁם]: וְיֵשׁ אֲשֶׁר יְסִיתֶנּוּ יִצְרוֹ לִהְיוֹת רוֹאֶה אֶת הַנּוֹלָד מִיַּלְדֵי יוֹם יוֹם אֵיךְ לֹא יִבָּצְרוּ הַמִּכְשׁוֹלוֹת מִמִּקְרֵי הָעוֹלָם וַעֲבוֹתוֹת הֶעָמָל לְסַבֵּךְ בָּהּ הָאָדָם בְּמֶשֶׁךְ זְמַנּוֹ הַשּׁוֹקֵט. וְכַאֲשֶׁר יִרְצֶה לְקַשֵּׁר אֶת עַצְמוֹ עַל מֶשֶׁךְ קָבוּעַ לְמִגְמַר וּלְמִסְבַּר וּלְאוֹקְמֵי גִּרְסָא. יַעֲנֶה וְיֹאמַר לוֹ מִי הִבְטִיחֲךָ עַל הַשַּׁלְוָה בּוֹ. וּמִי עָשָׂה חוֹזֶה לְמִקְרֵי הָעוֹלָם וְשָׂם חוֹל גְּבוּל לְיַּם הַטְּרָדוֹת. לְבַל יַעֲבֹר שׁוט שׁוֹטֵף וּלְבַל יִשְׁטֹפוֹ סֵתֶר מַיִם. אִם בַּתּוֹרָה חָשְׁקָה נַפְשְׁךָ בִּין תָּבִין אֶת אֲשֶׁר לְפָנֶיךָ יוֹם יוֹם. וּכְבָר נֶאֱמַר (משלי כ"ז) אַל תִּתְהַלֵּל בְּיוֹם מָחָר כִּי לֹא תֵדַע מַה יֵּלֶד יוֹם [וְעָלָיו אָמַר שְׁלֹמֹה (משלי י') וּפִי אֱוִיל מְחִתָּה קְרֹבָה]. בְּדִמְיוֹנוֹת וּטְעָנוֹת אֵלֶּה וְכָאֵלֶּה יָבֹא הַיֵּצֶר לִמְסֹךְ בְּקֶרֶב הָאָדָם רוּחַ הָרִפְיוֹן מֵעֲסֹק בַּתּוֹרָה בִּשְׁקִידָה. אוֹ לְפַתּוֹת שֶׁלֹּא יִפְנֶה לְתַכְלִיּוֹת יְקָרִים לַהֲגוֹת בָּהּ בְּאֹפֶן נַעֲלֶה וְנִרְצֶה בִּסְדָרִים נְכוֹנִים:
וְאוּלָם לְהִמָּלֵט מִמַּחֲלָה הַנּוֹאָשָׁה הַלָּזוֹ שְׁתַּיִם הֵנָּה אֲרֻכוֹת תּוֹעָלוֹתֶיהָ. <b>א.</b> לְהִתְחַקּוֹת הֵיטֵב וְלִקְבֹּעַ בְּשִׂכְלוֹ כִּי כָּל זֶה וְכַיּוֹצֵא בָּזֶה הֵן הֵמָּה פִּתּוּיֵי הַיֵּצֶר וְתַחְבּוּלוֹתָיו מְזִמָּה. לְהַסִּיעַ אֶת הָאָדָם מתַּלְמוּד תּוֹרָה וְלַהֲדִיחוֹ מֵהַצְלָחָתָהּ. בְּכָל מִינֵי הִרְהוּרִים רָעִים וּמַפְסִידִים שֶׁיְּכוֹלִים לְהִמָּצֵא. וְצָרִיךְ שֶׁתְּהֵא דַּעְתּוֹ נְכוֹנָה וּבְטוּחָה. כִּי ה' יָהֵב חָכְמְתָא לְחַכִּימִין. וְכִי אַךְ רוּחַ עִוְעִים מָסַךְ הַיֵּצֶר בְּקִרְבּוֹ. וְשֵׂכֶל הָאָדָם קָרוֹב לְהַטְעוֹת וּלְהַגְדִּיל חֶסְרוֹנוֹתָיו בְּמָקוֹם שֶׁצָּרִיךְ עַד כִּי יֹאמַר נוֹאָשׁ. וּרְאֵה נָא וְהִתְבּוֹנֵן מִגְדּוֹל הַנְּבִיאִים וְרִאשׁוֹן לְקַבָּלַת הַתּוֹרָה מִפִּי הַגְּבוּרָה. אָמְרוּ זִכְרוֹנָם לִבְרָכָה עָלָיו (מ"ר) שֶׁכָּל אַרְבָּעִים יוֹם שֶׁלָּמַד הַתּוֹרָה הָיָה לֹמֵד וְשׁוֹכֵחַ עַד שֶׁבְּיוֹם הָאַרְבָּעִים נְתָנָהּ לוֹ הַקָּדוֹשׁ בָּרוּךְ הוּא בְּמַתָּנָה וִידָעָהּ כֻּלָּהּ. לְהוֹרוֹת לַדּוֹרוֹת כִּי אַחַר הַיְגִיעָה וְהַצַּעַר תָּבוֹא הַשַּׁלְוָה וְהַשִּׂמְחָה בְּהַשָּׂגָתָהּ. וְאָמְרוּ (ע"ז י"ט) עוּלָא רָמֵי כְּתִיב שְׁתֵה מַיִם מִבּוֹרֶךָ וּכְתִיב וְנוֹזְלִים מִתּוֹךְ בְּאֵרֶךָ אֶלָּא מִתְּחִלָּה מִבּוֹרְךָ וְלִבְסוֹף מִתּוֹךְ בְּאֵרֶךָ. (ושם) אָמַר רָבָא לְעוֹלָם לִיגְרַס אִינַשׁ אַף עַל גַּב דְּמַשְׁכַּח. וְכָל עוֹד שֶׁיַּרְבֶּה לְהִתְבּוֹנֵן וּלְהִתְבָּרֵר כִּי כָּל הִסְתַּבְּכוּת רַעְיוֹנָיו אַךְ יַלְדֵי הַיֵּצֶר הֵמָּה. תַּעֲלֶה לוֹ אֲרֻכָה מִמַּחֲלָתוֹ זוֹ הַמַּכְבֶּדֶת חָלְיוֹ בְּרַעְיוֹנוֹ יוֹתֵר מִכְּפִי מַה שֶּׁהִיא. (ועי' בארך לעיל פרק ג'). <b>ב.</b> לְהִשְׁתַּדֵּל לִרְאוֹת בְּזוּלָתוֹ אֲנָשִׁים קְטַנֵּי הַשֵּׂכֶל. קִצְרֵי יַד הַזִּכָּרוֹן. כַּמָּה הוֹעִילָה לָהֶם שְׁקִידָתָם. וְאֵיךְ עָלוּ בְּמַעֲלוֹת אֲשֶׁר לֹא שְׂעָרוּם מַכִּירֵיהֶם מִתְּחִלָּה. עַל יְדֵי אֲשֶׁר כָּפוּ רוּחַ תַּאֲוָתָם אֶל הַתּוֹרָה וְסָבְלוּ נִסְיוֹנוֹת בִּכְבִישַׁת יִצְרָם. וְיוֹכִיחַ מִמַּרְאֵה עֵינָיו וּמִמַּשְׁמַע אָזְנָיו כִּי אֵין הַפַּרְגּוֹד נִנְעָל בִּפְנֵי שׁוּם אָדָם: כש"כ רָאוּי לוֹ לָאָדָם לְהִשְׁתַּדֵּל בְּעוֹלָמוֹ לְהַגִּיעַ לְמַעֲלוֹת גְּדוֹלוֹת לְתוֹרָה וְלִתְעוּדָה שֶׁיִּתְקַיֵּם בּוֹ מַאֲמָרָם זִכְרוֹנָם לִבְרָכָה (ב"ב פ"ק) אַשְׁרֵי מִי שֶׁבָּא לְכָאן וְתַלְמוּדוֹ בְּיָדוֹ, וּבְרַבָּה קֹהֶלֶת זַבְדִּי בֶּן לֵוִי אִיתְחֲמֵי לֵיהּ בְּחֶלְמָא בְּנֵי אָדָם פְּנֵיהֶם נְמוּכוֹת בְּנֵי אָדָם פְּנֵיהֶם זְקוּפוֹת. אֵלּוּ אֵין תַּלְמוּדָן בְּיָדָן אֵלּוּ תַּלְמוּדָן בְּיָדָן. וְכֵן לְחַדֵּד שִׂכְלוֹ וּלְיַשְּׁרוֹ לְחַדֵּשׁ חִדּוּשִׁין בְּאוֹרַיְיתָא. שֶׁגָּדוֹל עִנְיָנוֹ מְאֹד כְּמוֹ שֶׁכָּתַב רַבֵּנוּ בְּנֶפֶשׁ הַחַיִּים שַׁעַר ד' פי"ב. וְאִיתָא בְּיַלְקוּט (שופטים רמז מ"ט) וְכָל מִי שֶׁמְּחַדֵּשׁ דִּבְרֵי תּוֹרָה עַל פִּיו דּוֹמֶה כְּמִי שֶׁמַּשְׁמִיעִים אוֹתוֹ מִשָּׁמַיִם וְאוֹמְרִים לוֹ כָּךְ אָמַר הַקָּדוֹשׁ בָּרוּךְ הוּא בְּנֵה לִי בַּיִת שֶׁשָּׂכָר גָּדוֹל שֶׁלּוֹ הוּא שֶׁנֶּאֱמַר יִבְחַר אֱלֹהִים חֲדָשִׁים. וְרָאוּי לוֹ לְעוֹרֵר אֶת נַפְשׁוֹ לָזֶה עַל יְדֵי הַמַּעֲשִׂים הַכְּתוּבִים בְּסִפְרֵי הַנְּבִיאִים וְהַמַּאֲמָרִים הַנִּזְכָּרִים בְּאַגָּדוֹת חֲכָמֵינוּ זִכְרוֹנָם לִבְרָכָה <sup class="footnote-marker">25</sup><small class="footnote"><small>וְאָמַר (קהלת ז, טז יז) אַל תְּהִי צַדִּיק הַרְבֵּה וְגוֹ, אַל תִּרְשַׁע הַרְבֵּה וְגוֹ׳. כִּי כְּמוֹ שֶׁהָרֶשַׁע הוּא רַע, כֵּן לִפְרֹז עַל מִדַּת הַצֶּדֶק בְּמָקוֹם שֶׁאֵין רָאוּי, אֵין טוֹב, כְּמוֹ שֶׁהֶאֱרִיךְ בָּזֶה בִּ מְסִלַּת יְשָׁרִים, פֶּרֶק כ, וִיבֹאַר בָּזֶה מַאֲמָרָם זִכְרוֹנָם לִבְרָכָה (ברכות סא, א) אָמַר ר' יְהוּדָה אָמַר רב יֵצֶר הָרָע דּוֹמֶה לִזְבוּב, וְיוֹשֵׁב עַל שְׁנֵי מַפְתְּחוֹת הַלֵּב, שֶׁנֶּאֱמַר (שם י, א) זְבוּבֵי מָוֶת יַבְאִישׁ יַבִּיעַ שֶׁמֶן רוֹקֵחַ. וְהִנֵּה מַה שֶּׁהַיֵּצֶר דּוֹמֶה לִזְבוּב, מְבֹאָר בַּמִּקְרָא שֶׁהֵבִיא אוּלָם מַה שֶּׁאָמַר שֶׁיּוֹשֵׁב עַל שְׁנֵי מַפְתְּחוֹת הַלֵּב, צָרִיךְ הִתְבּוֹנְנוּת אַיֵּה אֵפוֹא מְבֹאָר כֵּן בַּכָּתוּב שֶׁהֵבִיא? אוּלָם לְפִי הָאָמוּר הִנֵּה יָדוּעַ, כִּי הַטּוֹב הוּא בְּיָמִין וְהָרַע בִּשְׂמאל, כְּמוֹ שֶׁכָּתוּב (קהלת י, ב) לֵב חָכָם לִימִינוֹ וְלֵב כְּסִיל לִשְׂמֹאלוֹ, וְאָמְרוּ זִכְרוֹנָם לִבְרָכָה (תנחומא שמות, יח) אֵלּוּ מַיְמִינִים לְכַף זְכוּת וְאֵלּוּ מַשְׂמְאִילִים לְכַף חוֹבָה וּשְׁנֵי מַפְתְּחוֹת הַלֵּב הֵם בִּשְׁנֵי הַצְּדָדִים, יָמִין וּשְׂמֹאל, וְיִתָּכֵן לַיֵּצֶר לְהַכְשִׁילוֹ בְּאֶחָד מִשְּׁנֵי הַפָּנִים אוֹ לְהַבְאִישׁ רֵיחוֹ בְּקִלְקוּל הָרַע בַּחֲלַל הַשְּׂמֹאל, אוֹ לְהַפְרִיז עַל הַטּוֹב יוֹתֵר מֵהַנָּכוֹן בַּחֲלַל הַיָּמִין. וְהָרִאשׁוֹן נְכַנֶּה בְּתֹאַר יַבְאִישׁ, כִּי מַבְאִישׁ רֵיחַ הָאָדָם בְּמַעֲשָׂיו הַמְכֹעָרִים, וְהַשֵּׁנִי נְכַנֶּה בְּתֹאַר יַבִּיעַ, כִּי הוּא נוֹבֵעַ וְעוֹלֶה כְּמַשְׁקֶה הַתּוֹסֶסֶת בְּהִתְקַלְקְלָהּ, כֵּן יַפְרִיז וְיִצְטַדֵּק יוֹתֵר מִדַּי, אַךְ לְקַלְקֵל. וְיִהְיֶה לְפִי זֶה בֵּאוּר הַכָּתוּב, כִּי שְׁנֵי זְבוּבֵי מָוֶת יֵשׁ הָאֶחָד נִכְלָל בְּאַל תִּרְשַׁע, וְהַשֵּׁנִי בְּאַל תִּצְדַּק הַרְבֵּה הִנֵּה הָאֶחָד יַבְאִישׁ וְהַשֵּׁנִי יַבִּיעַ שֶׁמֶן הָרוֹקֵחַ. וּבָזֶה מָצְאוּ דִּבְרֵי רב מָקוֹם לִלְמד, שֶׁהַיֵּצֶר יוֹשֵׁב עַל שְׁנֵי מַפְתְּחוֹת הַלֵּב, שְׂמָאלִי וִימָנִי, הַנִּכְלָלִים וּמְבֹאָרִים בִּשְׁנֵי הַתְּאָרִים יַבְאִישׁ וְיַבִּיעַ, וְהוּא מְבֹאָר.</small></small> הַמִּתְיַחֲסִים לָזֶה. אוֹ מֵרְאוֹת עֵינָיו בְּאַנְשֵׁי דּוֹרוֹ וּכְמוֹ שֶׁנֶּאֱמַר הוֹלֵךְ אֶת חֲכָמִים יֶחְכָּם. ה' יָאֵר עֵינֵינוּ בִּמְאוֹר תּוֹרָתוֹ וְיָבִין לִבֵּנוּ לִשְׁקִידָתָהּ. וִיקֻיַּם בָּנוּ בַּקָּשַׁת נְעִים זְמִירוֹת יִשְׂרָאֵל פָּנֶיךָ הָאֵר בְּעַבְדֶּךָ וְלַמְּדֵנִי אֶת חֻקֶּיךָ וְאָמַר אַךְ טוֹב וָחֶסֶד יִרְדְּפוּנִי כָּל יְמֵי חַיָּי וְשַׁבְתִּי בְּבֵית ה' לְאֹרֶךְ יָמִים:
<h3>פֶּרֶק הַתִּיכוֹן</h3>
כְּמוֹ שֶׁבְּרֹב הַדְּבָרִים יִמְצָא אֶמְצָעִי הַמְתַוֵּךְ בֵּין שְׁנֵי הַקְּצָווֹת כְּמוֹ שֶׁחָשְׁבוּ הַטִּבְעִיִּים בְּסוּגֵי הַדְּצַח"ם הָאַלְמֻגִּים בֵּין הַדּוֹמֵם וְהַצּוֹמֵחַ. וְכֵן בְּכֻלָּם. כֵּן נִמְצָא בְּמַצַּב הָאָדָם וַעֲלִילוֹת מִצְעָדָיו אֶמְצָעִי הַמִּתְמַצֵּעַ בֵּין עֲמֵלֵי תּוֹרָה וְשׁוֹקְדֶיהָ. וּבֵין סוֹחֲרֵי אֶרֶץ הַקּוֹבְעִים לָהּ עִתִּים. וְהֵם הַבָּנִים הַסְּמוּכִים עַל שֻׁלְחַן אֲבִיהֶם אוֹ זוּלָת. בִּרְאוֹתָם כִּי קֶצֶב סִפּוּקָם יָכְלָה וַיֵּלֶךְ בְּמֶשֶׁךְ הַיָּמִים יַחְתְּרוּ לָהֶם עֵסֶק וּמַשָּׂא וּמַתָּן אוֹ אֻמָּנוּת לְכַלְכֵּל בּוֹ מֶשֶׁךְ יְמֵי חֶלְדָּם דֵּי מַחְסוֹרָם וְסִפּוּקָם. וְהֵכִינוּ אֵת אֲשֶׁר יִבְחֲרוּ בְּטֶרֶם יִשְׂתָּרְגוּ עֲלֵיהֶם עֲבוֹתוֹת הַהוֹצָאָה. בְּעוֹד לַחְמָם וּפַת בָּגָם נִתַּן לָהֶם מֵאֵת הוֹרֵיהֶם. וְהִנָּם יוֹצְאִים בָּזֶה מִגֶּדֶר חוֹבְשֵׁי בֵּית הַמִּדְרָשׁ כִּי כְּבָר הִכְנִיסוּ צַוָּארָם בַּעֲמַל הַפַּרְנָסָה. וְאוּלָם לְגֶדֶר עוֹסְקִים מַמָּשׁ לֹא בָּאוּ. יַעַן אֵין חֶסְרוֹנָם שֶׁל עַכְשָׁיו מְבִיאָם לָזֶה. וְאֵינָם מֻכְרָחִים כָּל כָּךְ לִשְׁקֹעַ הַרְבֵּה בְּעִסְקֵיהֶם:
וְאוּלָם כְּמוֹ שֶׁמֵּכִין לוֹ דֶּרֶךְ לְסִפּוּק צְרָכָיו בָּעוֹלָם הַזֶּה. כֵּן צָרִיךְ לִקְבֹּעַ מַסְמְרִים לְבַל יִתֵּן הָעוֹלָם מִגְרָעוֹת בְּתוֹרָתוֹ שֶׁלָּמַד עַד כֹּה לִפְרֹשׁ הֵימֶנָּה חָלִילָה מִכָּל וְכָל. וְיָכִין לוֹ דַּרְכּוֹ לַעֲסֹק בָּהּ כְּכָל הַכָּתוּב בַּמַּאֲמָר הַבָּא וּמֵחֲמַת זֶה יִהְיֶה גַּם מַשָּׂאוֹ וּמַתָּנוֹ בֶּאֱמוּנָה עִם כָּל אָדָם. וְלֹא יִהְיֶה חַס וְשָׁלוֹם בִּכְלַל שָׁנָה וּפֵרֵשׁ. וְאָמְרוּ בְּמִדְרָשׁ שׁוֹחֵר טוֹב (משלי י"ח) לֹא יֹאמַר אָדָם הוֹאִיל וְנִתְחַכַּמְתִּי בַּתּוֹרָה בַּתְּחִלָּה אֵלֵךְ מֵעַכְשָׁיו כוּ' וּמַהוּ שֶׁיּוֹעִילֶנּוּ. דִּבְרֵי תּוֹרָה שֶׁנִּמְשְׁלוּ כְּחַיִּים. וְהֶחָכָם אֲשֶׁר עֵינָיו בְּרֹאשׁוֹ יָשִׂים אֹרְחוֹתָיו נֹכַח פָּנָיו בְּמַה שֶּׁעָתִיד לִהְיוֹת וְלַעֲבֹר עָלָיו. וּלְהָכִין עַצְמוֹ לְמִלְחֶמֶת הַיֵּצֶר הַמַּפְרִיעוֹ מֵעֵסֶק הַתּוֹרָה בְּשָׁעָה שֶׁעֲדַיִן אֵינוֹ צָרִיךְ לָהּ כָּל כָּךְ. בִּהְיוֹת שְׁעָתוֹ חָפְשִׁית אֶצְלוֹ וּכְלֵי מַפְּצֵי הַתּוֹרָה וְהַיִּרְאָה עֲרוּכִים וּשְׁמוּרִים בְּיָדוֹ. יִלְטוֹשׁ אוֹתָם יַחְגְּרֵם עַל מָתְנָיו וַתּוֹשַׁע לוֹ יָמֵינוּ אַף זְרוֹעוֹ תְּאַמְּצֵנוּ לִהְיוֹת דִּבְרֵי תּוֹרָה אֶצְלוֹ כַּדָּרְבֹנוֹת וּכְמַסְמְרוֹת נְטוּעִים. לֶהֱגוֹת בָּהֶם. וְלֹא יַמְשִׁיכֵהוּ מֵהֶם כָּל טוֹרֵד. אַף בְּעִתִּים יָבוֹאוּ בִּהְיוֹתוֹ אָז מֻכְרָח לְעִסְקֵי פַּרְנָסָתוֹ. וְעַד זִקְנָה וְשֵׂיבָה אֵלֶיהָ תְּשׁוּקָתוֹ. וִיקַיֵּם בְּעַצְמוֹ מִקְּרָא בַּבֹּקֶר זְרַע אֶת זַרְעֶךָ וְלָעֶרֶב אַל תַּנַּח יָדֶךָ כְּמוֹ שֶׁדְּרָשׁוּהוּ זִכְרוֹנָם לִבְרָכָה לָמַד אָדָם תּוֹרָה בְּיַלְדוּתוֹ יִלְמֹד תּוֹרָה בְּזִקְנוּתוֹ. וּבְשׁוֹחֵר טוֹב (משלי י"ג) לָמַד אָדָם בְּנַעֲרוּתוֹ וּשְׁכָחָהּ. אִם אֵינוֹ מַחֲזִירָהּ. הַקָּדוֹשׁ בָּרוּךְ הוּא מְחַסְּרוֹ מִטּוּבָהּ שֶׁבְּגַן עֵדֶן לֶעָתִיד לָבוֹא וְאוֹמֵר לוֹ הוֹאִיל וְחִסַּרְתָּ עַצְמְךָ מִדִּבְרֵי תּוֹרָה בָּעוֹלָם שֶּׁהָיִיתָ בּוֹ אַף אֲנִי מְחַסֶּרְךָ מִן הַטּוֹבָה שֶׁצָּפַנְתִּי לַצַּדִּיקִים לֶעָתִיד לָבוֹא. וְעַל זֶה נֶאֱמַר טוֹב אַחֲרִית דָּבָר מֵרֵאשִׁיתוֹ כְּלוֹמַר אִם בְּרֵאשִׁיתוֹ יָשִׂים לוֹ יְסוֹדוֹת חֲזָקִים יְקַוֶּה לְאַחֲרִית וְתִקְוָה טוֹבָה. וּבֶאֱמֶת כְּמוֹ שֶׁצָּרִיךְ הָאָדָם לְמַהֵר עַל הַתְּשׁוּבָה כִּי לֹא יֵדַע אֶת עִתּוֹ וּכְּמוֹ שֶׁאָמְרוּ זִכְרוֹנָם לִבְרָכָה יָשׁוּב הַיּוֹם שֶׁמָּא יָמוּת לְמָחָר. כֵן צָרִיךְ לָשׂוּם עֵצוֹת כַּאֲשֶׁר יוֹאֵל ה' וְיִתֵּן לוֹ חַיִּים. שֶׁלֹּא יְהַלֵּךְ בּוֹ מַהֲלַךְ הַקִּלְקוּל כְּשֶׁלֹּא תִּקְדַּם לוֹ הֲבָנָה וְעֵצָה. וּכְמוֹ שֶׁצָּרִיךְ לְהָכִין לוֹ צֵידָה פֶּן יִהְיֶה קָרֻא לֵילֵךְ בְּגֵיא צַלְמָוֶת. כֵּן צָרִיךְ לַעֲשׂוֹת לוֹ יְסוֹדוֹת לְבַל יִתֵּן לוֹ הַזְּמַן וְהַמִּקְרִים מִגְרָעוֹת בַּעֲבוֹדָתוֹ. וְעִוּוּת בִּשְׁקִידַת תּוֹרָתוֹ בַּחַיִּים חַיָּתוֹ. וְתֵדַע וְתַשְׂכִּיל כִּי פַחַד הַמָּוֶת גּוֹרֵם הַחֲרָטָה עַל מַה שֶּׁעָבַר מֵהַקִּלְקוּל. וּפַחַד הַסִּבּוֹת בְּהֶמְשֵׁךְ הַחַיִּים גּוֹרֵם לָשׂוּם לֵב עַל מַה שֶׁעָתִיד לְהִתְקַלְקֵל. וְיָדוּעַ כִּי הַחֲרָטָה עַל הֶעָבָר קַל. מֵהַיְשִׁיר הַדֶּרֶךְ עַל לְהַבָּא. וְהָעֵד כִּי הַחֲרָטָה מְצוּיָה אַף בָּרַבִּים הַחוֹטְאִים. וְתִקּוּן הֶעָתִיד בְּתַכְלִית רָחוֹק אַף בְּכַמָּה מֵהַשָּׁבִים. וּכְפִי הַצֹּרֶךְ אֲשֶׁר יִכְבַּד עֲשׂוֹת דָּבָר מִדָּבָר. כֵּן צָרִיךְ וּמֻכְרָח לְהִתְאַזֵּר יֶתֶר עֹז לְעוֹדְדוֹ. וְלָזֹאת אֵפוֹא יֵשׁ לָשִׁית עֵצוֹת בְּיוֹתֵר לִגְדֹּר פְּרָצוֹת הַסִּבּוֹת שֶׁיָּבוֹאוּ בֶּעָתִיד בְּחַיָּיו. לַאֲשֶׁר קָשֶׁה מְאֹד לְכוֹנֵן עִנְיְנֵיהֶם. וּלְהַיְשִׁיר אֹרְחוֹתָיו לְבַל יִטֶּה אֲשׁוּרָיו: וְאוּלָם בְּהִתְיַצְבוֹ עַל דֶּרֶךְ טוֹב. וּבְעַד סִבּוֹת הָעוֹלָם יַעֲשֶׂה חוֹזֶה. בְּעוֹד יֵשׁ לְאֵל יָדוֹ. בְּטֶרֶם בָּנָה עָלָיו הַזְּמַן וְהִקִּיפָהוּ רֹאשׁ וּתְלָאָה. הִנֵּה חֵפֶץ ה' בְּיָדוֹ יַצְלִיחַ. לְהִתְאַשֵּׁר בְּכָל יָמָיו בְּעֵסֶק הַתּוֹרָה הַקְּדוֹשָׁה. כִּי יַעֲבֹר אַחַר כָּךְ בְּמֵי הַטְּרָדוֹת לֹא יִשְׁטְפוּהוּ וְכִי יֵלֵךְ בְּמוֹ אֵשׁ הַמִּקְרִים לֹא יִכָּוֶה כִּי צִנָּה וְסֹחֵרָה אֲמִתּוֹ. יַעֲסֹק בְּפַרְנָסָתוֹ בְּשִׂמְחַת לֵבָב בְּתִתּוֹ מָקוֹם לִקְבֹּעַ עֵת גַּם לְלִמֻּד תּוֹרָה: וְכַמָּה צָרִיךְ הָאָדָם לְהִשְׁתַּדֵּל בִּמְלֶאכֶת הַחִנּוּךְ וּלְהַקְדִּים פְּנֵי הַסִּבּוֹת בְּטֶרֶם תָּבֹאנָה. הֲלֹא תִּרְאֶה כַּמָּה יִתְחַנְּכוּ אַנְשֵׁי הַצָּבָא לִלְמֹד טַכְסִיסֵי מִלְחָמָה. יְקַלְקֵל בַּחִצִּים יַבְרִיק חַרְבּוֹ יִדְרֹךְ קַשְׁתּוֹ כְּהִלָּחֲמוֹ בְּיוֹם קְרָב אֶת צַר וְאוֹיֵב. יִלְמֹד לִרְדֹּף אַף לָנוּם. לִירוֹת אַף לְהַפֵּךְ יַד. וְאִם תֶּחְסַר לוֹ יְדִיעָה אוֹ אִמּוּן. תִהְיֶה זֹאת לוֹ לְפוּקָה בַּקְּרָב. אַף לִפֹּל חָלָל לִפְנֵי שׂוֹנְאוֹ. וְאֵיךְ לֹא יְחַנֵּךְ הָאָדָם אֶת עַצְמוֹ לְמִלְחֶמֶת תְּנוּפָה עִם יִצְרוֹ לְבַל יִפֹּל שֶׁבִי בְּיָדוֹ. לְבַל יַכֶּנּוּ חָלָל בְּלִי שׂוּם לֵב לְבַל יְצוּדֶנּוּ לְמַדְחֵפֹת וְיִתְעַלֵּל בּוֹ. בְּטֶרֶם הִכְשִׁיל כֹּחוֹ בִּתְלָאוֹת. בְּטֶרֶם הֻכָּה בַּסַּנְוֵרִים וְיִלְאֶה לִמְצֹא פֶּתַח תִּקְוָה. ה' יְרַחֵם. וּרְאֵה נָא מָה שֶׁיֵּשׁ בֵּין שְׁנֵי הָעִנְיָנִים. כְּלוֹמַר בֵּין הַמִּלְחָמָה הַחִיצוֹנָה וְהַפְּנִימִית. הַחִיצוֹנָה יִתָּכֵן שֶׁלֹּא תָּקוּם וְלֹא תִהְיֶה. וְכָל יְגִיעַת הַחִנּוּךְ בָּהּ אֵינוֹ אֶלָּא בְּדַאֲגַת הַסָּפֵק פֶּן יִקְרָאֶנּוּ מִלְחָמָה. וְהַפְּנִימִית בְּרוּרָה כְּמוֹ שֶׁכָּתוּב צוֹפֶה רָשָׁע לַצַּדִּיק וּכְמוֹ שֶׁבֵּאֲרוּהוּ חֲכָמֵינוּ זִכְרוֹנָם לִבְרָכָה עַל הַיֵּצֶר הָרַע. הַחִיצוֹנָה אֵינֶנָּה כִּי אִם בִּזְמַן מֵהַזְּמַנִּים וּבְמָקוֹם מֵהַמְּקוֹמוֹת. וְהַפְּנִימִית בְּכָל מָקוֹם וּבְכָל זְמַן בְּכָל פִּנּוֹת אֲשֶׁר הוּא פּוֹנֶה. כִּי כָּל עִנְיָנֵי הָעוֹלָם נִסְיוֹנוֹת הֵם לוֹ. אִם לֹא יִתְאַמֵּץ יִפֹּל. וְאִם יִתְחַזֵּק יִתְעוֹדֵד. הַחִיצוֹנָה לֹא יוֹעִיל חִנּוּכָהּ כִּי אִם עַל הַיְכֹלֶת בְּשָׁעָה שֶׁיִּצְטָרֵךְ. וְהַפְּנִימִית תּוֹעֶלֶת חִנּוּכָהּ לְשֶׁלֹּא יִצְטָרֵךְ. כִּי בְּשָׁעָה שֶׁמִּתְחַנֵּךְ וְכוֹבֵשׁ אֶת יִצְרוֹ בְּנִסְיוֹנוֹת קְטַנִּים. הִנֵּה זֶה בְּעַצְמוֹ מוֹעִיל לוֹ לְבַל יִשְׂתָּרְגוּ עָלָיו מִלְחָמוֹת גְּדוֹלוֹת. הַחִיצוֹנָה חֵפֶץ ה' בָּהּ הָעִקָּר וְסִבַּת יְכָלְתּוֹ טְפֵלָה לוֹ כְּמוֹ שֶׁכָּתוּב כִּי לֹא בְכֹחַ יִגְבַּר אִישׁ וְנֶאֱמַר שֶׁקֶר הַסּוּס לִתְשׁוּעָה וּבְרֹב חֵילוֹ לֹא יְמַלֵּט. וְהַפְּנִימִית הִשְׁתַּדְּלוּת הָאָדָם בָּהּ הָעִקָּר וְעֵזֶר הַשֵּׁם יִתְבָּרַךְ טָפֵל לוֹ. כְּמוֹ שֶׁאָמְרוּ זִכְרוֹנָם לִבְרָכָה הַכֹּל בִּידֵי שָׁמַיִם חוּץ מִיִּרְאַת שָׁמַיִם. וְכַאֲשֶׁר יִשְׁתַּדֵּל וִיְמַהֵר וְיֶּחֱרַץ מַה שֶּׁבִּיכָלְתּוֹ אָז יַעַזְרֵהוּ הָאֱלֹהִים לַעֲשׂוֹת מָה שֶׁלְּמַעְלָה מִיְכָלְתּוֹ. וְאִם יִתְעַלֵּם מִמַּה שֶּׁיֵּשׁ בִּיכָלְתּוֹ. תִּרְחָק גַּם עֶזְרַת הָאֱלֹהִים מִמֶּנּוּ (ועין תו"ה שחה"נ ח' כ"א). וּכְמוֹ שֶׁהוּא הָעִנְיָן בְּמִצְוַת פְּרִיקָה. שֶׁאִם אָמַר בַּעַל הַחֲמוֹר הוֹאִיל וְעָלֶיךָ מִצְוָה לִפְרֹק פְּרֹק וְהוּא הָלַךְ וְיָשַׁב לוֹ אָז גַּם הוּא פָּטוּר. הַחִיצוֹנָה בְּתוֹחֶלֶת וּמַחְסֶה גּוּפוֹ. וְהַפְּנִימִית בְּתוֹחֶלֶת וּמַחְסֶה נִשְׁמָתוֹ: 
<h2>מַאֲמַר ב</h2>
<b>תֹּכֶן הַמַּאֲמָר וִיסוֹדוֹ</b>
כְּתִיב (משלי ב') אִם תְּבַקְּשֶׁנָּה כַכָּסֶף וְגוֹ' אָז תָּבִין יִרְאַת ה'. וְהַאי אִם תְּבַקְשֶׁנָּה מוּסָב עַל הַתּוֹרָה הַמְתֹאֶרֶת בְּחָכְמָה וּבִינָה שֶׁנִּזְכְּרוּ מִקֹּדֶם. וְהַכַּוָּנָה שֶׁכַּאֲשֶׁר יְבַקֵּשׁ הָאָדָם וִיחַפֵּשׂ לְהַשִּׂיג יְדִיעַת תּוֹרָה וּלְדָבְקָה בָּהּ. יִשְׁתַּדֵּל לְהַשִּׂיגָהּ בְּאוֹתָן הַהִתְחַכְּמוּת וְהַתַּחְבּוּלוֹת אֲשֶׁר יְפַלֵּס לוֹ בְּמִסְחָרוֹ לְהַשָּׂגַת הַהוֹן. וְעַל זֶה נֶאֱמַר גַּם כֵּן כִּי טוֹב סַחְרָהּ מִסְחַר כָּסֶף. כְּלוֹמַר מִמִּסְחָרוֹ יִלְמֹד. וּבְאוֹתָן הָעֲלִילוֹת וְהַמּוֹעָצוֹת יֵיטִיב לְהַשִּׂיג סַחְרָהּ שֶׁל תּוֹרָה לְהִתְחַקּוֹת עַל שָׁרָשֶׁיהָ וְלִשְׁקֹד עָלֶיהָ בִּפְנוֹתוֹ מֵעֲסָקָיו. וְלַזֹּאת רָאוּי לַסּוֹחֲרִים הָעוֹסְקִים בְּחָרִיצוּת וְעֶשְׁתּוֹנוֹת. לְהָסֵב זוֹ דַּרְכָּם כְּכָל פְּרָטֵי הִתְחַכְּמוּתָן: אֶל קְנִיַּת הַתּוֹרָה בְּעִתּוֹת הַפְּנוּיוֹת לָהֶם. וּמִמִּסְחָרָם יִלְמְדוּ דַּעַת אֵיךְ לְכַלְכֵּל עִנְיָנָם אֶת יִצְרָם הַמַּפְרִיעַ אוֹתָם מִלִּמּוּדָהּ. וְאֵיךְ לְפַרְנֵס אֶת נִשְׁמָתָם לְהַסְפִּיק לָהּ צְרָכֶיהָ לֶאֱחֹז בָּהּ בַּתּוֹרָה. וְעל זֶה יֻמְלַץ גַּם כֵּן דְּבַר הַכָּתוּב בְּכָל דְּרָכֶיךָ דָעֵהוּ כְּלוֹמַר מִתַּהֲלוּכוֹת דְּרָכֶיךָ תִּקַּח לַעֲבֹד אֶת ה' וְלָדַעַת אוֹתוֹ. וְהוּא כְּלוֹמַר הָעִנְיָן הַזֶּה יְיַשֵּׁר אֹרְחֹתֶיךָ: וְיַעַן כִּי עִנְיְנֵי הָאָדָם בְּמִסְחָרוֹ בְּעוֹלָמוֹ הֵן הֵמָּה לְהַשְׁלָמַת צָרְכֵי גּוּפוֹ רִאשׁוֹנָה וְהוּא חֵלֶק הֲבַּהַמִיִי שֶׁלּוֹ. אִם כֵּן יָדוּן מִקַּל וָחֹמֶר. אִם מִבְּהֵמוֹת הָאָרֶץ וּמֵעוֹף הַשָּׁמַיִם הִגִּיד הַכָּתוּב לִלְמֹד מֵהֶם (כמ"שׁ מַלְּפֵנוּ מִבַּהֲמוֹת הָאָרֶץ וּמֵעוֹף הַשָּׁמַיִם יְחַכְּמֵנוּ. וּכְמוֹ שֶׁבָּא הַבֵּאוּר לַחֲכָמֵינוּ זִכְרוֹנָם לִבְרָכָה בּוֹ אִלְמָלֵא נִתְּנָה תּוֹרָה לָמַדְנוּ גֶּזֶל מִנְּמָלָה) אִם כֵּן כָּל שֶׁכֵּן שֶׁיֵּשׁ לוֹ לִלְמֹד מֵעֲלִילוֹת מִצְעֲדֵי חֵלֶק הֲבַּהַמִיִי שֶׁל עַצְמוֹ וְסִפּוּק צְרָכָיו לְהַשְׂכִּיל לְהֵטִיב. וּמֵהַצֹּרֶךְ לְדַבֵּר קְצָת בִּפְרָטֵי הַדְּבָרִים לְהָבִין מָשָׁל וּמְלִיצָה וּבָא זֶה וְלִמֵּד עַל זֶה. וְהֵם:
<h3>פֶּרֶק א</h3>
כַּאֲשֶׁר יַעֲרִיךְ הַקּוֹבֵעַ עִתִּים לְתוֹרָתוֹ אֶת מָךְ עֶרְכּוֹ מוּל חוֹבֵשׁ בֵּית הַמִּדְרָשׁ הַמֵּשִׂים עָלֶיהָ לֵילוֹת כַּיָּמִים. הִנֵּה יִדְמֶה אֶל עֵרֶךְ הַסּוֹחֵר הַקָּטָן בְּקִנְיָנִים מִצְעָרִים מוּל הֶעָשִׁיר בְּמִסְחָרִים גְּדוֹלִים. וּמִדֶּרֶךְ הַמִּסְחָר שֶׁכָּל עוֹד שֶׁתִּהְיֶה יַד הַסּוֹחֵר קְצָרָה מֵהֶשֵּׂג מִסְחָרִים רְחָבִים וּגְדוֹלִים. יִשְׁתַּדֵּל בְּיוֹתֵר חֲרִיצוּת בְּמִסְחָרוֹ הַקָּטָן וְיֶאֱזֹר חֵל בְּעֹז לַחְשֹׁב בּוֹ מַחֲשָׁבוֹת וּלְאַמֵּץ זְרוֹעוֹתָיו כִּי יָרֵא לְנַפְשׁוֹ פֶּן בַּעֲצַלְתַּיִם יָבֹא כִּמְהַלֵּךְ רֵישׁוֹ וְחֶסֶר יְבֹאֶנּוּ. וּשְׂכָרוֹ הַמּוּעָט אֲשֶׁר יִשָּׂא בַּעֲמָלוֹ יִהְיֶה נֶחְשָׁב בְּעֵינָיו לִמְרֻבֶּה הֲלֹא תִּבָּחֵן הַדָּבָר כְּשֶׁהֵם עוֹמְדִים בִּקְצוֹת רְחוֹקוֹת. הֶעָנִי יְסַבֵּב עֲשָׂרָה בָּתִּים בִּשְׁבִיל סְפֵק הַשָּׂגַת קְשִׂיטָה אֶחָת. וְהַמֻּפְלָג בְּעֹשֶׁר לֹא יַגִּיעֵהוּ רֶיוַח מְסֻיָּם אַף לָקוּם מִמִּטָּתוֹ בִּשְׁבִילוֹ:
וְכֵן הַדָּבָר בְּמִסְחָר הַתּוֹרָה. הִנֵּה הָעַסְקָן בְּטִיב הָעוֹלָם יוֹדֵעַ מָךְ עֶרְכּוֹ בִּשְׁקִידַת הַתּוֹרָה. וְצָרִיךְ אִם כֵּן לִהְיוֹת מְדַקְדֵּק עַל כָּל עִתֹּתֵי הַפְּנַאי שֶׁלּוֹ לְבַל יֹאבְדוּ וְיַעֲלוּ בְּתֹהוּ חָלִילָה. וְשָׁעָה שֶׁעוֹסֵק בַּתּוֹרָה יִהְיֶה נֶחְשָׁב בְּעֵינָיו כִּשְׁנֵים עָשָׂר שָׁעוֹת שֶׁל הַשַּׁקְדָן. כִּי אִם לֹא זֹאת אֵפוֹא יִתָּכֵן כִּי יְבֻלַּע זְמַנּוֹ מִבְּלִי מֵשִׂים. וְכָל עוֹד יִתְחַקֶּה עַל מְךָ עֶרְכּוֹ יִזְדָּרֵז בְּיוֹתֵר לֶאֱחֹז בָּהּ לְבַל יִשָּׁאֵר חֲלִילָה נָעוּר וְרֵיק מִיְּדִיעַת תּוֹרָה:
וַאֲשֶׁר לוֹ לֵב לְהִתְבּוֹנֵן כַּמָּה הוּא מַפְסִיד וְאוֹבֵד בְּהִתְעַצְּלוֹ בְּעִתּוֹתֵי הַפְּנַאי שֶׁלּוֹ מֵעֲסֹק בַּתּוֹרָה., אוֹ בִּפְנוֹתוֹ אוֹ לְדִבְרֵי הֶבֶל וָתֹהוּ. יִשְׁפֹּט הַדָּבָר מִשְּׂכָרוֹ שֶׁמְּקַבֵּל עָלֶיהָ. וְדָבָר זֶה מִתְחַלֵּק לְאַרְבָּעָה הִתְבּוֹנְנוּת. <b>א.</b> יִתְבּוֹנֵן אִלּוּ הָיָה לְאֶחָד שְׁנֵי בָּנִים אֶחָד עָנִי וְאֶחָד עָשִׁיר וְהָיָה נוֹתֵן לְכָל אֶחָד עֲסָקִים שָׁוִים זֶה לָזֶה בְּטִפּוּלָם וּשְׂכָרָם וּשְׁנֵיהֶם הָיוּ מִתְעַצְּלִין בּוֹ. עַל מִי מֵהֶם הָיָה כּוֹעֵס בְּיוֹתֵר. וְאֶת מִי מִשְׁנֵיהֶם הָיָה מַעֲנִישׁ עַל זֶה בְּיוֹתֵר. הֲלֹא אֶת הֶעָנִי. כִּי אִם דַּל הוּא לֹא הָיָה לוֹ לְהִתְעַצֵּל. כֵּן הוּא הַעִנְיַן בְּלִמּוּד הַתּוֹרָה. הִנֵּה כְּבָר הֻגַּד כִּי הַקּוֹבֵעַ לָהּ עִתִּים עָנִי הִנֵּהוּ בְּעֵרֶךְ הַשּׁוֹקֵד עָלֶיהָ. וְנִמְצָא כַּאֲשֶׁר שְׁנֵיהֶם יִבָּטְלוּ שָׁעָה מֵעֲסֹק בָּהּ. יִגְדַּל עֹנֶשׁ הַסּוֹחֵר מֵהַשַּׁקְדָן. כִּי הָיָה לוֹ לָחוּס עַל כְּדֵי חַיָּיו וּפַרְנָסָתוֹ הַמְצֻמְצֶמֶת לְבַל יְבֻלַּע בִּשְׁאָט נֶפֶשׁ בַּעֲוֹן בִּטּוּל תּוֹרָה: <b>ב.</b> אָמְרוּ זִכְרוֹנָם לִבְרָכָה (ברכות פ"ב) נֶאֱמַר בִּבְהֵמָה רֵיחַ נִיחוֹחַ וְנֶאֱמַר בְּעוֹף רֵיחַ נִיחוֹחַ וְנֶאֱמַר בְּמִנְחָה רֵיחַ נִיחוֹחַ לוֹמַר לְךָ אֶחָד הַמַּרְבֶּה וְאֶחָד הַמַּמְעִיט וּבִלְבַד שֶׁיְּכַוֵּן לִבּוֹ לַשָּׁמַיִם כּוּ'. וְכֵן אָמְרוּ שָׁם לְעִנְיַן עֵסֶק הַתּוֹרָה. לְמִי שֶׁאֵין הַיְכֹלֶת בְּיָדוֹ לִלְמֹד הַרְבֵּה שֶׁאֵין לוֹ לֵב פָּתוּחַ וְעַיֵּן רַשִׁ"י שָׁם. וְנִמְצָא לְפִי זֶה שֶׁהָעוֹסֵק מֶשֶׁךְ זְמָן מֵעִתּוֹת זְמַנּוֹ בְּמַשָּׂא וּמַתָּן לְהֶכְרֵחַ פַּרְנְסֵהוּ. וְקוֹבֵעַ עִתִּים הַפְּנוּיוֹת לוֹ לַתַּלְמוּד תּוֹרָה. הִנֵּה הַעִתּוֹת הָהֵם מַעֲלֶה עָלָיו הַכָּתוּב כְּאִלּוּ עָסַק כָּל הַיּוֹם בַּתּוֹרָה (אַף שֶׁאֵינוֹ דּוֹמֶה מַמָּשׁ לְתוֹרָתוֹ אֻמָּנוּתוֹ. עִם כָּל זֶה שָׂכָר יֵשׁ לוֹ אַף עַל הַשָּׁעוֹת שֶׁאֵינוֹ עוֹסֵק כֵּיוָן שֶׁמֻּכְרַח הוּא גַּם לָעֵסֶק בְּמַשָּׂא וּמַתָּן שֶׁלּוֹ. (עין שו"ע יו"ד סי' רמ"ג ס"ב)). וְעַל כֵּן הַמִּתְרַפֶּה מִדִּבְרֵי תּוֹרָה בִּשְׁעוֹת הַפְּנוּיוֹת לוֹ מַפְסִיד לְפִי עֵרֶךְ שְׂכַר שֶׁהָיָה מַעֲלֶה עָלָיו הַכָּתוּב כְּאִלּוּ לָמַד גַּם כְּשֶׁאֵין לוֹ פְּנַאי. לְמָשָׁל הַלּוֹמֵד אַרְבַּע שָׁעוֹת בְּיוֹם שֶׁל שְׁנֵים עָשָׂר שָׁעָה. כָּל שָׁעָה מוֹשֶׁכֶת שָׂכָר עָצְמָה וְעוֹד שְׁנַיִם שֶׁל עוֹסְקוֹ בְּמַשָּׂא וּמַתָּן בִּבְחִינַת אֶחָד הַמַּרְבֶּה. וְנִמְצָא כְּשֶׁמְּבַטֵּל שְׁעֵה מְבַטֵּל שָׁעָה זוֹ שֶׁל לִמּוּד הַתּוֹרָה בְּפֹעַל. וְעוֹד שְׁנֵי שָׁעוֹת שֶׁהָיָה מַעֲלֶה עָלָיו הַכָּתוּב וְכָאָמוּר. <b>ג.</b> וְלֹא זוֹ בִּלְבַד אֶלָּא שֶׁהַחֶשְׁבּוֹן מִתְכַּפֵּל וְהוֹלֵךְ עוֹד שֶׁמָּה שֶׁאָמְרוּ אֶחָד הַמַּרְבֶּה וְאֶחָד הַמַּמְעִיט הוּא כְּשֶׁאֵין בְּיָדוֹ לְהַרְבּוֹת לַעֲנִיּוּתוֹ. אֲבָל כְּשֶׁיֵּשׁ בְּיָדוֹ לְהַרְבּוֹת אַף מְעַט יוֹתֵר מִמָּה שֶׁהוּא עֹשֶׂה הִנֵּה לֹא נֶאֱמַר בּוֹ אֶחָד הַמַּרְבֶּה וְאֶחָד הַמַּמְעִיט. תֵּדַע שֶׁהֲרֵי אִם הֵבִיא מִנְחָה (הַמּוּבֵאת בְּדַלֵּי דַּלּוּת) בְּדַלּוּת שֶׁחוֹבָתוֹ קָרְבָּן עוֹף לֹא יָצָא וְכֵן הוּא הָעִנְיָן בִּנְתִינַת הַצְּדָקָה אִם גַּם מֵאֲשֶׁר תַּשִּׂיג יָדוֹ יִפְחֹת הִנֵּה הוּא בְּעַצְמוֹ מֵעִיד עָלָיו כִּי אֵין קֹצֶר יָדוֹ מוֹנְעוֹ וְאֵין זֶה כִּי אִם רֹעַ לֵב. וְלָמָּה זֶה יִכְפֹּל הַקָּדוֹשׁ בָּרוּךְ הוּא שְׂכָרוֹ אַף בְּמָה שֶׁאֵין יָדוֹ מַשֶּׂגֶת. אַחֲרֵי שֶׁלֹּא הִשְׁלִים חֻקּוֹ בַּמֶּה שֶׁבְּיָדָן: וְכֵן הוּא הָעִנְיָן בְּלִמּוּד הַתּוֹרָה אִם בִּפְנוֹתוֹ מֵעֲסָקָיו מְקַדֵּשׁ עִתּוֹתָיו לְתַלְמוּדוֹ. הִנֵּה שְׂכָרוֹ אִתּוֹ לִקְרוֹת עָלָיו אֶחָד הַמַּרְבֶּה כוּ' וְאוּלָם אִם אַף מִשְּׁעוֹת הַפְּנוּיוֹת לוֹ יְבַטֵּל שָׁעָה. הִנֵּה בָּזֶה מֵעִיד עַל עַצְמוֹ כִּי לֹא הֻבְרַח עֲסָקָיו מַפְרִיעַ תַּלְמוּדוֹ כָּל הַיּוֹם. רַק יֵצֶר לְבָבוֹ כִּי בְּרַע הוּא. וּבָזֶה הוּא מְאַבֵּד מִמֶּנּוּ טוֹבָה הַרְבֵּה. וְהוּא מָה שֶׁהַשֵּׁם יִתְבָּרַךְ הָיָה מַעֲלֶה עָלָיו כְּאִלּוּ עָסַק בַּתּוֹרָה כָּל הַיּוֹם. וְנִמְצָא כִּי מֵחֲמַת עֵת קְצָרָה שֶׁמְּבַטֵּל מִשָּׁעָה הַפְּנוּיָה לוֹ מַפְסִיד שָׂכָר שֶׁל כָּל הַשָּׁעוֹת שֶׁעוֹסֵק בָּהֶם בְּמַשָּׂא וּמַתָּן, שֶׁהָיָה מַעֲלֶה עָלָיו הַכָּתוּב כְּאִלּוּ לָמַד בָּהֶן: <b>ד.</b> תַּנְיָא (מנחות מ"ג) הָיָה רַבִּי מֵאִיר אוֹמֵר קָשֶׁה עוֹנְשׁוֹ שֶׁל לָבָן מֵעָנְשׁוֹ שֶׁל תְּכֵלֶת. מָשָׁל לְמֶלֶךְ בָּשָׂר וָדָם שֶׁאָמַר לִשְׁנֵי עֲבָדָיו לְאֶחָד אָמַר לוֹ הָבֵא לִי חוֹתָם שֶׁל טִיט וּלְאֶחָד אָמַר לוֹ הָבֵא לִי חוֹתָם שֶׁל זָהָב וּפָשְׁעוּ שְׁנֵיהֶם וְלֹא הֵבִיאוּ אֵיזֶה עָנְשׁוֹ מְרֻבֶּה זֶה שֶׁאָמַר לוֹ הָבֵא שֶׁל טִיט וְלֹא הֵבִיא עַד כָּאן. וְדוֹן מִנָּה לְעִנְיַן עֲוֹן בִּטּוּל תּוֹרָה הִנֵּה הַשּׁוֹקֵד צָרִיךְ לְהִתְיַגֵּעַ לְהַרְוִיחַ שָׂכָר שֶׁל לִמּוּד תּוֹרָה כָּל הַיּוֹם בְּעָסְקוֹ בָּהּ כָּל הַיּוֹם. אוּלָם הָעַסְקָן בְּעָסְקוֹ בָּהּ בְּכָל עִתּוֹתָיו הַפְּנוּיוֹת לְבַד מַעֲלֶה עָלָיו הַכָּתוּב כְּאִלּוּ עָסַק בָּהּ כָּל הַיּוֹם וּכְמוֹ שֶׁכָּתַבְנוּ לְמַעְלָה. וְכַאֲשֶׁר גַּם בָּם יִתְרַפֶּה וְיִתְעַצֵּל יִתְרַבֶּה עוֹנְשׁוֹ מֵעֹנֶשׁ הַשּׁוֹקֵד כִּי לְפִי עֵרֶךְ קַלּוּת הַפְּעֻלָּה כֵּן יִתְרַבֶּה הָעֹנֶשׁ בְּהִתְרַפּוּתוֹ מִמֶּנָּה:
אֵלֶּה הֵם אַרְבָּעָה הֶעָרוֹת בְּהִתְבּוֹנְנוּת אֲשֶׁר יָשִׂים אֶל לִבּוֹ הָעוֹסֵק בַּתּוֹרָה בְּעֵת קָבוּעַ לְבַד. וְהַמַּשְׂכִּיל יְצָרְפֵם אַחַת לְאַחַת לִמְצֹא חֶשְׁבּוֹנָם וְאָז לֹא יִתְרַצֶּה בְּשׁוּם אֹפֶן לְהַזְנִיחַ תַּלְמוּדוֹ בִּפְנוֹתוֹ מֵעֲסָקָיו. וּלְהַאֲבִיד זְמַנּוֹ הַיָּקָר בְּתֹהוּ. וְיַשְׁגִּיחַ עַל מַצָּבוֹ הַנָּמוּךְ וּפַרְנָסָתוֹ הַמְצֻמְצֶמֶת כְּלוֹמַר עַל עִתּוֹת עִסְקוֹ בַּתּוֹרָה כִּי מִזְעָרִים הֵמָּה. וְאָז יִתְאַמֵּץ לְכוֹנְנָהּ וּלְאַשְׁרָה. וּבִפְרָט בְּיוֹם הַשַּׁבָּת. שֶׁחֲפָצָיו אֲסוּרִים בּוֹ. וּבְתַנָּא דְּבֵי אֵלִיָּהוּ רַבָּה (פ"ח) אָמַר לָהֶם הַקָּדוֹשׁ בָּרוּךְ הוּא לְיִשְׂרָאֵל כוּ' אַף עַל פִּי שֶׁאַתֶּם עוֹשִׂים מְלָאכָה כָּל שִׁשָּׁה יָמִים שַׁבָּת יֵעָשֶׂה כֻּלּוֹ תּוֹרָה. מִכָּאן אָמְרוּ יַשְׁכִּים אָדָם וְיִשְׁנֶה בְּשַׁבָּת כוּ' לְפִי שֶׁאֵין לוֹ מְנוּחָה לְהַקָּדוֹשׁ בָּרוּךְ הוּא אֶלָּא עִם עוֹשֵׂי תּוֹרָה בִּלְבַד שֶׁנָּא' וְאֶל זֶה אַבִּיט וְגוֹ' וְחָרֵד עַל דְּבָרִי. כְּלָלוֹ שֶׁל דָּבָר צָרִיךְ הָאָדָם לְהִתְאַמֵּץ לְהַחֲזִיק בְּעֵץ הַחַיִּים חַיֵּי עוֹלָם הַזֶּה וְעוֹלָם הַבָּא בְּכָל עֹז כְּפִי יְכָלְתּוֹ. וְלֹא יְבַלֶּה זְמַנּוֹ בְּהֶבֶל וָתֹהוּ. וּכְמוֹ שֶׁכָּתוּב חָגְרָה בְעוֹז מָתְנֶיהָ וַתְּאַמֵּץ זְרוֹעֹתֶיהָ:
<h3>פֶּרֶק ב</h3>
בְּתֵת הָעוֹסֵק בְּדֶּרֶךְ אֶרֶץ אֶל לִבּוֹ לְהַקְדִּישׁ מֵעִתּוֹת זְמַנּוֹ לַשָּׁמַיִם. יִתָּכֵן לַיֵּצֶר לְהַפְרִיעוֹ מִזֶּה בְּאָמְרוֹ הֵן עַתָּה אֵין הָעֵת פְּנוּיָה לְךָ כָּל כָּךְ וְאֵין שְׁעָתְךָ חָפְשִׁית אֶצְלְךָ. הָכֵן בַּחוּץ מְלַאכְתְּךָ וְתֵן סֵדֶר לַעֲסָקֶיךָ. גְּמֹר מַשָּׂאֲךָ וּמַתָּנְךָ אֲשֶׁר אַתָּה עוֹמֵד בּוֹ עַתָּה כָּאֳנִיָּה בְּלֶב יָם. וְהָיָה בְּהָנִיחַ ה' לְךָ מִכָּל הֶמְיַת עֲסָקֶיךָ וְתִּשְׁקֹט עַל שְׁמָרֶיךָ. אָז תָּבוֹר לְךָ הַדֶּרֶךְ הַיְשָׁרָה הַלָּזוֹ לִקְבֹּעַ עִתִּים לַתּוֹרָה בְּאֵין מַפְרִיעַ. וְאוּלָם יָדוּעַ דֶּרֶךְ הַסּוֹתֵר. שבהזדמן לוֹ סְחוֹרָה נְאוֹתָה אוֹ עֵסֶק נָכוֹן. לֹא יִתְעַכֵּב מקהתו עַד אֲשֶׁר יִהְיֶה לוֹ לַכֶּסֶף מוֹצָא דִי מִקְנָתוֹ. כִּי אִם כֹּה יַעֲשֶׂה. לְעוֹלָם לֹא יִקְנֶה וְלֹא יַרְוִיחַ. וּבְרֹב פְּעָמִים יַד הַסּוֹחֵר קְצָרָה מִקְּנוֹת בִּמְזֻמָּן לְרֹב הַקָּפוֹתָיו וּלְהִמָּצֵא אִתּוֹ סְחוֹרוֹת נוֹשָׁנִים (פאר לעגענע) וְכַיּוֹצֵא. וְאוּלָם בְּהִזְדַּמֵּן לוֹ סְחוֹרָה וְאֵין לוֹ כְּדֵי גְּאֻלָּתָהּ יָשִׁית לוֹ עֵצוֹת כֹּה וָכֹה. מְעַט יִמְצָא אֹתוֹ. מְעַט יַשִּׂיג לִלְוֹת. מְעַט יוֹזִיל וְיִמְכֹּר מִסְּחוֹרוֹתָיו. מְעַט יַקִּיף. וְיִקְנֶה וְיַרְוִיחַ וּכְמוֹ שֶׁכָּתוּב וְיַד חָרוּצִים תַּעֲשִׁיר: וְכֵן הָעִנְיָן בְּמִסְחָר עֵסֶק הַתּוֹרָה. הִנֵּה כְּבָר אָמַר הַתַּנָּא אַל תֹּאמַר לִכְשֶׁאֶפָּנֶה אֶשְׁנֶה. וּבְסִפְרִי (הובא בילקוט משלי י') תַּלְמִיד חָכָם שׁוֹנֶה שְׁנַיִם וּשְׁלשָׁה פְּרָקִים בְּשַׁבָּת שְׁנַיִם וּשְׁלשָׁה דְּבָרִים בְּיוֹם שְׁתַּיִם וְשָׁלשׁ פָּרָשִׁיּוֹת בְּחֹדֶשׁ נִמְצָא עָשִׁיר לְאַחַר זְמַן. וְעָלָיו נֶאֱמַר וְקוֹבֵץ עַל יַד יַרְבֶּה. אֲבָל אִם אָמַר לְמָחָר אֲנִי לוֹמֵד לְמָחָר אֲנִי שׁוֹנֶה נִמְצָא שֶׁאֵין בְּיָדוֹ כְּלוּם. וְעָלָיו נֶאֱמַר נִרְדָּם בַּקָּצִיר וְגוֹ' וְנָא' מֵחֹרֶף עָצֵל לֹא יַחֲרֹשׁ וְגוֹ'. וְאִם קָשֶׁה עָלָיו עַתָּה הַדָּבָר לְהַפְרִישׁ לוֹ שָׁעָה קָבוּעַ לְתַלְמוּדוֹ. יֶאֱזֹר חַיִל לִקְמֹץ מֵעִסַּת זְמַנּוֹ לְהֶגְיוֹנָהּ שֶׁל תּוֹרָה. מְעַט מֵהָרְגָעִים הַפְּנוּיִם לוֹ לְגַמְרֵי. מְעַט מֵרִגְעֵי הַשֵּׁנָה. מְעַט מֵרִגְעֵי הָאֲכִילָה וְהַטִּיּוּל. מְעַט מֵרִגְעֵי שִׂיחוֹת בְּטֵלוֹת. וּמְעַט גַּם מֵרִגְעֵי הַמִּסְחָר. עַד כִּי בְּהִקָּבֵץ הָרְגָעִים יִצְטָרְפוּ לְחֶשְׁבּוֹן שָׁעָה אוֹ שָׁעוֹת קְבוּעִים. וְיַעֲלֶה בְּיָדוֹ סַחְרָהּ שֶׁל תּוֹרָה עַל יְדֵי הִצְטָרְפוּת עִתּוֹת שׁוֹנוֹת. כְּמוֹ שֶׁיֹּאחַז בַּסֵּתֶר כֶּסֶף עַל יְדֵי הִצְטָרְפוּת מָעוֹת שׁוֹנוֹת וְכָאָמוּר:
וְנָכוֹן לוֹ לָאָדָם לָחוּשׁ וְלֹא לְהִתְמַהְמֵהַּ בִּקְבִיעַת הָעִתִּים לְתַלְמוּד תּוֹרָה. כִּי עַד מָתַי יִתְעַנֶּה וְיֵזִיל. הֲלֹא צָבָא לֶאֱנוֹשׁ עֲלֵי אָרֶץ וּתְמוֹל עוֹד לֹא יָשׁוּב. מְאַבֵּד זְמַנּוֹ בַּחֲמַת עַכְשׁוּב. מִבֹּקֶר לָעֶרֶב יֻכַּת שְׁאִיָּה. יִסְתַּעֵר לְרוּחַ הַיּוֹם נָבוֹךְ כְּעֹטְיָה. וּמַה יִתְרוֹן לוֹ בְּכָל עֲמָלוֹ. כַּאֲשֶׁר יִשְׁלֹט עָלָיו אֲשֶׁר לֹא עָמַל בּוֹ וְלֹא גִדְּלוֹ. וְאָמְרוּ בִּירוּשַׁלְמִי (שבת) לָמָּה הוּא הִמְשִׁיל כָּל בָּאֵי עוֹלָם לְחֻלְדָּה מַה חֻלְדָּה גּוֹרֶרֶת וּמַנַּחַת גּוֹרֶרֶת וּמַנַּחַת וְאֵינָהּ יוֹדַעַת לְמִי מַנַּחַת. כָּךְ כָּל בָּאֵי עוֹלָם גּוֹרְרִין וּמַנִּיחִין וְאֵינָן יוֹדְעִין לְמִי מַנִּיחִין. וְהַיְינוּ דִּכְתִיב יִצְבֹּר וְלֹא יֵדַע מִי אֹסְפָם עַד כָּאן. וְאַחַר צֵאתוֹ מֵהָעוֹלָם הוּא יְחַבֵּק בְּקִבְרוֹ אַשְׁפַּתּוֹת. וְשֶׁאַחֲרָיו יִשְׂתָּרֵעַ בַּחֲדַר הַמִּטּוֹת. הוּא יִשְׂבַּע מְרוֹרוֹת פְּתָנִים וְשֶׁאַחֲרָיו יִרְעֶה בַּשּׁוֹשַׁנִּים. מְשׁוּבָתוֹ תּוֹכִיחֵהוּ. הַבְלוֹ יְסוֹבְבֵהוּ. אוֹ אָז בְּעֵינָיו יִרְאֶה וּלְבָבוֹ יָבִין כִּי אַךְ יַרְחֵי שָׁוְא וּשְׁנוֹת עָמָל מִנּוּ לוֹ פֹּה בְּעוֹלָמוֹ. וְכֵן שְׁלֹמֹה הוּא אוֹמֵר אֲשֶׁר בְּכֹחֲךָ לַעֲשׂוֹת עֲשֵׂה כִּי אֵין מַעֲשֶׂה וְחֶשְׁבּוֹן וְדַעַת וְחָכְמָה בִּשְׁאוֹל אֲשֶׁר אַתָּה הֹלֵךְ שָׁמָּה. וְאָמַר וּזְכוֹר אֶת בּוֹרְאֶךָ בִּימֵי בְחוּרוֹתֶיךָ עַד אֲשֶׁר לֹא יָבֹאוּ יְמֵי הָרָעָה וְהִגִּיעוּ שָׁנִים אֲשֶׁר תֹּאמַר אֵין לִי בָהֶם חֵפֶץ:
<h3>פֶּרֶק ג</h3>
בְּעֵסֶק הַתּוֹרָה יִמְצְאוּ זְמַנִּים שׁוֹנִים. עֵת הַקָּבוּעַ וְעֵת הַהִזְדַּמֵּן. כְּמוֹ שֶׁהוּא הָעִנְיָן בְּרֹב הַסּוֹחֲרִים כִּי יֵשׁ לָהֶם שְׁנֵי מִסְחָרִים קָבוּעַ וַעֲרַאי. הַקָּבוּעַ יַחֲזִיק בְּמָעֻזּוֹ בְּמָעוֹז כֹּחוֹ. יְכוֹנְנֵהוּ יְבוֹנְנֵהוּ יִצְּרֶנְהוּ כְּאִישׁוֹן בַּת עַיִן. לֹא יַעַצְרֵהוּ כָּל מָצוֹק לְכֶסֶף וְלֹא יַפְרִיעֵהוּ שׁוּם אַהֲבָה בְּתַעֲנוּגִים. כִּי הוּא לַחְמוֹ וְשִׂמְלָתוֹ סִפּוּקוֹ וְכָל קִנְיָנוֹ אֻשְּׁרוּ וְאֻשַּׁר בָּנָיו אַחֲרָיו. אוּלָם מִסְחָר הָעֲרַאי הוּא אֲשֶׁר יִקְרֶה לְעִתִּים אֵיזֶה מִסְחָר וְקִנְיָן שֶׁאֵינוֹ תְּדִירִיִּי אֶצְלוֹ. הִנֵּה בִּגְלָלוֹ לֹא יַפְרִיז כֹּחוֹתָיו כָּל כָּךְ. וְעִם כָּל זֶה יִגַּשׁ אֵלָיו לֶאֱחֹז בּוֹ בְּאָמְרוֹ לֹא אֶעְזְבֵהוּ כִּי בְרָכָה בּוֹ; כֵּן הַדָּבָר בְּעֵסֶק תּוֹרָתֵנוּ הַקְּדוֹשָׁה. הִנֵּה קְבִיעַת עִתִּים לְהֶגְיוֹנָהּ הוּא עֵסֶק תְּדִירִיִי לְמִי שֶׁמְּקַיֵּם בְּעַצְמוֹ יָפֶה תַּלְמוּד תּוֹרָה עִם דֶּרֶךְ אֶרֶץ. אֲשֶׁר רָאוּי וְנָכוֹן לוֹ שֶׁבְּאוֹתוֹ הָעֵת לֹא יַשְׁבִּיתֵהוּ דָּבָר וְלֹא יַטְרִידֵהוּ רַעְיוֹן. כִּי קָדוֹשׁ הוּא לַה'. אֲשֶׁר הַזִּירוֹ מִכָּל מֶשֶׁךְ זְמַנּוֹ בְּעוֹלָמוֹ. וּכְמוֹ שֶׁאָמְרוּ בִּירוּשַׁלְמִי (סוטה פ"ט) אָמַר ר' זְעֵירָא אַנְשֵׁי אֲמָנָה תּוֹרָה. כַּהֲדָא חַד רִבִּי הֲוֵי קָרֵי לִי' לְאַחֲוָה בַּצּוּר. וְהַוְיָן צוֹוְחִין בִּפְרַגְמַטְיָא. וְהָוֵי אָמַר לֵית אֲנָא מְבַטֵּל עָנְתִי' אִין חָמֵי לְמֵיתֵי מֵיתֵי הוּא עַד כָּאן. וְאוּלָם נִמְצָא לוֹ עוֹד מִסְחָר בְּעֵסֶק הַתּוֹרָה. וְהוּא אַחַר אֲשֶׁר יָצָא יְדֵי חוֹבָתוֹ בְּשָׁעָה הַקָּבוּעַ לוֹ וְגַם מֵעִסְקֵי זְמַנּוֹ הוּא מֻפְנֶה מִכָּל צַד. הִנֵּה נָכוֹן לוֹ מְאֹד לְבַל יְאַבֵּד אָז זְמַנּוֹ הַשּׁוֹקֵעַ בְּתֹהוּ. אַחֲרֵי אֲשֶׁר יֵשׁ לוֹ עַתָּה בְּמַה לִּקְנוֹת דִּבְרֵי תּוֹרָה בְּהַרְוָחָה וְיֵשׁ לוֹ לִזְמַן מוֹצָא וְלַשְּׁקִידָה מָקוֹם. וְטוֹב לוֹ לֶאֱחֹז בָּזֶה בַּשָּׁעָה הַקְּבוּעָה לוֹ. וְגַם מִזֶּה אַל תַּנַּח יָדוֹ בְּעִתּוֹת הַמִּקְרִים. וּבֶאֱמֶת רְאֵה זוֹ רָעָה חֹלִי אֲשֶׁר בִּקְבֹעַ לוֹ אָדָם עֵת אוֹ שִׁעוּר לִלְמֹד. הִנֵּה אַחַר שֶׁשִּׁלֵּם וּפָרַע חוֹבוֹ. יִמְצָא אֶת עַצְמוֹ בֶּן חוֹרִין מִמֶּנָּה כָּל הַיּוֹם. אַף כִּי בְּכַמָּה מִשְּׁעוֹתָיו הוּא פָּנוּי מִכָּל מִסְחָר וְטוֹרֵד. וִיבַקֵּשׁ לוֹ אָז לְבַלּוֹת זְמַנּוֹ בְּתֹהוּ וְהֶבֶל. יִשְׂמַח בְּמוֹצְאוֹ לַהֲקַת אֲנָשִׁים מְשִׁיחִים. אוֹ חֶבֶל עַלִּיזִים. כִּי יְסַיְּעוּהוּ לְקַצֵּר עָלָיו מֶשֶׁךְ יְמֵי חֶלְדּוֹ הָאֲרֻכִּים לוֹ. וְהַהֶרְגֵּל הָרָע הַזֶּה יְזַלְזֵל בְּעֵינֵי הָאָדָם עִתּוֹת זְמַנּוֹ הַיָּקָר לְבַל יָחוּשׁ אָנָה יִפְנוּ וּלְבַל יִתֵּן לֵב אָנָה יֵלְכוּ לָהֶם. וּמִתּוֹךְ כָּךְ נִלְכַּד בִּשְׁחִיתוּת עָוֹן הֶחָמוּר וְהַנּוֹרָא שֶׁל אֶפְשָׁר לוֹ לַעֲסֹק בַּתּוֹרָה וְאֵינוֹ עוֹסֵק. וְהוּא מֵהַשְּׁלֹשָׁה שֶׂהַקָּדוֹשׁ בָּרוּךְ הוּא בּוֹכֶה עֲלֵיהֶן בְּכָל יוֹם. וּבְמִדְרַשׁ שְׁמוּאֵל רַבְּתָא (פ"ח) ר' פִּנְחָס וְר' חִלְקִיָּה בְּשֵׁם ר' סִימוֹן הָעוֹשֶׂה תּוֹרָתוֹ עִתִּים (פי' שֶׁכָּל שְׁאַר שְׁעוֹת הַיּוֹם פּוֹטֵר עַצְמוֹ מִמֶּנָּה) הֲרֵי זֶה מֵפֵר בְּרִית. שֶׁנֶּאֱמַר עֵת לַעֲשׂוֹת לַה' הֵפֵרוּ תּוֹרָתֶךָ. אָמַר רַבִּי אֶלְעָזָר מָה הַתִּינוֹק הַזֶּה מְבַקֵּשׁ לֶאֱכֹל (בירושלמי: לינק) בְּכָל שְׁעוֹת הַיּוֹם כָּךְ אָדָם צָרִיךְ לִהְיוֹת יָגֵעַ בַּתּוֹרָה בְּכָל שְׁעוֹת הַיּוֹם. וּמִי זֶה סָגַר בְּפָנָיו בְּעִתּוֹת הָהֵם דַּלְתוֹת בֵּית מִדְרָשׁוֹ. מִי זֶה צַר תְּעוּדָה אוֹ חָתַם תּוֹרָה מִלִּמּוּדוֹ. מִי זֶה פָּרַשׂ רֶשֶׁת לְרַגְלָיו וּכְלָאָם בַסּוּגַר לִבְלִי תֵּת לָהֶם מַהְלְכִים בֵּית ה'. הֲלֹא רַעְיוֹנוֹ הַמַּתְעֶה אוֹתוֹ לִבְלִי אֱחֹז בַּתּוֹרָה בִּשְׁעוֹתָיו הַפְּנוּיוֹת. וְהִסְתַּפֵּק בַּמּוּעָט בַּשָּׁעָה הַקְּבוּעָה לוֹ: וְאוּלָם יֵדַע הָאָדָם כְּמוֹ שֶׁהוּא עָתִיד לִתֵּן דִּין וְחֶשְׁבּוֹן עַל כָּל הַמַּעֲשֶׂה שָׁם. וכְּמוֹ שֶׁאָמְרוּ זִכְרוֹנָם לִבְרָכָה שֶׁהַכֹּל נִפְרָטִין לְפָנָיו. כֵּן הוּא עָתִיד לִדּוֹן עַל כָּל עִתּוֹת זְמַנּוֹ בְּמֶשֶׁךְ יְמֵי חֶלְדּוֹ. כַּמָּה מֵהֶם עֵסֶק בָּם בְּתוֹרָה וַעֲבוֹדָה. בְּכַמָּה מֵהֶם עֵסֶק בְּפַרְנָסָתוֹ הַמֻּכְרַחַת וְהַמִּצְטָרֶכֶת. וְכַמָּה מִדַּם עָלוּ בַּתֹּהוּ בִּשְׁאָט נֶפֶשׁ. וְאַתָּה בֶן אָדָם תֵּן דַּעְתְּךָ וְלִבְּךָ עַל זְמַנְּךָ הַיָּקָר. אַל תִּקְצֹרְנָה שְׁנוֹתָיו. אַל יִתְקַטְּעוּ יָמָיו. אַל תִּנְחַל יַרְחֵי שָׁוְא. אַל תִּמְנֶה שְׁנוֹת עָמָל: כִּי כְּצִפּוֹר לָנוּד כַּדְּרוֹר לָעוּף כֵּן הַזְּמַן מְמַהֵר לַחֲלֹף. שָׁעָה יוֹצֵאת שָׁעָה נִכְנֶסֶת. שָׁנָה יוֹצֵאת שָׁנָה נִכְנֶסֶת. יַלְדוּת יוֹצֵא שַׁחֲרוּת נִכְנָס. שַׁחֲרוּת יוֹצֵא זִקְנָה קוֹפֶצֶת. זִקְנָה יוֹצֵאת מָוֶת נִכְנָס. מָוֶת יוֹצֵא לַקֶּבֶר נִכְנַס. שָׁמָּה עֹמֶק הַדִּין. שָׁמָּה חֶשְׁבּוֹן הַיָּמִים אֲשֶׁר תָּר בָּהֶם עַל הָאָרֶץ. שָׂמָה יִפְרַע חוֹבוֹתָיו וִישַׁלֵּם הַקָּפוֹתָיו. הוּא יִסְבֹּל הוּא יִשָּׂא וְאֵין עוֹזֵר לוֹ. כְּמוֹ שֶׁאָמְרוּ בְּאָבוֹת דְּרַבִּי נָתָן פֶּרֶק י"ב וְהִנֵּה דִּמְעַת הָעֲשׁוּקִים וְאֵין לָהֶם מְנַחֵם שֶׁאִם נִגְנְבָה לוֹ לָאָדָם גְּנֵבָה בָּעוֹלָם הַזֶּה אוֹ שֶׁמֵּת לוֹ מֵת בָּאִין בָּנָיו וְאֶחָיו וּקְרוֹבָיו וּמְנַחֲמִים אוֹתוֹ. יָכוֹל אַף לָעוֹלָם הַבָּא כֵּן. תַּלְמוּד לוֹמַר גַּם בֵּן וָאָח אֵין לוֹ. וְעַל כֵּן נָכוֹן לוֹ לָאָדָם לְהַשְׁקִיף עַל זְמַנּוֹ בְּעַיִן חוֹדֶרֶת. וּכְמוֹ שֶׁצָּרִיךְ שֶׁיִּהְיֶה יְקַר בְּעֵינָיו עֵת קְבִיעָתוֹ לְתַלְמוּדוֹ. כֵּן לֹא יְזַלְזֵל בְּיֶתֶר מֶשֶׁךְ זְמַנּוֹ בְּעִתּוֹת הַפְּנוּיוֹת לוֹ: וְהַמַּשְׂכִּיל עַל דְּרָכָיו וּבַעַל נֶפֶשׁ יְזָרֵז עַצְמוֹ בְּהַשְּׂכִּילוֹ לָדַעַת אִם הָיָה עוֹבֵר עָלָיו מֶשֶׁךְ זְמַן בִּשְׁקִידַת הַתּוֹרָה. וַחֲבֵרוֹ הָיָה עוֹסֵק בְּאוֹתוֹ הַפֶּרֶק בְּמַשָּׂא וּמַתָּן וְהָיָה מַרְוִיחַ בּוֹ. הַאִם הָיָה מִתְרַצֶּה כְּלָל לְהִשְׁתַּתֵּף עִם חֲבֵרוֹ. וְלָתֵת לוֹ מַחֲצִית מִשְּׂכַר תּוֹרָתוֹ בְּעַד מַחֲצִית (אוֹ אַף כָּל) הָרֶוַח שֶׁל חֲבֵרוֹ הֲלֹא בֹּז יָבוּז לוֹ. וּכְמוֹ שֶׁסִּפְּרוּ חֲכָמֵנוּ זִכְרוֹנָם לִבְרָכָה (סוטה כ"ח) הִלֵּל וְשֶׁבְנָא אַחֵי הֲווּ. הִלֵּל עָסַק בַּתּוֹרָה שֶׁבְנָא עָבַד עִסְקָא לְסוֹף אָמַר לֵיהּ תָּא נַעֲרוֹב וְנִפְלוֹג יָצְתָה בַּת קוֹל וְאָמְרָה אִם יִתֵּן אִישׁ אֶת כָּל הוֹן בֵּיתוֹ בָּאַהֲבָה בּוֹז יָבוּזוּ לוֹ. וּמִזֶּה יָקִישׁ הָאָדָם וְיָדוּן עַל הַיָּמִים הַבָּאִים לִקְרָאתוֹ לֶאֱחֹז בָּם בַּתּוֹרָה. כִּי גַּם הֶעָתִיד יִתְהַפֵּךְ בְּמֶשֶׁךְ הַזְּמַן לֶעָבָר וְלֹא יְסֻלֶּה פָּז תְּמוּרַת עֵסֶק הַתּוֹרָה כְּמוֹ שֶׁכָּתוּב כָּל חֲפָצִים לֹא יִשְׁווּ בָּהּ. וְאֵין בֵּין עָתִיד לֶעָבָר בְּמֶשֶׁךְ הַצָּבָא הַנִּתֶּנֶת לֶאֱנוֹשׁ עֲלֵי אָרֶץ כִּי אִם זְמַן מוּעָט אֲשֶׁר יָמָיו כְּצֵל עוֹבֵר וְאֵין בּוֹ כְּדֵי לְשַׁנּוֹת פְּעֻלַּת הָאָדָם בּוֹ מֵהַקָּצֶה אֶל הַקָּצֶה. אֲשֶׁר בִּזְמַן הֶעָבָר לֹא יִקַּח בְּעַד תַּלְמוּדוֹ כָּל הוֹן עָתֵק; וּבֶעָתִיד יִתְרַפֶּה מֵעֲסֹק בַּתּוֹרָה אַף בִּשְׁעוֹת שֶׁאֵין עֲסָקָיו מַכְרִיחִים אוֹתוֹ לְזֶה. עַל כֵּן יִתְחַקֶּה הָאָדָם הֵיטֵב לָדוּן הָעֲתִידוֹת בְּהַעוֹבְרוֹת. וְיוֹם הֶעָבָר לְיוֹם הֶעָתִיד יַבִּיעַ אֹמֶר וּזְמַן אֲשֶׁר הָלַךְ לַזְּמַן הַבָּא יְחַוֶּה דָּעַת לֶאֱחֹז בַּתּוֹרָה כִּי הוּא אֻשְּׁרוּ וְהַצְלָחָתוֹ:
<h3>פֶּרֶק ד</h3>
לִפְעָמִים יִתָּכֵן לַיֵּצֶר לִמְשֹׁךְ הָעַסְקָן מִקֶּצֶב תַּלְמוּדוֹ בְּאָמְרוֹ אֵלָיו. מָה יַּמְרִיצְךָ הַשָּׁעָה הַמּוּעֶטֶת. הַאִם מִמֶּנָּה תּוֹחֵל לְהַגִּיעַ לְקִנְיַן תּוֹרָה. הַתְדַמֶּה בְּנַפְשְׁךָ לְהִדַּמּוֹת לְחוֹבְשֵׁי בֵּית הַמִּדְרָשׁ אֲשֶׁר נִתַּן לָהֶם זְמַנָּם חָפְשִׁי. הַתְמַשֵּׁל עִנְיָנְךָ לְמוֹשְׁלִים בְּיִצְרָם עַל יְדֵי תּוֹרָתָם כָּל הַיּוֹם. הֲתַעֲרֹךְ שֻׁלְחָן הֶגְיוֹנְךָ לְמַעֲרֶכֶת הַשּׁוֹקְדִים בְּלִי הֶיסַּח הַדַּעַת. הֲלֹא אַחֲרֵי אֲשֶׁר נִתְּנוּ עָלֶיךָ עֲבוֹתוֹת הֶעָמָל כְּבָר לֹא תּוּכַל לְהִמָּנוֹת בְּשׁוֹמְרֵי תּוֹרָה וכְּמוֹ שֶׁאָמְרוּ זִכְרוֹנָם לִבְרָכָה רֵחַיִם בְּצַוָּארוֹ וְיַעֲסֹק בַּתּוֹרָה. בְּחֹן נָא רַעְיוֹנוֹתֶיךָ בְּשָׁעָה שֶׁאַתָּה הוֹגֶה בָּהּ אֵיךְ הֵמָּה מְהוּלִים בְּרַעְיוֹנֵי הַמַּשָּׂא וּמַתָּן. וְכִי רָחוֹק הוּא לְהַצְלִיל דַּעְתְּךָ לְתַלְמוּדְךָ. וְלָמָּה זֶה תִּכְבֹּשׁ בְּעֹז וְתִלְחֹץ בְּחָזְקָה אֶת מַרְבִּית עִנְיָנֶיךָ. לִמְצֹא בֵּינֵיהֶם מָקוֹם וְשָׁעָה פְּנוּיָה לַעֲסֹק בְּדִּבְרֵי תּוֹרָה וְאֵין הַקֹּמֶץ מַשְׂבִּיעַ אֶת הָאֲרִי: וְאוּלָם עַד כָּאן דִּבְרֵי יֵצֶר הָרַע הֵם. וּמִמִּסְחָרוֹ יִלְמַד הָאָדָם. אֲשֶׁר אַף בִּרְאוֹתוֹ כִּי אָזְלַת יָדוֹ לְהַשִּׂיג מִסְחוּרִים אֲשֶׁר שָׂגְבוּ מִמֶּנּוּ. עַל אַחַת כַּמָּה וְכַמָּה לֹא יִתְרַפֶּה מִמַּה שֶׁיָּדוֹ מַשֶּׂגֶת וְיִתֵּן עֵינָיו וְלִבּוֹ בַּמֶּה שֶׁבְּכֹחוֹ לַעֲשׂוֹת וְיִבְטַח בַּה' כִּי אֵין מַעְצוֹר לוֹ לְהוֹשִׁיעַ: כֵּן בְּעֵסֶק תּוֹרָתֵנוּ הַקְּדוֹשָׁה אֵין לוֹ לְהַבִּיט לִגְדוֹלוֹת וְנִפְלָאוֹת מִמֶּנּוּ: אֶפֶס לְהִשְׁתַּדֵּל לִמְצֹא לוֹ מָקוֹם לַה' וּמִשְׁכְּנוֹת לְתוֹרָתוֹ בֵּין כָּל עִתּוֹת זְמַנּוֹ הַיָּקָר יְהִי מָה. הַשָּׁעוֹת הַמֻּקְדָּשׁוֹת לוֹ לַשָּׁמַיִם לֹא יַעַרְכֶם זָהָב וְלֹא יֻקַּח פָּז תְּמוּרָתָם הֵן הֵמָּה הַנֶּאֱצָרִים לְמַעְלָה בְּמָקוֹם שֶׁאֵין הַיָּד שׁוֹלֶטֶת שָׁם וְרַק עֲלֵיהֶם יִתְעַנֵּג בְּצֵאתוֹ מִן הָעוֹלָם וכְּמוֹ שֶׁאָמְרוּ זִכְרוֹנָם לִבְרָכָה שֶׁאֵין מְלַוִּין לוֹ לְאָדָם לֹא כֶּסֶף וְלֹא זָהָב וְלֹא אֲבָנִים טוֹבוֹת וּמַרְגָּלִיּוֹת אֶלָּא תּוֹרָה וּמַעֲשִׂים טוֹבִים בִּלְבַד: וּבֶאֱמֶת כַּאֲשֶׁר יֹאחֵז דַּרְכּוֹ לְבַל יְאַבֵּד זְמַנּוֹ בְּתֹהוּ בִּפְנוֹתוֹ מֵעֲסָקָיו וְיִתְאַמֵּץ בָּזֶה. הִנֵּה גַּם ה' יִשְׁלַח עֶזְרָתוֹ מִקֹּדֶשׁ לְהַצְלִיחוֹ בַּתּוֹרָה. וּלְפִי הַצַּעַר שֶׁמִּצְטַעֵר עָלֶיהָ וְכוֹבֵשׁ יִצְרוֹ לִפְנוֹת מִמַּרְבִּית עֲסָקָיו. כֵּן יִפְתַּח לוֹ ה' שַׁעֲרֵי מַדָּע לְהָבִין וּלְהַשְׂכִּיל. כְּמוֹ שֶׁכָּתוּב בִּי אֲנִי ה' מְלַמֶּדְךָ לְהוֹעִיל. וְכֵן יַצְלִיחוֹ בַּעֲסָקָיו לָתֵת לוֹ מָנוֹחַ לַעֲסֹק בְּהַשְׁקֵט וְשַׁלְוָה כְּמוֹ שֶׁאָמְרוּ זִכְרוֹנָם לִבְרָכָה מִן הַתּוֹרָה וּמִן הַנְּבִיאִים וּמִן הַכְּתוּבִים כָּל הָעוֹסֵק בַּתּוֹרָה נְכָסָיו מַצְלִיחִים:
<h3>פֶּרֶק ה</h3>
הַקּוֹבֵעַ עַצְמוֹ לְשָׁעוֹת לְתַלְמוּדוֹ הִנֵּהוּ מִשְׁתַּתֵּף בִּפְעֻלּוֹתָיו. כִּי נוֹתֵן מָקוֹם לְמִסְחָרוֹ וּלְתוֹרָתוֹ, וּגְדוֹלָה תּוֹרָה שֶׁהָעוֹסֵק בָּהּ מַעֲלֶה גַּם שָׁעוֹת מִסְחָרוֹ. לַעֲבוֹדַת ה' יִתְבָּרַךְ. כִּי אִם לֹא יַעֲסֹק בְּמַשָּׂא וּמַתָּן לֹא יַרְוִיחַ טֶרֶף חֻקּוֹ. וְלֹא יִתְּנֵהוּ הֶכְרֵחַ סִפּוּקוֹ לַעֲסֹק בַּתּוֹרָה. וְהִנֵּהוּ מְקַיֵּם בְּעַצְמוֹ לְפִי זֶה מַאֲמַר שְׂמַח זְבוּלֻן בְּצֵאתֶךָ (בְּשָׁעָה שֶׁעוֹסֵק בְּמַשָּׂא וּמַתָּן) וְיִשָֹשְֹכָר בְּאֹהָלֶךָ (בְּשָׁעָה שֶׁעוֹסֵק בְּדִבְרֵי תּוֹרָה) וּכְמוֹ שֶׁאָמְרוּ זִכְרוֹנָם לִבְרָכָה וַהֲלֹא יִשָּׂשכָר גָּדוֹל מִזְּבוּלוּן אֶלָּא עַל יְדֵי שֶׁהָיָה זְבוּלֻן פּוֹרֵשׁ לַיָּם וְיוֹצֵא לִפְרַגְמַטְיָא וּבָא וְנוֹתֵן לְתוֹךְ פִּיו שֶׁל יִשָּׂשְׂכָר לְפִיכָךְ נָתַן לוֹ שָׂכָר בַּעֲמָלוֹ. וְכֵן שָׁנִינוּ שִׁמְעוֹן אֲחִי עֲזַרְיָה אוֹמֵר וַהֲלֹא שִׁמְעוֹן גָּדוֹל מֵעֲזַרְיָה אֶלָּא עַל יְדֵי שֶׁהָיָה עֲזַרְיָה יוֹצֵא לִפְרַגְמַטְיָא וּבָא וְנוֹתֵן לְתוֹךְ פִּיו שֶׁל שִׁמְעוֹן לְפִיכָךְ הִיא נִקְרֵאת עַל שְׁמוֹ. עַד כָּאן. נִלְמֹד מִזֶּה כִּי גַּם בְּאָדָם אַחֵר הַדִּין כֵּן. וְעַל יְדֵי עָסְקוֹ בַּתּוֹרָה בַּשָּׁעָה הַקְּבוּעָה לוֹ מוֹצָא בָּזֶה כָּל עִתּוֹת זִמְנֵי עֲסָקָיו נֶחֱשָׁבִים עָלָיו לְטוֹבָה. כִּי גַּם הֵמָּה יַעַזְרוּ בַּעֲדוֹ לִמְנוּחַת נַפְשׁוֹ לַתּוֹרָה וְלִתְעוּדָה לְהַשְׂכִּיל לְהֵטִיב; וְאָמְנָם לִהְיוֹתוֹ מִשְׁתַּתֵּף בְּעַצְמוֹ בִּשְׁנֵי הָעִנְיָנִים רָאוּי לוֹ לְהַשְׁגִּיחַ בְּכָל עֹז לְבַל יִכָּנֵס הָאֶחָד בִּגְבוּל חֲבֵרוֹ. כְּמוֹ שֶׁיִּקְרֶה לִשְׁנֵי בְּנֵי אָדָם הַמִּשְׁתַּתְּפִים בַּמִּסְתָּר אֶחָד כִּי יָבֹר לוֹ כָּל אֶחָד פְּעֻלּוֹת מְיֻחָדוֹת בּוֹ. זֶה קוֹנֶה וּמוֹכֵר וְזֶה יוֹשֵׁב עַל פִּנְקָסוֹ. זֶה מוֹבִיל סְחוֹרוֹתָיו וְזֶה מְכַלְכֵּל עִנְיָנֶיהָ בַּבַּיִת וְכַיּוֹצֵא. וְכָל אֶחָד שׁוֹמֵר חֻקּוֹ לְמַעַן לֹא יִתְבַּלְבְּלוּ הַדְּבָרִים. וּכְמוֹ שֶׁאָמַר הֶחָכָם הַסֵּדֶר חֲצִי מְלָאכָה. וְלָכֵן מְצַיְּנִים אֶת תְּחוּמֵיהֶם בִּסְיָגִים לְבַל יִכָּנֵס הָאֶחָד בִּגְבוּל חֲבֵרוֹ: וְכֵן הָעִנְיָן בְּעֵסֶק תּוֹרָתֵנוּ הַקְּדוֹשָׁה יְצַיֵּן תְּחוּמָיו לְבַל יִכָּנְסוּ עִסְקֵי בֵּיתוֹ בִּגְבוּל תּוֹרָתוֹ. וּבְשָׁעָה שֶׁקּוֹבֵעַ עַצְמוֹ לְתַלְמוּדוֹ יְפַנֶּה דַּעְתּוֹ וּמַחְשַׁבְתּוֹ מִכָּל עִנְיָנָיו אֲשֶׁר הִשְׂתָּרְגוּ עָלוּ עַל צַוָּארוֹ וְיֶאֱסֹף אָז כָּל רוּחַ שִׂכְלוֹ וּמְזִמּוֹת לְבָבוֹ רַק אֶל עֵסֶק הַתּוֹרָה בִּלְבַד. לָשׂוּם כָּל מַעְיָנָיו בָּהּ. וִיקַיֵּם בְּעַצְמוֹ לְפָחוֹת בַּשָּׁעָה הַהִיא מַאֲמַר דָּוִד הַמֶּלֶךְ עָלָיו הַשָּׁלוֹם גֵּר אָנֹכִי בָאָרֶץ. וּזְמַן תּוֹרָה לְחוּד וּזְמַן מַשָּׂא וּמַתָּן לְחוּד. כִּי בְּפִנּוֹת הַלּוֹמֵד דַּעְתּוֹ רַק לְהִגָּיוֹן תּוֹרָתוֹ יֵשׁ לוֹ כִּפְלַיִם לְתוּשִׁיָּה בַּעֲמָלוֹ. וְאִם רַעְיוֹנוֹ מָהוּל בִּמְזִמּוֹת עֲסָקָיו תַּלְמוּדוֹ נַעֲשֶׂה קְרָעִים. וּכְמוֹ שֶׁאָמְרוּ זִכְרוֹנָם לִבְרָכָה בִּירוּשַׁלְמִי מַעֲשֶׂה בְּרִ"י דַּאֲבַד לֵהּ כִּסִּיתִיהָ וּבָעוּן מִנֵּהּ אוֹרַיְתָא וְלֹא יָדַע. אָמְרִין וְכִי מִפְּנֵי דְּאָבְדָה כִּיסִיתְךָ אָבְדָה דַּעְתְּךָ. אָמַר לָהֶם דַּעְתַּאי בְּלִבִּי תַּלְיָא וְלִבִּי בְּכִיסְתִּי תַּלְיָא. וְרָאוּי לוֹ לָאָדָם לָחוּשׁ עַל הַשָּׁעָה הַיְקָרָה הַהִיא לְהָסִיר מֵעָלָיו כָּל הַטְּרָדוֹת וְהַמּוֹנְעִים שֶׁתִּהְיֶה דַּעְתּוֹ זַכָּה וּצְלוּלָה לְתַלְמוּדוֹ. וּכְמוֹ שֶׁאָמְרוּ בִּפְסִיקְתָּא (הוּבָא בְּיַלְקוּט מִשְׁלֵי ה' וכ"ה בשׁו"ט שָׁם) בְּנִי לְחָכְמָתִי הַקְשִׁיבָהּ הַקְשִׁיבָה לְדִבְרֵי תּוֹרָה בְּשָׁעָה שֶׁאַתָּה לוֹמְדָן. כִּי הַשָּׁעָה הַהִיא מַעֲלַת גַּם יֶתֶר עִתּוֹת זְמַנּוֹ הַהוֹלְכִים בְּעֵסֶק הַמַּשָּׂא וּמַתָּן שֶׁלּוֹ לִהְיוֹתָם עוֹזְרִים עַל יָדָהּ. וּכְמוֹ שֶׁאָמְרוּ זִכְרוֹנָם לִבְרָכָה בִּכְגוֹן זֶה (חולין פ"ז) לִבָּעוּ רַחֲמֵי אַשְׁכָּלַיָא (הֲתַלְמִידֵי חֲכָמִים הָעוֹסְקִים בַּתּוֹרָה) עַל עָלַיָא (הֲבַעֲלֵי בָּתִּים הַמַּחֲזִיקִים עַל יָדָם) דְּאִי לָאו עָלַיָא לָא מִתְקַיְּמִין אַשְׁכָּלַיָא. וְכֵן הוּא הָעִנְיָן בְּאָדָם אֶחָד עַצְמוֹ לִבָּעוּ רַחֲמֵי עִתּוֹת עוֹסְקוֹ בַּתּוֹרָה עַל הַצְלָחַת הָעִתּוֹת שֶׁעוֹסֵק בְּמַשָּׂא וּמַתָּן דְּאִי לֹא הָא לֹא קָיְמָא הָא. וְעָלָיו נֶאֱמַר וְהָיָה כְּעֵץ שָׁתוּל עַל פַּלְגֵי מָיִם אֲשֶׁר פִּרְיוֹ יִתֵּן בְּעִתּוֹ (הוּא שֶׁעוֹסֵק בְּתַלְמוּד תּוֹרָה שֶׁנִּדְמֶה לְאֶשְׁכְּלוֹת וְלִפְרִי) וְעָלֵהוּ לֹא יִבּוֹל (הוּא יֶתֶר זְמַנּוֹ הַנִּדְמֶה לְעָלִים הַמְּגִנִּים עַל הָאֶשְׁכּוֹלוֹת) וּכְמוֹ שֶּׁהִמְשִׁילוּ חֲכָמֵינוּ זִכְרוֹנָם לִבְרָכָה לִבָּעוּ אַשְׁכָּלַיָא עַל עָלַיָא וְאָז וְכָל אֲשֶׁר יַעֲשֶׂה יַצְלִיחַ:
וְתֵדַע וְתַשְׂכִּיל כִּי הָרַעְיוֹן הַהִבְלִיִי. שֶׁאֵינוֹ מַעֲלֶה וּמוֹרִיד בְּהַמַּשָּׂא וּמַתָּן כְּלָל. יוֹתֵר מַטְרִיד מֵהָעֵסֶק בְּמַשָּׂא וּמַתָּן בְּעַצְמוֹ. כִּי לְהַמִסְחָר בְּעַצְמוֹ יֵשׁ לוֹ גְּבוּל וְקִצְבָּה לִשָּׂא וְלָתֵת. לִמְכֹּר וְלִקְנוֹת. לְפַקֵּחַ לִתְפֹּס בַּעֲסָקִים הַקְּרוֹבִים לְשָׂכָר וּרְחוֹקִים מֵהֶפְסֵד בְּאֹמֶד הַדַּעַת. וּלְהִתְרַחֵק מֵהֶפְכָּם. וּלְכֻלָּם יֵשׁ קֵּץ וְסוֹף כְּמוֹ שֶׁכָּתוּב לְכָל תִּכְלָה רָאִיתִי קֵץ. וְאוּלָם לְרַעְיוֹנוֹת הַהֲבָלִים אֵין קֵץ לְכָל עֲמָלָם כְּמוֹ שֶׁכָּתוּב (אִיּוֹב מ"ז) הֲקֵץ לְדִבְרֵי רוּחַ. וַהֲרֵי הוּא מִסְתַּבֵּךְ וְהוֹלֵךְ בְּרַעְיוֹנוֹ שֶׁל אָדָם כְּמַהֲלַךְ הַחֲלוֹמוֹת אֲשֶׁר נֶאֱמַר עָלָיו (קֹהֶלֶת ה') כִּי בָּא הַחֲלוֹם בְּרֹב עִנְיָן. וּבִפְרָט בְּשָׁעָה שֶׁמֵּבִין עַצְמוֹ לַעֲסֹק בְּדִּבְרֵי תּוֹרָה כִּי אָז יְסָרֵךְ דַּרְכּוֹ בִּסְבַךְ עִנְיָנִים רַבִּים לַחְשֹׁב בִּדְבָרִים שֶׁל מָה לְּךָ וּמַה בְּכָךְ בַּמֶּה שֶׁעָבַר כְּבָר אוֹ בְּמַה שֶּׁעָתִיד לִהְיוֹת אוֹ אַף בְּדָבָר שֶׁלֹּא בָּא לָעוֹלָם כְּלָל וְלֹא עָתִיד לְהִמָּצֵא רַק בְּדֶרֶךְ אֶפְשָׁר רָחוֹק אִלּוּ הָיָה לוֹ מָמוֹן הַרְבֵּה הָיָה מוֹצִיאָן בְּעֵסֶק פְּלוֹנִי. וּכְמוֹ שֶׁכָּתוּב (מִשְׁלֵי י"ז) וְעֵינֵי כְסִיל בִּקְצֵה אָרֶץ. וְכַיּוֹצֵא בְּדִבְרֵי הֶבֶל אֲשֶׁר רַעְיוֹנֵי הַבַּטְלָנִים מְלֵאִים מֵהֶם. וְכֻלָּם אֵינָם כְּדָאִים לְבַלְבֵּל עִתּוֹ הַיְּקָרָה אֲשֶׁר הוּרְמָה תְּרוּמָה לְהַקְדִּישָׁהּ לַשָּׁמַיִם. וְאָמְרוּ בִּירוּשַׁלְמִי (שַׁבָּת פי"ד) וְנָתַן עֹל בַּרְזֶל עַל צַוָּארֶךָ זֶה הָרַעְיוֹן וְשָׁם וְהֵסִיר ה' מִמְּךָ כָּל חֹלִי זֶה הָרַעְיוֹן. כִּי אֵינֶנּוּ כִּי אִם מַחֲלָה לֵב וְנָתוּן בְּעֹל עַל צַוַּאר הָאָדָם אֲשֶׁר בְּלִי שׂוּם לֵב יָכוֹל הָאָדָם לְאַבֵּד רֹב זְמַנּוֹ בּוֹ לַחְשֹׁב מַחֲשָׁבוֹת כֹּה וָכֹה אֲשֶׁר לֹא יוֹעִילוּ וְלֹא יַצִּילֵנוּ כִּי תֹּהוּ הֵמָּה וְהֶבֶל וָרִיק יֵעוֹרוּ. וּכְמוֹ שֶׁכָּתוּב רַבּוֹת מַחֲשָׁבוֹת בְּלֶב אִישׁ וַעֲצַת ה' הִיא תָקוּם: וּכְבָר כָּתַב הָרַמְבַּ"ם זַ"ל שֶׁאֵין דִּבְרֵי רוּחַ וּשְׁטוּת כָּאֵלּוּ נִכְנָסִים אֶלָּא בְּלֵב פָּנוּי מִדִּבְרֵי תּוֹרָה. וְכ"ה בְּאָבוֹת דְּרַבִּי נָתָן אָמַר רַבִּי שִׁמְעוֹן בֶּן יוֹחַאי כָּל הַנּוֹתֵן דִּבְרֵי תּוֹרָה עַל לִבּוֹ מַעֲבִירִים מִמֶּנּוּ עֲשָׂרָה דְּבָרִים קָשִׁים כוּ' הִרְהוּרֵי שְׁטוּת כוּ' הִרְהוּרֵי דְּבָרִים בְּטֵלִים. וְלֹא דַי לוֹ לָאָדָם שֶׁאֵין קְבִיעַת תּוֹרָתוֹ מְסַפֶּקֶת לוֹ לְהַצִּילוֹ מִכָּל אֵלֶּה אַף בְּשָׁעָה שֶׁאֵינוֹ עוֹסֵק בָּהּ. אֶלָּא שֶׁגַּם בַּשָּׁעָה הַהִיא שֶׁפּוֹרֵשׁ לְתוֹרָתוֹ מִסְתַּבֵּךְ בְּהֶבֶל. וְתוֹרָתוֹ מְהוּלָה בַּמַּיִם הַזֵּדוֹנִים הִרְהוּרֵי שְׁטוּת. וּלְזֹאת לֹא תֹסֵף תֵּת כֹּחָהּ כ"ב. וְתוּשִׁיָּה נִדְּחָה מִמֶּנּוּ. כִּי לֹא שָׁמַר הִרְהוּרֵי לְבָבוֹ. וּפָנָה אַחֲרֵי הַהֶבֶל. וַחֲכָמֵינוּ זִכְרוֹנָם לִבְרָכָה הִזְהִירוּ בִּכְגוֹן זֶה וְאָמְרוּ אֶל תִּפְנוּ אֶל מִדַּעְתְּכֶם (עי' היטב שו"ע או"ח סי' ש"ז סעיף ט"ז במחבר שם). וּשְׁלֹמֹה מַזְהִיר וְאוֹמֵר מִכָּל מִשְׁמָר נְצֹר לִבֶּךָ כִּי מִמֶּנּוּ תּוֹצְאוֹת חַיִּים: וְדָוִד בְּהִתְדַּבְּקוֹ אֶל הַתּוֹרָה אָמַר (תְּהִלִּים קי"ט) סֵעֲפִים שָׂנֵאתִי וְתוֹרָתְךָ אָהָבְתִּי.
<h3>פֶּרֶק ו</h3>
הוֹרוּנוּ חֲכָמֵינוּ זִכְרוֹנָם לִבְרָכָה בַּמֶּה שֶׁהוֹרָה רַב לְאַיְבוּ בְּרֵיהּ (פֶּרֶק עַרְבֵי פְּסָחִים) אַדְּחָלָא אַכַּרְעָיךְ זְבִינָךְ זָבִין. וְהַכַּוָּנָה לְבַל יִמָּשֵׁךְ עֵסֶק מְכִירַת סְחוֹרוֹתָיו. כִּי בֵּין כֹּה וָכֹה יִתְקָרֵר רְצוֹן הַקּוֹנִים. לָרֹב הַחֲקִירָה וְיִשּׁוּב הַדַּעַת הֲלִקְנוֹת אִם לֹא. כִּי זֶה מַפְחִית טֶבַע הַסְּחוֹרָה בְּעֵינֵיהֶם עַד כִּי תִּבְחֹל נַפְשָׁם בָּה וּלְבָבָם אֵין עִמָּהּ: וְכֵן הָעִנְיָן בְּעֵסֶק הַתּוֹרָה. כַּאֲשֶׁר יָבֹא אֵיזֶה רַעְיוֹן טָהוֹר בִּלְבָבוֹ לַעֲסֹק בָּהּ אַל יַחְמִיץ דִּינוֹ. וְתֵכֶף יַחֲזִיק בּוֹ בְּלֹא רִפְיוֹן. כִּי כַּאֲשֶׁר יַעֲזֹב הַדָּבָר לְהִמָּלֵךְ בְּעַצְמוֹ. הַרְבֵּה קַטֵגוֹרִים יִמָּצְאוּ בְּרַעְיוֹנוֹ לִנְטֹשׁ יִקְרַת מַחֲשַׁבְתּוֹ זוֹ. כִּי כַּמָּה דְּרָכִים לַיֵּצֶר לְהַמְצִיא לָאָדָם לַהֲדִיחוֹ מֵעֵץ הַחַיִּים. לֵאמֹר שָׁעָה זוֹ הַפְּנוּיָה לְךָ הַנֶּפֶשׁ בָּהּ. אוֹ גָּמוּר בָּהּ עִנְיָנֶיךָ אֲשֶׁר תּוֹחֵל מִכְּבָר לְהַמְצִיא לָהֶם מָקוֹם בִּזְמַנְּךָ. אוֹ הִתְרָאֵה בָּהּ עִם פְּלוֹנִי (וְעֵין חו"ה שַׁעַר יִחוּד הַמַּעֲשֶׂה פ"ה הֶאֱרִיךְ בִּכְגוֹן זֶה) וּבְחַבְלֵי שָׁוְא כָּאֵלֶּה יִמְשֹׁךְ אוֹתוֹ מִתַּלְמוּדוֹ וְיָפֵר מְזִמָּתוֹ וְהַכֹּל מִפְּנֵי שֶׁיִּתְמַהְמֵהַּ וְלֹא חָשׁ לְהוֹצִיא רַעְיוֹנוֹ אֶל הַפֹּעַל בְּלִי עֲצַלְתַּיִם. וּבְכָזֶה אָמְרוּ כַּמָּה קָטֵגוֹרְיָא יַעַמְדוּ מִכָּאן וְעַד גִּיחוֹן. וַחֲכָמֵינוּ זִכְרוֹנָם לִבְרָכָה מַזְהִירִין וְאוֹמְרִים מִצְוָה הַבָּאָה לְיָדְךָ אַל תַּחְמִיצֶנָּה. וְאָמְרוּ יֵשׁ זָרִיז וְנִשְׂכָּר. וְדָוִד הוּא אוֹמֵר חַשְׁתִּי וְלֹא הִתְמַהמְתִּי לִשְׁמֹר מִשְׁפְּטֵי צִדְקֶךָ:
<h3>פֶּרֶק ז</h3>
הוֹרוּנוּ גַּם כֵּן חֲכָמֵינוּ זִכְרוֹנָם לִבְרָכָה שָׁם בְּאָמְרָם קַבָּא מֵאַרְעָא וְלֹא כּוּרָא מֵאַגְרָא וּפֵרְשִׁ"י מוּטָב לֵילֵךְ לְמָקוֹם קָרוֹב וּלְהִשְׂתַּכֵּר שָׁם מְעַט מִלְּהִשְׂתַּכֵּר הַרְבֵּה בִּמְדִינַת הַיָּם. וְהִנֵּה מִלְּבַד שֶׁהָעֵסֶק בִּמְדִינַת הַיָּם אַף שֶׁהִיא קָרוֹב לְשָׂכָר הַרְבֵּה הוּא קָרוֹב גַּם כֵּן לְהֶפְסֵד גָּדוֹל מָה שֶׁאֵין כֵּן בְּמָקוֹם קָרוֹב. הִנֵּה יֵשׁ עוֹד טַעַם. כִּי רֹב הַטֹּרַח וְהִתְרַחֵק מִמְּקוֹמוֹ אֲשֶׁר בְּעֵסֶק מְדִינַת הַיָּם הוּא כְּמַשָּׂא כָּבֵד עַל הַסּוֹחֵר לֶאֱחֹז בּוֹ: וְכַאֲשֶׁר יַרְהִיב בְּנַפְשׁוֹ לְהוֹחִיל עַל עִסְקֵי מְדִינַת הַיָּם יִשָּׁאֵר נָעוּר וָרֵיק מִזֶּה וּמִזֶּה. עִסְקֵי בֵּיתוֹ יַנִּיחַ וְעִסְקֵי מְדִינַת הַיָּם יַקְשׁוּ עָלָיו וְלֹא יַעֲלוּ בְּיָדוֹ: וְכֵן הַדָּבָר בְּעֵסֶק הַתּוֹרָה הַקְּדוֹשָׁה יִתָּכֵן לַיֵּצֶר לְהָסִית אֶת הָאָדָם כִּי יַחֲשֹׁב בִּלְבָבוֹ מָה יּוֹשִׁיעֵנִי קְבִיעַת הָעִתִּים הֲמִצְעָרִים לְהַשְׁלִים חֻקִּי. אָנֹכִי אֶשְׁתַּדֵּל בְּכָל עֹז לְהָחִישׁ מִפְלָט לִי מִסַּעֲרַת הָעוֹלָם וּמַשָּׂאָיו וּמַתָּנָיו. וְאָז אָשִׂים חֶלְקִי בֵּין הַמְּשִׂימִים עַל הַתּוֹרָה לֵילוֹת כַּיָּמִים לְמִגְמַר וּלְמִסְבַּר וְכוּ' וְכוּ'. וְרַעְיוֹן מַתְעֶה כָּזֶה יִתָּכֵן לְהִמָּצֵא בָּאָדָם עַל כַּמָּה פָּנִים. זֶה יַחְשֹׁב כַּאֲשֶׁר יַשִּׂיא אֶת בָּנָיו. וְזֶה כַּאֲשֶׁר יַשְׁלִם בִּנְיָנָיו. זֶה כַּאֲשֶׁר יִפְרַע הַקָּפוֹתָיו. וְזֶה כַּאֲשֶׁר יִגְבֶּה חוֹבוֹתָיו. הַחַלָּשׁ כְּשֶׁיַּבְרִיא. הַבָּרִיא כְּשֶׁיִּפְסְקוּ תַּאֲווֹתָיו. הֶעָנִי כְּשֶׁיַּעֲשִׁיר. הֶעָשִׁיר כְּשֶׁיִּכְלוּ טִרְדוֹתָיו. וְאֵין לְךָ אָדָם שֶׁאֵינוֹ חַי חַיֵּי הַתִּקְוָה וְהַתּוֹחֶלֶת לְהֵעָתֵק מִמַּצָּבוֹ שֶׁעוֹמֵד בּוֹ לְמַצָּב אַחֵר אֲשֶׁר אֵלָיו יִשָּׂא אֶת נַפְשׁוֹ וְלִבּוֹ. וַאֲשֶׁר יִדְמֶה כִּי בּוֹ וְאָז יַשִּׂיג הַמְּנוּחָה וְהַשַּׁלְוָה וְיַעֲשֶׂה מָה שֶּׁלִּבּוֹ חָפֵץ. וְאוּלָם אֲשֶׁר לוֹ לֵב יָבִין וְיַשְׂכִּיל יִזְכֹּר יְמוֹת עוֹלָם יָבִין שְׁנוֹת דֹּר וָדֹר. כִּי לֹא זֹאת הַמְּנוּחָה וְלֹא זֹאת הַמַּרְגֵּעָה. וּבְכָל מָקוֹם שֶׁהָאָדָם מְבַקֵּשׁ לֵישֵׁב בְּשַׁלְוָה בָּעוֹלָם הַזֶּה הַשָּׁעָה נִטְרֶפֶת (ב"ר פ' פ"ד): וְכֵן אָמְרוּ (שָׁם פפ"ז) הֶטֵּלִיס חַיֶּיךָ שֶׁאֲנִי מְגָרֶה בְּךָ הַדֹּב. כִּי הָאָדָם לְעָמָל יוּלָּד וּמִי זֶה אֲשֶׁר שָׂשׂ וְשָׁלֵו מַמָּשׁ בָּעוֹלָם הַזֶּה; טוֹב לַגֶּבֶר שֶׁלֹּא לְהַזְנִיחַ מַעֲשֶׂה וַעֲבוֹדַת יוֹם זֶה בִּשְׁבִיל עֲבוֹדַת יוֹם שֶׁלְּאַחֲרָיו. וְטוֹב לַגֶּבֶר לִהְיוֹת רוֹאֶה הַנּוֹלָד לְתַקֵּן עִנְיָנֵי וּמִקְרֵי זְמַן הֶעָתִיד בַּעֲבוֹדַת יוֹם שֶׁעוֹמֵד בּוֹ: טוֹב לַגֶּבֶר לִהְיוֹת כָּאן וְעֵינָיו בְּאַסְפַּמְיָא לְכַלְכֵּל עִנְיָנִים דְּהָתָם בִּמְפַעֲלוֹתָיו דְּהָכָא. וְטוֹב לַגֶּבֶר שֶׁלֹּא לְהַנִּיחַ עֲבוֹדָתוֹ הַקְּרוֹבָה אֵלָיו בִּשְׁבִיל עֲבוֹדָתוֹ הָרְחוֹקָה אֲשֶׁר מֵעֵבֶר לַיָּם הִיא: טוֹב לַגֶּבֶר לְתַקֵּן מָה שֶּׁאֵינוֹ בְּיָדוֹ בְּמָה שֶׁבְּיָדוֹ. וְלֹא לַעֲזֹב מָה שֶׁבְּיָדוֹ בִּשְׁבִיל מָה שֶּׁאֵינוֹ בְּיָדוֹ: וְאַתָּה בֶן אָדָם אַל תִּתְהַלֵּל בְּיוֹם מָחָר כִּי לֹא תֵדַע מָה יֵּלֶד יוֹם. אַל תֹּחֵל לְעִתִּים רְחוֹקוֹת כִּי אֵינְךָ בָּטוּחַ אִם לְךָ יִהְיוּ. אַל תָּבוּז לְקֹטֶן מַעֲשֶׂיךָ שֶׁל הַיּוֹם. אוּלַי יִהְיוּ נֶחְשָׁבִים לִגְדוֹלִים בְּעֵרֶךְ מַעֲשֶׂה הַיָּמִים שֶׁלְּאַחֲרָיו. הַמִּקְרִים רַבִּים וְהַסִּבּוֹת עֲצוּמוֹת. וְהָאָדָם עוֹמֵד הָכֵן לְמוּלָם כַּמַּטָּרָה לַחֵץ. וְכֵן כָּתַב בְּחוֹבוֹת הַלְּבָבוֹת (שַׁעַר חה"נ חֶשְׁבּוֹן י"ג) וְאַל תִּתְלֶה עַצְמְךָ בְּלְוַי וְאוּלַי וְתֹאמַר לוֹ הִגַּעְתִּי לְמַעֲלַת כָּךְ וְכָךְ מִן הַמָּמוֹן וְהַחָכְמָה הָיִיתִי מַשְׁלִּם כָּל מָה שֶּׁאֲנִי חַיָּב מִן הָעֲבוֹדָה לַבּוֹרֵא יִתְעַלֶּה. וְהַדּוֹמֶה לָזֶה מִן הַדְּבָרִים. כִּי הֵם דְּבָרִים כְּזָבִים. יִתְעֶה מִי שֶׁיִּתְלֶה עַצְמוֹ בָּהֶם וְיִפֹּל מִי שֶׁנִּשְׁעַן עֲלֵיהֶם זֹאת הִיא הַגְּדוֹלָה שֶׁבְּתָעוּת כו'. הִשָּׁמֶר לְךָ פֶּן תִּקָּחֶנָּה לַטַּעֲנָה לְךָ וְלַאֲמַתְלָא. כִּי אַתָּה בָּזֶה כְּכָל חוֹטֵא שֶׁטָּעוּן בָּהּ כּוּ' אַל תְּאַחֵר מַעֲשֶׂה יוֹמְךָ לְמָחֳרָתְךָ כּוּ' וְעַל כָּךְ אָמַר הֶחָכָם (קֹהֶלֶת י"ב) וּזְכוֹר אֶת בּוֹרְאֶךָ בִּימֵי בְחוּרוֹתֶיךָ עַד כָּאן דְּבָרָיו. וְלָכֵן אֵין לוֹ לָאָדָם אֶלָּא לַעֲבֹד אֶת בּוֹרְאוֹ יוֹם יוֹם. וְלִתְלוֹת בִּטְחוֹנוֹ בּוֹ יִתְבָּרַךְ כִּי קְבִיעַת הָעִתִּים לַתּוֹרָה שֶׁל עַכְשָׁיו תּוֹעִיל לוֹ לְהַרְבּוֹת הֶגְיוֹנוֹ בַּיָּמִים יָבוֹאוּ. וִימַלֵּא מִשְׁאֲלוֹת לְבָבוֹ לְאַשְּׁרָהּ שֶׁל תּוֹרָה וּכְמוֹ שֶׁאָמְרוּ זִכְרוֹנָם לִבְרָכָה (ע"ז י"ט) כָּל הָעוֹסֵק בַּתּוֹרָה הַקָּדוֹשׁ בָּרוּךְ הוּא עוֹשֶׂה לוֹ חֶפְצוֹ. כָּלְלוּ שֶׁל דָּבָר אֲשֶׁר בְּכֹחֲךָ לַעֲשׂוֹת לְפִי מַעֲמָדְךָ שֶׁל עַכְשָׁיו וּלְפִי מַצָּבְךָ וּמְקוֹמְךָ עֲשֵׂה. וּכְמוֹ שֶׁנִּרְמַז בַּמַּאֲמָר שֶׁהִתְחַלְנוּ קַבָּא מֵאַרְעָא וְלָא כּוֹרָא מֵאִגְּרָא (וְעַיִן לְעֵיל פ"ב). וְזֶה וְזֶה יִתְקַיֵּם בְּיָדוֹ כִּי כָּל הַמְקַיֵּם אֶת הַתּוֹרָה מֵעֲמַל הָעוֹלָם וְטִרְדוֹתָיו סוֹפוֹ לְקַיְּמָהּ בְּהַשְׁקֵט וְשָׁלְוָה. וְכֵן אָמְרוּ זַ"ל צַדִּיקִים תְּחִלָּתָן יִסּוּרִים וְסוֹפָן שַׁלְוָה:
<h3>פֶּרֶק ח</h3>
מִדֶּרֶךְ הַסּוֹחֲרִים לְהַמְצִיא לָהֶם שְׁנֵי פִּנְקָסִים כְּלָלִיִי וּפְרָטִיִי. אוֹ שֶׁנָּתְיִי וְיוֹמִיִי. הַיּוֹמִיִי יוֹעִיל לוֹ לְבַל יִשְׁכַּח הַנַּעֲשֶׂה יוֹם יוֹם. וְהַשֶּׁנַּתְיִי הוּא לִבְחֹן בִּכְלָל אִם הַכְנָסוֹתָיו מַכְרִיעִין יְצִיאוֹתָיו. וּמִתּוֹךְ כָּךְ יִלְמַד אֵיךְ לְדַקְדֵּק בְּעִסְקֵי פַּרְנָסָתוֹ וְאֵיךְ לְהַעֲלוֹת שָׂכָר עֲמָלוֹ לְצַמְצֵם הוֹצָאוֹתָיו כְּחוּט הַשַּׂעֲרָה לְהִסְתַּלֵּק עַל כָּל פָּנִים מִן הַדְּאָגָה וּמִן הַסַּכָּנָה. וְעַיֵּן חוֹבוֹת הַלְּבָבוֹת בַּהַקְדָּמָה: וְהִנֵּה הַקּוֹבֵעַ עִתִּים לְתַלְמוּד תּוֹרָה יֵשׁ לוֹ לַחֲשֹׁב גַּם כֵּן שְׁנֵי חֶשְׁבּוֹנוֹת. כְּלָלִיִי וּפְרָטִיִי. הכְּלָלִיִי הוּא. כִּי מָה שֶּׁהָאָדָם אוֹכֵל בָּעוֹלָם הַזֶּה הוּא מֵהַפֵּרוֹת שֶׁל תַּלְמוּד תּוֹרָה וְכַיּוֹצֵא כְּמוֹ שֶׁשָּׁנִינוּ בַּמִּשְׁנָה אֵלּוּ דְּבָרִים וְכוּ'. וְצָרִיךְ אִם כֵּן לַחְשֹׁב חֶשְׁבּוֹנוֹ שֶׁל עוֹלָם הֶפְסֵד מִצְוָה מָה שֶׁמּוֹצִיא מִמֶּנָּה לְסִפּוּק צְרָכָיו בָּעוֹלָם הַזֶּה כְּנֶגֶד שְׂכָרָהּ שֶׁמִּשְׂתַּכֵּר בְּעֵת עָסְקוֹ בָּהּ. אִם הַכְנָסָתוֹ וּשְׂכָרוֹ זֶה מַסְפִּיק לוֹ כָּל צְרָכָיו וְיֵשׁ בּוֹ דַּי לֶאֱכֹל מִפֵּרוֹתָיו בָּעוֹלָם הַזֶּה. אוֹ שֶׁהַיְצִיאָה יְתֵרָה עַל אֲכִילַת פֵּרוֹתֶיהָ שֶׁל תּוֹרָה: וְכִרְאוֹת הָאָדָם חֶשְׁבּוֹן הַיְצִיאָה עוֹלֶה לְמַעְלָה רֹאשׁ. מְזוֹנוֹ. מַלְבּוּשׁוֹ. מְדוֹרוֹ. הַמֻּכְרָח וְהַמִּצְטָרֵךְ וְהַמּוֹתְרִיִי. הִנֵּה יֵשׁ לוֹ לִדְאֹג. פֶּן אֵין בְּפֵרוֹת תּוֹרָתוֹ הַמִּצְעָרָה לְזוּנוֹ וּלְפַרְנְסוֹ. אוּלַי אוֹכֵל הוּא מֵהַקֶּרֶן שֶׁל עוֹסְקוֹ בַּתּוֹרָה. מְכַלְכֵּל חַיֵּי הַהֶבֶל בְּחַיֵּי עוֹלָם. מַחֲלִיף אֲבָנִים טוֹבוֹת בְּאַבְנֵי חָצָץ. זָן אֶת גּוּפוֹ וּמַסְפִּיק לוֹ צְרָכָיו. וּמַכְרְזֵי עָלֵיהּ בָּרָקִיעַ מָאן אָכִיל לֵהּ לְהַהוּא עָלְמָא כִּפְּלַנְיָא. וְלָזֹאת אֵפוֹא יֵשׁ לוֹ לְהָחִישׁ מִפְלָט לוֹ לִשְׁקֹד עַל פִּנְקָסוֹ וּלְמַצּוֹת חֶשְׁבּוֹנוֹ לְדַקְדֵּק עָלָיו בְּעִיּוּן וּפִקּוּחַ גָּדוֹל כִּי רַב הוּא:
אָמְנָם הַחֶשְׁבּוֹן הַפְּרָטִיִי הוּא לִשְׁאֹל אֶת נַפְשׁוֹ בְּכָל יוֹם וְלָקַחְתָּ מִמֶּנָּה חֶשְׁבּוֹן. אָנָה פָּנוּ שְׁעוֹתֶיהָ. עֶשְׂרִים וְאַרְבָּעָה שָׁעוֹת הֲוֵי הַיּוֹם. שְׁנַיִם לִתְפִלָּה עַל דֶּרֶךְ הַמִּצּוּעַ. שְׁנַיִם לְשָׁלֹשׁ אֲכִילוֹת קְבוּעוֹת לְכָל הַיּוֹתֵר. חֲצִי שָׁעָה לְהִנָּפֵשׁ אַחֲרֵיהֶם וְלַהֲלֹךְ אַרְבַּע אַמּוֹת. שֵׁשׁ לְשֵׁנָה. נִשְׁאֲרוּ יוֹתֵר מִשְּׁנֵים עָשָׂר שָׁעוֹת. וּמֵעַתָּה יִדְרֹשׁ וְיַחֲקֹר כַּמָּה דּוֹרֵשׁ מִמֶּנּוּ עִסְקוֹ בְּמַשָּׂא וּמַתָּן וּשְׁאָר צְרָכָיו. אוֹ אֲפִלּוּ טִפּוּלוֹ בִּמְלַאכְתּוֹ וְיִתְבּוֹנֵן הֵיטֵב עַל פִּי נִסְיוֹנוֹת בְּרוּרוֹת וּמִבְחוֹנוֹת נֶאֱמָנִים. וְאָז יִרְאֶה בַּעֲלִיל. כִּי מִסְפָּר גָּדוֹל מִשְּׁעוֹת הַמְעֵת לְעֵת אֵינֶנּוּ יוֹדֵעַ כְּלָל לְהֵיכָן הָלְכוּ וּמָה פָּעַל בָּהֶם. וְכִי נָכוֹן לוֹ לִשְׁאֹל מֵעַצְמוֹ דִּין וְחֶשְׁבּוֹן עֲלֵיהֶם. וְלָכֵן הַחוֹבָה מֻטָּל עַל כָּל מִי שֶׁחָס עַל חַיָּיו לַחְקֹר וְלָתוּר אַחַר הַדְּבָרִים הַיְתֵרִים שֶׁבָּהֶם מְכַלֶּה עִתּוֹ וּמְבַלֶּה זְמַנּוֹ. וְהַסִּבּוֹת הָעִקָּרִים שֶׁמְּבִיאִים אוֹתוֹ לָהֶם: וְהוּא לִמּוּד אָרֹךְ וְעִיּוּן גָּדוֹל. כִּי הַפְּרָטִים רַבִּים וּלְכַמָּה מֵהֶם יִמְצְאוּ סִבּוֹת כּוֹלְלוֹת אוֹתָם. לְמָשָׁל. שִׂיחוֹת בְּטֵלוֹת עִם בְּנֵי אָדָם. מַאֲרִיךְ בְּשֻׁלְחָנוֹ. נִבְהַל לָדַעַת כָּל חָדָשׁ. נוֹבֵעַ מִהְיוֹתוֹ מְדִינִיִי בְּטִבְעוֹ: שָׁקוּעַ בְּשֵׁנָה מִתְרַפֶּה בִמְלַאכְתּוֹ. מַאֲרִיךְ בִּמְנוּחָה לְהִנָּפֵשׁ מִכָּל יְגִיעָה מוּעֶטֶת. שִׁנּוּי הָאֲוִיר לְקֹר וּלְחֹם לְגֶשֶׁם וּלְשֶׁלֶג יַסְגִּיר הַדֶּלֶת בַּעֲדוֹ. הַכֹּל לִהְיוֹתוֹ עָצֵל בְּטִבְעוֹ. כְּמוֹ שֶׁכָּתוּב בְּשֵׁנָה עַצְלָה תַּפִּיל תַּרְדֵּמָה. וּבְהַאֲרִיךְ הַמְּנוּחָה עַד מָתַי עָצֵל תִּשְׁכָּב. וּבַהֶסְגֵּר בַּבַּיִת אָמַר עָצֵל שַׁחַל בַּדָּרֶךְ וְגוֹ': מִצְטַעֵר מֵהֶפְסֵד אוֹ בִּזָּיוֹן שֶׁל עַצְמוֹ אוֹ קְרוֹבָיו. מִתְבַּלְבֵּל מֵעֲסָקָיו בִּהְיוֹתָם נֶחְפָּזִים לְהֵעָשׂוֹת. רַחֲמָן בְּמוֹגֵג לֵבָב. רַגְזָן עַל כָּל דָּבָר שֶׁנֶּגֶד רְצוֹנוֹ כו'. לִהְיוֹתוֹ מְחֻמָּם בְּטִבְעוֹ וּמִתְפַּעֵל: וְרַבּוֹת כַּיּוֹצֵא אֲשֶׁר הַנִּזְכָּר לֹא יַסְפִּיק כִּמְעַט אַף לְדֻגְמָא. וְכֻלָּם מְסַיְּעִים וּפוֹעֲלִים לְבַלּוֹת הַזְּמַן. וְכַאֲשֶׁר יִתְחַקֶּה הָאָדָם עֲלֵיהֶם יוֹם יוֹם לְדַעַת וּלְהַכִּיר מִי מֵהֶם בְּעֹכְרֵי זְמַנּוֹ יָשִׁית לוֹ עֵצוֹת לכָּל אֶחָד וְאֶחָד עַל יְדֵי לִמּוּד הַמּוּסָר וְהַתַּחְבּוּלוֹת הַשַּׁיָּכִים לְאוֹתוֹ דָּבָר בְּאוֹתוֹ יוֹם וּכְמוֹ שֶׁהֶאֱרַכְנוּ בָּזֶה בְּחִבּוּר ד"י סמ"א וְשָׁם פ"ו: וּבִכְדֵי לְעוֹרֵר אֶת נַפְשׁוֹ לָזֶה יְצָרֵף לְפַקֵּחַ זֶה גַּם חֶשְׁבּוֹן הַכְּלָלִיִי. וְהוּא לְצָרֵף חֶשְׁבּוֹן הַיָּמִים. בִּהְיוֹתָם רְשׁוּמִים אֶצְלוֹ. דָּבָר יוֹם בְּיוֹמוֹ. לְחֹדֶשׁ אוֹ תְּקוּפָה. וְהָיָה כִּי יִכְלְלֵם יַחַד וִיצָרְפֵם. יִרְאֶה כַּמָּה מֵהֶם עָבְרוּ עָלָיו בְּתֹהוּ וְהֶבֶל. בִּלְעֲדֵי תּוֹרָה וַעֲסָקִים. וְאָז יִשְׁתּוֹמֵם עַל הַמַּרְאֶה וַיִּתְבַּהֵל כִּי יַעֲלוּ בְּיָדוֹ לְמִסְפַּר שָׁבוּעוֹת אֲשֶׁר לֹא הָיוּ לוֹ בָּהֶם חֵפֶץ כְּלָל. וְכָל עֵת וָעֵת מִצְטָרֵף בְּחֶשְׁבּוֹן הַכְּלָלִיִי לְחֶשְׁבּוֹן גָּדוֹל. וְאָז נַפְשׁוֹ יָרְעָה לּוֹ. אֵיךְ לֹא חָס עַל זְמַנּוֹ הַהֹלֵךְ וְלֹא שָׁב. אֵיךְ לֹא נָתַן לִבּוֹ עַל דָּבָר שֶׁאֵין לוֹ חֲלִיפִין וּתְמוּרָה. אֵיךְ קִפֵּד כְּאוֹרֵג חַיָּיו. אוֹ אָז יְשַׁנֵּס מָתְנָיו לְהַשְׁגִּיחַ בְּעַיִן חוֹדֶרֶת עַל כָּל הַסִּבּוֹת אֲשֶׁר הָיוּ בְּעֹכְרֵי זְמַנּוֹ. וְיָשִׁית עֵצוֹת לְהָחִישׁ לוֹ מִפְלָט מֵהֶם לְבַל יִטְבְּעוּן אֹרְחוֹתָיו:
וְאוּלָם יֵשׁ יִתְרוֹן לְחֶשְׁבּוֹן זֶה עַל חְשְׁבּוֹנוֹת שֶׁל מַשָּׂא וּמַתָּן בִּשְׁלֹשָׁה דְּבָרִים. הָאֶחָד כִּי הַבְּחִינָה וְהַחֶשְׁבּוֹן בְּעִסְקֵי הַמַּשָּׂא וּמַתָּן. אֵינוֹ נוֹשֵׂא כִּי אִם הַיְדִיעָה בְמַה שֶׁעָבַר. וְלֹא יוֹעִיל כָּל כָּךְ לְהִשְׂתַּכֵּר בֶּעָתִיד וּכְמוֹ שֶׁאָמְרוּ זִכְרוֹנָם לִבְרָכָה אֵין אָדָם יוֹדֵעַ בַּמֶּה מִשְֹתַּכֵּר. וְלִפְעָמִים תִּהְיֶה עוֹד בְּחִינָתוֹ בְּעֵבֶר גּוֹרֵם גָּדוֹל לְהַפְסִיד בֶּעָתִיד. כִּי הַסְּחוֹרָה שֶׁהִפְסִיד בָּהּ תִּבְחַל נַפְשׁוֹ לִקְנוֹתָהּ עוֹד וּבֶאֱמֶת יִתָּכֵן כִּי תַּעֲלֶה בֶּעָתִיד שָׂכָר הַרְבֵּה לִבְעָלֶיהָ וְכֵן לְהֵפֶךְ וְכַיּוֹצֵא רַבּוֹת. וְאָמְנָם חֶשְׁבּוֹן עִתּוֹת עֵסֶק הַתּוֹרָה מוֹעִיל מְאֹד לְחַזֵּק אֶת לְבָבוֹ גַּם כֵּן לֶעָתִיד וְאִם רוֹאֶה חַס וְשָׁלוֹם כִּי הִנֵּהוּ מִתְרַפֶּה מִמֶּנָּה. יִתְעוֹדֵד בְּכָל עֹז לְתַקֵּן עַוָּתָתוֹ וְלִנְצֹר תּוּשִׁיָּה: הַשֵּׁנִי כִּי פּוֹעֵל רְשִׁימַת הָעֲסָקִים וְחִשְׁבוֹנוֹתָם. אַתְרֵי גָּמְרוֹ עֲסָקָיו. לֹא יָנִיעוּ אֶת הָעַסְקָן לְמַפְרֵעַ בְּשָׁעָה שֶׁהוּא עוֹסֵק. לְשַׁדֵּד מַעֲרֶכֶת עֲסָקָיו בְּתִתּוֹ אֶל לִבּוֹ כִּי אַחַר כָּךְ יִרְשֹׁם בְּפִנְקָסוֹ כָּךְ וְכָךְ. וְאֵינֶנּוּ כִּי אִם שׁוֹקֵל בְּדַעְתּוֹ הָעֵסֶק מִצַּד עַצְמוֹ לְקָרֵב אוֹ לְרַחֵק. וְהָרְשִׁימוֹת נִמְשָׁכִים אַחֲרֵי הָעֲסָקִים לֹא שֶׁהָעֲסָקִים נִמְשָׁכִים לָרְשִׁימוֹת שֶׁאַחֲרֵיהֶם. אוּלָם חֶשְׁבּוֹן עִתּוֹת עֵסֶק הַתּוֹרָה וְרַשְׁמֵי זִכְרוֹנָם עַל פִּנְקָסוֹ מוֹעִיל מְאֹד לְמַפְרֵעַ. כִּי בִּהְיוֹתוֹ יוֹשֵׁב וּבָטֵל יָשִׂים אֶל לִבּוֹ כִּי כָּל שְׁעוֹתָיו יִהְיוּ אֶצְלוֹ בַּסֵּפֶר נִכְתָּבִים. וְכַעֲבוֹר יוֹם יִכְתֹּב יָדוֹ בְּפִנְקָסוֹ הַיּוֹם בִּטַּלְתִּי מִן הַתּוֹרָה כָּךְ וְכָךְ. וְזֶה בְּעַצְמוֹ לֹא יִתְּנֵהוּ לַעֲזֹב תּוֹרָתוֹ בִּשְׁאָט נֶפֶשׁ; הַשְּׁלִישִׁי כִּי חֶשְׁבּוֹן הָעֲסָקִים אֵינָם כִּי אִם גִּלּוּי מִלְּתָא וִידִיעָה בְּעָלְמָא. אוּלָם חֶשְׁבּוֹן הַזֶּה הִנֵּה כַּאֲשֶׁר יִתְמַרְמֵר בְּעֵת הַחֶשְׁבּוֹן עַל עִתּוֹת זְמַנּוֹ שֶׁכְּלָה בְּהֶבֶל. הוּא הוּא אֲשֶׁר יְזַכֵּךְ נַפְשׁוֹ וִיעוֹרְרָהּ לְקָרְבָה אֶל הַתּוֹרָה כִּי יַעְטֶה כְּלִמָּה עַל הֶעָבָר וְיֵבוֹשׁ לֶעָתִיד. וְעַל כֵּן גַּם חֲכָמֵינוּ זִכְרוֹנָם לִבְרָכָה מַזְהִירִין וְאוֹמְרִין (ב"ב פ"ה) בֹּאוּ חֶשְׁבּוֹן בּוֹאוּ וּנְחַשֵּׁב חֶשְׁבּוֹנוֹ שֶׁל עוֹלָם:
<h3>פֶּרֶק ט</h3>
כָּל אֵלֶּה עִנְיָנִים כּוֹלְלִים הִצַּגְנוּם לְדֻגְמָא אֲשֶׁר מֵהֶם יָקִישׁ הַמִּתְבּוֹנֵן עַל הַשְּׁאָר וְאֵינָם כִּי אִם פֶּתַח קָטָן כְּחֻדּוֹ שֶׁל מַחַט נֶגֶד מָה שֶׁיֵּשׁ לַחְקֹר וּלְהַעֲמִיק בָּזֶה. וְאוּלָם בִּפְרָטוּת. הִנֵּה הָאִישִׁים מִתְחַלְּקִים לְכַמָּה מַעַרְכוֹת לֹא רְאִי זֶה כִּרְאִי זֶה וְהֵם. <b>א.</b> סוֹחֲרִים הָעוֹסְקִים בְּמִקְנֶה וְקִנְיָן. <b>ב.</b> נוֹתְנִים מְעוֹתֵיהֶם לְעִיסְקָא: <b>ג.</b> בַּעֲלֵי מְלָאכָה הַמּוֹכְרִים מְלַאכְתָּם כְּשֶׁהִיא נִגְמֶרֶת. <b>ד.</b> הַמְקַבְּלִים לַעֲשׂוֹת מְלֶאכֶת אֲחֵרִים. <b>ה.</b> שְׂכִירֵי יוֹם אוֹ זְמַן יָדוּעַ. <b>ו.</b> בַּעֲלֵי נְכָסִים בָּתִּים וְשָׂדוֹת. <b>ז.</b> סַרְסוּרִים הַמְּמַצְּעִים בֵּין הַקּוֹנִים וְהַמּוֹכְרִים. וּכְמוֹ שֶׁהֵם מִתְחַלְּקִים בְּמַעֲרֶכֶת עִסְקֵיהֶם וּפְעֻלּוֹתֵיהֶם כֵּן מִתְחַלֵּק לְפִיהֶן יֵצֶר הָרָע שֶׁלָּהֶם זֶה בְּכֹה וְזֶה בְּכֹה. כֵּן לְהַשְׁחִית עִנְיָנָם בְּמַשָּׂא וּמַתָּן שֶׁל כָּל אֶחָד וְאֶחָד לְפִי מָה שֶּׁהוּא. כֵּן בְּתֹכֶן מִדּוֹתֵיהֶם. כֵּן לְהַפְרִיעָם מִתַּלְמוּדָם. מֵהֶם נִתְפָּסִים בַּמְּזִמָּה הַטּוֹרֵד, וּמֵהֶם בִּיגִיעַת הַטִּפּוּל. וּמֵהֶם בִּשְׁנֵיהֶם יַחַד. וְאֵינוֹ דּוֹמֶה יִצְרוֹ שֶׁל הַפּוֹעֵל לְיִצְרוֹ שֶׁל הָאֻמָּן וְשֶׁלּוֹ לְשֶׁל הַסּוֹחֵר. וְכָל אֶחָד וְאֶחָד יֵשׁ לוֹ דַּי בְּשֶׁלּוֹ לְהִכָּשֵׁל בְּמַעֲשִׂים רַבִּים וּבְמִדּוֹת רַבּוֹת וּבְבִטּוּל תּוֹרָה: וְאוּלָם כְּמוֹ שֶׁיֵּשׁ מָקוֹם לַיֵּצֶר לְהַכְשִׁילָם בְּאֵלֶּה כָּל אֶחָד וְאֶחָד לְפִי מַעֲרֶכֶת עֲלִילוֹתָיו. כֵּן יֵשׁ מָקוֹם לַמַּשְֹכִּיל עַל דְּרָכָיו. לְהִבָּנוֹת מִמַּצַּב עִנְיָנָיו בְּעַצְמָם שֶׁיִּהְיוּ הֵם לוֹ לְעֵזֶר וּלְסִיּוּעַ לַעֲבוֹדַת בּוֹרְאוֹ יַת'. וְאֵינוֹ דּוֹמֶה הִתְבּוֹנְנוּתוֹ שֶׁל הַסּוֹחֵר לְעוֹדֵד עֲבוֹדָתוֹ. לְהִתְבּוֹנְנוּתוֹ שֶׁל הָאֻמָּן. וְשֶׁלּוֹ לְשֶׁל הַפֹּעַל. וְכָל אֶחָד וְאֶחָד יֵשׁ לוֹ לְהִסְתַּיְּעוֹ מֵעָרְמַת פַּרְנָסָתוֹ לְהַשְׂכִּיל לְהֵטִיב אָרְחוֹתָיו בַּעֲבוֹדָתוֹ יִתְבָּרַךְ:
וְנַזְכִּיר פֹּה בִּכְלָל קְצָת מֵהִתְבּוֹנְנוּת אֲשֶׁר לַכָּל אֶחָד וְאֶחָד מֵהַנִּזְכָּרִים. הַסּוֹחֵר הָעוֹסֵק בְּמַשָּׂא וּמַתָּן יְפַלֵּס לוֹ נָתִיב לִהְיוֹת דִּבּוּרוֹ בְּנַחַת עִם הַבְּרִיּוֹת וּלְקַבֵּל אֶת כָּל אָדָם בְּסֵבֶר פָּנִים יָפוֹת. כִּי יִדְמֶה בְּדַעְתּוֹ כִּי הָאֲנָשִׁים הָאֵלֶּה הֵן הֵמָּה הַקּוֹנִים מִמֶּנּוּ אֲשֶׁר אָז נָקֵל לוֹ לִסְבֹּל שִׂיחוֹתָם וַעֲלִילוֹתָם לְהָפִיק חֵן וְאֶת קוֹנִים לְהִתְרוֹעֵעַ: יִתְרַחֵק מִבַּקָּשַׁת הַכָּבוֹד בְּזָכְרוֹ כִּי בְּעֵת מִסְחָרוֹ הִנֵּהוּ מַחֲלִיפוֹ בְּעַד רֵיוַח קְשִׂיטָה אֶחָת: יִזְדָּרֵז לְהַחֲזִיק יְדֵי אֲנָשִׁים אֲשֶׁר מָטָה יָדָם כִּי יוֹדֵעַ אֶת מַכְאוֹבָם וְאֵיךְ בְּעֵזֶר מוּעָט יִתָּכֵן כִּי יִתְעוֹדְדוּ כָּל מֶשֶׁךְ יְמֵי חַיֵּיהֶם: הַנּוֹתֵן מְעוֹתָיו לְעִסְקָא יִתְלַמֵּד לִהְיוֹת לוֹ עַיִן טוֹבָה לֵהָנוֹת מִמָּה שֶׁיַּרְוִיחַ זוּלָתוֹ וְלֹא תִּהְיֶה עֵינוֹ רָעָה בְּשֶׁל אֲחֵרִים. מִמָּה שֶׁהֻרְגַּל לֵהָנוֹת מֵהַרְוָחַת לֹקְחֵי מְעוֹתָיו. יָשִׂים לִבּוֹ עַל שְׁעוֹת זְמַנּוֹ שֶׁלֹּא יֵלְכוּ לְאִבּוּד בְּקַחְתּוֹ מוּסָר אֵיךְ לֹא יֹאבֶה שֶׁיִּשְׁהוּ מְעוֹתָיו אֶצְלוֹ וְלֹא יִשְׂאוּ פְּרִי הַרְוָחָה. אִם עַל הַרְוָחָה זְמַנִּית כָּךְ עַל הַרְוָחָה נִצְחִית עַל אַחַת כַּמָּה וְכַמָּה: בַּעֲלֵי נְכָסִים יָשִׂימוּ לְבָבָם כִּי כְּמוֹ שֶׁלֹּא יַחְפְּצוּ לְהַחֲזִיק שְׁכֵנִים הַמְּקַלְקְלִים בֵּיתָם וּמְטַשְׁטְשִׁים בִּנְיָנָם לְבַל יֵצֵא שְׂכָרָם בְּהֶפְסֵדָם. כֵּן בִּרְאוֹתוֹ אֶת עַצְמוֹ דָּר בְּעוֹלָמוֹ שֶׁל הַקָּדוֹשׁ בָּרוּךְ הוּא כִּי שָׁם בֵּיתוֹ לְבַל יִתֵּן מִגְרָעוֹת בַּעֲבוֹדָתוֹ וְלֹא יְקַלְקֵל עוֹלָמוֹ: כְּמוֹ שֶׁאָמְרוּ זִכְרוֹנָם לִבְרָכָה בַּמִּדְרָשׁ שֶׁתְּפָסוֹ הַקָּדוֹשׁ בָּרוּךְ הוּא לְאָדָם הָרִאשׁוֹן וְהוֹלִיכוֹ עַל כָּל אִילָנֵי גַּן עֵדֶן וְאָמַר לוֹ רְאֵה מַעֲשַׂי כַּמָּה נָאִים וּמְשֻׁבָּחִים הֵם. תֵּן דַּעְתְּךָ שֶׁלֹּא תִּתְקַלְקֵל וְתַחֲרִיב אֶת עוֹלָמִי: וְכֵן יִזְדָּרֵז לְתַקֵּן מַעֲשָׂיו הָרָעִים בְּעוֹד שֶׁלֹּא פָּרְצוּ בּוֹ פְּרָצוֹת. בְּטֶרֶם הִתְהַלְּכוּ בּוֹ בָּרְחָבָה. לְבַל יִקְשֶׁה עָלָיו הַתְּשׁוּבָה אַחֲרֵי זֶה. כְּמוֹ שֶׁיִּשְׁתַּדֵּל לְתַקֵּן כָּל בֶּדֶק בְּבִנְיָנָיו לְבַל יֶהֶרְסוּ אֲבָנָיו. וּכְמוֹ שֶׁאָמְרוּ זִכְרוֹנָם לִבְרָכָה טוֹם וְלֹא תִּשְׁפִּיץ שְׁפּוֹץ וְלֹא תִּבְנֶה. וְכֵן בְּכֻלָּם. כְּלָלוֹ שֶׁל דָּבָר יָחֹק הָאָדָם בְּדַעְתּוֹ כִּי כָּל עִנְיְנֵי עֲסָקָיו בָּעוֹלָם הֵם לוֹ לְדֻגְמָא. אֲשֶׁר מֵהֶם יִקַּח לַעֲבֹד אֶת ה'. וְיִהְיוּ אֶצְלוֹ עֲסָקָיו בְּעוֹלָמוֹ הַמָּשָׁל; וַעֲבוֹדָתוֹ אֶת ה' הַנִּמְשָׁל לְהַשְׂכִּיל לְהֵיטִיב. הֵם הַצֵּל וְהָעֲבוֹדָה לַה' הַמֻּצָּל כְּמוֹ שֶׁכָּתוּב כִּי צֵל יָמֵינוּ עֲלֵי אָרֶץ. וְעַל זֶה נֶאֱמַר בְּכָל דְּרָכֶיךָ דָּעֵהוּ כְּמוֹ שֶׁבֵּאַרְנוּהוּ:
<h3>פֶּרֶק י</h3>
כָּל הַמְדֻבָּר עַד כֹּה. הוּא לְעוֹרֵר אֶת הָאָדָם לְהַחֲזִיק בַּתּוֹרָה כָּל אֶחָד לְפִי מָה שֶׁהוּא. אוּלָם הַדָּבָר אֲשֶׁר יָרִים קַרְנָהּ שֶׁל תּוֹרָה בְּקָהָל עָם הִנֵּה הוּא הוּא כְּבוֹד הַתּוֹרָה בְּעַצְמוֹ אֲשֶׁר הֻזְהַרְנוּ עָלָיו מְאֹד. וְעִנְיַן הַכָּבוֹד הַזֶּה מִתְחַלֵּק לְשָׁלֹשׁ מַעַרְכוֹת: <b>א.</b> בְּדַבְּרוֹ עִם בְּנֵי בֵּיתוֹ אוֹ עִם בְּנֵי אָדָם. <b>ב.</b> בְּהַנְהָגָתוֹ עִם הַתַּלְמִיד חָכָם וְחָלְקוֹ לוֹ כָּבוֹד. <b>ג.</b> בְּהַשְׁקָפָתוֹ לְטוֹבָה עַל עִנְיָנָיו לְהַעֲמִידָם עַל תִּלָּם. וּנְדַבֵּר בָּם אַחַת לְאַחַת;
וְנֹאמַר בְּעִנְיָן הָרִאשׁוֹן. הִנֵּה מֵהַיָּדוּעַ כִּי הַסִּפּוּר בְּשִׁבְחוֹ שֶׁל דָּבָר וְהַגְדֵּר. תְּהִלָּתוֹ מְעוֹרֵר מְאֹד אֶת לְבַב הַשֹּׁמְעִים לְהִשְׁתַּדֵּל בְּהַשָּׂגָתוֹ. אֲשֶׁר עַל כֵּן נִמְנֶה בְּדִבְרֵי חֲכָמֵינוּ זִכְרוֹנָם לִבְרָכָה שִׁבְחָן שֶׁל חֲכָמִים לְמַעַן יִנְהַר אַחֲרֵיהֶם בְּכָל עֹז לֵאמֹר מָתַי יַגִּיעוּ מַעֲשַׂי לְמַעֲשֵׂיהֶם (יְרוּשַׁלְמִי חַיָּב אָדָם לוֹמַר מָתַי יַגִּיעוּ מַעֲשַׂי כו') וְעַל כֵּן גַּם בְּדִבְרַת בְּנֵי אָדָם בְּשִׁבְתּוֹ בְּבֵיתוֹ בָּנָיו כִּשְׁתִילֵי זֵתִים סָבִיב לְשֻׁלְחָנוֹ. נָכוֹן מְאֹד לְבַל יַעֲסֹק עִמָּהֶם בְּדִבְרֵי הֲבַאי. אֶפֶס כִּי יֹאחֵז דַּרְכּוֹ לִשָּׂא מִדַּבְּרוֹתָיו לְסַפֵּר בְּשִׁבְחָהּ שֶׁל תּוֹרָה וְשֶׁל אַנְשֵׁי הַמַּעֲלָה וּבְיוֹתֵר מֵהַנִּמְצָא אֵצֶל בְּנֵי גִּילָם. וְעַל זֶה וְעַל כַּיּוֹצֵא בָּזֶה אָמְרוּ (זבחים קט"ו) עֵת לַחֲשׁוֹת וְעֵת לְדַבֵּר כוּ' פְּעָמִים שֶׁאָדָם מְדַבֵּר וּמְקַבֵּל שָׂכָר. יַבִּיעַ אֹמֵר כִּי הַתּוֹרָה הִיא הַצְלָחַת הָאָדָם וְאוֹשְׁרוֹ בָּזֶה וּבַבָּא. מָה יָקְרוּ שׁוֹקְדֶיהָ. מָה נָעֲמוּ שֹׁחֲרֶיהָ. אַשְׁרֵיהֶם וְאַשְׁרֵי חֶלְקָם. וּכְמוֹ שֶׁאָמַר רַבִּי מֵאִיר כַּד הֲוֵי מְסַיֵּם סִפְרָא דְּאִיּוֹב סוֹף אָדָם לָמוּת וְכוּ' אַשְׁרֵי מִי שֶׁגָּדֵל בַּתּוֹרָה וַעֲמָלוֹ בַּתּוֹרָה וְנִפְטַר בְּשֵׁם טוֹב עָלָיו הַכָּתוּב אוֹ' טוֹב שֵׁם מִשֶּׁמֶן טוֹב. וְכֵן יְלַהֵב תְּשׁוּקָתָם אֶל הַתּוֹרָה בַּמֶּה שֶׁיַּזְכִּיר לָהֶם הַצְלָחַת נְעָרִים בְּנֵי גִּילָם. בְּנוֹ שֶׁל פְּלוֹנִי כַּמָּה נָאִים דְּרָכָיו בִּשְׁקִידָתוֹ בַּתּוֹרָה. כַּמָּה מְיֻשָּׁרִים מִדּוֹתָיו. כַּמָּה מְתֻקָּנִים מַעֲשָׂיו. וּבְאֵלֶּה יִכָּנֵס בְּלֵב בָּנָיו הַשֹּׁמְעִים אַהֲבַת הַתּוֹרָה וּשְׁקִידָתָהּ לְהָבִין וּלְהַשְׂכִּיל. וְהוּא בִּכְלַל מְגַדֵּל בָּנָיו לַתַּלְמוּד תּוֹרָה שֶׁאָמְרוּ עָלָיו חֲכָמֵינוּ זִכְרוֹנָם לִבְרָכָה (שבת קכ"ז) שֶׁאוֹכֵל פֵּרוֹת בָּעוֹלָם הַזֶּה וְהַקֶּרֶן קַיֶּמֶת לְעוֹלָם הַבָּא. אֲשֶׁר בִּלְעֲדֵי זֶה חַס וְשָׁלוֹם הוּא כִּמְנֻדֶּה לַשָּׁמַיִם (פסחים קי"ג). וְזֶה כָּל פְּרִי הָאָדָם בְּעוֹלָמוֹ כְּמוֹ שֶׁכָּתוּב כִּי יְדַעְתִּיו לְמַעַן אֲשֶׁר יְצַוֶּה אֶת בָּנָיו וְאֶת בֵּיתוֹ אַחֲרָיו וְשָׁמְרוּ דֶּרֶךְ ה' וְגוֹ': וְכֵן כַּאֲשֶׁר יָשִׂיחַ עִם בְּנֵי אָדָם יִהְיֶה רָגִיל עַל לְשׁוֹנוֹ לְסַפֵּר בְּשִׁבְחָן שֶׁל עֲמֵלֵי תּוֹרָה. שֶׁהֵם מַעֲמִידִין אֶת הָעוֹלָם. כְּמוֹ שֶׁאָמְרוּ בְּמִשְׁלֵי רַבָּתִי (הובא בנה"מ ש"ד פי"א) אָמַר הַקָּדוֹשׁ בָּרוּךְ הוּא לְיִשְׂרָאֵל. בָּנָי הֱיוּ מִתְעַסְּקִין בַּתּוֹרָה בַּיּוֹם וּבַלַּיְלָה וּמַעֲלֶה אֲנִי עֲלֵיכֶם כְּאִלּוּ אַתֶּם מַעֲמִידִים אֶת כָּל הָעוֹלָם. וּבְמִדְרַשׁ חָזִית שׁוֹקָיו עַמּוּדֵי שֵׁשׁ אֵלּוּ תַּלְמִידֵי חֲכָמִים לָמָּה נִמְשְׁלוּ לָעַמּוּדִים שֶׁהֵם עַמּוּדֵי עוֹלָם שֶׁנֶּאֱמַר אִם לֹא בְרִיתִי יוֹמָם וָלָיְלָה וְגוֹ'. וְהֵן אִנּוּן נְטוּרֵי קַרְתָּא (איכה רבתי) הֵם הָעוֹסְקִים כָּל יְמֵיהֶם בְּבִנְיַן הָעוֹלָם (שבת קי"ד). הֵם הַבּוֹנִים פַּלְטְרִין שֶׁל מַעְלָה וְשֶׁל מַטָּה. הֵם הַמְּשִׂימִים שָׁלוֹם בְּפָמַלְיָא שֶׁל מַעְלָה וְשֶׁל מַטָּה (סנהדרין צ"ט). הֵן אִנּוּן פָּמַלְיָא דְקוּבְּ"הָ שָׁרָא בֵּינֵיהוֹן (אבות פ"ג) וַעֲדִיפֵי מִנְּבִיאֵי (ב"ב פ"א). עַל יְדֵיהֶם שָׂמֵחַ הַקָּדוֹשׁ בָּרוּךְ הוּא בְּעוֹלָמוֹ כִּי בְּכָל זִמְנָא דְּאוֹרָיְתָא מִתְקַיְּמָא בְּעָלְמָא וּבְנֵי נָשָׁא מִשְׁתַּדְּלָן בָּהּ כִּבְיָכוֹל קּוּבְּ"הּ חַדֵּי בְּעוֹבְדֵי יָדֶיהָ וְחַדֵּי בְּעָלְמִין כֻּלְּהוּ (זוה"ק צ"ו). עַל יְדֵיהֶם פּוֹנֶה הַקָּדוֹשׁ בָּרוּךְ הוּא לְבָרֵךְ אֶת עוֹלָמוֹ (תדא"ר פי"ח). וּמְגִנִּים עַל כָּל הָעוֹלָם כֻּלּוֹ (סנהדרין צ"ט). מָאן דְּאַסִּיק בְּאוֹרָיְתָא רָחִים הוּא לְעֵלָּא רָחִים הוּא לְתַתָּא קּוּבְּ"הָ אָצֵית לְמִלּוּלֵהּ לָא שָׁבֵק לֵהּ בְּהַאי עָלְמָא וְלָא שָׁבֵק לֵהּ בְּעָלְמָא דְאָתֵי (זוה"ק ואתחנן). וּכְנֶסֶת יִשְׂרָאֵל מִשְׁתַּבַּחַת בָּהֶם. כְּמוֹ שֶׁאָמְרוּ זִכְרוֹנָם לִבְרָכָה (ערובין כ"צ) דָּרַשׁ רָבָא מַאי דִּכְתִיב לְכָה דוֹדִי נֵצֵא הַשָּׂדֶה אָמְרָה כְּנֶסֶת יִשְׂרָאֵל לִפְנֵי הַקָּדוֹשׁ בָּרוּךְ הוּא רִבּוֹנוֹ שֶׁל עוֹלָם כּוּ' בֹּא וְאַרְאֲךָ תַּלְמִידֵי חֲכָמִים שֶׁעוֹסְקִין בַּתּוֹרָה כוּ' נַשְׁכִּימָה לַכְּרָמִים אֵלּוּ בָּתֵּי כְּנֵסִיּוֹת וּבָתֵּי מִדְרָשׁוֹת נִרְאֶה אִם פָּרְחָה הַגֶּפֶן אֵלּוּ בַּעֲלֵי מִקְרָא פִּתַּח הַסְּמָדַר אֵלּוּ בַּעֲלֵי מִשְׁנָה הֵנֵצּוּ הָרִמּוֹנִים אֵלּוּ בַּעֲלֵי גְמָרָא שָׁם אֶתֵּן אֶת דֹּדַי לְךָ בֹּא וְאַרְאֲךָ כְּבוֹדִי שֶׁבַח בָּנַי וּבְנוֹתַי עַד כָּאן. וְכֵן יַרְבֶּה לְסַפֵּר בְּשִׁבְחָן שֶׁל מְגַדְּלֵי בְּנֵיהֶם לְתַלְמוּד תּוֹרָה וּמַשִּׂיאִים בְּנוֹתֵיהֶם לְתַלְמִידֵי חֲכָמִים. וְיוֹכִיחַ מֵהַיָּדוּעַ לוֹ. פְּלוֹנִי הִשְׁתַּדֵּל לְלַמֵּד אֶת בְּנוֹ תּוֹרָה עָלָה וְהִצְלִיחַ אַשְׁרֵי שֶׁזֶּה יָלָד. פְּלוֹנִי הִשִּׂיא לְבִתּוֹ עֶלֶם זָרִיז וּמְמֻלָּא יַד ה' עָלָיו הִשְׂכִּיל לִלְמֹד לְשַׁנֵּן אַשְׁרֵי שֶׁזֶּה גִּדֵּל: וּמִזֶּה יִתְעוֹרְרוּ הַשֹּׁמְעִים. לְפָאֵר וּלְאַשֵּׁר שׁוֹחֲרֵי תּוּשִׁיָּה הוֹגֵה שׁוֹקְדֶיהָ. לְגַדֵּל יַלְדֵּיהֶם עַל בִּרְכֶּיהָ. כִּי הִיא אָשְׁרָם וְיִשְׁעֵם בָּזֶה וּבַבָּא:
וְאוּלָם בָּעִנְיָן הַשֵּׁנִי כְּבָר נִתְבָּאֵר גֹּדֶל חִיּוּבוֹ בְּיוּ"ד סי' רמ"ג רמ"ד. וְאמרו זִכְרוֹנָם לִבְרָכָה (מַכּוֹת כ"ב) כַּמָּה טִפְּשָׁאֵי שְׁאָר אִינְשֵׁי דְּקַיְמֵי מִקַּמֵּי סֵפֶר תּוֹרָה וְלָא קַיְּמֵי מִקַּמֵּי גַּבְרָא רַבָּא וַאֲמָרוּ (כְּתוּבוֹת ק"ג) וְאֶת יִרְאֵי ה' יְכַבֵּד זֶה יְהוֹשָׁפָט מֶלֶךְ יְהוּדָה כְּשֶׁהָיָה רוֹאֶה תַּלְמִיד חָכָם הָיָה עוֹמֵד מִכִּסְאוֹ וּמְחַבְּקוֹ וּמְנַשְּׁקוֹ וְקוֹרֵא לוֹ רַבִּי רַבִּי מָארֵי מָארִי. (ובוי"ר פי"ז) אָמַר ר' יוֹסֵי בֶּן דּוֹסָא אֱלִיעֶזֶר הוּא כְּנַעַן וְעַל יְדֵי שֶׁשִּׁמֵּשׁ אוֹתוֹ צַדִּיק יָצָא מִכְּלַל אָרוּר וּבָא לִכְלַל בָּרוּךְ כו' יִשְׂרָאֵל שֶׁנּוֹהֲגִים כָּבוֹד עִם גְּדוֹלֵיהֶם עַל אַחַת כַּמָּה וְכַמָּה. וּבְהֵפֶךְ מְבֹאָר בְּסַנְהֶדְרִין שָׁם הַאי עִנְיָנֶיהָ שֶׁל הָאוֹמֵר מַאי אַהֲנוּ לָן רַבָּנָן לְדִידְהוּ קָרוּ לְדִידְהוּ תָּנוּ. וְאָמְרוּ (שַׁבָּת קי"ט) אָמַר ר' יְהוּדָא לֹא חָרְבָה יְרוּשָׁלַיִם אֶלָּא בִּשְׁבִיל שֶׁבִּזּוּ בָּהּ תַּלְמִידֵי חֲכָמִים כו':
אָמְנָם הַשְּׁלִישִׁי הוּא לְפַקֵּחַ וּלְהַשְׁגִּיחַ עַל עִנְיָנָם שֶׁל עֲמֵלֵי תּוֹרָה לְהַנִּיחָם מְעַצְּבֵי הָעוֹלָם וּמְרֻגְּזוֹ. לְמַעַן יוּכְלוּ לַעֲסֹק בָּהּ בְּדֵעָה צְלוּלָה. כִּי אַף שֶׁעֲלֵיהֶם מֻטָּל לַעֲסֹק בָּהּ אַף מִתּוֹךְ הַדְּחָק. עַל אַחַת כַּמָּה וְכַמָּה עַל הַזּוּלַת מֻטָּל שֶׁלֹּא לְהַעֲמִידוֹ בְּנִסָּיוֹן וְלִסְמֹךְ עַל שְׁקִידָתוֹ אַף מִתּוֹךְ הַדְּחָק. וּמִכָּל שֶׁכֵּן שֶׁיֵּשׁ לְהַרְחִיק מִמֶּנּוּ כָּל דָּבָר הַמְעַצֵּב רוּחוֹ אוֹ מֵבִיא יָגוֹן בִּלְבָבוֹ. וַחֲכָמֵינוּ זִכְרוֹנָם לִבְרָכָה בִּימֵיהֶם הִגִּידוּ (עֵרוּבִין ס"ה) אָמַר ר' נַחְמָן בַּר יִצְחָק צְרִיכָה שְׁמַעְתָּא צִלּוּתָא כְּיוֹמָא דְּאִסְתַּנָא כּוּ'. וְאִם בַּדּוֹרוֹת הָרִאשׁוֹנִים שֶׁלִּבָּן פָּתוּחַ לָהֶם כְּאוּלָם כָּךְ. בַּדּוֹרוֹת הָאַחֲרוֹנִים שֶׁתָּשׁ כֹּחָן שֶׁל תַּלְמִידֵי חֲכָמִים כו' עַל אַחַת כַּמָּה וְכַמָּה. וְכֵן מָצִינוּ לְר' זֵירָא (ב"מ פ"ס) שֶׁהִרְחִיק עַצְמוֹ מֵהַטְּרָדוֹת אַף שֶׁל מִצְוָה הֵיכָא שֶׁאֶפְשָׁר לוֹ לִסְמֹךְ עַל אַחֵר. דְּיָתִיב מֵאָה תַּעֲנִיתָא דְּלֹא לִשְׁכֹּב ר' אֶלְעָזָר בִּשְׁנֵיה וְנָפְלֵי עֲלֵהּ מִלֵּי דְּצִבּוּרָא. וְעַל כֵּן הַמַּשְׁקִיף בְּעַיִן טוֹבָה עַל אֹשֶׁר הַתּוֹרָה יִשְׁתַּדֵּל לְהַשְׁקִיט לִבָּן שֶׁל תַּלְמִידֵי חֲכָמִים שֶׁיִּהְיֶה מֻפְנֶה מִכָּל צַד וְאָז יִהְיוּ לְמֵדִין וּמְיַשְּׁבִין לִבָּם בְּתַלְמוּדָם בְּדֵעָה צְלוּלָה. וְתִהְיֶה מְנוּחָתָם כָּבוֹד וְאֵין כָּבוֹד אֶלָּא תוֹרָה שֶׁנֶּאֱמַר כָּבוֹד חֲכָמִים יִנְחָלוּ וּתְמִימִים יִנְחֲלוּ טוֹב:
