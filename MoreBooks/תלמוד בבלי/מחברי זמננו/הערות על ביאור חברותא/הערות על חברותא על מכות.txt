<h1> חברותא  הערות</h1>
הרב יעקב שולביץ שליט"א
(1) כתבו <b>הרמב''ן והריטב''א</b>, כי אגב שאמר התנא "בן גרושה" הוא נקט גם בן חלוצה, שהרי בן חלוצה פסולו הוא רק מדרבנן, ואם כן אין בו דין הזמה מדאורייתא כלל, ולכן אינו לוקה. ותמה <b>הגרעק''א</b>, הרי עדותם אכן הועילה, לפוסלו מדרבנן. ואם כן, מדוע לא ילקו העדים הזוממים על עבירת הלאו של "לא תענה ברעך עד שקר", על שזממו לגרום לו נזק בהעידם עליו שהוא בן חלוצה, ומה בכך שפסול זה הוא רק מדרבנן! <QM> ואכן ה<b>רמב''ם</b> [פרק ב מהלכות עדות הלכה ח] כתב, שאפילו כאשר הם מעידים על בן חלוצה, הם לוקים. ועיין ב<b>חזון יחזקאל</b>, המבאר שהמחלוקת בין הרמב"ם לריטב"א, תלויה בחילוק שבין שני תירוצי התוס' בד"ה מעידין. לפי התירוץ הראשון, שהמלקות המבוארות במשנה אינן מלקות על עבירת הלאו "לא תענה ברעך עד שקר", אלא הן באות מצד העונש "ועשיתם לו כאשר זמם לעשות לאחיו", שגילתה התורה שאם אי אפשר לעשות לו כאשר זמם ממש יש להענישו במלקות, אם כן, אי אפשר להעניש בעונש מלקות מצד "כאשר זמם" על עדות בן חלוצה, לפי שפסול זה הוא רק מדרבנן, ובו לא חידשה תורה שילקה, כי אינו נחשב ל"זממה" מן התורה. אבל לתירוץ השני, שהמלקות במשנה הם עונש על הלאו של "לא תענה ברעך עד שקר", אכן ילקו גם על עדות של בן חלוצה. כי לפי תירוץ זה, המלקות האמורות במשנה אינן מלקות מצד "כאשר זמם", אלא הן מלקות על הלאו של "לא תענה ברעך עד שקר", והם אכן העידו עליו עדות שקר, וכסברת הרע"א. ועיין בחידושי רבי שמואל סק"ה שהאריך מאד בביאור הענין. ועיין עוד בר"ן ובערוך לנר. 
(2) כך מתבאר מפירוש רש"י. ואילו <b>המאירי</b> פירש, שמעידין על כך שאביו הכהן, אמר להם "בני הוא מגרושה וחלוצה". ונאמן האב לפסול את בנו לכהונה מדין "יכיר", כשם שהאב נאמן על בנו לפוסלו באומרו שהוא ממזר. והוצרכו הראשונים להעמיד באופנים הללו, ולא באופן שמעידים עליו שהוא ידוע להם כמי שמוחזק בפסלות מהמקום שהוא בא משם, כי אי אפשר להזים עדות שכזאת, אלא רק להכחישה. לפי שאין הזמה אפשרית אלא כשבאים העדים הזוממים ואומרים שביום פלוני ראו את דבר העדות במקום פלוני, שאז יכולים עדים אחרים לבוא ולהזימם, ולומר: באותו יום, הייתם עמנו במקום אחר, ולא יכולתם לראות את הנעשה במקום שהעדתם עליו. 
(3) ה<b>ריטב''א</b> ביאר, שנקט לשון יחיד, כלשון הכתוב "ועשיתם לו", אבל מדובר באופן שהוזמו שניהם, כי אין העדים נעשים זוממים עד שיוזמו כולם. ו<b>בגבורת ארי</b> כתב, שיתכן הדבר כאשר עד אחד היה כהן והשני ישראל, והוזמו שניהם, ומחדשת המשנה שאף העד הכהן אינו נעשה פסול. וכל זה הוא על פי שיטת רש"י [בהערה דלהלן], שלגבי עד ישראל לא היתה כל הוה אמינא לפוסלו לכהונה, ומכל מקום, היה העד הישראל לוקה, והעד השני, הכהן, היה נפסל לכהונה. וקא משמע לן משנתנו שגם העד הכהן אינו נפסל לכהונה אלא לוקה. כי לולי הלימוד מדברי הכתוב "לו" ולא לזרעו, היה מקום לומר שהעד הישראל לוקה, והעד הכהן נפסל. וקא משמע לן קרא, שעל אף שגם את העד הישראל יכולין להעניש במלקות, וייחשבו המלקות עונש מצד "<b>כאשר זמם</b>" [ולא מצד "לא תענה ברעך עד שקר"], בכל זאת הכהן אינו נפסל! 
(4) <b>רש''י</b> פירש, שחידוש המשנה הוא רק בעד זומם כהן, שאינו נפסל מכהונתו, אך בעד זומם ישראל, אין מקום להענישו בפסול חללות כלל, שהרי לא הוזהרו הכהנות מלהינשא לפסול כהונה, ואם כן, גם אם יהיה דינו כחלל, הוא לא ייאסר לישא כהנת. אך <b>הריטב''א</b> כתב, שאף בעד זומם ישראל יש נפקא מינה, בכך שהוא לא נענש להיות כחלל שיהיה פוסל בביאתו אשה לכהונה. וכן כתב <b>המאירי</b> שיש נפקא מינה גם בעד ישראל, שאם נחשיב אותו כחלל, תהיה בתו פסולה לכהונה. ובשיטת <b>רש''י</b> ביאר <b>הצל''ח</b>, שלא יתכן לפסול לכהונה את אשתו של עד זומם ישראל או את זרעו מחמת "ועשיתם לו כאשר זמם לעשות לאחיו", כאשר לו עצמו אין הפסול נוגע, שהרי גם בלי עדותו הוא אינו ראוי לכהונה, בהיותו ישראל, ואין לו עצמו שום נפקותא בפסול זה, ולכן אין צורך לגילוי הפסוק שעד זומם ישראל אינו פוסל את אשתו ואת זרעו לכהונה. ועיין לעיל בהערה הקודמת בדברי ה<b>גבורת</b> <b>ארי</b>, שאפילו לרש"י היינו מקבלים עדות של עד ישראל לגבי פסול כהונה, ולא נחשב הדבר כעדות שאי אפשר להזימה מאחר סוף סוף הוא לוקה. וכן כתב <b>הב''ח</b> בריש עמוד ב. אך הדבר תלוי בשני תירוצי התוס' בד"ה מעידין. 
(5) הקשו ה<b>תוס</b>', <b>הרמב''ן והריטב''א</b>: למה לא נקט התנא בכגון שהעידוהו שהוא ממזר, או שאר פסולי קהל. ה<b>תוס'</b> תרצו, שנקט פסול כהונה, משום שעסק התנא בבת כהן, כמבואר בגמרא. ואילו ה<b>רמב''ן וריטב''א</b> תירצו, דנקט מילתא דשכיחא טפי. ועוד תירצו, שנקט דוקא פסול כהונה, כדי להשמיענו, שעל אף שהפסידו לכהן ממון במתנות כהונה, אין מקיימים בהם הזמה, ולוקין ארבעים. ובטעם שאינם משלמין הפסד מתנות כהונה שזממו להפסידו, כתב ה<b>רמב''ן</b> כיון ש"גרמא בעלמא" הוא. חדא, שלא "ברי היזקא", ולכן אין לדונו מצד "דינא דגרמי", שהוא חיוב ממוני עבור כל גרם נזק. לפי שהחיוב מצד דינא דגרמי הוא רק במקום שברורה מידת הנזק, וכאן אי אפשר לדעת אם יתנו לו תרומה, וכמה יתנו. ועוד, שמצד "דינא דגרמי" מחייבים רק כשהפסידו בפועל, אך בזממה הרי לא נעשה הנזק בפועל, אלא החיוב הוא על הזממה להזיק, ורחמנא אמר "כאשר זמם לעשות", שחייבים העדים רק כשזממו להפסידו בידים, ולא "כאשר זמם לגרום", שאם רק זממו לגרום לו הפסד ממון בצורת "גרמא בנזקין" אין הם חייבים מדין עדים זוממים. וה<b>ריטב''א</b> כתב, ש"לא בריא היזקא, וגרמא הוא, דמי יימר דיהבו ליה". ועל כך הביא הריטב"א את הדרשה "כאשר זמם לעשות" ולא "כאשר זמם לגרום". ונמצא, שנחלקו רבותינו הראשונים, האם לפטור עדים זוממין על גרמא, ידעינן מסברא או מקרא. עוד כתב <b>הריטב''א</b>, וזה לשונו: כיון דלא מקיימין בהו הזמה בעיקר סהדותייהו, בפסול בן גרושה - לא מקיימין להו [נמי הזמה] בהא, במתנות כהונה. דלא מקיימין בהו הזמה לחצאין. וכדאמרינן בגמרא, "ועשיתם לו", ולא לזרעו [ולכן לא מקיימים את ההזמה גם בו]. <b>והרמב''ן</b> הוסיף בתירוץ זה ראיה - "שהרי אף לבניו של נדון זה היה מפסיד, ואינו חייב לשלם להם כלום". <b>והריטב''א</b> ביאר עוד, שהתשלום עבור הפסד הממון הוא דבר שאינו קצוב, אלא עומד להתגלות במשך הזמן, כשתמנע ממנו האפשרות לקבל מתנות כהונה. ו"כאשר זמם" עושין רק ב"מידי דקיץ", שאפשר לעשות כן מיד. ותמה <b>שער המלך</b>, מדוע שלא ישלמו את מה שכבר אכל ממתנות הכהונה, שהוא דבר קצוב, והם באו לחייבו עתה להחזיר את מה שאכל, לכהנים אחרים<QM> ועיין <b>פתחי תשובה</b>, יו"ד ש"ה, שתירץ, שאינו חיב להחזיר את מה שאכל, כי דינו בזה כדין חלל שעבד ואח"כ נודע שהוא פסול, שעבודתו כשרה, וגם כאן הוא פטור מתשלומין. 
(6) וה<b>רמב''ן</b> פירש, שהעידו על כך שהתחייב גלות בבי"ד פלוני. וביאר ה<b>ריטב''א</b>, שרש"י נקט, שסתם "מעידין אנו", הוא ראיית עצמם. ועיין בהערות על תוס' ד"ה מעידין [השני]. 
(7) כך פירש <b>רש''י</b>. אך ה<b>ריטב''א</b> ביאר, שקושית הגמרא היא על לשון המשנה, ש"כיצד העדים נעשין זוממין", משמעותו היא, מהו אופן העדות שבו העדים הזוממים נעשים לעדים זוממים [ולא מהו האופן של עונשם], ואילו מהמשנה לקמן מוכח שצורת העדות של העדים המזימים, שבה נעשין העדים הראשונים זוממים היא בלשון "עמנו הייתם". ועל כך מתרצינן, שהכוונה במשנה היא: כיצד נעשין זוממין, שאין בהם קיום עונש הזמה אלא לשון זממה בלבד. וביאור אחר בתירוץ הגמרא כתב שם, שאמנם על צורת עדותן קאי, רק שלא סיים התנא דבריו, ופירש עונשן, שבו עסק במסכת סנהדרין, ואחר כך שב לצורת עדותן במשנה לקמן. 
(8) ואף שלא שנה כלל שיש גם עדים זוממין שאין עושין בהם הזמה כלל, ופתח ב"כיצד" - הכוונה היא, שהרי מצינו עדים שעושין בהן עונש אחר, ובא התנא לבאר כיצד שייך אופן שלא יענשו כלל. ועיין ב<b>פני יהושע</b>. 
(9) <b>הריטב''א</b>. וכתב <b>האפיקי ים</b> [סימן לח], שאם לא יפסלו גם את זרעו, הוי חסרון בכאשר זמם לו, כי הוא רצה לפסול פסול לדורות, ולכן אין בפסולו עונש כנגד כל הנפסלים שזמם. אך כיון שאין יצירתם של העדים בעבירה, אם נפסול זרעם תהיה זו עשיה נפרדת בזרעו, וזה ממעט ריב"ל מהפסוק. אך מקשינן שלא נפסול זרעו אף שפסולו גמור, דכיון שלא נוצר בעבירה, הוא לא פוסל זרעו. ומסיק, שאם כן, לא הוי עונשו כזממו לפסול לדורות. ולפי <b>הריטב''א</b>, הביאור הוא פשוט, שאין פסולו פוסל זרעו, וממעטינן שלא יפסלום בנפרד. 
(10) <b>הריטב''א</b> ביאר שהיה אפשר לפסלו וזרעו יהא כשר, כיון ש"כאשר זמם" הוא רק קנס, ואינו פסול אמיתי. ועל כך אמרינן דליכא כאשר זמם, שצריך לקיים בעד כל מה שזמם, והוא זמם לפסול גם זרעו [ועיין בהערות על תוד"ה בעינן]. ובספר <b>אפיקי ים</b> [סימן לח], ביאר שעצם הפסול של האב חמור יותר כאשר דינו נמשך להיות לדורות, מאשר אינו נפסל אלא בעצמו בלבד. ונמצא, שהעד הזומם זמם לפוסלו בפסול חמור, שפוסל גם את זרעו, ואילו העד הזומם יפסל בפסול קל, שאינו פוסל את זרעו. ולכך אין זה נחשב "כאשר זמם לעשות לאחיו". 
(11) כך פירש <b>רש''י</b>. וה<b>תוס</b>' הקשו, שבקל וחומר זה מתבטלת תורת עדים זוממין לגמרי, ולא דמי לק"ו של חילול הכהן מכהונתו, שפוטר רק עדי בן גרושה אך עדיין נשאר דין עד זומם בשאר הדברים. ולכן פירשו, שכונת הגמרא אינה לעד הזומם להרוג, אלא לכך שאין הרוצח את חבירו בסקילה נהרג באותה מיתה שהרג, אלא דינו בסייף. ומכאן נלמד בקל וחומר לעדים זוממין, שלא הרגו בפועל, שלא יענשו במיתה שזממו. אך אין הקל וחומר זה ביטול כל תורת עדים זוממין, כי הם נהרגין בעדויות אחרות. ועיין בהערות על תוס'. ה<b>רש''ש</b> במסכת סנהדרין [מ ב] תמה, שלפי זה, לרש"י, שנקט הקל וחומר לכאשר עשה, לכאורה סבירא ליה שהקל וחומר שלא יתחייבו עדים במיתה שזממו לא נדחה. ואם כן לעולם עדים זוממין בסייף. ותמוה מכמה דוכתי, כגון המיעוט "היא" ולא זוממיה בבת כהן, שמשמע ממנו שמן הדין עונשם בשריפה. [ועיין שם בדבריו שהבין בדברי המהרש"א אחרת מהמבואר בדברינו בביאור המהרש"א בתוספות. ולפי הבנתו הדברים תמוהים ביותר, כפי שהוא עצמו מציין]. וה<b>רמב''ן</b> נקט כפירוש התוס', אך למד זאת לענין לפטרן לגמרי, והיינו, כשם שסוקל מקילין בו למיתת סייף, כן זוממין יפטרו לגמרי. 
(12) הקשו <b>הרמב''ן והריטב''א</b>, למה לי קרא שאינם גולין, תיפוק ליה שגלות היא כפרה, והעדים אינם בני כפרה, וכדלקמן. ותירצו, שדינו של הגולה מסור לאדם, שאם יצא חוץ לתחום נהרג, ודבר המסור הוא לבית דין להגלותו, ולפיכך הוא אמינא שגם העדים יגלו, ויעמדו בספק לההרג אם יצאו. ותמה ה<b>גרא''ז מלצר</b>, הרי אין להם לעדים זוממים, אם יגלו, גואל הדם, ומי יהרגם אם יצאו מתחום עיר המקלט<QM> ועיין בחידושי מרן <b>הגרי''ז</b> [הלכות רוצח], שדן בענין רוצח שיצא מעיר מקלטו, שפסק הרמב"ם שכל אדם שהרגו אין חייב עליו, האם זה מדיני הרוצח, או משום שיש רשות לגואל הדם להורגו, ולכן הוי "גברא קטילא", וכלם נפטרו על הריגתו. כי אם הוא דין המוטל על הרוצח, שמותר לכל אדם להורגו מחוץ לעיר מקלטו, שייך לחייב בכך את העדים. 
(13) יש לעיין בשקלא וטריא בסוגיא זו, שהרי לא עשו מעשה שעליו גולין, וכיצד יתכן בהם פטור ב"מזיד"<QM> ולכאורה מוכח מכאן, שבעדות עד זומם נחשב כאילו עשה את המעשה שהעיד עליו, ולכן אינו יכול לגלות כשאין מעשה עבירתו בשוגג, ועיין בשיעורי הגר"ש ובקונטרסי שיעורים. 
(14) <b>תוס</b>' לקמן מבארים, שלרבנן, העדים הזוממין להלקות, לוקין רק ארבעים. ופליגי על רבי מאיר, שמחייב שמונים, על הזממה ועל לא תענה. ומקשינן שם לרבנן: למאי אתא לא תענה<QM> וכתבו התוס', שאחרי הלימוד מ"והצדיקו", יש לנו לחייב מלקות על עבירת הלאו של "לא תענה ברעך עד שקר". אך ב<b>מאירי</b> מבואר, שחיוב המלקות הנלמד מ"והצדיקו", הוא מצד "כאשר זמם", והוא עונש על הזממה, ולא מלקות על "לא תענה". כי המאירי כתב בטעמא דרבי מאיר, משום שלדעתו לאו שאין בו מעשה לוקין עליו. והיינו, שלפי רבנן מה שגלי קרא שלוקין, היינו משום כאשר זמם, אך על לאו של "לא תענה" אין לוקים, שהרי אין בו מעשה. ורק רבי מאיר, דפליג בלאו שאין בו מעשה, סובר שלוקין שמונים. 
(15) כתב ה<b>רמב''ם</b> [פ"כ מעדות ה"ח]: העידו על שורו של זה שהרג את הנפש, והוזמו, לוקין ואין משלמין. והקשה ה<b>קצוה''ח</b> [ל"ח סק"ד], מדוע לא יפטרו ממלקות על ידי תשלומין על זממתן להפסידו שורו כשחייב סקילה, ונאסר בהנאה. שהרי עדים זוממין משלמים ולא לוקין. ותירץ, שהרמב"ם העמיד באופן שאין השור בסקילה, כגון שהרג שלא בכוונה, שמשלם כופר אך אינו נסקל. או שכבר התחייב סקילה בנגיחות קודמות וכעת באו רק לחייבו כופר על נגיחה נוספת. ועיין ב<b>אור שמח</b> שם. וה<b>גרי''ז</b> [ריש סוטה] ביאר, שחיוב הכופר הוא על עצם הנגיחה, ומה שהעידו שנגח בכוונה, וחייב השור סקילה, היא הגדה <b>נוספת</b>, ואין התשלומין והמלקות על הגדת עדות אחת, ולכן לוקה על עדות הכופר. ובחזון יחזקאל בתחילת המסכת האריך לבאר ענין זה. עיין בדבריו, ובשיעורי הגר"ש. 
(16) ה<b>קצוה''ח</b> [סימן ש"נ] הקשה: הרי כבר באו עדים והזימום, ואיך יוכלו להפטר בהודאה. והוכיח שרק בבי"ד זה שחייבום עדים אי אפשר להודות. אך בי"ד אחר יקבל הודאתם לפטרו בו, וכן יוכלו לחייבים בבי"ד אחר, שעדיין לא הודו בו. וב<b>נתיבות המשפט</b> [שם] תירץ הקושיא, שאין כוונת הגמרא שנפטרים בהודאתם אף אם יבואו אח"כ עדים, אלא שאין יכולים להתחייב בהודאתם. ובחידושי ה<b>גרנ''ט</b> על ב"ק כתב לבאר, שהרי אין המזימין מעידים על הזוממין שהעידו עדות שקר, אלא שבית דין רואים זאת על ידי עדותן שהיו עמם, וממילא, מה שהעידו קודם היה זממה. אך בבית דין אחר, כשקדמו ואמרו שהעידו שקר, לא יוכלו שוב להזימם. ועיין בשו"ת <b>רע''א</b> [ח"ג סי' ח], שדן בזה, אם יזימום שוב בבית דין אחר, אם יתחייבו. ולפי המבואר בגרנ"ט לא שייך אופן זה. 
(17) כך פירש <b>רש''י</b>. ומבואר בדבריו, שאילו היינו רוצים לחייבם כופר מדין "כאשר זמם לעשות לאחיו", בהכרח שהיו התשלומים הללו להיות תשלומי כפרה, כפי שזממו לחייב את הנידון, ולא תשלום ממוני גרידא, ולכן לא יתכן לקיים בעדים הללו את העונש "כאשר זמם". אולם <b>הריטב''א</b> הקשה מדוע לא נחייבם בתשלום ממון גרידא, שלא בתורת תשלומי כפרה, כי הרי באו להפסידו ממון זה, ויהיה התשלום בגדר תשלום נזיקין ולא בגדר כפרה. ועיין בחידושי <b>הגר''ש רוזובסקי</b>, שתמה: אם לא שייך בכופר דין הזמה, כיון שלא הרג שורם אדם, מהיכי תיתי לומר שהם צריכים לשלם את הכופר מדין כפרה<QM> ולכן ביאר דבריו, ש"כופרא כפרה" הוא טעם שאין חיוב מצד "כאשר זמם", כי חיוב הזממה הוא מדין "מזיק", כמבואר בב"ק [דף ה א] שהתורה חייבה את הזוממין על מה שרצו להפסידו, ועל כך אמרינן שכל זממת חיוב כופר הם פטורים, לפי שלא באו להפסידו ממון אלא לחייבו "כפרה". ואילו הטעם של "הני לאו בני כפרה נינהו", בא לפטור מהדין כפרה שרצו לחייבו, ואף שאם לא היה רוצה לא היה משלם כופר, בכל זאת אילולי הטעם שאמרה הגמרא היו צריכין לשלם לו, שהרי הוא לא ידע ששקרו, והיה חייב להאמין להם, ולשלם את הכופר. ובתוס' <b>רע''א</b> הקשה, שלפי הריטב"א, אם יעידו שהרג שורו שלא בפניו, ואינו יודע על כך, וצריך לשלם את הכופר, יתחייבו העדים כופר! אמנם כוונת הריטב"א שאילו היה יודע ששיקרו לא היה נותן כפרה שאינו חייב בה, ולכן אינה נחשבת הוצאת ממון על ידי בית דין. 
(18) הקשה <b>הריטב''א</b>, הרי באופן זה פשיטא שאינם נמכרים, שהרי לא זממו למכרו. וכתב, שאפילו לא ידעו אם יש לו לשלם או לא, או כגון שרק אחר עדותם, קודם שהוזמו, זכה הלה בנכסים, גם בכהאי גוונא אין נמכרין. 
(19) הקשה ה<b>קובץ ביאורים</b> [אות ה'], הרי באופן זה באו בעדותן למכרו, שהרי לא היו לו מעות. ומה לי שהם יכולין לשלם! <QM> ומכאן הוכיח, שעונש כאשר זמם, הוא לתת כל דין שזממו על הנדון, שיחול על העדים. ולכן חובם הוא כאילו הם היו הגנבים, שאם יש להם לשלם, הם נפטרים מהמכירה לעבדים. אך חזר ותמה, אם כן, למה כשיש לו ואין להם, לא ימכרו<QM> הרי אם דינם כאילו הם הגנבים, דינם הוא במכירה כשאין להם ממון לשלם. ומה לי שלא זממו למכרו, אך הרי הם רצו לחייבו כגנב, וכאמור, כל חיוביו של גנב רובץ עתה עליהם. ועי"ש שכתב בשם רש"י, שכדי לחייבם במכירה לעבד, צריך שיגמר הדין למכרו לעבד, ואם יש לו ממון, לא נגמר הדין על פיהם למוכרו, ולכן אין על המכירה "כאשר זמם". אך אין ראיה לכך ברש"י, לפי שניתן לבאר את כוונתו של רש"י לגבי גמר דינם, לחייבם בתשלום הגניבה, ואין כוונתו לגבי המכירה לעב ד. 
(20) ה<b>רמב''ם</b> כתב [בפ"ב מעדות ה"ח]: העידו עליו שנמכר בעבד עברי, לוקין. וב<b>גבורת ארי</b> תמה, שזו עדות להפסידו ממון של מעשה ידיו גרידא, ועליהם לשלם, ולמה ילקו. ועיין ב<b>חידושי הגר''ח</b> [בקידושין], שביאר, שהם באו לתת עליו דיני עבד שגופו קנוי, ולא לחייבו בממון גרידא. ועיין <b>מנחת חינוך</b> [מ"ב א] בטעם הר"מ באוקימתא זו. ו<b>הטור</b> [בסי' ל"ח] כתב, שאם העידו שגנב, ואין לו לשלם, והוזמו, לוקין. ותמהו <b>האחרונים</b>, הרי חייבוהו בתשלומי הגניבה, ואין משלמים ולוקים! ואף אם אין להם, הרי הם חייבים לשלם, וכיצד יתחייבו גם מלקות. <b>ובאחיעזר</b> נקט, שמדובר בכגון שאין הנידון על ממון, שמודה הנתבע שחייב ממון זה, אלא שהוא טוען שהחוב נוצר מחמת שלוה כסף מהתובע, ואילו העדים העידו שחיובו הוא משום שגנב, ורק באו להוסיף לחיובו להמכר בחובו. ועיין בחידושי <b>ר' שלמה היימן</b> [סי' ז'] שהשיג עליו. וה<b>מאירי</b> כתב, שאם יש להם ממון ואין לו, אין נמכרין. שהרי אילו היה לו, גם הוא לא היה נמכר. ואין משלמין, שהרי לא כדי לשלם ממון העידו, אלא למוכרו לעבד. ואם יש לו ולהם, משלמין. ואם אין לו או להם, לוקין ואין נמכרין. ודבריו צריכים ביאור, למה לא ישלמו כשאין לו. הרי הם חייבוהו ממון, וגם מכירתו לעבד היא רק לצורך התשלום שחייבוהו. ועיין שיעורי ה<b>גר''ש</b> [כאן ובקידושין אות קמ"ג] שדן בגדר המכירה של עבד, כי אם נאמר שהיא נחשבת כעונש בפני עצמו, מלבד חיוב הממון, הרי שהעידו עליה חוץ מחיוב הממון. וגם מה שכתב המאירי, שאם אין להם ויש לו, לוקין, טעון ביאור, שהרי לא זממו למכרו אלא להפסידו ממון, ומדוע שלא יתחייבו לשלם, ולא ילקו<QM> ויתכן שהמאירי סובר כתוס' רי"ד [ב"מ צא א], שכל מי שחייב ממון ומלקות, שדינו לשלם ולא ללקות, אם אין לו ממון לשלם הרי הוא לוקה. 
(21) ה<b>ר''ח</b> גרס רק "ונהרגין", אולם ברמב"ם SBבפי"ח מעדות ה"חSE משמע שרק בעדות שמתחייבים על זממתן ממון נחשב עונשם כקנס. 
(22) כתב <b>הרמב''ן</b>, שבממון, אף אם היה "כאשר עשה", שכבר גבו את הממון על פיהם, נחשב הדבר כקנס, כי אין חיובם כתשלום ממון גרידא על הנזק שעשו, אלא על הזממה בעדות שקר, ולכן חשיב קנסא. וה<b>תוס'</b> כתבו, שבממון ילפינן שחייבים על "כאשר עשה", בקל וחומר מ"כאשר זמם". כי לגבי חיוב ממון אפשר לדרוש בקל וחומר, היות ובממון "עונשין מן הדין". אך בכל זאת, חיוב זה מוגדר כקנס. כי אנו אומרים על דבר הלמד בקל וחומר, "דיו לבא מן הדין, להיות כנדון". ו"הנידון" כאן הוא חיוב על הזממה, שהוא קנס. ועוד כתבו שם משם <b>ריב''א</b>, שחייבין בממון אף ב"כאשר עשה" היות וממון "אפשר בחזרה". והיינו, כיון שיכול התובע להחזיר את הממון שגבה, לא הוי עדותם בגדר "כאשר עשה", אלא היא נשארת גם אחרי הגביה בגדר "כאשר זמם". 
(1) התבאר על פי <b>הריטב''א</b>. וכן משמע ברש"י בדחיית הגמרא, דמקשינן וכי יכול לחזור בו, ויפטר הנדון מלשלם<QM> ומשמע, שהיה מבטל עדותו ופוטר את הנידון. והיינו רק בהזמה עצמית. ולדבריהם, קושית הגמרא היא על לשון הזמה, כדלקמן. ועיין בתוס', שביארו שהעיד, וחזר בו, ואח"כ הוזמו שניהן. והנידון בגמרא הוא לחייבו אף שלא הוזמו שניהם. ועיין שם בהערות, אם ההוה אמינא שפטור היא משום שלא הוזמו שניהם, או משום שסתר עדותו, ושוב אין מתחייב עליה. 
(2) כתב <b>רבינו חננאל</b> שאם אמרו שקר העדנו לא מיבעיא שאין משלמין על פי עצמן, אלא אף עדותן קיימת שכיון שהגיד שוב אין חוזר ומגיד. והביאו הטור [בסי' ל"א]. וכתבו <b>הדרכי משה</b> <b>והב''ח</b> שכוונתו שפטור אף מדינא דגרמי, שאין משלמין על פי עצמן. ואילו <b>הש''ך והט''ז</b> נקטו שאם כבר הוציאו ממון על פיהם, משלמין מדינא דגרמי, ולא פטר רבינו חננאל אלא כשעדיין לא נעשה מעשה. <b>ורבינו ירוחם</b> <b>והרא''ש</b> SBבתשובה נ"חSE כתבו דפטורים רק כשאמרו שהעידו אמת ובכל זאת הוזמו. אך אם מודים שהעידו שקר חייבים מדינא דגרמי. <b>ובקצוה''ח</b> הוכיח מהרמב"ן שכתב בשם הרמב"ם שפטור אף אם הנדון שלם על פיו, ומשמע שפטורים מדינא דגרמי. ועיין בדבריו שנחלק עם הכנסת הגדולה, אם דינא דגרמי קנס הוא או לא, ונפק"מ אם מתחייב בהודאה על גרמי, ומסקנתו שעד זומם פטור מדינא דגרמי כיון שהוא כחייבי מלקות שוגגין, שלולי גילתה תורה שמשלם זממתו ואינו לוקה, היה לוקה על עדותו. <b>והמאירי</b> כתב שאינו מתחייב בהודאתו, כי אינו מתכוון להודות כדי להתחייב אלא כדי לחזור מעדותו, וטעמו שייך רק באומר עדות שקר העדנו, אך לא כשמודה שהוזם בבית דין. 
(3) כתב <b>הריטב''א</b> שאם טוענין שהעידו אמת, ובכל זאת הוזמו וחוייבו, אין משלמין, שהפה שאסר הוא הפה שהתיר, ולדבריהם חיובם אינו כדין. וכתב <b>ההפלאה</b> שעל פי דרכו, אפשר למצוא אופן שעד זומם משלם חלקו על פי עצמו, כגון ששניהם הודו שהוזמו, אלא שאחד אומר שעדותו אמת, והשני מודה שעדותו שקר, ולהריטב"א רק השני משלם חלקו, שאין לו "הפה שאסר", והביא ההפלאה את דברי רבינו ירוחם דלעיל, שכתב, שבטוענין שאמרו אמת פטורים, אך היינו רק כשלא נגמר הדין לחייבם על זממתן, ומשמע שאם נגמר הדין, חייבין. וביאר שחולק על הריטב"א, משום שאין הפה שאסר מועיל להאמינם נגד עדים המזימין ומחייבים אותם. <b>והב''ח</b> SBשםSE נקט להיפך, שהרי הטעם שאין עד חוזר ומגיד, מפני שמשים עצמו רשע בדבריו הראשונים שהיו בשקר, אך כשאומר שעדותו אמת, ובכל זאת הוזם, יהא נאמן לחייב עצמו, שלדבריו אינו נעשה רשע בהזמה זו. <b>והשער המשפט</b> תמה על חילוק זה, שהרי אם מודים שהתחייבו ממון בבית דין, אין בכך חזרה מעדותן, ומה לי אם מודים בשקר או לא, ובכל אופן יתחייבו בהודאתן, ועיין ש"ך שפלפל בסוגיין באריכות. 
(4) <b>באחיעזר</b> SBח"ג פ'SE דן אם בעד זומם שאין לו לשלם מחייבין את שאר העדים שהעידו עמו לשלם הכל, וכמו שמצינו לענין נזיקין SBבבבא קמא נ"ג ב'SE שיש כלל כי ליכא לאשתלומי מהאי משתלם מהאי. ומסוגייתנו משמע שמשלם רק אחד את חלקו, ואין משלימין את ההפסד שרצו לגרום. <b>ובשער המשפט</b> [כ"ב י"ג] כתב שכלל זה אינו מחייב עדים זוממין, כיון שתשלומיהן קנס. ודבריו תמוהין שהרי כלל זה נאמר בבבא קמא SBשםSE לענין שני שוורים תמים שהזיקו, ואף בהם תשלום חצי נזק הוא קנס. ויש טעם נוסף שלא נאמר כלל זה בעדים זוממין, על פי מש"כ הקצוה"ח SBכ"ה י"בSE שכלל זה נאמר רק באופן שיכול כל אחד מהמתחייבים לעשות כל הנזק לבדו, וכיון שעדות האחד אינה יכולה להוציא ממון לבדה, אינו מתחייב להשלים את הנזק שעשה עם אחר. <b>ובקובץ ביאורים</b> הקשה למה לא ישלם השני את כל הזממה, והרי לקמן [ה'.] אמרינן שממון מצטרף בין העדים, ולכן אין כל עד משלם כל זממתו, ואם כן באופן שרק עד אחד מתחייב, ישלם הכל לבדו כי אין מצטרף עמו אחר לתשלום כל הזממה, והניח בצ"ע. 
(5) החידוש שבאה משנה זו להשמיענו הוא, שיש אופנים בהם שיעור הנזק של העדים אינו סכום הממון שהעידו עליו אלא הוא תלוי בשומא מיוחדת. 
(6) <b>הרא''ש</b> מבאר, שספק הגמרא הוא מפני המשנה הסמוכה, שבחוב ידוע אופן השומא, שהרי הוא אומר לי"ב חודש, ולפי זה הם רצו להפסידו. אך בכתובה יש לדון בכמה זמן יאמדוהו אימתי ימות, או יגרשנה. 
(7) כך פירש <b>הריטב''א</b>, וכן פירש <b>הרש''ש</b> בכוונת רש"י, שמוכר ללוקח את זכותו בפירות הקרקע המיוחדת לכתובתה, והלוקח אוכל מיד פירות, עד שמתברר מי מת קודם, או אם נתגרשו. ועיין בפלפולא חריפתא אות ד', שפירש באופן שונה. 
(8) ה<b>רי''ף בשם גאון</b>, וכן ה<b>רמב''ם</b> [פכ"א מעדות ה"א], פירשו שהאומדן בבעל הוא, שאם הוא זקן או חולה, או שיש לו נכסים רבים, או שיש קטטה ביניהם. ובכל אלו זכותו פחותה, לפי שמסתבר שיתחייב בכתובתה. ואילו רב נתן בר אושעיא אמר שהאומדן נעשה באשה, שאם היא חולה או זקינה זכותה פחות מהבעל. ואילו רב פפא בא ואמר, שאומדין גם בכתובתה. שאם היא גדולה, לב הלוקח מתרחב לתת יותר; עיין ב<b>בעל המאור</b> שפירש כרש"י, אך נקט שהמחיר שנותן הלוקח תלוי בבריאות הבעל והאשה. ו<b>הרמב''ן</b> כתב, שטעם הרי"ף הוא שלרב חסדא שמין כל הספיקות ששייכים בבעל, שנים, ובריאות, נכסים, וקטטה. ואילו לרב נתן לא שמין אלא את הספיקות התלויים בבעל, ולא באשה. כגון נכסים ומריבה שתלויים בעיקר בבעל. <b>והריטב''א</b> השיג על הרי"ף, ונקט שלעולם שמין במכירת האשה, רק שנחלקו אם שמין בכמה יקנה לוקח זר, או בכמה יקנה הבעל, לפי שהבעל מוכן לשלם מחיר גבוה יותר מאשר אדם אחר, כיון שבידו לגרשה. <b>והרא''ש</b> שביאר את ספק הגמרא כדלעיל, כתב שסברת רב חסדא ששמין לפי מצב הבעל, מתי ימות או יגרשנה. וכן לרב נתן שמין באשה כמה זמן יוכל לסובלה, או מי ימות קודם. 
(9) כך פירש <b>רש''י</b> בפירוש ראשון [ועיין בדבריו עוד פירוש, שנדחה]. וכן כתב גם בעל המאור. אך מטעם אחר, כיון שהם בחזקת האשה, אין נחשבים העדים כמוציאין מיד הבעל נכסים אלו. והנפקא מינה ביניהם היא, אם ידוע לכל שיש לה נכסי מלוג. לרש"י חייבים לשלם [וכן כתב הריטב"א לשיטתו], ולבעל המאור פטורים, לפי שלא הפסידוהו. וכן כתב <b>המאירי</b>, שעל אף שמפסיד הבעל פירות, הוי כגרמא, שהרי הם לא הזכירו את נכסי המלוג בפירוש בעדותם. <b>והרמב''ן</b> השיג על זה מהמשנה הסמוכה, ששמין כמה היה אדם רוצה לתת שיהיו בידו מעות עד י"ב חדש. ופירות נכסי מלוג לא גרעי מזכות זו. ועיין בדבריו, שהסיק, שמשלמין אף על נכסי מלוג. 
(10) הקשה <b>הרמב''ן</b>, הרי עדים זוממין אין משלמין אלא כאילו הזיקו בידים כפי שרצו להפסידו בעדותם, והלא הלוה חייב ללוה אלף זוז, כך שהפסידוהו רק את זמן ההלואה. והרי העושה כן בידים, ומבטל כיסו של חבירו [כגון שגזלו, והחזירו לאחר עשר שנים] אינו חייב על כך תשלום, ולמה יתחייבו יותר ממנו<QM> ולכן פירש, שאנו מחשיבים את הלוה, כל זמן שלא הגיע מועד הפרעון שאינו חייב כלום, ונמצא שהם חייבוהו עתה את כל האלף זוז. אלא, אין הם משלמים את כל אלף הזוז שחייבוהו לשלם עתה, היות ועל ידי עדותם הוא פרע עתה את חובו העתיד, ולכן יש לנו לאמוד, כמה יתן אדם כעת כדי שלא יהא עליו חוב בעתיד, ואת הסכום הזה מפחיתים מהאלף זוז שהפסידוהו. אך <b>הריטב''א</b> כתב, ששמים כמה היה המלוה מפחית לו מחובו כדי שיפרענו כבר עתה. וכתב עוד, שאין לומר שישלמו לו כל מה שהיה יכל להרויח מההשתמשות בכסף, כיון שהוא דבר שאינו קצוב. 
(11) ה<b>קצות החושן</b> [סז סק"ג] הקשה, הרי במלווהו לעשר שנים התחייב לפרוע בסוף הזמן, והרי זה כתנאי שלא תשמטני בשביעית, ולקמן אמרינן שמועיל תנאי שכזה לחייב עצמו בדבר שבממון. ותירץ על פי תוס', כי מה שמועיל התנאי בשביעית, הוא משום שאין ודאות שיעקר הדין, שאולי יפרענו קודם שביעית. ולפי זה במלוה לעשר שנים, שודאי עוקר דין השביעית, לא מועיל תנאו. וביאר בזה, מה ש<b>הרי''ף</b> לא הזכיר את הבעיה הזאת. כי הוא, לשיטתו, אינו מחלק בודאי עקר או לא. אלא רק אם ידע ומחיל. ואם כן, במלוה לעשר שנים יועיל התנאי. ועיין באחיעזר [ח"ג סימן פ"ב] מה שכתב ליישב. וה<b>גר''ש רוזובסקי</b> אמר, שהתירוץ הוא פשוט, שהרי ביכולתו לכתוב פרוזבול. ולכן אין כוונתו מוכחת שרוצה להתנות שלא ישמטנו. וב<b>קהלות יעקב</b> [סימן ד] יישב גם לפי דעת הרמב"ן [המובאת בהערות על התוס'], ששביעית ודאי קא עקר, אלא יש בשביעית טעם נוסף, המבואר ברמב"ם, שבהתנאתו הוא מחייב עצמו בממון שלא חייבתו תורה. ועיין לקמן הערה 16. וביאור הענין הוא לפי דברי התוס' [בתחילת פרק חמישי בכתובות], ששביעית משמטת רק חוב של הלואה, אך לא התחייבויות אחרות, כמו כתובת אשה, וכדומה. אבל, אם נדחה פרעון ההתחייבות, ונקבע זמן אחר לפרעון, הופכת בכך כל התחייבות למלוה, והשביעית משמטת אותה. ולכן המלוה לעשר שנים, גם אם נאמר שהוא מתחייב לשלם חוב שלא חייבתו תורה, כי בשמיטה נשמט החוב, הרי את החוב החדש שהוא מתחייב בו הוא דוחה את פרעונו לעוד שלש שנים. ונמצא שגם התחייבותו החדשה היא מלוה, והשביעית משמטת אותה. ובדעת רש"י, הוכיח <b>הקהילות יעקב</b>, שהוא מבאר את התנאי "על מנת שלא תשמטני", שהמלוה נותן את ההלואה רק בתנאי שבזמן מסןיים יתן לו הלווה מתנה בסך הזה, ואם לא, אין הוא מלוה לו את הכסף, והרי הוא כפקדון או כגזל בידו. וגם לביאור זה מיושבת קושית <b>קצוה''ח</b>, שרק במתנה שלא ישמטנו אינו נשמט מפני שהתקיימו כל דיני התנאים ולא מועיל גילוי דעת גרידא, אך בהלואה לעשר שנים תשמטנו שביעית כיון שלא התנה כראוי. 
(12) הקשה <b>הרמב''ן</b>, למה ישלמו לו, והרי לא הפסידוהו. שהרי הלוה עצמו יכול לעשות פרוזבול ולגבות חובו. וביאר שאין זו עיקר קושית הגמרא. ועיין בתוספות <b>הגרעק''א</b> שגם הקשה כך. והנה קשה יותר, למה יתחייבו על ההפסד, הרי גרמא הוא, שלא יגיע עד השביעית, ואין זה הפסד ממש על פיהם. אך לה<b>רמב''ן</b> ול<b>ריטב''א</b>, אין זו קושיא, שלדבריהם העדים חייבים על כל האלף זוז ששילם על פי עדותם, רק שמנכים להם מה שהיה צריך לשלם בעתיד, ועל כך מקשינן, שלא מרויח בעתיד, שכן בין כך ובין כך, השמיטה היתה פוטרתו. 
(13) <b>רש''י</b> פירש [בגיטין לז א] דקני ליה וכגבוי דמי. וב<b>ירושלמי</b> [שביעית פ"י ה"א] דרשו מקרא "ואשר יהיה לך את אחיך", ולא של אחיך בידך. והיינו, אם יש לו משכון, אין משמט החוב. ועיין בגיטין ב<b>תוס' ורמב''ן</b>, למה הוצרכו לטעם "קני ליה" אחרי שדרשו מהפסוק שאינו מ שמ ט. 
(14) כך דעת <b>רש''י</b> שמוסר שטרותיו הוא פרוזבול שמוסר חובותיו. אך <b>תוס' רמב''ן</b> <b>וריטב''א</b> כתבו שמוסר שטרותיו אינו משמט מן התורה. והלל תקן פרוזבול כדי שלא יצטרך למסור שטרותיו, וגם בשביל מלוה על פה שיוכל לגבותו, וביאור כן גם בכוונת רש"י, ופירשו דבריו שמוסר שטרותיו הוא מקור תקנת הלל לפרוזבול. <b>והתומים</b> כתב שרש"י לא פירש שמסר שטרותיו כי במלוה בשטר הזמן מוכיח למתי הלוה לו, ובנדונינו על כך גופא דנים הבעלי דינים, ובהכרח מדובר במלוה על פה. 
(15) <b>השאגת אריה</b> [חדשות ט"ו] הוכיח מכפילות הלשון, ששמיטת כספים בזמן הזה היא מדאורייתא. שלכך הקדימה הגמרא לומר שדין זה הוא "מתנה על מה שכתוב בתורה". ולכן מדמים את שמיטה לאונאה. כי אם שמיטת כספים בזמן הזה מדרבנן היא, לא היו מקשים מאונאה, כי אפשר לחלק, שבדבר שהוא רק מדרבנן עשו חכמים חיזוק לדבריהם יותר משל תורה. ולכן רק אחר כך באה הקושיא, שאם כן תנאו בטל. ואכן <b>במשנה למלך</b> [פ"ח ממלוה הל"א] הקשה מסוגיא זו לרמב"ם [פ"ט משמיטה ה"ג], שפסק כי שמיטת כספים בזמן הזה היא מדרבנן, שהרי קיימא לן שבדרבנן לא אומרים דהוי מתנה על מה שכתוב בתורה, ומועיל התנאי, ויהיו המעות פקדון, ולא ישמטנו. ותירץ, ששביעית חמורה, כיון שעיקרה הוא מן התורה. <b>והלחם משנה</b> [פ"ט ממכירה ה"ג] הקשה על מה שפסק <b>הרמב''ם</b> שבאונאה לא מועיל תנאי, ואילו בשביעית [פ"ט ה"י], פוסק שמועיל תנאי. ואם טעמו משום שתלוי אם ודאי מחל, אם כן מה מקשה הש"ס ומשוה הדינים, ועל כרחך, שהוא כמו שכתבו התוס', שתלוי אם ודאי עקר או לא. אך אם כן יקשה שוב, למה באונאה לא יועיל תנאי כמו בשביעית. <b>והגר''ח</b> תירץ, שלגבי שביעית אין את הסברא של "לא ידע ומחיל". שהרי אף אם הוא אינו יודע אם תעבור שביעית על החוב או לא, הוא יודע בודאי שהוא החיל על החוב תנאי שלא ישמט בשביעית. מה שאין כן באונאה, שאם אין הונאה במקח זה במציאות, הרי לא שייך בו דין אונאה, ולא מועיל כלל התנאי. וזו היא סברת רב לקמן. ואילו שמואל סובר, שהתנאי תלוי רק אם בודאי עקר או לא. ובזה אונאה ושביעית שוים, שתלוי בשעת העקירה אם עוקר ודאי או לא. ולכן מקשינן משביעית לאונאה. ועיין תירוץ נוסף <b>באבי עזרי</b> [פ"ו מאישות ה"י]. 
(16) כתב <b>רעק''א</b> בתוספות על משניות [סוף פ"ו דפאה], שהתנאי הוא: אם תרצה לשמטני, הרי אין זו הלואה, אלא מעתה היא נחשבת פקדון, שאינו נשמט. וב<b>אבן האזל</b> [פי"ג ממכירה], הסביר שלפי זה, החוב אמנם נשמט, אלא שהלוה חייב ליתן מתנה למלוה, כי אם לא יתן לו את הכסף בתורת מתנה לאחר שנשמט החוב, יתקיים התנאי שלא נתן לו הלואה, ויהיה הכסף פקדון, ויהיה חייב להחזירו מדין שומר פקדון. וממה נפשך יצטרך לשלם. ועיין בדבריו שדן האם עליו לומר משמט, או לא. וב<b>רמב''ם</b> כתב [פ"ט משמיטה ה"י], שתנאו קיים, היות שכל תנאי שבממון קיים, ונמצא שאדם זה חייב עצמו בממון שלא חייבתו תורה. וב<b>קצוה''ח</b> [ס"ז סק"ז] ביאר, שזו התחייבות חדשה, ואם לא נכתב התנאי בשעת ההלואה בשטר, הרי נחשבת התחייבותו כמלוה על פה. ויסוד זה תלוי בסיבה שתנאי בדבר שבממון מתקיים. והאריכו לבאר את הענין ה<b>אבי עזרי</b> שם, וכן ה<b>גר''ש</b> רוזובסקי בסוגיין, שנחלקו הראשונים בדבר זה - ה<b>רשב''א</b> [כתובות נו א] ביאר, שלרבי יהודה מועיל תנאי בממון, היות דמפרשינן לדיבוריה ש"על מנת שתמחול לי" קאמר, וזה מועיל, כי ממון ניתן למחילה. ולפי דבריו, יש צורך להגיע להסבר חדש למה מועיל התנאי לענין שמיטת החוב בשביעית, שיש כאן התחייבות חדשה שעליה לא חלה זכות השמיטה. אך ה<b>רמב''ן</b> פירש, שהתנאי הוא להסתלק מהחיוב, וסילוק מועיל גם בשביעית, על זכות ההשמטה. ועיין בכל זה ב<b>קצוה''ח</b> [סימן ר"ט]. וב<b>שערי יושר</b> [ש"ז פט"ז] נקט דעת תוס' בכתובות, שאין המחילה של הלוה עוקרת את החיוב, אלא היא מועילה שלא יחול הדין של התורה. כי יסוד הדין שהמתנה על מה שכתוב בתורה בדבר שבממון תנאו קיים, הוא שהתורה מסכימה לעקור את הדין של התורה כאשר מטרת העקירה היא לטובת בעל התנאי. וזה הוא גם הדין בלוה שהסכים לבטל דין ההשמטה. 
(17) בטעם דין זה דייק ה<b>גרי''ז</b> מהרמב"ם [בפי"ג ממלוה ולוה ה"ה], שכתב "סתם הלואה ל' יום, ואם התנה שיתבע בכל זמן שירצה, יש לו לתבעו ביומו, שתנאי ממון הוא". וממה שהוצרך הרמב"ם לטעם של "תנאי ממון", משמע שאין הזמן ל' יום משום אומדנא, שלזמן הזה מלוים, שאם כן, פשיטא שמועיל תנאי לגלות שאינו בכלל האומדנא הרגילה. ובהכרח, שזיכתה התורה ללוה שאין המלווה יכול לתבעו עד שלשים יום. ורק התנאי שביניהם מועיל לעקור את זכותו. [ויש לדון אם הוי מתנה על מה שכתוב בתורה, ובתנאי שבממון תנאו קיים]. ו<b>הב''ח</b> [חו"מ ס"ז י"ג] כתב, שהשביעית משמטת סתם הלואה אפילו בתוך שלושים יום. ורק כשקבע זמן פרעון, לא קרינן ביה "לא יגוש" עד שהגיע זמנו. וביאר ה<b>תומים</b>, שטעמו, דהוי כהלואה על מנת שלא יתבע המלוה שלושים יום. אך ודאי שמועילה תפיסת המלוה בתוך שלושים. ועיין בקצות החושן. אך מדברי הראשונים מוכח, שמשום אומדנא אינו פורע שלושים יום, והוי כקובע זמן, ולכן אינו נשמט, לפי שלא הגיע הזמן. 
(18) לדעת <b>רש''י</b>, מדובר במי שעושה פה לחלוק חדש, ולכן חייב עליו משום מלאכת "מכה בפטיש", שהוא אב מלאכה לכל מלאכה שהיא מוגדרת כ"גמר מלאכה", או כ"מלאכת תיקון". והיינו, אב המלאכה שהיה במשכן, היה תיקון הפטיש של הצורפים, לפי שהם היו מרדדים בפטיש עדין את טסי הזהב במשכן, ובסיום מלאכת הרידוד של הזהב, הם היו מכים בפטיש על הסדן של ברזל, כדי להחליק את הפטיש, היות והוא נעשה מחוספס מחמת ההכאה בזהב, ולצורך הרידוד צריך פטיש חלק. האב עצמו, הוא תיקון הכלי [הפטיש] בעת גמר המלאכה, ותולדותיו הם כל תיקון כלי, אפילו אין בתיקון הזה גמר מלאכה, וכמו כן כל מלאכה הנחשבת כ"גימור", אפילו אם אין בה תיקון הכלי, כגון עשיית חיטובים בכלי, שאין בה תיקון הכלי, אך היא מלאכת גימור. והפותח בית הצואר בבגד, הרי אם מדובר בפתח חדש בבגד חדש, הרי יש כאן תיקון הבגד, וזו היא גם גמר מלאכתו. ואם מדובר בבגד שתפרו בתפירה את בית הצואר שלו, כגון לצורך כיבוס, ועתה הוא בא לחתוך את התפירה, ולפתוח בכך את בית הצואר שכבר היה קיים בבגד, יש כאן מלאכת תיקון, אם כי אין כאן מלאכת גימור. וביארו ה<b>רמב''ן והריטב''א</b>, שאינו חייב משום קורע, היות ואין זה קורע על מנת לתפור. ומדבריהם למד ה<b>בית יוסף</b> [סימן שי"ז], שאף אם יש תיקון בקריעה, אינו חייב משום קורע עד שיהיה על מנת לתפור. אך ה<b>ביאור הלכה</b> [סוף סימן ש"מ], נקט, שכל קריעה שיש בה תיקון חייבים עליה משום קורע, אפילו היא לא נעשית לצורך תפירה. ובכך רצה לבאר את דברי הרמב"ם שכלל את דין פותח בית הצואר השבת בכלל קורע [וכן למד בשיטת הרמב"ם גם ה<b>נשמת אדם</b> בכלל כ"ט], אך מ<b>המגיד משנה והכסף משנה</b>, משמע שגם לרמב"ם חיובו הוא משום מכה בפטיש. וב<b>מנחת חינוך</b> [מוסך השבת כ"ד], כתב שלפי הרמב"ם חייב גם משום קורע וגם משום מכה בפטיש. ועיין ב<b>קרית ספר</b>. <b>ובחזו''א</b> [או"ח נ"א ד'] כתב שאף רש"י סובר כך, שהרי בקורע על מתו בשבת, כתב רש"י שהוא פטור משום מלאכה שאין צריכה לגופה, ולא משום שאינו קורע על מנת לתפור. ובהכרח שלרש"י חייב משום קורע גם על קריעה לצורך תיקון, אפילו שאינה על מנת לתפור, אך גדר המלאכה הוא, שתעשה הפעולה של קריעה בדרך קלקול, ואילו בפותח בית הצואר, היות וכך עושים בגד, אין הקריעה הזאת, שהיא בעצמה רק תיקון ולא קלקול, נחשבת בכלל מלאכת קריעה שהיתה במשכן. וב<b>פרי מגדים</b> כתב סברא, שבבית הצואר קורע רק את החוט, ואילו מלאכת קורע היא בגוף הבד, כיריעות המשכן. ועיין ב<b>אפיקי ים</b> [ח"ב סי' ד']. ובשם <b>רבינו תם</b> פירשו, שכבר היה לבגד הזה פתח לבית הצואר, רק שחברוהו בחוט, כדרך האומנים והכובסים. ועל ניתוק החוט חייב משום מכה בפטיש. ול<b>רש''י</b> כהאי גוונא פטור אבל אסור. ו<b>המאירי</b> כתב שמותר לכתחילה. וב<b>הגהות מרדכי</b> ריש פרק במה טומנים, וכן במרדכי פרק כלל גדול, הביא בזה מחלוקת אם התפירה צריכה להיות של קיימא. ועיין בה<b>גר''א</b> [שי"ז סקכ"א]. 
(19) <b>לרש''י</b> קושית הגמרא היא ממתיז ומסיר את ראשה של החבית, והתירוץ הוא, שבית הצואר מחובר, וכעת עושה בו פתח, ואילו החבית היתה כבר פתוחה, ואין הוא עושה בה עתה פתח. ואילו ה<b>רמב''ן</b> כתב, שהדמיון לחבית הוא בכך, שאף בחבית עשיית הפתח היא <b>תיקון</b> החבית כמו בבגד. <b>ותוס'</b> הקשו על תירוץ הגמרא, שהרי מותר לעשות נקב אפילו במגופה עצמה, מבלי להסירה מגוף החבית, ומה בכך ש"מגופת החבית אינה חיבור"<QM>, והרי זה רק לענין הסרתה של המגופה, ולא לענין עשיית פתח במגופה, כשהיא נשארת במקומה! וכתב <b>הריטב''א</b> שהיות ולחבית יש לה פתח המכוסה במגופה, נחשבת החבית כפתוחה, ואין הנקב שעושה במגופה עצמה נחשב כעשיית פתח לחבית. אך בבית הצואר אין לבגד פתח, אלא כעת הוא עושה אותו. ואילו לפי <b>רבינו תם</b>, הקושיה בגמרא היא ממה ששנינו בסיפא שנוקב אדם מגופת החבית. ותירוץ הגמרא הוא, שתפירת בית הצואר נעשית כחיבור גמור אף לענין כלאים, ולכן פתיחת החיבור נחשבת כעשיית פתח. אבל המגופה המחוברת רק בטיט מעל החבית, חשובה כפתוחה. 
(20) בביאור "<b>משנה אחרונה</b>" [מקואות פ"ז מ"ה] כתב, שלאו דוקא נראה כיין, אלא העיקר שלא יראה כמים. וכתב <b>הרא''ש</b>, שאינם פוסלים כל זמן שלא שינו את מראית מי המקוה. אבל אם על ידי שנפלו השתנה מראה מי המקוה, פסול. <b>והש''ך</b> [יו"ד ר"א ס"ק ס"ו] כתב, שנפסל המקוה בשינוי מראה המים, ואין צריך שמי המקוה יראו כיין כדי להפסל, כמו לענין הכשר המים שנפלו. 
(21) תמה ה<b>חזו''א</b> [חו"מ ליקוטים, כ"ג], הרי כדברי רבא מפורש שם במשנה שם! דתנן, מי צבע פוסלין [את המקוה] בג' לוגין [אם נפלו לתוך המקוה לפני שהיו בה ארבעים סאה], ואינם פוסלין אותו [את המקוה, שהיו בו כבר ארבעים סאה] בשינוי מראה. נפל לתוכו [של המקוה] יין ומוחל, ושינו את מראיו, פסול. ומוכח מהמשנה, שרק יין פוסל את המקוה בשינוי מראה, אבל מי צבע, לא, משום ש"מי צבע" נחשבים כמים, ולכן הם פוסלים את המקוה בג' לוגין, כדין מים. אך מים המעורבים ביין, וניכר במים מראה היין, אין הם "מי יין", ולכן נפסלת המקוה כאשר ניכר בה מראה היין, ולכן אין שלשה לוגים מים שהתערב בהם יין, וניכר בהם מראה היין, פוסלים את המקוה, לפי שבטל מהם שם מים על ידי מראה היין. [ובתוך מי המקוה לא ניכר מראה היין, כי שלשת הלוגים של מים המעורבים ביין אינם נותנים מראה יין בכל המקוה]. ואם כן, מה הקשה רב כהנא על מה שאמר רב יהודה בשם רב<QM> ותירץ <b>הגר''ש</b> רוזובסקי, על פי דברי <b>הראב''ד</b>, ששינוי מראה פוסל רק במקוה ולא במעיין. ומוכח מדברי הראב"ד, שלדעתו אין הפסול של שינוי מראה משום חסרון המים, אלא גזירת הכתוב היא. ולכן חילק רב כהנא בין פסול מראה של המקוה, ובין מראה יין בשלשה לוגים מים. שפסולו של "מראה יין" במי המקוה נובע מכך ששמם של מי המקוה תלוי איך קוראים להם בני אדם. ולכן, אם יש למקוה מראה יין הוא נפסל, היות שהשם קובע מהם המים הנראים. אך בגזירת שלשה לוגין, שאין היא גזירת הכתוב, מה שאין פוסלים מים עם מראה יין, אינו מחמת שמם, אלא מפני שלא גזרו בהם רבנן. וטעמם, היות ולשלשת הלוגים הללו אין מראה מים אלא מראה יין, אין זה נראה כמוסיף מים שאובים למקוה. ולכן הקשה רב כהנא, אם כן, אף במי צבע לא יגזרו חכמים, לפי שאינם נראים כמים. 
(22) <b>הפני יהושע</b> הוכיח מרש"י בשבת [טו], שאין לומר שמדובר כאן במקוה שיש בו ארבעים סאה, ושלשה לוגין פוסלין אותו [כשיטת הרשב"ם בב"ב ס"ו]. אלא הכוונה, שבשעת נפילת המים השאובים לא היו עדיין במקוה ארבעים סאה כשרים, שאז נפסל המקוה מחמת שלשת לוגי המים השאובים מחזקת כשרותו, לפי שעד עתה יכלו להשלימו לארבעים סאה, וכעת אינו ראוי עוד לצירוף. 
(1) ה<b>רמב''ם</b> [פ"ז ממקואות ה"י], ו<b>הראב''ד</b> בספרו בעלי הנפש [שער המים], ו<b>הרא''ש</b> בהלכות מקואות [סימן כ], וכן השו"ע [יו"ד ר"א סכ"ג], פסקו כולם שהלכה כרב, שאם נפל לתוכן של שלשה לוגים מים שאובים, קורטוב יין, ומראיהן כיין, אין הם פוסלים את המקוה. ובסיפא, כשהשלים קורטוב של חלב את שלשת הלוגים, ומראיהן כמים, פסקו כתנא קמא, שאינם פוסלים את המקוה כי אין כאן שיעור מלא של שלשה לוגים מים, אלא בצירוף קורטוב החלב. והקשו האחרונים, שהרי למסקנת הסוגיה, רב גורס שהרישא מדברת בשלושה לוגים מים חסר קורטוב, ולרבנן הולכים אחר השיעור. ואילו רב סובר כרבי יוחנן בן נורי, שהולכים אחר המראה, ואין המים פוסלים, בגלל שהמראה של שלשת הלוגים בצירוף קורטוב היין, הוא כמראה יין. ואם כן, בסיפא צריך לפסוק גם כן כרבי יוחנן בן נורי שפוסלים, משום ששלשת הלוגים בצירוף החלב נראים כמים. וכתב ה<b>גרעק''א</b> בתוספותיו על משניות מקואות, שרב סובר גם כרבי יוחנן בן נורי, והיינו שגם למראה יש חשיבות. אך לדעתו אין המים פוסלים אלא רק אם יש בהם שיעור שלם של שלשה לוגים מים, כרבנן. ומדקדקים כן ברש"י, שכתב שלרבא פשיטא ליה דרב קפיד <b>נמי</b> אחזותא, כרבי יוחנן בן נורי. 
(2) כך פירש רש"י. והקשה <b>הרמב''ן</b>, אם כן, למה אמרו ש"לא עלתה לו טבילה", דמשמע שהוא מטמא תרומה, והרי גזירה זו אינה אלא לפסול את התרומה מדרבנן. ואף באדם טהור הטובל במים שאובים נאמרה גזירה זו. וה<b>ריטב''א</b> הקשה עוד, הרי האדם טבל וכבר נטהר מטומאתו, אלא שהתחדש בו פסול אחר, ואיך אמרינן בסמוך שמעמידין אותו ב"חזקת טומאתו" <QM> ולכן פירשו, שחיישינן שמא אחד מאבריו לא בא אלא במים אלו, שאינם ראוים לטבילה. ולדבריהם הא דנקט דוקא ג' לוגין, היינו שכמות זו אינה מתערבת. 
(3) ודנו הראשונים, במה שונים מים שאובים הנופלים למקוה, שאינם פוסלים אותה, ואין "חוששים" שמא טבל הטמא במים השאובים המרוכזים יחד, ממים הנופלים לים, שיש לחשוש שהטמא טובל בהם<QM> וכתב <b>הריטב''א</b> שה<b>ראב''ד</b> פירש בשם ר' משה הדרשן, שהים הגדול מימיו מלוחים וכבדים, ואין המים המתוקים שנפלו לתוכם מהחבית מתערבים בהם. <b>ובמאירי</b> הביא חילוק בין מים צלולים ועכורים. ועוד כתב, שמדובר שטבל בהם מיד כשנפלו לים, שעדיין לא התערבו במי הים. אך הטובל אחר שעה, כטובל במקוה שנתערבו בו מים שאובים, שכבר נעשו המים כים או כמקוה. וה<b>כסף משנה</b> [פ"ו ה"י] כתב, שבחבית מדובר שנפלה בשלימותה. וב<b>חוות יאיר</b> [ק"י] ביאר דבריו, שאם באים אל המקוה בשפיכה הם מתערבים יפה, ואילו בחבית מדובר באופן שהיא נשברה בתוך הים, ולכן רק באופן שכזה יש לחוש שמא עומדים מי החבית כשהם מרוכזים יחד בתוך מי הים, ואינם מתערבים עמהם. ובכך תירץ מה שהקשו לו, איך מועילה כל תערובת של מיעוט איסור ברוב היתר של לח בלח, להתיר, הרי המתערב עומד במקומו, ומועילים לכך כל החילוקים שהוזכרו. 
(4) ה<b>מאיר</b>י כתב, שהטעם הוא מפני שהוא טובל בשאובין. וגרס טעם זה אף בגירסתו כרש"י כאן, שמדובר בחבית של יין. והוא תמוה, שהרי לפי רש"י, שמדובר בחבית יין, אין צורך לפסול משום מים שאובים, כי אין כאן מים כלל. וכן ב<b>תוספתא</b> לא הובא טעם זה של המאירי. וכן משמע ב<b>רמב''ן</b>, וכן הוא ברש"ש ובמהר"ם, ועוד. והעובדה שהיין נמצא במי הים ויש כאן חיבור של "השקה" ביניהם [ואפילו יש כאן "זריעה" של היין במים], אינה מועילה כאן, לפי שרק מים נחשבים כמחוברים [או כ"נזרעים"] למי המקוה, ולא שאר אוכלים או משקים. ריטב"א, ורא"ש בפרק מרובה סימן ג. 
(5) הבאנו לעיל קושית <b>הריטב''א</b>, לרש"י, הסובר ש"לא עלתה לו טבילה", פירושו, משום גזירת י"ח דבר, שגזרו חכמים לטמא כל אדם טהור הבא ראשו ורובו במים שאובין. ואם כן, אדם זה נטהר מטומאתו, ונכנס לטומאה חדשה. ואין זו "חזקת גברא" הקודמת. וכתבו האחרונים שרש"י לשיטתו בכל דוכתי, שמחזיקין מאיסור לאיסור, וכן נאמר מטומאה לטומאה. ויש שאמרו, שהרי זה כטובל ושרץ בידו, שאין זו טומאה חדשה. אלא שלגבי תרומה לא נטהר עדיין מטומאתו. אך האמת בזה, שרש"י גורס חבית יין, וכל קושית הריטב"א לפי הגירסא מים. שהרי ביין אין השקה, ועיין בשיעורי הגר"ש רוזובסקי שהאריך בפרטי סוגיא זו והמסתעף ממנה. 
(6) כך פירש"י. והקשו עליו תוס' SBבכתובות לב בSE ורמב"ן וריטב"א כאן: מה נפקא מינה אם המלקות משום א' או ב' שמות. ואדרבא בשם אחד יש סברא לחייב יותר, שכך נאמר בתורה שחייב שתים. ותירצו תוס' וריטב"א שמשני שמות אי אפשר לקיים פסוק אחד ולבטל שני. אך בשם אחד אפשר לקיים העונש בחלקו. והרמב"ן פירש שאין לא תענה ניתן לאזהרה על עונש כאשר זמם, ולכן לוקה עליו בנפרד, שאילו היה בא לאזהרה לא היו לוקין עליו. והתוס' בכתובות פירשו עוד, שלא נכתבו התשלומין בסמוך למלקות, ולכן אין זה חשוב כלאו הניתק לעשה. ולא נפטר בעונש כאשר זמם, ממלקות על הלאו. ועיין פני יהושע, שאף לרש"י לוקה גם בשם אחד, ורבי מאיר רק מבאר כיצד לומדים ממוציא שם רע. אך בכתובות כתב רש"י להדיא שרק בשני שמות לוקין. 
(7) הבאנו לעיל SBבדף ב בSE דברי המאירי, שלרבי מאיר לאו שאין בו מעשה לוקין עליו. והריטב"א חולק וסובר דהטעם לחייב הוא מדכתיב "והצדיקו", כמבואר שם לעיל. והאריכו רבותינו SBבקה"י סימן א' ובשיעורי הגר"שSE לבאר המחלוקת, אם "והצדיקו" מלמד שלוקים על לא תענה אף שאין בו מעשה. או שהוא רק בא לחייב מלקות במקום שאי אפשר לקיים כאשר זמם. 
(8) היינו ברישא, אבל על מה שאמרו בסיפא שלא לוקים שמונים על עדות אחת, נאמר טעם אחר בסוף הסוגיא, דמשום כדי רשעתו אינו נפטר, כמו שכתבו תוס' SBבמו"ק ב בSE דכל שם מלקות חד הוא. וכמו שמצינו דהאוכל נמלה לוקה חמש מלקויות. ולפי ביאור <b>הרמב''ן</b> במשנה, שרבי מאיר מחייב משום שאין בלא תענה אזהרה לעונש כאשר זמם, ורבנן נחלקו עליו בזה, כמבואר בסוף הסוגיא, אין צורך לטעם של כדי רשעתו. ולכן כתב <b>הריטב''א</b>, שלפירושו, לרווחא דמילתא נקט טעם זה. 
(9) כך פירש <b>המהר''ם שי''ף</b> SBבכתובות לב בSE, שלפי רש"י במשנה שכבר פירש רבי מאיר טעמו, ואמר שכל עונש נלמד מפסוק אחר, בהכרח קושית הגמרא היא, שאפילו הכי נפטרנו משום כדי רשעתו. 
(10) <b>החזון איש</b> SBב"ק ג אSE הוכיח מכאן, שדין קים ליה בדרבה מיניה פוטר אף כששני העונשים נאמרו על עבירה אחת, שהרי לכך הוצרך לימוד ממוציא שם רע לעדים זוממין, שנענשין שני עונשים במעשה אחד. [ועיי"ש <b>שמהר''ם</b> ביאר בדעת תוס' ההפך], ועיין לקמן בביאור דברי הרמב"ם, שיש לדחות ראיה זו. שבעדים זוממין המלקות על עדות שקר. והממון על ההפסד, עיי"ש. 
(11) תמה <b>הגבורת ארי</b>, הלא במוציא שם רע משלם מאה כסף לאב, ומלקות הוא לוקה על הלשון הרע שאמר על הנערה. והיינו ממון לזה ומלקות לזה, ובכהאי גוונא אפילו בחייבי מיתות אין קים ליה בדרבה מיניה, ואיך נלמד מדין זה לכל חייבי מלקות שהתחייבו ממון ומלקות לאחד. ובקושייתו מבואר שהבין כהגר"ח SBפ"ב מנערה הי"גSE שלא חל חיוב ממון כלל לבת, אלא החוב הוא רק לאב, והבת היא רק סיבה הגורמת לחוב. אך <b>הגר''ש רוזובסקי</b> נקט, שעל אף שהחיוב של מאה כסף הוא לאב, בכל זאת לענין קים ליה בדרבה מיניה, החיוב תלוי במחייב ובסיבת החיוב, ולא במי שזוכה בתשלומין, ולכן נפטר. ועיין בדבריו, שדן אם גם במלקות וממון שייכת הסברא דבמלקות לזה וממון לזה, לא נפטר. כי שמא רק ב"לא יהא אסון", שהוא גדר פטור, אמרינן ששני חיובים לשני אנשים אינם נפטרים בקים ליה בדרבה מיניה, אך בפטור של "כדי רשעתו", לעולם אין עונשין אדם אחד בשני עונשין. 
(12) אף שהלימוד הוא לצורך המלקות, שלא נאמר שמשלם ואינו לוקה, מכל מקום אפשר לפרוך, מה למוציא שם רע שהוא קנס, או שיש חידוש בעונש עבירה זו, ולכן אי אפשר ללמוד מעונשיה, וכמבואר בפנים. או שאף טעם החיוב למלקות גם הוא קנס. <b>ובשם הגרי''ז</b> התבאר, שמלקות של מוציא שם רע אינם כדין מלקות של עונש, אלא בגדר קנס הם, כדכתיב "ויסרו אותו", ולכן לומדים מהם שהוא הדין בעדים זוממין. ועיין בספר <b>''ברכת אברהם''</b>. 
(13) <b>הרמב''ם</b> SBפי"ח מעדות ה"חSE פסק כרבי עקיבא, שעדים זוממין קנס הוא. ותמהו האחרונים שהרי פסק שם SBבה"אSE שאין עדים זוממין לוקין ומשלמין. ולכאורה למבואר כאן בסוגיא, דרבי מאיר שסובר דעדים זוממין קנסא, ילפינן ממוציא שם רע דלוקין ומשלמין, ורבנן חולקים עמו בזה ובזה, ואיך פסק הרמב"ם בקנס הוא כרבי מאיר, ואין לוקין ומשלמין כרבנן. ועיין <b>תשובות הרשב''א</b> SBח"ב סי' רפ"חSE דיישב קושיא זו <b>כדברי הריצב''א</b> SBבתוס' בכתובותSE דאף לרבנן אפשר לומר דעדים זוממין קנס, אך אין לדמותם למוציא שם רע, כיון דכתיב בהם "כדי רשעתו", שאין לוקין ומשלמין. ובאור שמח SBפ"א ממעילה הל"גSE כתב דאין ללמוד ממוציא שם רע שהממון והתשלומין בו על דבר אחד. ואילו עדים זוממין לוקין על עדות שקר, ומשלמין על הפסדו, ובזה נאמר "כדי רשעתו", שאין נענשין בשני עונשין. 
(14) הקשה <b>הגבורת ארי</b>, הרי יש לומר שלמד זאת מקרא זה גופא, שהרי מזה הוצרכה התורה לנתק לאו של נותר לעשה, משמע שבלאו הכי היו לוקין עליו אף שאין בו מעשה. ותירץ <b>הבית הלוי</b> SBח"א ל"ה טSE, שמלשונו של רבי יהודה, שבא הכתוב לומר שאין לוקין עליו, משמע כי אלולי פסוק זה, היה לוקה על נותר. הרי שממקום אחר ידוע לנו שלוקין אף שאין מעשה. SBועיין <b>במהרי''ק</b> שורש קל"דSE. 
(15) פירכא זו צריכה ביאור, וכפי שתמה <b>הגרעק''א</b> בגליון. כי למה לא נלמד ממוציא שם רע לשאר הלאוין שלוקה ומשלם<QM> ואם משום החידוש בו שהוא קנס, הוי לגמרא לפרוך בקיצור: מה למוציא שם רע שהוא קנס! ואם אכן הקושיא שנלמד שלוקין ומשלמין אין הלשון מדויק. ועיי"ש מה שתלה בתירוצי התוס' SBבכתובות לב אSE. 
(16) כך <b>פירש''י</b>, <b>ותוס'</b> בב"ק עד ב. וביאור דבריהם, שרק בעדות זו לוקים על הלאו ולא על הזממה, ולכן דומה עונש מלקות זה לשאר הלאוין. <b>ובתוס' שאנץ</b> SBבב"ק שםSE פירש, שלומדים ממלקות דכאשר זמם. וביאר <b>הגר''ש רוזובסקי</b> SBבשיעור כללי א'SE, שסבירא ליה שהכלל האומר שלוקין אף בלי מעשה, אינו רק בלאו, אלא בכל עבירה שלוקין עליה. ולפי זה אפשר לומר שאף רש"י לא נחלק אלא בכך שאין למדים ממלקות שלוקה משום "כאשר זמם". אך מחיוב מלקות בעדות בן גרושה, אפילו הוא בא במקום עונש הזממה, אפשר ללמוד לכל הלאוין, ועי"ש. 
(17) <b>הגרעק''א</b> תמה על לשון הגמרא "מאי דרשי ביה", שמשמע ממנו, שלפי רבנן פשוט הדבר שאין לוקים על "לא תענה", והרי מצינו במפורש במשנה הראשונה שגם לרבנן לוקים על הלאו של לא תענה בעדות על בן גרושה. וכל הקושיה צריכה להיות שילקו שמונים! <b>אמנם</b>, כבר התבאר לעיל, כי ניתן לומר שהמלקות בעדות בן גרושה אינן על הלאו של "לא תענה", אלא הן באות במקום עונש הזמה, ואין צריך לזה כלל לאזהרה של לא תענה. וכך פירשנו בפנים. 
(18) רש"י כתב "כך וכך נהרג פלוני". ודקדק <b>הערוך לנר</b> דשיטתו שרק על נהרגין מכריזים. אך <b>הרמב''ם</b> SBפי"ח ה"ז מעדותSE כתב "והוזמו, והרגנום. או לקו, או ענשנו אותן כך וכך דינרים. <b>עוד שם ברמב''ם</b>: כותבין ושולחין בכל עיר ועיר. ומרש"י משמע שמכריזים רק בבית דין. והיינו שלרש"י ההכרזה היא מדיני התראה לעומדים ורואים את הדין. אך להרמב"ם אין הכרזה כלל, אלא רק הודעה לכל העם, שיזהרו בדין. ואילו הרואים את עשיית העונש, אינם צריכים להתראה נוספת. 
(19) <b>התוס' יו''ט</b> כתב, כי משום מלקות נקטה המשנה חלוקה לשלשה, שהרי לא ניתן לחלקן בשוה לשנים. ואמנם יש לעיין, אם היו משלשין במכות ובאו רק שני עדים כיצד היו מחלקין<QM> <b>והריטב''א</b> כתב, שלא שייך לחלק לשנים והוי כמיתה, ועיין להלן. <b>והרמב''ם</b> SBפי"ז מסנהדרין ה"אSE כתב, שמלקות דינם בארבעים, ופיחתו חכמים מכה אחת כדי שאם יטעה לא ילקנו אלא כדינו. ואם כן, כשמחלקים לשנים, אפשר לתת לכל אחד עשרים. ועיין <b>בערוך לנר</b> לענין מלקות הראויות להשתלש. 
(20) <b>האבי עזרי</b> SBפ"כ מעדות ה"חSE תמה: למה נחוץ לימוד לחייב מלקות לכל אחד, והרי מה שאינו לוקה שתים בעדות מלקות, הוא משום שחיוב שתי המלקות הוא מאזהרה אחת, שה"לא תענה" מזהיר על ה"כאשר זמם". אך כאשר אי אפשר להלקות כל המלקות, ילקה ארבעים משום "לא תענה" גופו. והוכיח מכאן ליסודו, שאין לוקין על לא תענה אלא בהתראה, ועדים זוממין אין בהם התראה. ורק בעדות בן גרושה לוקין גם על לא תענה בלי התראה, משום הילפותא דמשפט השוה לכלם SBבכתובות לג אSE, שמשמעו, שבכל משפט תהיה אפשרות לקיים הזמה, ומלקות של לא תענה הם תחת עונש הזממה בבן גרושה. ועיין עוד לקמן בעמוד ב. 
(21) הקשה <b>הרמב''ן והריטב''א</b>, הא "אין דנים אפשר משאי אפשר". ובמיתה אי אפשר לחלקה, ואילו מלקות יכולים לחלקן כמספר העדים! ותירץ <b>הרמב''ן</b> שהלימוד הוא ממה שמתחייבים מיתה, ואם היו משלשין היה צריך לפוטרן ממיתה, לפי שאין לענשם יותר ממה שענשו. ועי"ש שדחה תירוץ זה, היות וזה לימוד בגילוי מילתא ולא בגזירה שוה. <b>והריטב''א</b> כתב, שיש מלקות שאי אפשר לשלשן, כגון שהיו שני עדים או יותר משלשה, וכדלעיל במשנה. 
(22) <b>תוס'</b> SBבב"ק פו ב ובסנהדרין לג בSE <b>והרמב''ן והרשב''א</b> כאן כתבו, שרבא לא פליג על גזירה שוה "רשע רשע", רק סובר שאין צורך לדורשה כדי ללמד שאין משלשין, היות ומגוף הפסוק משמע כן. וכן משמע בפירוש המשניות להרמב"ם, שהביא את הגזירה שוה של אביי, אף שהלכה כרבא, ומשמע דלא פליג. אך <b>הפורת יוסף</b> כתב, שיש נפקא מינה בין אביי לרבא, אם אין הנידון והעדים שוים בכחם לקבל מלקות. לאביי הוא חיוב מלקות, ותלוי רק בעדים, ולרבא הוא חיוב רק כאשר זממו על הנידון, ותלוי בכוחו. <b>והגר''ש רוזובסקי</b> אמר, שמלשון רבא "מלקות לא מצטרף", משמע שהוא אינו חולק וסובר שכל אחד חייב מלקות בפני עצמו, אלא הכת כולה מתחייבת במלקות אחת, כמו בממון. אלא שאין קיום לעונש מלקות בחצאין לכל עד, כי לפחות מארבעים מלקות אין שם "מלקות", אלא מכות. אבל בממון מצטרף ומתקיים העונש על הכת בשלימות. 
(23) <b>הריטב''א</b> כתב, שהממון מצטרף ביד הנדון אבל במלקות שאין הנענש הראשון מקבל כלום אינו מצטרף ביד הזוממין. ובלשון הנימוק"י: אין ראוי לצרף חצי מלקות של זה עם חצי מלקות של זה, שהרי הם שני גופין. וביאר <b>השערי יושר</b> SBש"ז פ"אSE, שבממון העיקר שיקבל הנדון את תשלום הממון, ואילו במלקות העיקר הוא להעניש העדים. וכתב עוד, שאין לומר על פי <b>דברי הגר''ח</b> [לקמן דף ו'] המחלק בין ממון למלקות, שבעדות ממון כל אחד מהעדים פועל רק את חלקו בעדות ולכן כשמוזם משלם רק את חלקו, ואילו לגבי מלקות כל העדים פועלים יחד. ודחה סברא זאת, שאם כן, ממעט העד השלישי את חלק שני העדים. וכמו כן, אי אפשר לומר שאם יהיו שלשה עדים זוממים בממון יתן כל א' מחצה, ויקבל הנידון יותר ממה שחייבוהו, כי זה לא יתכן. <b>והבית הלוי</b> SBבפרשת בשלחSE ביאר, שבממון, מאה הוא מחצית ממאתיים. אך במלקות אין החלוקה במנין בלבד, כי צריך לחשב גם את הכאב שגובר והולך בכל מכה ומכה, וזה אינו ניתן לחלוקה במספר בין העדים. 
(24) כך <b>פירש''י ותוס' ושאר הראשונים</b>. אך <b>הר''ח</b> הביא ש<b>הגאונים</b> פירשו עד שיחרישו ולא יכחישו המוזמין את המזימין. <b>ובמשפטי שבועות</b> SBח"ב שער ה'SE סיים רב האי דאם הזימום שלא בפניהם או שלא שתקו, אינה אלא הכחשה, ובטלה העדות. והקשה עליו <b>החת''ס</b> SBחו"מ קמ"אSE, אם כן, כל עדות היא עדות שאי אפשר להזימה, שהרי יכולין להכחיש המזימין! ועל מה שכתבו, שהזמה היא רק כשמודים או שותקים, הקשה <b>האור זרוע</b> SBפסקי ב"ק, ש"הSE שהרי כאשר מודים לעדים, שוב אי אפשר להזימם, וליכא זוממי זוממין. ותירץ <b>הגר''ש רוזובסקי</b>, שבמלקות ומיתה לא מהני הודאה, ובממון כשמודים אחר העדות, הרי בשעת הגדה יכלו להזימה. 
(25) בנימוק"י כתב שמעידין שהיו במקום רחוק יותר ממהלךיום. וכתבו האחרונים דהיינו רק כשלא אמרו באיזה שעה היה המעשה. ובגמרא מוכח שאין צריך מהלך יום שהרי אף בבירה שאין רואים מצד לצד שייכת הזמה. <b>וברמב''ם</b> נקט לשון מתניתין שאי אתם יודעים שהרג ביום זה בירושלים שאתם עצמכם הייתם ביום זה עמנו בבבל, ותמה <b>הרש''ש</b>, הרי מירושלים לבבל מהלך כמה ימים. ובאופן זה די שיאמרו שהיו עמם כמה ימים קודם, ולא היה זמן מספיק להגיע למקום המעשה. וכן מבואר בירושלמי שמזימין עדות על חמשה בחצר כקיסרי, כשאומרים שהיו עמם בעשירי בחדש בצפורי, [לפי הפני משה]. 
(26) כתב <b>מהרי''ט</b> SBח"ב אה"ע ל"זSE, דכל שכן אם אמרו המזימים שראו הם את המעשה, אך לא ראו את העדים במקום שארע, דהוי הזמה. ונחלקו <b>רבותינו האחרונים</b> במעידים שהיו עמם במקום המעשה, וראו שהראשונים לא ראו את המעשה. <b>הלח''מ</b> SBפי"ח מעדות הל"בSE הביא <b>שהמהריב''ל</b> סובר דהוי הזמה. וכך כתב גם <b>בתומים</b> SBסימןל"חSE. אך <b>הנתיבות המשפט</b> SBל"ח סק"אSE חולק, וסובר דזו הכחשה היא, והוכיח כן <b>מביאור</b> <b>אביו</b> שהובא לעיל SBבהערות על תוס' דף ג בSE. ועיין בהערות על הגמרא הוכחת הדרישה. 
(27) כך <b>פירש''י ורוב הראשונים</b>. אך <b>הרי''ף</b> <b>ורמב''ן</b> הביאו <b>פירוש הגאונים והר''ח</b>, שבאו אחרים והזימו את המזימים, ובאו אחרים והזימו את זוממי הזוממין, ופליגי תנא קמא, דאמר כל אלו שההזמה חלה עליהם אחר הכת האחרונה, יהרגו. ורבי יהודה סבר, שרק הראשונים נהרגים, היות ולא מסתבר שהיו כלם במקום אחד, ואין נאמנים. ותמה <b>הרמב''ן</b>, אם כן, כיון שהאחרונים לא נאמנים, הרי כת שלפניהם היא עדות שאי אתה יכול להזימה, וכת שלפניה אינה בזוממי זוממין. <b>ובעל המאור</b> דחה פירוש זה, והרמב"ן יישב קושיותיו במלחמות ה'. 
(1) זהו פירוש <b>הרמב''ם</b> במשניות. <b>והריטב''א</b> ביאר, ש"שקר" קמא מיותר לדרשא, ודרשו שפירושו שהשקר היה בעד עצמו, שלא היה בזמן זה במקום המעשה. <b>והרמב''ן בביאורו על התורה</b> SBדברים י"ט י"חSE, <b>והטור</b> SBחו"מ ל"חSE נתנו טעם למה בהזמת גופן נאמנים המזימין יותר ממכחישין, כי הכחשה היא על המעשה, ולא מתבררת האמת כאשר כל כת נאמנת. אך הזמה על גופן, היא כעדות לפסלן משום שגזלו בעבר, ועל כך אין העדים הראשונים נאמנים, כי הם נחשבים כבעלי דין. אך <b>הרמב''ם</b> SBפי"ח מעדות הל"גSE כתב דנאמנות המזימין מגזירת הכתוב היא, ומקורו הוא מהגמרא בבא קמא [עב ב] שנאמנות המזימים להזים את הראשונים, גזירת הכתוב היא. וכבר ביארו האחרונים שגם לפי הרמב"ן והטור נאמנות השניים היא מגזירת הכתוב, [וכפי המתבאר בפירוש הרמב"ן בפסוק שלאחריו], אלא שהם נתנו קצת טעם וגדר לחידוש התורה, שהחשיבתם לעדים הראשונים כבעלי דין, שאינם נאמנים על עצמם. וראה עוד בחידושי רבי שמואל חלק הענינים ס"ג. ועיין <b>במהריב''ל</b> SBח"ב ס"גSE <b>ונוב''י</b> SBתנינא אהע"ז נ"זSE שביארו דברי הרמב"ם רק לענין נאמנות שני מזימין כנגד מאה זוממין. אך בעצם ההזמה סבר שאינה חידוש, ולא הוצרך לגזירת הכתוב. 
(2) דייק <b>הדרישה</b> SBחו"מ ל"ח סקט"וSE דהוי הכחשה, כיון שאלו שעומדים עמם אומרים שלא ראו, הרי הם כאומרים שגם אלו לא ראו, וכ"כ <b>המרדכי</b> בסנהדרין, SBהביאו הב"י בסימן כ"טSE. וכתב לחלק, שהמרדכי כתב כן באומרים שנעשה לפניהם, ואחרים שהיו שם אומרים שלא ראו, אך כאן, שנעשה בריחוק מקום, אין ראיה מאי ראייתם שגם הסמוכים להם לא ראו. על כל פנים, מוכח שהזמה לא הוי. ולפי הלח"מ שהובא בהערות על המשנה, שאם אומרים לא ראיתם הוי הזמה, צריך לחלק מסוגיין כסברת הדרישה. 
(3) כתב <b>ריטב''א</b>, שאין הביאור בהוה אמינא שניחוש אולי בעלי נהורא מעליא הם ונהרוג את הנידון, ועל כך קמשמע לן שאין הורגין אותו. אלא הוה אמינא שבחשש זה נציל את העדים הזוממין, שמא אכן ראו, ויפטר הנדון והם, וקמשמע לן דאזלינן בתר רוב בנפשות להרוג הזוממין. וכן הביאור בגמלא פרחא בסמוך. ותמה <b>האבי עזרי</b> SBפי"ט מעדות ה"אSE, הרי אם לא באו מזימים היו נאמנים אלו על ראייתם מצד לצד, כי עדים נאמנים אף נגד רוב. ואם כן, למה כשהזימום שהיו בצד שני, הוי הזמה על ידי רוב, [והוכיח כן, שהרי אם אומרים שהיו במזרח, אף שיכלו לראות מהמערב, יש כאן הכחשה, ועל כרחך שאמרו סתם שראו, ונאמנים משום עדות נגד רוב]. ותירץ, שבחקירת עדים שואלים אותם רק על מקום המעשה. אך מקום עמידתם ידוע לנו ממילא, שהוא במרחק סביר לראיה. ומועילה על כך הזמה כפי ראיית רוב העולם, אך אין זה מדין רוב, אלא שכך קבעה התורה בדיני חקירת העדים והזמתם. ועי"ש עוד. 
(4) <b>התוס'</b> SBביבמות קט"זSE הקשו, דהתם קיימא לן בגט שנפל ואין בעיר בעל בשם זה, שחוששין שהגיע מעיר רחוקה בגמלא פרחא. ותרצו דשם חוששין שבא לקלקל אשת חבירו, אך בעדים אם יבואו בגמלא פרחא, הם ינזקו מכך שיזימום, ולא חיישינן לזה. ועוד, שהיה להם לטעון שבאו בגמלא פרחא. ולפי זה, אם יטענו כן יפטרו. ואם כן, מה שנהרגים, הוא משום ששתקו. ועיין בדו"ח לרעק"א SBכתובות ל"וSE שאין שתיקה מלטעון טענה הפוטרת נחשבת כהודאה הפוטרת. ועיין עוד תירוצים ברמב"ן ריטב"א מאירי רשב"א ונימוק"י. 
(5) לכאורה דקדק רש"י לפרש כך ולא כתב שעוד לא נגמר דינו, כי נפטר רק משום שיכל להודות. וזה שייך רק עד שיבואו עדים, לכמה שיטות כדלקמן. אכן צריך הדבר ביאור, לפי שבגמרא הלשון הוא, שבאו שנים ואמרו בחד בשבת נגמר דינו. ובהכרח צריך לומר כסברת רעק"א בגליון, שקודם גמר דין אין חיוב מיתה. ומה שההודאה פוטרת זה רק כראיה שעדיין אינו חייב. אך אין זו סיבת הפטור. ולכן נקטה הגמרא שמעידים על גמר דין. כי אם מעידים מתי העידו עליו, הרי מוכח שהמעשה מחייבו, ורק מתברר על ידי עדות, ואם כן, אין ההודאה פוטרת. ועיין לקמן בסמוך ובהערות על תוס'. 
(6) ורש"י נתן טעם, כיון שלא הועד עליו בבית דין, אילו היה מודה היה נפטר, ולכן הם המחייבים אותו. וכבר תמהו תוס', שאם כך, כל חייבי מיתות בית דין יכולין להודות ולהפטר. והתוס' בזבחים SBעא אSE והריטב"א כאן, דייקו, שמשמע דסבר שאפילו אם אחר כך יבואו עדים, יפטר משום שהודה. והקשו האחרונים [וכן משמע מלשון תו' שם] שהרי פוטר עצמו לגמרי, ואין זו הודאה שיכולה לפטור, שהרי אף בקנס מצינו, שאם לא חייב עצמו בכלום בהודאתו, אין הודאתו פוטרתו מהקנס, אלא שאין מתחייב על ידה לשלם. וכתבו, שבהודאתו הוא מחייב עצמו, כגון במיתת גואל הדם, או שמכניסין אותו לכיפה עד שימות, או שמתחייב דמים ליורשיו. <b>והפני יהושע</b> נקט, שאין כוונת רש"י משום הודאה הפוטרת. אלא שמודה שהרג בפני פלוני ופלוני וגורם שכל עדות עליו אי אפשר להזימה כמבואר בב"ק SBעה אSE. ובחשק שלמה כתב, כי ודאי אם יבואו אחר כך עדים הוא יתחייב. וכוונת רש"י רק שאינו מתחייב בהודאת עצמו. ועיין בהערות על תוס'. 
(7) לשיטת תוס', שאחר שמתברר הדין, אף בעדות על נפשות, עדים זוממין פטורים, היות דגברא בר קטילא הוא, קשה ממשנה זו. שהרי לצורך דינו חקרו את שתי כיתות העדים, וכאן שאחר שנחקרה עדותן הוי בר קטילא, הרי אין הזוממין מתחייבין בגמר דין, שלא נגמר הדין על פיהם על אדם זכאי! וכבר דן בזה <b>האור שמח</b> SBפ"כ מעדות ה"חSE לפטור זוממין אם בגמר דין היה הנידון טריפה. ויתכן לחלק בין טריפה במציאות למי שעומד לידון למיתה. 
(8) ומשלמין רק שלשה וארבעה, כיון שאת הקרן לא הפסידוהו, דממון הוא, וחייב משעת המעשה, ולא יכול להפטר. וכתב <b>הערוך לנר</b>, שאין להקשות שאין זה כאשר זמם לעשות לאחיו, וכיון שאי אפשר לקיים כל הכאשר זמם, יפטרו. כי על מה שחייבוהו שלא כדין מתקיים כל ה"כאשר זמם". ועל הקרן שהתחייב באמת לא הוי זממה כלל. 
(9) <b>המהרש''א</b> גרס בתרי בשבתא. והיינו, על אף שכל המעשה היה אחר הזמן שהעידו הזוממין, פטורין, כי קדם הגמר דין לעדותן. <b>ועיין בשיעורי הגר''ש רוזובסקי</b> שמצא נפקא מינה באופן שמכר הגנב שדה באחריות וע"י עדותן יגבו ממנו ויצטרך לשלם, ויפסידוהו. 
(10) כך <b>פירש רש''י</b>. אך לפי ביאור <b>הרמב''ן</b> שהובא בסמוך, הכתות הכחישו זו את זו בתרי נגד תרי, ולכן צריך חזקה להכחשה. SBועיין בשיעורי הגר"שSE. <b>והרמב''ם</b> SBפכ"ב מעדות ה"הSE נקט דין זה בהזמה, שאם הוזמו ראשונים יכולין לקבל אחרים, אף שבהזמה הם ודאי שקרנים SBועיין להלן רי"ף ורמב"ן בהו"אSE. <b>והב''ח</b> SBחו"מ ל"אSE כתב, שמקורו של הרמב"ם הוא במשנה, דמשמע שאם לא הוזמו שאר הכיתות, הראשונים נהרגים, ואחרונים נאמנים. 
(11) כתב <b>הריטב''א</b>, שיש לבאר הטעם שלא אמר רבי אלעזר בשם רבי יוחנן, כי אולי אמר כך עוד לפני ששמע מרבי יוחנן. ועוד, שלא חשש להזכיר כל דבר בשם רבי יוחנן רבו, שהכל ידעו שדבריו הם דברי רבו, כדאיתא יבמות צו ב. <b>ורבינו חננאל</b> הוסיף: אילו הגדת לי שרבי יוחנן אמר כך, לא הייתי שונה בפניו. 
(12) שנקרא נפח על שם יופיו. רש"י סנהדרין צו א, בשם אית מפרשי. ורש"י עצמו פירש שהיה אביו נפח. 
(13) בביאור סברת ההוה אמינא, <b>כתב הרי''ף</b>, שהבין בדעת רבי יהודה, שאחר שהוזמה כת ראשונה שוב לא מתקבלת עדות כזאת מכת אחרת, ולכן אינה נעשית הכת האחרת זוממת, כי היא כלל לא העידה. ולרבנן, כולם מתקבלין ונזומין. ובכך דומה מחלוקתם למחלוקת ר"ל ור"י, אם לא מקבלים עדים מאחר שנמצאה עדות כזו שקר, או דכל ישראל לא הוחזקו. <b>ובעל המאור</b> דחה פירוש זה, שהרי כאן לא הוחזקה, אלא בעדות אחר. ועוד, דמקשינן לעיל לרבי יהודה, אפילו כת ראשונה לא. ולהרי"ף הרי עדותה התקבלה והוזמה ולמה לא תהרג. <b>והרמב''ן</b> תירץ, שרק במעשה האשה צריך חזקה לפסול, שהרי רק הוכחשו, ואין אלו נאמנים מאלו עד שתתחזק ההכחשה. אך זוממין נאמנים לפסול כבר בראשונה. ואת קושיית הגמרא על כת ראשונה, ביאר על פי המסקנא, שטעמו של רבי יהודה הוא משום אטו כולי עלמא גבי הני הוו קיימי, ובאמת לפי הוה אמינא זו, לא מקשינן כלל. <b>ובעל המאור</b> SBוכן רמב"ן בחידושיו בשם י"מSE <b>והריטב''א</b> ביארו, שבהוה אמינא ידענו מהטעם של אטו כולי עלמא וכו'. ואת הדמיון במחלוקות הם ביארו, שחלוקין אם באומדנא או בחזקה דריעותא פוסלין עדות. והדחיה דרבי יוחנן היא, שאין האומדנות שוות. ובמעשה באשה, הריעותא בה, ולא בעדים, ולא שייכא סברא דאטו כולי עלמא, שהיא בהזמה, וכאן האמת, שאלו ראו, ואלו לא. 
(14) ואין להשוות החזקות זו לזו. ריטב"א 
(15) במשנה ובגמרא לא הוזכר מה דינם של עדים זוממין בעדות מלקות או ממון כאשר כבר נעשה הדין על פיהם. ובמלקות משמע בתוס' SBב"ק ד בSE וברשב"א SBשםSE שפטורים. וכן כתב רבינו ירוחם בדעת רש"י SBנתיב ב, ח"זSE. אך הרמב"ם SBפ"כ מעדות ה"בSE כתב שלוקין. וטעמו, מפני שלמד שהמיעוט הוא מ"לאחיו" ולא מ"כאשר עשה", כמבואר בסמוך. והראב"ד השיגו, עי"ש. <b>והגר''ח</b> כתב, שדעת הרמב"ם כי מה שלקה הנידון בטעות, אינו נחשב כעשיית הדין, שאין אלו מלקות אלא מכות סתם; שאין שם "מלקות" אלא כשהיו המלקות כדין, ובפני בית דין. ולא כאשר הם ניתנו בטעות. ולכן גם אחרי המלקות, אין זה "כאשר עשה" אלא "כאשר זמם". <b>והרבה אחרונים</b> פירשו, שלוקין משום לא תענה, כיון שלא התקיים בהם עונש כאשר זמם SBעיין רע"א תשובה קע"ו, וחזו"א ב"ק י"ח י"ב, ועיין בצל"ח ריש מכילתיןSE. ובממון שכבר נגבה על פי עדים זוממים, כתב <b>הרמב''ם</b>, שהם משלמין. <b>וכן כתבו תוס'</b> SBבב"ק שםSE. וטעמם שממון אפשר בחזרה, ולכן אין זה "כאשר עשה". וגם עונשין ממון מן הדין, והיינו שאין מיעוט "ולא כאשר עשה" בממון, אלא שהחיוב הוא רק על "זמם", ומקל וחומר לומדים שחייב אף אם נעשה הדין, אך רק בממון לומדים קל וחומר לענוש. <b>והריטב''א</b> SBלעיל ב בSE כתב, שאף בממון, אם נעשה כבר הדין, והוציאו ממון על פי עדותם, הם פטורים. ולמד שממעטים מ"כאשר זמם", שבכל מקום שקרינן בו "כאשר עשה", פטורים עדים זוממים מעונש הזממה. 
(16) בספרי. ורש"י והגר"א גרסו נפש בנפש שהוא לשון הפסוק הנאמר בעדים זוממין, ואילו "נפש תחת נפש" נאמר בתשלומי נזק. 
(17) <b>ברש''י בחומש</b> SBדברים י"טSE וכן לעיל [ב ב] נקט שעיקר הלימוד מכאשר זמם ולא כאשר עשה. וכן ביאר <b>הריטב''א</b>, דמתניתין, לרווחא דמילתא נקט, ד"אחיו" מקרי אף לאחר מיתה. וכן משמע <b>בלשון הרמב''ם</b> SBפ"כ מעדות ה"בSE. אך המאירי SBלעיל ג'SE כתב לבאר דעת הרמב"ם, שבמלקות של עדים זוממין הם לוקין אף על כאשר עשה, מפני שעיקר הדרשה היא מ"לאחיו", ואחיו קיים במלקות אף אחר שעשה. ועיין בהערות על הגמרא. 
(18) בקצות החשן SBל"ח סק"דSE כתב, שאם מעידין שנתנסך יינו, והוזמו, חייבין לשלם דמי יינו. והקשה המנחת חנוך SBמצוה ל"זSE שהרי לא נגמר הדין על פיהם, כי אין צורך בבית דין להוראת איסור והיתר. והסביר טעמו, שעל אף שאין צורך בגמר דין, אין זה חשוב כגמר דין על פיהם. כי הצורך בגמר דין, הוא שיעשה קצת מעשה על ידי עדותם. אך הקצות החשן נקט [וכן כתב במשובב נתיבות], מאחר שאין צורך בגמר דין, הרי זה כמו שנגמר הדין לאיסור, ושייך בזה הזמה. <b>והנתיבות</b> חלק עליו, משום שאין צורך בקבלת עדות בבית דין, אלא ידיעה בעלמא היא. 
(19) הראשונים כתבו טעם בדבר: <b>הרמב''ן</b> SBדברים יט, יטSE כתב: אבל אם נהרג, נחשוב שהיה אמת כל אשר העידו עליו הראשונים. כי הוא בעוונו מת, ואילו היה צדיק לא יעזבנו ה' בידם [של העדים הזוממים, הרשעים]. ועוד, שלא יתן ה' השופטים הצדיקים העומדים לפניו לשפוך דם נקי, כי המשפט לאלהים הוא. <b>ובחינוך</b> SBתקכ"דSE כתב: ודאי ראוי היה לכך [הנידון שהוצא להורג על פי עדות השקר], וגלגלו עליו דינו מן השמים על ידי רשע זה. <b>והמאירי</b> כתב בשם הגאונים, כי מאחר שהערימו שלא בשעת חמום מריבה ונקמה, ושהוכפלה עבירתם ברציחה ועדות שקר, אינם ראוים לכפרה. ומכל מקום נראה לי, שהטעם משום זילותא דבי דינא, שהשומעים סבורים שזה אירע להם במיעוט חקירה ודרישה. <b>והתומים</b> SBסי' ל"חSE כתב, שהרי אם מודה הבעל דין לעדים, אין הזוממין נענשים. ובחייו רואים שמכחיש, אך כשמת, חוששים אולי היה מודה ופוטרם. 
(20) כמה טעמים לכלל זה. <b>המהרש''א</b> SBבסנהדרין סד בSE כתב, אפשר שהעובר על עבירה חמורה אינו מתכפר בעונש המפורש בקלה ממנה. <b>בגינת ורדים</b> SBכלל א', על פי מבוא התלמודSE כתב, כיון שאדם דן קל וחומר מעצמו, יש לחוש שתמצא לו פירכא. <b>ורבותינו</b> אומרים, הרי לולי נאמרו י"ג מידות לדרוש את התורה, לא היה ניתן לחדש דינים נוספים. ואם כן אין פלא שהוגבלה מידת קל וחומר לחדש דינים, ולא לענוש. ולטעם זה מובן למה למדו מפסוקים דלהלן שאין עונשים מן הדין. אך לסברות האחרונים, צריך ביאור למה לי קרא, הרי סברא היא. וכן יש נפקא מינה לענוש ממון. ועיין להלן ובתוס'. 
(21) <b>האור שמח</b> SBבפי"ח מעדות ה"וSE הקשה, דאף בהוזמו קודם גמר דין, עדיין יש להם ללקות משום לא תענה, דכל הגזירה שוה מגלה רק לפטרם מזממה, וכמו שלוקין על עדות בן גרושה כיון שלא שייך בה הזמה. וחילק, שקודם גמר דין לא נחשב שנעשה מעשה על פיהם, והוי לאו שאין בו מעשה. ורק בעדות שאין נענשין על זממתה, לוקה אחר גמר דין כאילו נעשה מעשה. 
(22) כך פירשו <b>רש''י ותוס'</b>. אולם <b>רבינו חננאל</b> כתב דקאי על הברייתא שאמרו שאין עונשין מן הדין. והגמרא באה למצא מקור לכך גם לענין חייבי מלקיות וגלות. וכתב <b>החתם סופר</b> SBבב"ק ד אSE שלפי זה, בממון יענשו מן הדין, שהרי אין מקור לכלל זה בממון. <b>והריטב''א</b> כתב, דנראה כרש"י. שהרי לרבינו חננאל לא מצאנו מקור לחייבי מיתות, שהמשנה ממעטת מנפש בנפש רק לעונש זממה. ועדיין צריכים בגמרא סברא דאין עונשין מן הדין. 
(23) כך פירש"י. וגם מכאן הוכיח <b>באבי עזרי</b> כיסודו הנזכר, שבעדות ששייך עונש על הזמה, אין המלקות מדין הזמה, אלא משום לא תענה, וצריך התראה. שהרי מדילפינן לחייבי מלקות שצריך גמר דין, בהכרח שאין לוקין על לא תענה בלי גמר דין. כי אם לא כן, ילקה בחייבי מלקות משום הלא תענה, אף שפטור על הזממה מפני שעוד לא נגמר הדין. וכמו כן קשה, דמשמע שלחייבי מלקיות בעינן שיוזמו שניהם, ואם לקה אין לוקין. ולכאורה ילקה משום לא תענה. ועל כרחך, שרק בארבעה דברים שהוזכרו במשנה הראשונה, המלקות הם משום זממה. ולכן לענין גלות, צריך לילפותא שאינו חייב עד גמר דין, כי גלות אינה דומה למלקות של חייבי מלקיות, כי שם אינם מדין לא תענה, דאם כן היו צריכים התראה. ואילו בחייבי גלויות לוקין על לא תענה. ועיין <b>תפארת ישראל</b> אות ל"א. ובכך תירץ את קושיית <b>הגבורת ארי</b> למה צריך גזירה שוה לכל אחד ואחד, והרי ילפינן SBבכתובות לג אSE ממשפט אחד יהיה לכם משפט השוה לכלכם. ולפי היסוד הנזכר, הרי פסוק זה נאמר רק בארבעה דברים האמורים במשנה הראשונה, שאין בהם קיום עונש הזמה. 
(24) <b>הריטב''א</b> הקשה, הרי לעיל SBכ בSE ילפינן מפסוק זה דאם בן הכות הרשע, לזוממי גלות שלוקין. הרי שמדובר בעדים, ויועיל גם לגזירה שוה. והגר"ש רוזובסקי ביאר, שכוונת רש"י להיפך, דהשקלא וטריא בסוגיא זו, האם "הרשיעו צדיק" שנאמר בזוממין, היינו בהגדת העדות, או בגמר דין. ולזה למדים מחייבי מיתות שהגמר דין נקרא הרשעה. וזו כוונת רש"י שהגזירה שוה נאמרה בנידונים, שלא לומדים על חיוב הזוממין בעדות מיתה ומלקות, אלא מתי נקראת הרשעה. ולכן, לא לומדים מכך לעונש זוממי גלות, שלא נאמר ה"רשע" על הגולין, אלא על הזוממין. ואין לנו מקור שצריך שיגמר דינם. 
(25) כך <b>פירש''י</b>. והנודע ביהודה SBקמא אה"ע ע"ב, היתר חמישיSE דקדק מכך שאין צורך שיענשו שניהם על ההזמה, אלא רק שיוזמו שניהם, שהרי על העונש נאמר לשון יחיד, "ועשיתם לו כאשר זמם". ונחלק עליו <b>האור שמח</b> SBפכ"א מעדות ה"טSE שהרי מפורש בתוספתא סנהדרין SBפ"ו ה"וSE שגם אין עדים זוממין נהרגין עד שיהרגו כלם. אכן <b>בחסדי דוד</b> על התוספתא שם, ביאר, שמדובר באופן שאחד העדים הוזם קודם שנגמר הדין, וקמ"ל שצריך שיוזמו כלם אחר גמר דין. ולפי זה אין ראיה שצריכין להיות כולם בענש. 
(26) כתב <b>הריטב''א</b> דודאי נאמן עלינו רבי יהודה בן טבאי, שקולו שלו נשמע. ורק על הראיה מכך שנפסק הקול, דחינן, שאפשר למצא לכך סיבה אפילו אם היה זה קול ההרוג. וכתב, דאגב אורחא בא ללמדנו שיש פיוס גם לאחר מיתה בקבר להפטר מעונש הנפש. וכן משמע בשו"ע או"ח תר"ו שמבקשים מחילה על הקבר. ועיין בספר <b>יד המלך</b> SBדעות פ"ז ה"גSE שעל שפיכות דמים, אין מחילה ואינו יכול לרצות את הנהרג אחר שמת, ומסוגיין נסתרים הדברים. 
(27) <b>הגר''א</b> גרס "על פי שנים עדים או שלשה עדים יקום דבר", שהוא פסוק האמור בפרשת עדים זוממין SBדברים יט טוSE. וכגירסתו מצינו בב"ב SBקס בSE. ועיין <b>ערוך לנר</b>. 
(28) וכתב <b>הריטב''א</b>, שמכאן נלמד הכלל הידוע בהלכות עדות ש"תרי כמאה", בין לענין הכחשה ובין לענין הזמה. וכן מבואר ברמב"ם [עדות יח ג], וראה בחידושי רבי חיים הלוי גירושין [יב כא], ובשיעורי רבי שמואל כאן במה שהאריכו. 
(29) אך עדותן בטלה, ונאמנים המזימין לפוסלן לכל עדות שבתורה [ריב"ש, רס"ו]. 
(30) כך פירש"י. אך <b>הריטב''א והנימוק''י</b> וכן <b>בתוס'</b> סנהדרין SBט אSE כתבו, שרבי עקיבא חולק, וסובר שאם הוזמו שנים, הם נהרגים, שהרי לא בא השלישי להקל עליהם. [אך רבי שמעון ודאי מודה לרבי עקיבא, דאף שהשלישי מקיל, שאין נהרגין בלעדיו, גם מחמיר הוא, שאף השלישי נהרג]. והרי"ץ גיאות פירש בדעת רבי עקיבא, שאם הוזמו שניהם, אף שהשלישי לא הוזם, נהרגים כולם, אף השלישי, כיון שנטפל לעוברי עבירה. וביאר דבריו <b>התומים</b> SBבסי' ל"חSE, דלא חיישינן שמא השלישי דובר אמת, ולא ידע שהשנים משקרים, שהרי אין נחשב ככת אחת אלא אם כן רואים העדים זה את זה SBכדלקמן במשנה ו בSE ואם הוזמו השנים, שהיו במקום אחר, בהכרח שאף הוא משקר ונטפל לעוברי עבירה. 
(31) וכתב הריטב"א, שלרבי עקיבא השלישי נענש אפילו אם בא אחרי כדי דיבור, ונחשב בפני עצמו. אך כיון שנטפל לעוברי עבירה הוא מוזם עמם. ולרבי שמעון נענש רק כשבא בבת אחת עם השנים. וכן צדדו לומר בתוס' SBסנהדרין ט א, עי"ש שדחו פירוש זהSE. וביארו <b>רבותינו</b>, שעל אף שנחשב ככת נפרדת, והרי הוא כעד אחד שאינו מועיל לדיני נפשות, בכל זאת, כבר שנינו באבות דרבי נתן SBפרק ל'SE "שכל הנדבק לעוברי עבירה אף שלא עשה כמעשיהם מקבל פורענות". ומסיים שם בעד זומם שלישי. והכוונה היא, שלא עשה כמו העדים, שהרי הוא אינו נאמן. <b>ובאופן</b> שבאו שני עדים אחר כדי דיבור של הראשונים והוזמו, לכאורה פשיטא שהם נהרגין, שהרי נגמר הדין גם על פיהם. אך <b>ברבינו חננאל</b> משמע דאף בכהאי גוונא יפטרו, שיכולין לומר שהראשונים חייבוהו, ורק בתוך כדי דיבור הם כת אחת עם הראשונים, וכאילו העידו בבת אחת ונהרגין. <b>ובלחם משנה</b> SBפ"כ מעדות ה"גSE כתב שטעמו מפני שהנדון גברא קטילא בעדות הראשונים. ותמוה, שעדיין לא נגמר דינו, ובהכרח שכוונתו כפשטות לשונו, שהראשונים חייבוהו, ואנו לא עשינו כלום. שלא הועילה עדותן להוסיף בעונשו. <b>והגר''ש רוזובסקי</b> הקשה לשיטתם, שאת העדים האחרונים אי אפשר להזימם, ולפי הרמב"ם SBמובא בהערות בתחילת הגמראSE שעדות פסול מבטלת אף את הכת שאינה בתוך כדי דיבור, יקשה, שתתבטל עדות הזוממין על ידי האחרונים. ועי"ש שלרמב"ם אין נפסלת עדות בכך. 
(32) כך פירש <b>הריטב''א</b> אך בפיה"מ להרמב"ם, והר"ן, כתבו רק שתנא קמא ורבי שמעון מודים בזה, אך לא ביארו אם רבי עקיבא אמר חלק זה. וכתב <b>הפני יהושע</b>, שרבי עקיבא שלומד הקש לפסול את כל העדות בנמצא קרוב או פסול, אינו מההקש שלומד ממנו להחמיר על השלישי, דזה למד משנים או שלשה עדים יומת המת SBדברים י"זSE ואילו לנמצא קא"פ למד מהקש שנים לשלשה יקום דבר SBבדברים י"טSE וכלשון הגמ' SBלהלן ו אSE במקיימי דבר הכתוב מדבר. אך שאר <b>האחרונים</b> נקטו שלא הוצרך להקיש נוסף כדי לפסול עדות בנמצא אחד מהם קרוב או פסול, שהרי לשיטתו, שלמד לחייב עד שלישי, בהכרח שהוא נכלל בכת שחייבה את הנידון, שאם לא כן לא נגמר הדין על פיו, ולכן כשנפסל נחשב כפסול בכת. <b>ובמהרש''ל</b> כתב, שלכן, ברוב ספרים גורסין מה שנים ולא "ומה", כי אין כאן דרש נוסף. 
(33) ידועה קושית <b>החכמת שלמה</b> SBעל שו"ע חו"מ ל"ו א'SE הרי מדובר שהלוה מכחיש את העדות, ובזה הוא מודה שהפסול לא ראה ולא הצטרף עם העדים. ומה שהוא אומר שגם העדים לא ראו ההלואה, בזה הוא אינו נאמן להכחישם. ואם כן, יתחייב משום הודאת בעל דין שעדותם כשרה. ומדמה החכמת שלמה את האופן הזה לדין "כל האומר לא לויתי", דקיימא לן שכאומר "לא פרעתי" דמי, והוא חייב. וחילקו רבותינו, לפי שהאומר "לא לוויתי", ממילא ידעינן שלא עשה מעשה פרעון ועל זה נאמן. אך אין הוא מתחייב בחיוב חדש, אלא שנאמנים דבריו. ומעתה, במודה שהפסול לא ראה, כי לא היה מעשה לדעתו, אין בזה הודאה. שאף אם כן היה מעשה, גם לא ראה הפסול עם הכשרים. שאין ההודאה מחייבת חיוב ממון חדש, אלא שנאמן בה. 
(34) <b>הט''ז</b> SBחו"מ ל"ו א'SE הוכיח מלשון המשנה, שאם נתבטלה עדות על ידי שנמצא אחד העדים קרוב או פסול, אין העדים הכשרים יכולין לבא להעיד שוב בלי הפסולים, כשם שאין האחים שבאו יכולין לבא אחד מהם עם עד נוסף אחר שהצטרפו בראיה. 
(35) <b>הרמב''ם</b> SBבפ"כ מעדות ה"גSE כתב דאם היה הפסק יותר מכדי דיבור, והוזמה כת אחת, עדי כת שניה אין נענשין, אך עדותן בטלה "מפני שהן כת אחת, הואיל ונפסלה מקצתה נפסלה כולה". <b>והשיגו הראב''ד</b>, למה לא יהרג הרוצח מאחר שהם שתי כיתות על ידי ההפסק, וכת שניה לא הוזמה. וגם תמה מאיזה עונש "נפטרים"<QM> <b>ומבואר</b>, שהרמב"ם סובר שחלוק הצירוף לענין הזמת כולן, שצירוף זה נעשה על ידי הגדתן בבת אחת, ולכן מזימין כת אחת בפני עצמה, לבין ענין פסול העדות משום שנמצא קרוב או פסול, שהצירוף נעשה בראיה. ולכן סובר הרמב"ם שאף הכת השניה נפסלת ועדותה בטלה. ובזה נחלק הראב"ד, לפי שמעולם לא היתה ראיה, שהרי עדי שקר הם, ורק הם אמרו כן. וכל צירופם שייך רק לענין הזמה על פי דבריהם. 
(1) זו לכאורה כוונת <b>רש''י</b>, שכתב "אבל לא בעושי הדבר". וביאר ה<b>גרעק''א</b> SBבתשובה רי"אSE, שכוונתו היא לפירוש ה<b>ראב''ד</b> SBהובא כאן ב<b>ר''ן</b> וב<b>רא''ש</b> וב<b>רשב''א</b> ב"ב מג א וב<b>ריב''ש</b> ו<b>רבינו</b> <b>יונה</b> SBבסנהדרין ט אSE שבעל דבר אינו עד, ולכן הוא אינו מצטרף לעדות לפוסלה. ולפי פירוש זה, אף למסקנא מצטרפים בראיית המעשה לפסול. אך אם כן, נזדקק להעמיד בנרבע שרבעו מאחוריו, כי הנרבע אינו בעל דבר, ונמצינו פוטרים כל רובע שנראה לנרבע. וכן הקשה ה<b>ריב''ש</b>. וה<b>גרעק''א</b> הקשה, הרי מצינו כי הניסת לעבוד עבודה זרה מעיד על המסיתו לכך SBבסנהדרין ז אSE, ומוכח שהוא עצמו אינו "בעל דבר". ואם כן, יש לו לניסת תורת עד, ואם הוא קרוב למסית הוא מצטרף לעדים הרואים את ההסתה, ופוסל בכך את כל העדות. ואילו בתורה כתוב "כי יסיתך אחיך בן אמך", ונאמר בו עונש מיתה למסית, והרי כיון שהניסת הוא קרוב, מדוע שלא יפסול בראייתו את העדות, ולא ייענש המסית! <QM> וב<b>צמח דוד</b> SBלר' דוד רפפורטSE ובשיעורי ה<b>גר''ש</b> כתבו, שמיעט קרא את "עושי הדבר" שאינם פוסלים בהצטרפותם לעדות, אף שאינם "בעלי דברים" במעשה. כי היות ונעשה בגופן המעשה, הרי בשעת הראייה הם נחשבים כבעלי דבר, ואינם נחשבים "עדים" לראיית המעשה, אלא הם חלק מהמעשה. ורק אחר כך יכולים הם להעיד בתורת עדים, כי אין הענשת החוטאים נוגעת להם. ולכן, ניסת או נרבע, אינם פוסלים את העדים האחרים בראייתם את המעשה. לפי שהם אינם מצטרפים אליהם כעדים לראייה, אלא נחשבים הם כמו בעלי הדבר, שאינם מצטרפים לראיית העדות, ואינם פוסלים את העדים. ולכן, יכולים הם להעיד על המעשה לאחר זמן, שאז שוב אין הם נחשבים כ"בעלי דבר". אך ה<b>תומים</b> SBלו סק"הSE לא חילק כדבריהם. והקשה, הרי הנרבע מעיד על הרובע, ומוכח שאינו בעל דבר, ויפסול את השאר. ולכן ביאר, שכוונת רש"י היא כפשוטו, שאין התורה מדברת בעושי הדבר, אך לא משום שאינם בעלי דברים. וסברא זו מועילה רק לרובע, ואילו לנרבע, עדיין צריכים לאוקימתא שרבעו מאחוריו. וב<b>ריטב''א</b> כתב, שלמסקנא זו, אף לרבי יוסי, אין קרוב ופסול פוסלים, אלא כשנתכוונו להעיד. ולדבריו יש לומר, שהעדות קיימת כשלא התכוונו להעיד. ועיין <b>קהילות יעקב</b> SBסימן זSE. 
(2) <b>רש''י</b> פירש: היכי אמרינן לקרוב ולפסול. ומשמע שאין שואלים את כל העדים. ואפילו לא התכוונו השאר להעיד, הצטרפו הפסולים לפסלם. וכך דייק ה<b>לחם משנה</b> מה<b>רמב''ם</b> SBפ"ה מעדות ה"הSE, שכתב: שואלים את כולם, ומחלקים את העדים שהתכוונו להעיד מאלה שלא התכוונו. ואם נמצא מכוונים להעיד קרוב או פסול, כולם פסולים. ומשמע אף אלו שלא התכוונו. ושלא כ<b>תוס</b>', שנקטו כי באופן זה אותם העדים שלא התכוונו להעיד נשארו כשרים. ומחלוקתם היא בטעם הפסול בצירוף עד פסול לעדות של כשרים: ל<b>רמב''ם ורש''י</b>, אם חל שם עד על פסול, הוא מבטל את כל העדות, ואף עד כשר נפסל לעדות זו. ול<b>תוס'</b>, רק הצירוף של הכשרים עם הפסולים מבטל את עדות הכשרים. ולכן אלו שלא התכוונו ולא הצטרפו, אינם נפסלים, ומעידים בפני עצמם. וה<b>ש''ך</b> SBחו"מ ל"ו סק"גSE, ביאר שדעת הרמב"ם היא, שהטעם בעד פסול שבא לראות שאינו פוסל, הוא משום שאינו עד, ולכן אינו פוסל את העדים כשבא להעיד. אך גם עדים כשרים שבאו רק לראות, אינם עדים יותר מהעד הפסול, ולכן יכול לפסלן כשמצטרף אליהם בעדותו. ועיין בהערה 64 על תוס'. ומסברא היה נראה פשוט, שעדים יכולים להעיד אפילו לא התכוונו לכך בשעת ראיית המעשה. עי' תוס' בכריתות דף י"ב ב' ובביאור הגר"א חו"מ סי' מ"ו. 
(3) ב<b>טור</b> SBסימן ל"וSE הביא דעת הרמ"ה, שאם העידו תוך כדי דיבור הם חשובים ככת אחת לענין עדות שבטלה מקצתה, ואפילו אם לא ראו ביחד או שבאו לראות ולא להעיד. וה<b>ש''ך</b> הקשה עליו מלשון המשנה, שרק הרואים מחלון אחד צריך להזים את כולם. ולכאורה בהזמה הולכים רק אחר הגדה בתוך כדי דיבור, ולמה לי לצירוף בעת הראיה. ואולי אפשר ליישב על ידי קושיה נוספת, למה לא יעידו הכשרים שוב ותתקבל עדותן השניה. והרי אין זה צירוף הפוסל כצירוף ראיה שנפסלו בו העדים מעדות זו. ובהכרח, שלדעת הרמ"ה, חל פסול על עדותן על ידי צירוף ההגדה. אך לענין הזמה אין ראיה שמועיל צירוף ההגדה, אלא שצריכים לו משום לא היתה שם ראיה. אך בלי עדותן שראו יחד, אין זו כת אחת. 
(4) הקשה ה<b>נמוקי יוסף</b>: פשיטא שכת שניה שלא הוזמה פטורה מעונש! <QM> ותירץ, שקא משמע לן שאפילו אם נמצאה גם היא זוממת אחר שנהרג על פיהם, הרי היא פטורה, משום "כאשר זמם" ולא "כאשר עשה". וביארו <b>רבותינו</b> האחרונים, שעל אף שגם דין "כאשר עשה" מפורש לעיל, התחדש במשנה זו דבר חידוש, שאף אם הכת הראשונה קיימת, נהרגין עדי הכת הראשונה, משום שלא נהרג על פיהם אלא על פי כת השניה, ואצלם הוא כאשר זמם כי התגלה זממם, ועדי כת שניה פטורים משום כאשר עשה, כיון שהוזמו אחר שנהרג. 
(5) כך משמע <b>בתוס' בסנהדרין</b> SBט אSE, שנקטו דלרבי יוסי אפילו יש שלשה עדים, כל אחד צריך להתרות. ולפי זה קושית הגמרא לעיל שהרוג יציל, אינה כפירוש <b>רש''י</b>, שלרבי יוסי מקשינן באופן שלא התרו בו, כי זה אינו עד כלל. אלא כפירוש תוס', ששואלים לכשרים אם התכוונו להעיד. והיינו לרבי, באופן שלא התרו בו. ועיין ב<b>אבי עזרי</b> SBפי"ב מסנהדרין הי"בSE שביאר בדעת רבי יוסי, שההתראה יש לה דיני עדות, ולכן צריכים שני העדים להתרות בפיהם דוקא. והביא תוספתא SBסנהדרין פרק י"אSE שרבי יוסי מקיש בדין זה שנים לשלשה, ומודים חכמים לרבי יוסי שאם התרה כל עד בפני עצמו והלך, שהנדון פטור. וביאר, שזו היא עדות מיוחדת, שפסולה בדיני נפשות אף לחכמים. אולם לרבי יוסי, עצם ההתראה צריכה להיות על ידי שנים יחד, חוץ מהעדות שמעידים היתה התראה, ואינו צריך לטעם של עדות מיוחדת אלא לרבנן. וכדבריו משמע מלשון <b>הנימוקי יוסף</b> שהובא בפנים. 
(6) <b>רש''י</b> SBבסנהדרין יז אSE כתב טעם שלא ישמעו מפי התורגמן, דהוי עד מפי עד. וה<b>נימוקי יוסף</b> כתב, שמא יחליפו וישנו מלשון העדות SBוכ"כ הסמ"ע כ"ח ל"דSE. ועוד, שיותר קל לדיינים לחקור את העדים כשמבינים דבריהם. ונפקא מינה בין הטעמים אם מקצת הדיינים מבינים הלשון וידוע שלא שינו מהעדות, אך עדיין לענין חקירת העדים צריך שיבינו כלם שיוכלו לחקור. וה<b>רדב''ז</b> כתב SBבתשובה של"אSE, טעם נוסף, כי אם יזימו את העדים, הם יכחישו את המתורגמן, ויטענו שלא כך אמרו, ותהיה עדות שאי אתה יכול להזימה. ו<b>רבינו הלל</b> בפירושו על ספרי SBדברים י"זSE כתב שהמתורגמן הוא עד אחד. וב<b>קרית ספר</b> SBפרק כ"א מסנהדריןSE כתב, דנראה שאפשר לסמוך על שני מתורגמנים. ואולי סבר כרבינו הלל, ולכן התירם, כשני עדים. 
(7) <b>תוס'</b> בד"ה לעדות, כתבו "דמילתא באפי נפשה היא, ולא קאי אמתניתין". אך ב<b>קצות החושן</b> SBל"ו, סק"בSE ביאר שבא ללמדנו כי הטעם שבמתניתין אין מצטרפין, משום שגם בכשרותן הן נחשבות לשתי עדויות, והצירוף לפסול תלוי בצירופן בכשרות. ומכאן נדע, שבממונות פוסל הקרוב ופסול אף בעדות מיוחדת, כיון שבעדות כשרה מועילה עדות מיוחדת בממונות. ועיין עוד להלן, בסוגית עדות מיוחדת. 
(8) ה<b>אור שמח</b> SBפ"ד מעדות ה"אSE ביאר את משמעות המיעוט, היות ובכל עדות, העד יודע שהנידון חייב כיון שבא עמו עוד עד להעיד. אך בעדות מיוחדת בנפשות, עדותו היא עדות יחיד, וכדי שלא נצרפה, ממעט הכתוב "אחד-אחד". אך בדיני ממונות, אף כשבא יחיד, הוא יודע שהנידון חייב, שהרי אף בלי עדותו הוא חייב. 
(9) <b>באחיעזר</b> SBח"א כ"הSE הקשה, למה לא נעמיד פסוק זה למעט עדות מיוחדת רק באופן שבאו שני מעשים בזה אחר זה, ונאמר שא הפסוק הזה ללמד שבממונות מצרפין אותם, כגון בשתי הלואות, ואילו בנפשות לא מצרפים אותם. ומנין לנו למעט עדות מיוחדת אפילו אם היה זה מעשה אחד שראוהו משני חלונות<QM> והביא, שכבר למדו במכילתא SBפר' משפטיםSE למעט עדות בשני מעשים מהפסוק "ונקי וצדיק אל תהרוג". וכן הביא ה<b>רמב''ם</b> SBסהמ"צ ל"ת ר"צSE. ולפיכך מיותר הפסוק של עד אחד, למעט במעשה אחד שראוהו משני חלונות. 
(10) אך ה<b>רמב''ם</b> SBבפ"ד מרוצח ה"חSE ביאר, שעדות מיוחדת ברוצח היא שראו את המעשה, זה אחר זה. וב<b>ערוך לנר</b> תמה, שבסוגיין משמע, שהאופן הזה שייך רק בבועל את הערוה, ולא ברוצח. וב<b>בית הלוי</b> SBח"ב ל"ט ח'SE ביאר, שהרמב"ם חולק בזה עם רש"י. כי רש"י נקט שאין מכניסין לכיפה אלא בעדות מיוחדת שראו משני חלונות, אך הרמב"ם נוקט שאף בראו שני נרצחים, שכל עד ראה את הרוצח כיצד הוא הורג נרצח אחר, כונסים את הרוצח לכיפה. ומסוגיין אין הוכחה אלא שאין מצטרפין להורגו. 
(11) הקשה ה<b>ריטב''א</b>, הרי גם באופן זה לא ראו אחד את חבירו בעת ראיית העדות, לפי שכל אחד רואה בזמן אחר, ואם כן מה חידוש בזה שאין מצטרפין יותר מהרישא, ומאי "ולא עוד"<QM> ותירץ, שאף על פי שיודע כל אחד שחבירו רואה, והמעשה שהם רואים בנפרד יצרפם, קמשמע לן שאין מצטרפין. ונראה שביאור דבריו, הוא על פי דברי ה<b>אור</b> <b>שמח</b> הנזכר, שעדות מיוחדת פסולה כי עד אחד אינו רואה את החיוב, היות ואין עמו עד נוסף. אך כאן, שיודע העד שיש עמו עד נוסף, הרי הוא רואה שהתחייב. ו<b>רבינו חננאל והמאירי</b> פירשו, שהראשון ראה את העראה [תחילת הביאה], והשני ראה את סוף הביאה. וביאר ה<b>גרי''ז</b> SBבתחילת סוטהSE, שגם השני נעשה עד גם על ההעראה, היות שבהכרח היתה העראה לפני סוף הביאה. 
(12) ה<b>רמב''ם</b> גרס "והמתרה רואה". דהיינו, ששתי הראיות נצרכות, גם שהם יראו אותו, וגם שהוא יראה אותם. כך ביאר טעמו ה<b>כסף משנה</b> SBפ"ד מעדות ה"אSE, וכמו שהתבאר בדעת היש מפרשים בתוס' ד"ה הוא והן. וכתב ה<b>מאירי</b>, שלפי דבריהם, אם היו שני מתרים נפרדים, וכל מתרה ראה רק את העד שעמו, אין מצטרפין! ויש לעיין, אם תועיל ראייתם משום מקצתן רואים אלו את אלו, או שראיית המתרה דין נוסף הוא. 
(13) ב<b>רמב''ם</b> SBפי"ב מסנהדרין הי"בSE משמע שפירש, אפילו התרה ההורג את עצמו. וביאר <b>הכסף משנה</b>, גכגון שאמר: ראוי לי להמנע מלעשות דבר זה! ו<b>המאירי</b> ביאר, שראה אדם ממשמש ובא להתרותו, ואמר לו, אינך צריך להתרותני, כי יודע אני שאני עובר עבירה שיש בה מיתת בית דין, ועל מנת כן אני עושה! וה<b>גרעק''א והרש''ש</b> ציינו לדברי רש"י בסנהדרין SBעא אSE, שכתב כי מה שמתרין האב והאם בבנם הסורר ומורה אינו חשוב התראה גמורה, דהא התראת עדים בעי. ודבריו נסתרים מסוגיין. 
(14) הקשו <b>הרמב''ן והריטב''א</b>, הרי קיימא לן כרבי יהושע בן קרחה, שאמר בסנהדרין [ל א], אפילו ראו בזה אחר זה, ואפילו ראו שני מעשים נפרדים כשתי הלואות, מצטרפת עדותן בממון. ואם כן, מה חידש רב נחמן, וכיצד חולק עמו רב זוטרא<QM> ומכך הסיקו, שסוגיין היא אליבא דתנא קמא, החולק על רבי יהושע בן קרחה, ואומר שאין מצטרפין עד שיראו שניהן כאחד. וחידש רב נחמן שרק בשני מעשים אין עדותן מצטרפת, אבל במעשה אחד מצטרפים אף שאינם רואים זה את זה. ובשם ה<b>ראב''ד</b> הביאו, שחידושו של רב נחמן הוא, שרק אם שני העדים כשרים מתקבלת עדותן, כי אם אחד מהם פסול, אף בעדות מיוחדת נאמר עדות שבטלה מקצתה בטלה כולה, ואין העד הכשר מועיל אף לחייב שבועה, או להצטרף עם אחר. ואילו לרבי יהושע בן קרחה אין צירופם גורם שיהיו כאחד לענין לפסול את הכשר, והוא מחייב שבועה או מצטרף עם אחד להעיד. ו<b>הריטב''א</b> הקשה עליו, איך נחמיר בדיני ממונות יותר מדיני נפשות, שבדיני ממונות מצטרפת לעדות אחת ומתבטלת על ידי פסול, ובנפשות שהן כשתי כיתות אין נפסלת כת אחת על ידי הפסול שבשניה! <QM> וב<b>קצות החושן</b> SBל"ו סק"בSE תירץ, שבכל דין, קולו הוא חומרו, וחומרו הוא קולו, לפי שפסלותן תלויה בכשרותן. והיינו, שדיני נפשות, שבכשרותן אין מצטרפין עד שיראו כאחת, כמו כן אין נפסלים משום חסרון הצירוף. ואילו בדיני ממונות שמצטרפין בכשרותן, אפילו שראו הלואה אחר הלואה, לכן גם בפסלותן אין אינם צריכים צירוף, לא בראיה ולא בהגדה ונפסלים אף בעדות מיוחדת. וה<b>אחיעזר</b> SBאה"ע כ"ה י"בSE כתב, שעדות מיוחדת המתקבלת בדיני ממונות אינה מדין צירוף, אלא היא מצד אומדנא, ששני עדים לא משקרים. ולכן לא יתכן שתיפסל משום צירוף של קרוב ופסול. ורב נחמן חידש, שבמעשה אחד יש גם צירוף, ונפסלת על ידי קרוב או פסול. 
(15) כך פירש <b>רש''י</b>, וכשיטת <b>תוס</b>' SBבד"ה הרי אלוSE שהכת שהוזמה פוסלת כקרוב ופסול. וה<b>קצות החושן</b> הוכיח מכאן כשיטת הראב"ד, שקרוב או פסול, פוסלין בעדות מיוחדת בדיני ממונות. ותמה ה<b>אחיעזר</b>, אם כן, קושית הגמרא היתה אף בהעידו על שני מעשים. אך נחלקו עליהם שאר הראשונים - ה<b>רמב''ן והריטב''א</b> כתבו, שאפילו העידו תוך כדי דיבור, אין הזמה מבטלת את עדות הכת השניה, שהרי התברר שלא ראו מעולם יחד ולא הצטרפו. ובכך גם נחלקו על שיטת ה<b>רמ''ה</b> שהובאה ב<b>טור</b>, שהגדה תוך כדי דיבור מצרפת אף אם לא הצטרפו בראיה. וכבר התבאר לעיל, שעל אף שעדותן חלוקה, לענין ביטול העדות צריכים להזים את כולם. כי לענין הזמה, הולכים כאילו היתה אמת. אך לענין ביטול העדות לא שייכי דיני הזמה, ואין צירוף. ובעיקר קושית הגמרא, <b>רבינו חננאל</b> פירש, שעדות מיוחדת מועילה גם בנפשות, רק שהתורה חסה עליו שלא יהרגוהו על פיהם. אך מקשינן שיועילו להצילו, כי הרי מצטרפין. וה<b>רמב''ן</b> פירש, שהמיעוט הוא מ"לא יומת על פי עד אחד", ומשמע שכל שאינו למיתה, מועילה עדותן. ולכן מועילה היא לממונות. וכמו כן מקשינן שתועיל להצילו. וה<b>אור שמח</b> ביאר על פי דרכו לעיל, שקושית הגמרא היא בשתי כיתות, שבהן הרי כל עד רואה את החיוב, כיון שיש עמו עוד עד, ואין בו את הסיבה הפוטרת בעדות מיוחדת בנפשות, דהיינו שעד אחד לבדו אינו כלום. ולכן מקשינן שיצטרפו הכתות להציל. אך באחד רואה מחלון זה ואחד מחלון זה, לא יצטרפו להציל, היות שאחד לבדו אינו עד. וה<b>אחיעזר</b> ביאר לפי דרכו בשיטת הריטב"א, דמקשינן כשם שבממונות עדות מיוחדת פסולה בשני מעשים, אבל במעשה אחד מצטרפין, כך נאמר גם בנפשות שיצטרפו במעשה אחד כדי להצילו. 
(16) כתב <b>רבינו חננאל</b>, דמשמע שהמסקנה היא שראיה אחר ראיה ואפילו הודאה אחר הודאה, פסולים לעדות בדיני ממונות. ורוב ה<b>ראשונים</b> פסקו שעדות מיוחדת כשירה בדיני ממונות וכרבי יהושע בן קרחה. וב<b>שולחן ערוך</b> לא הוזכרה מימרא דרב נחמן, וכתב ה<b>סמ''ע</b> SBחו"מ ל' סקכ"טSE דהשמיטו משום שקל וחומר הוא מרבי יהושע בן קרחה. 
(17) <b>הרמב''ם</b> SBפי"ד מסנהדרין הי"ב ופ"א מאיסורי ביאה ה"גSE כתב: אחד תלמיד חכם ואחד עם הארץ צריך התראה, שלא ניתנה התראה אלא להבחין בין שוגג למזיד. ולכאורה תמוה, שסברא זו נאמרה בסוגיין כדי שלא יצטרך התראה, כי יודע האיסור. וכתבו <b>המ''מ והכס''מ</b>, שכוונת הרמב"ם היא, שצריך להודיעו שזה חלב או שזו ערוה, ולא להודיעו שדבר זה אסור. ותמה ה<b>אבי עזרי</b>, שבזה לא נחלק כלל רבי יוסי בר"י עם חכמים, ולמה נקטו את הסברא של רבי יוסי, שהיא כדי לחייב תלמיד חכם גם בלי התראה. ולכן ביאר, שאף חכמים סוברים סברא זו, ולמדו אותה ממה שתלמיד חכם צריך התראה. כי לכאורה תמוה, הרי הוא מותרה מידיעתו, ולא גרע ממותרה מפי השד<QM> ובהכרח, שחוששים שמא שכח, והרי הוא שוגג. אלא שדעת רבי יוסי היא, שדי לעדים באומדנא. ולכן, עם הארץ, כיון שהתרו בו, הרי הוא כמתיר עצמו למיתה, וכן תלמיד חכם, אין צריך התראה כי מסתמא יודע הדינים. ואילו לחכמים, צריכים העדים ראיה על המעשה, ועל ההתראה ועל שהתיר עצמו למיתה ולא די באומדנא. ולכן אף תלמיד חכם צריך התראה, ולעולם צריך להתיר עצמו למיתה. ועיין <b>בקצות החשן</b>, SBכ"ח ח'SE שצריך שיראו העדים בבירור שמזיד הוא, ולכן צריך התראה אף לתלמיד חכם, אך די בהתראה מפי השד. 
(18) מקושית הגמרא מהמשנה משמע שמדובר בעדים שראו, וכך נפסק בשו"ע SBכ"ח וSE. אך ה<b>ב''ח</b> הביא, שמשמע מהרמב"ם SBפכ"א מסנהדרין ה"חSE שמדובר בבעלי דינים. ומדמקשינן ממתניתין, משמע שאף לענין בעלי הדין, צריך שיבינו הדיינים שפתם. וכן למדו הרמ"ה והריטב"א. ודייק ה<b>ריטב''א</b>, שהוא הדין שאר הלכות שבעדים, כגון מפיהם ולא מפי כתבם, שאף בעלי הדין לא יוכלו לשלוח תביעתם וטענותיהם לבית דין בכתב. וכן כתב ה<b>עיטור</b>. ותמה ה<b>גר''ש רוזובסקי</b> על דמיון ההלכות בין העדים ובין בעלי הדין, שהרי מנין לנו בכלל שיש הלכה שחייב בעל הדין <b>לטעון</b> בפני בית דין כמו שצריך העד להעיד בפניהם<QM> והרי צריך רק היכי תמצי שידעו הבית דין מה טוענים הצדדים, ולא יותר, ואם כן, איך יתכן שיהיה ענין של "פסול" בצורה של הבאת הטענות לבית דין בדומה לפסול של עדים. וביאר, על פי המשך דברי הריטב"א, שכתב, אפילו אם אין הלכה של "מפיהם ולא מפי כתבם" בטענות בעלי הדין, אינם יכולים לשלוח טענותיהם בכתב, כי צריך לקיים "ועמדו לפני ה"', ומאחר שמצינו שיש גדרים לקבלת טענותיהם, סוברים הרמב"ם והרמ"ה שנלמד מעדים גם לפסול בהם תורגמן. ובדעת ה<b>רמב''ם</b> כתב הבית יוסף SBחו"מ קכ"דSE, שאין חילוק בין תובע לנתבע. אך ה<b>פרישה</b> כתב, שהנתבע אינו יכול למנות שליח, לפי שאין לו מה להקנות לו. ואילו התובע יכול לעשות את השליח כ"מורשה" מטעמו, היות והוא יכול להקנות לו את מה שהוא תובע מהנתבע, ואז חשוב המורשה כבעל הדין עצמו, שבא לפני בית דין. וב<b>דרישה</b> SBסי' י"זSE כתב, שתורגמן אסור בתובע ונתבע. אך "מורשה לטעון" מותר בתובע, אבל לא בנתבע. <b>והחזון איש</b> מבאר, שזכותו של התובע היא, לדרוש שיענה לו הנתבע בעצמו, ולא שלוחו, היות ובכך מתבאר לבית דין הענין יותר. ויסוד הדין לכך, הוא דברי הכתוב "בצדק תשפוט עמיתך", שצריך בית הדין לעשות את כל ההשתדלות להוציא משפט צדק, על ידי בדיקת הענין בכל האפשרויות, וביניהם הופעת הנתבע עצמו בבית דין וצורת ענייתו על התביעה נגדו. 
(19) כך פירש <b>רש''י</b>. וביאר <b>הריטב''א</b>, שהמלוה תבע את הלוה, והעידו העדים, ופסלם רב הונא בר"י משום שמדובר בעדות בשטר, שאי אפשר לחלק בו נאמנות, והרי הם מעידים גם על הערב. אך ה<b>ראב</b>"<b>ד</b>, פירש, שהלוה טען פרעתיך, ובכך נפטר גם הערב, והביא המלוה עדים שלא פרעו, והעדים קרובים לערב וביאר ה<b>רמב''ן</b> דבריו, שהיתה עדות שהוא ערב, שאם אילעא וטוביה הם המעידים גם על כך, נאמינם רק על חובו של שמעון ולא על ערבותו של לוי, ולמה אמרו בגמרא שהמלוה יתבע מהערב. וכיון שכבר ידוע שהוא ערב, נחלקו אם יכולין קרובים להעיד על החוב. וה<b>גר''א</b> SBסל"ג סקל"אSE כתב, שלא נחלקו רש"י והראב"ד. ורק משמעות דורשין איכא ביניהו. <b>פלפולא</b> <b>חריפתא</b> ו<b>בעל המאור</b> כתב, שהראב"ד סבר שבעדי חוב היו צריכים לחלק דיבורם כנ"ל. ודחה ה<b>רמב''ן</b>, שגם בפרעון אפשר לחלק, כנ"ל. וה<b>ב''ח</b> כתב, שמדובר בכגון שקבל הערב על עצמו ערבות אם ילוה לפלוני, וכשהעידו על ההלואה התחייב הערב ממילא. 
(20) הראשונים הביאו את קושית ה<b>ראב''ד</b> שנחלוק עדותם, ונאמינם רק על הלוה ולא על הערב, מדין "פלגינן דיבורא". ותירץ <b>בעל המאור</b> שדין "פלגינן דיבורא" נאמר רק לגבי עדות על שני גופים, שמאמינים לדבריהם על גוף זה ולא על גוף אחר, ולא לגבי עדות על גוף אחד. וכיון שהערב עומד תחת הלוה, הרי הם כגוף אחד, ואי אפשר לחלק את העדות לגבם. וה<b>רא''ש</b> כתב, שאפשר רק לחלק עדות רק באופן כזה, שנאמין לעד על כך שפלוני רבע אדם, או שהלוה בריבית, אבל לא נאמין שהעד הוא הנרבע על ידו, או שהוא זה שהמלוה הלוה לו ברבית. אך אם העדות היא על ההלואה עצמה, אי אפשר לחלק בין לוה לערב, כיון שכתוב בשטר שהוא הערב. וה<b>ראב''ד</b> כתב, שעדות שבטלה מקצתה מחמת קורבה בטלה כולה, ולא פלגינן דיבורא. ורק כשמעיד על עצמו פלגינן דבריו, משום שאין אדם משים עצמו רשע, שעל עצמו אינו עד כלל, ואינו עד פסול כקרוב ופסול הפוסלים את כל העדות. וכמו שמצינו לעיל בהרוג, ש"בעל דבר" אינו פוסל, כי הוא אינו נחשב לעד כלל. וה<b>ריטב''א</b>, שביאר בדעת רש"י שמדובר במלוה בשטר, הקשה, למה צריך רב הונא בר"י לפסול משום שאם אין ללוה ילכו לגבות מן ערב, והרי גם בלי זה, הרי הם מעידים גם עליו בשטר שהוא ערב, והם קרוביו. ודומה הדבר לשנים שמקבלים מתנה מאדם אחד בשטר אחד, שאין קרובי האחד יכולים להעיד לשני, כי עדות אחת היא. והביא עוד, שב<b>ירושלמי</b> נחלקו באופן זה שנתן מתנה בשטר לשנים, שריש לקיש מכשיר ורבי יוחנו פוסל. וביאר הריטב"א את טעם מחלוקתם, כי לדעת ריש לקיש העדים החתומים בשטר בעיקר הם מעידים על ה<b>מקבלים</b>, והמקבלים הם גופים חלוקים, ולכן אפשר לחלק את נאמנות העדים בענינם. ואילו רבי יוחנן סובר, שעיקר העדות היא על ה<b>נותן</b>, שנותן מתנה אחת לשני המקבלים, ואין מחלקין עדותם לגבי גוף אחד. ולכן, גם בעדות על לוה וערב הכשיר רב פפא, כי הוא סובר שהם גופים חלוקים. ואילו רב הונא פוסל, היות והערב עומד תחת הלוה, והרי הם כגוף אחד. 
(21) כתב ה<b>רמב''ם</b> SBפי"ג מסנהדרין ה"זSE: והוא, שיעידו בפני בי"ד של עשרים ושלשה. וכתב ה<b>כסף משנה</b> טעמו של דבר, מפני שאין הורגין אלא בסנהדרין קטנה של כ"ג. ותמה ה<b>אור שמח</b>: אם כן, פשיטא, ומה הוצרך לחזור על דין זה כאן<QM> וביאר, שסבר ה<b>רמב''ם</b> כשיטת <b>רבי סעדיה</b> <b>גאון</b> SBהביאו ה<b>רמב''ן</b> בביאורו על התורה, דברים יז ו, ונחלק עליוSE, שביאר את דברי הפסוק "על פי שנים או שלשה עדים יומת המת", ששלשה מקבלין את עדותם של שנים, אפילו בדיני נפשות שצריך לדון בבית דין של עשרים ושלשה דיינים, לפי שדי בשלשה דיינים לקבלת עדות אף בדיני נפשות, אלא שגמר הדין צריך שיהא בעשרים ושלשה דיינים. ולכן, הוצרך לומר דהיינו רק בתחילת דינו. אך כשמעידין שנגמר דינו, ועתה אין בית דין נושאים ונותנים בדינו, הוי כגמר דין, שאז אף קבלת העדות צריכה להיות בפני עשרים ושלש. <b>ויש שאמרו</b>, שכאן נחלק הרמב"ם על רס"ג אף בעדות. 
(22) כתב ה<b>רמב''ם</b> SBפי"ג מסנהדרין ה"זSE: במה דברים אמורים ברוצח, אבל שאר חייבי מיתות, עד שיבואו עדיו הראשונים ויעידו שנגמר דינו. וטעמו, מדאמרינן בסנהדרין [מב א], שצריך לקיים בו "יד העדים תהיה בו בראשונה", ולכן אם נקטעה ידם פטור. ורק רוצח התמעט מדין זה, דכתיב "מות יומת הרוצח", מכל מקום! ומובן בזה למה אמר שמואל בסנהדרין [מה א] שמשנתינו מדברת על אותם העדים הראשונים כך משמע ב<b>מאירי</b>. וכך מבאר תפארת ישראל על המשניות. וב<b>תוס' יו''ט</b> ביאר, שמעידים מי היו העדים הראשונים, שאולי ניתן להזימם או להכחישם. 
(23) וכתב ה<b>תפארת ישראל</b>, שרבי עקיבא ורבי טרפון לא חששו לכך, כי מכניסין אותן לכיפה, ורק אין זה נחשב שבית דין הורגים במיתות בית דין. ולכן אמרו שלא נהרג אדם, אך ודאי יענש עד שימות. ואילו רבן שמעון בן גמליאל סבר, שזה גופא, שמיתות בית דין חמורות יותר, רק הן מרתיעות את הרוצחים, ולא מיתת עצמו בכיפה. ולכן החשיבם כמרבים שופכי דמים בישראל. ואין כוונתו דוקא לשופכי דמים, שהרי בכל העבירות שיש בהם חיוב מיתה בטלה ההרתעה, אלא שנקט את העוון החמור ביותר שהוא רע לשמים ולבריות. <b>תוס' יו''ט</b> 
(24) ה<b>רמב''ם</b> SBסוף פי"ג מסנהדריןSE כתב: אם היו אותו בית דין עצמם שנגמר דינו בפניהם, אין סותרין את דינו, אף על פי שגמרו דינו בחוצה לארץ ועתה הם בארץ ישראל. ולדבריו המשנה כפשוטה, שרק אם בא לבית דין אחר סותרין את דינו, ואילו באותו בית דין, אין סותרין אף כשעלה לארץ ישראל. אך <b>הריטב''א</b> פירש, שמהארץ לחוצה לארץ לעולם נחשב כבית דין אחד, כיון דשליחותייהו עבדינן בחוצה לארץ. וכל שכן ברח מהארץ לארץ, ומחו"ל לחו"ל. ורק כשבורח מחו"ל לארץ נחשב כבית דין אחר, כי שמא תועיל לו זכות ארץ ישראל. וביאור המשנה לפירושו, שבאותו בית דין, היינו כשהם שלוחי בית דין, משום שירד לחו"ל, אין סותרין דינו אך כשעולה לארץ, היינו כבית דין אחר, וסותרין את דינו הקודם. 
(25) ה<b>רמב''ם</b> כתב בריש הלכות סנהדרין: מצות עשה למנות שופטים ושוטרים בכל מדינה ומדינה ובכל פלך ופלך. ואין אנו חייבים להעמיד בתי דינים בכל עיר ועיר ובכל פלך ופלך אלא בארץ ישראל, אבל בחו"ל אינן חייבין להעמיד בית דין בכל פלך ופלך. וה<b>רמב''ן</b> תמה עליו SBבפירושו על התורה פרשת שופטיםSE, מסוגייתנו, וכתב, שהרמב"ם סובר שאין ישראל שבחו"ל חייבים למנות להם דיינים. וה<b>כסף משנה</b> גרס ברמב"ם: אינן חייבים להעמיד בית דין אלא בכל פלך ופלך, כגירסתינו בסוגיין. או שגרס בגמרא: שאין אתה חייב בכל פלך ופלך. וה<b>רדב''ז</b> כתב, שהרמב"ם ביאר כגמרא, שבחוצה לארץ מעמידין או בכל פלך או בכל עיר, ועדיף בכל עיר כדי שלא יצטרכו לטרוח אחר בית דין. ובסנהדרין SBטז בSE דרשינן, שיש גם מצוה למנות בית דין לכל שבט, והשמיטה הרמב"ם. והעירו על זה שם נושאי כליו. וה<b>לחם משנה</b> נקט, שפלך ושבט היינו הך. אמנם בחו"ל לא שייך לחלק לפי שבט, רק לפי פלך. וכנראה כוונתו, שהחיוב הוא על הפלך, רק שלרוב, לכל שבט היה פלך בערים שלו. ובמינוי בתי הדין, כתב הרמב"ם SBפ"ה מסנהדריןSE שסנהדרין גדולה ממנים בכל שבט ושבט ובכל עיר ועיר, והשמיט את מינוי בית דין של פלך. וביאר בספר "משאת המלך" SBעה"ת ועל הרמב"םSE שבית דין של שבט ממונה על בתי דין של עיירות, ועליו הסנהדרין. אך בית דין של פלך, הוא כבית דין של עיר במקום שאין בעיירות בתי דין, ואין צריך להשמיענו דינו בנפרד, דהיינו הך. ונפקא מינה ביניהם, שבית דין של פלך אינו נפרד מבית דין של עיר, ואין צריך למנות בפלך אם יש באחת הערים, אך של שבט, שהוא ממונה על בתי דינים שבעריו, צריך למנותו אף אם יש בתי דינים בערים, היות ודין בית דין של שבט הוא חיוב בפני עצמו, ואילו של פלך הוא רק כדי שלא יהיה פלך בלי בית דין, ודי שהתקיים חיובו באחת מעריו. 
(26) כך פירש ה<b>ריטב''א</b> את שיטת רש"י. ותמה עליו, שאם כן, בטלת כל פרשת רוצחין! ועוד, שבבדיקה זו מנוול את המת! ולכן נקט, שדי לבדקו מבחוץ אם היה שלם, ואין צורך לבדקו בכל שמונה עשר הסיבות שמטריפות. וכך ביאר את השאלה: דילמא במקום סייף נקב הוי, דהיינו מבחוץ. ובבדיקה זו שייך שיהרג אדם, אלא שרחוק הסיכוי שהעדים יתנו לב לפרטים אלו. 
(27) ביאר ה<b>ערוך לנר</b> שלא הוקשה לגמרא אלא בא על הערוה, ולא על רוצח, לפי שביארו תוס', שרבי עקיבא לטעמיה, שאין הולכין אחר הרוב, ואם כן פשוט לו שבכך נחלקו רבנן, והולכים אחר הרוב. וכן לשיטת <b>רבינו תם</b>, שאם בדקו את העדים אם היה טריפה או שלם, לרבי עקיבא בטלה עדותן. ויש לפרש, דרבנן סוברים כטענת תוס', שלולי שבדקום, היה חייב אף אם לא ידענו פרט זה, ואין עדותן בטילה בכך. אך בבועל את הערוה, מקשה שפיר, לפי שחסר בעצם העדות, ואיך נחייבנו<QM> ומתרץ, שלרבנן אין צורך שיראו כמכחול בשפופרת ולרבי טרפון ורבי עקיבא אף שאין צורך שיעידו כך, אם בדקום ולא ידעו, בטלה עדותן. 
(28) ה<b>ריטב''א</b> כתב, דהיינו רק בדיני נפשות שבהם עוסקת משנתנו. אך לענין להפסיד לאשה כתובה, די בעדי כיעור. ואילו <b>רבינו תם</b> SBביבמות כד בSE נקט, שאין די בעדי כיעור להוציא אשה מבעלה, אלא אם ראו כדרך המנאפים. וכן דייקו מהרי"ף, שהביא מסקנת סוגיין, אף שאין מיתת בית דין בזמן הזה. ובהכרח שהנפקא מינה היא לאסור אשה על בעלה, שאין אוסרים בעדי כיעור גרידא, ואין הם מועילים אלא למנוע שלא תנשא למי שכיערה עמו. אך ה<b>בה''ג</b> כתב, שאין אוסרים אשה לבעלה עד שיראו כמכחול בשפופרת. וה<b>רא''ש</b> SBביבמות פ"ב אות ח'SE הביאו, ותמה עליו, שאם בעדות נפשות די בכך שיעידו שראו כדרך המנאפים, ונהרג הנואף, על אף שאמרה התורה "והצילו", כל שכן שדי בעדות שכזו כדי לאוסרה על בעלה. 
(1) <b>רש''י</b> ביאר שמדובר בגג משופע. <b>והמאירי</b> הוסיף, שמשום כך נחשבת הנפילה לפניו כדרך ירידה. ואילו ה<b>תוספות</b> חלקו, וביארו שמדובר בגג ישר. ולדבריהם אין חילוק בין מושך לדוחף, ולכל צד שנפלה המעגילה והרגה, נחשב כדרך ירידה. ועיין <b>בערוך לנר</b>, שלדבריהם לא גרסינן בסיפא "היה מושך", שאין חילוק ביניהם. וכן היא גירסת <b>הרמב''ם</b> שהשמיט דין זה, ומשמע שסובר כתוספות. 
(2) <b>תוספות</b> בסנהדרין [עז ב] הקשו, למה לי לפוטרו משום שהרג בדרך עליה, ותיפוק ליה שלא נפלה המעגילה מכוחו. ודומה הדבר, לדין הזורק אבן למעלה ונפלה למטה והרגה, שהוא פטור, כיון שתם כוחו בזריקה. ותירצו, שעל ידי שמושך המעגילה כלפיו, הרי כשהיא נופלת, היא נופלת יותר רחוק מאשר אילו לא עיגל בה. עיין <b>ביד רמה</b>, שהפטור בזורק למעלה והרגה בחזרתה, בנפילתה, הוא רק משום שההריגה היתה בשעה שחזרה וירדה האבן מאליה, בכוון ההפוך ממהלך האבן מכוחו, שהרי הוא זרקה למעלה, והיא הרגה בחזרתה למטה. אך במניח לאבן או למעגילה ליפול בהמשך הליכתם, חייב על ההריגה. 
(3) <b>האחרונים</b> דייקו מהלשון "שלא כדרך ירידתו", שלא נאמר "כל שבדרך עלייתו אינו גולה", אלא אף ההורג במישור, כגון שזרק כנגדו ולא עלה ולא ירד, אלא הרג בהליכתו, פטור מגלות היות ולא הרג בדרך ירידה. ודנו לפי זה, למה הוצרכה הגמרא SBבעמוד בSE למעט מגלות את היוצא לקרן זוית והרג בסכינו<QM> והרי היה זה בדרך מישורית, והוא לא הרג דרך ירידה SBעיין בזה <b>בתפארת ישראל</b> על משנתנו, <b>ובערוך לנר</b>SE. והנצי"ב דייק <b>מהספרי</b> פרשת מסעי, שאמרו שם אף ההורג בסם בשוגג, גולה. ומשמע שעל אף שאינו דרך ירידה, הרי הוא גולה, ותמה עך כך ממשנתנו. ויש לחלק ולומר, שכלל זה של דרך ירידה, נאמר רק לגבי ההורג על ידי נפילה, בכובד החפץ הנופל, שרק באופן זה שייכת סברת הרמב"ם הנזכרת, שטבע הכבד לירד למטה במהרה. אולם ההורג בסם או בסכין בידו, ודאי שלא התמעט מ"ויפל עליו", וגולה אף כשאינו דרך ירידה. אך דעת <b>רש''י</b> לקמן בעמוד ב, שאף קצב ההורג בגרזן שבידו, חייב עליו רק דרך ירידה. וכמו כן במסכת כתובות לה א כתב, שההורג בסכין או בחרב דרך עליה פטור. 
(4) שמואל נקט, שהמקור לחלק בין דרך ירידה לדרך עליה הוא ממיעוט קרא "ויפל עליו". וה<b>רמב''ם</b> SBפ"ו מרוצח הי"בSE כתב סברא בזה, שהנופל דרך ירידה אנוס הוא וכמו פלא. ובדרך ירידה קרוב הוא להיות, שהרי טבע הכבד לירד למטה, וכנזכר לעיל. וה<b>אור שמח</b> כתב, שמקור הרמב"ם הוא לקמן ט א, שדרך עליה קל יותר מדרך ירידה כי אנוס הוא, וכפי ביאור תוס' שם. והפני יהושע ביאר, שהוצרך הרמב"ם להוסיף טעם על הפסוק, כדי שלא נחייב על דרך עליה בקל וחומר מדרך ירידה, ולא נאמר שחידש הכתוב גלות אף בדרך ירידה, שהוא קרוב למזיד. ואחר שידענו מסברא שהפסוק ממעט דרך עליה, נפטר מגלות אף בירידה צורך עליה, שלא שייך בה את הסברא של האונס שבעליה. והגר"ש רוזובסקי אמר, שלא בא הרמב"ם לתת טעם גרידא, אלא להגדיר את ההורג בדרך עליה כאונס, כדי שלא יוכל להרגו גואל הדם, שהרי בקרוב למזיד אף שהוא פטור מגלות, מכל מקום, אם הרגו גואל הדם הוא פטור עליו לדעת הרמב"ם SBשם בה"דSE. 
(5) <b>תוס'</b> לקמן SBט אSE כתבו, שגם מי שסובר "אומר מותר, אנוס הוא", יכול הוא לדרוש כרבה ש"בשגגה" בא למעט אומר מותר. שהרי הוא נקרא מזיד בכך שהוא עושה את המעשה ביודעין, ורק ידיעת הדין נעלמה ממנו, ואין לו דין מזיד. 
(6) <b>הריטב''א</b> כתב בשם רש"י, ש"אומר מותר" נחשב כמזיד משום שהיה לו ללמוד ולא למד, וכך מבואר ברש"י לקמן SBט אSE. ובשם אחרים SB<b>רמב''ן</b>SE פירש, שהיה לו לעיין את מי הוא הורג. והיינו, שה"אומר מותר" סבור שהוא הורג בהמה ונמצא שהרג אדם, וטעותו היא בגוף אחד [ובסמוך ממעט גם את המתכוון להרוג בהמה והרג אדם, כשטעותו בשני גופים]. ועיין עוד להלן, ובהערות על תוס'. 
(7) תוס' בבבא קמא SBכו בSE פירשו, שהיו הבהמה והאדם סמוכים זה לזה. שאם לא כן, אין צריך למעט משום שהתכוון לבהמה, שהרי כבר מיעט הכתוב את המתכוון לזרוק לצד זה והלכה לצד אחר. ועוד פירשו, שמדובר בסובר שגוף זה שלפניו הוא בהמה ונמצא אדם. [ודלא כרמב"ן לעיל, ותוס' לקמן ט א]. 
(8) כל האופנים שהתמעטו, יש בהם מקצת כונה, וכיון שאין גולה כשהורגו במזיד, אף בקרוב למזיד אינו גולה, משום כוונת ההריגה שהיתה במעשיו. אך אם התכוון להכות עץ, והכה והרג אדם, אמרו <b>בתוספתא</b> SBפ"ב ה"אSE שגולה. ועיין <b>בחזון יחזקאל</b> שהביא כן <b>מהספרי</b> SBפרשת שופטיםSE, אך ביאר לשונו, שבתחילה כוון ידו אל העץ, ונדחה ידו אל האדם, ובאופן זה גולה. והגמרא באה למעט אופן שכוון בטעות אל האדם, והוא קרוב למזיד. 
(9) <b>הרמב''ם</b> SBפ"ו ה"יSE נקט שהפטור בכל אלו הוא משום שהוא קרוב למזיד. ודקדק ונקט התכוון להרוג את זה והרג את זה, ומשמע אפילו כשטעה בין שני ישראלים, שלא הוזכר דין זה בגמרא. ומאידך השמיט את דין התכוון להרוג בהמה והרג אדם. וביארו האחרונים, ששיטתו היא כמו שכתב SBבפ"ד מרוצח ה"אSE שהלכה כרבי שמעון שפוטר ממיתה את המתכוון להרוג את זה והרג את זה, SBשנחלקו בזה תנאים בסנהדרין עט אSE. ולכן הוצרך להשמיענו שפטור מגלות, ואינו נחשב שוגג משום שהוא קרוב למזיד. אך הגמרא השמיטה דין זה, כי לפי חכמים הוא חייב מיתה. 
(10) כך <b>פירש הריטב''א בכוונת רש''י</b>. אך <b>רבינו חננאל והרמב''ם</b> נקטו, שהפטור בקרן זוית הוא משום שהוא קרוב למזיד, היות שהיה לו לעיין כשהוא יוצא לקרן זוית וסכין בידו, אם אין אדם רץ כנגדו. <b>והכסף משנה</b> הביא, שמקשים על כך: הרי בבבא קמא SBכז בSE מבואר שלגבי נזיקין נחשב קרן זוית לאונס. <b>ובמשאת המלך</b> חילק, שבנזיקין פוטרים את המזיק מפני פשיעת הניזק שלא שמר על עצמו כשנכנס לקרן זוית. אך במיתה, אין פטור לרוצח מפני שהנהרג לא שמר על עצמו. [ועיין <b>אור שמח</b> על אתר, שמדובר בנזקין שהלך כדרכו, ולא היה לו להזהר בכדו של חבירו שהונח בקרן זוית שלא ברשות]. 
(11) <b>הרמב''ם</b> SBפ"ו ה"יSE כתב ששונא שהרג בשגגה אינו גולה שנאמר והוא לא אויב לו. <b>ובערוך לנר</b> ביאר, שלא נקט את המיעוט של הגמרא "בלא איבה", כיון שהתוס' כתבו שדבר זה מפורש בתורה, דכתיב "והוא לא שונא לו", והוצרכה הגמרא למיעוט כיון שדורשים מקרא זה לפסול שונא להעיד. אך הרמב"ם לא הביא פסוק זה כמקור לפסול שונא, ולכן פשוט לו מכאן שאין שונא גולה. <b>והריטב''א</b> כתב בשם <b>הרמב''ן</b>, שנאמרו שלשה פסוקים למעט שונא, כי יש בו שלשה אומדנות, ובכולן פטור מגלות, בין אם מסתבר שיכול להורגו אף במזיד, ובין אם יש בזה ספק שקול, ואפילו אם מסתבר שבמזיד לא יהרגנו. ואם היה כתוב רק מיעוט אחד, היינו פוטרים רק את השונא ביותר. ולדבריו, מובן למה נקט הרמב"ם את הפסוק "והוא לא אויב לו", שבו משמע שאינו גולה אם הוא שונא, ואף אם ידוע לנו שהרג בשגגה, לפי שנתמעט האדם השונא מגלות. ואילו מהפסוק שנקטה הגמרא, ידוע לנו לפטרו רק אם המעשה נעשה באיבה, והיינו כשמסתבר שרצה להורגו אפיול במזיד. אך כשמוכח שהוא שוגג, היה גולה. 
(12) והשמיענו התנא פירוש המילה "הדפו". ריטב"א. <b>והרמב''ם</b> כתב שאינו גולה מפני שהוא קרוב למזיד. וכתב <b>הכסף משנה</b>, ששיטתו בביאור הברייתא, שנאמר ברישא "פרט" למעט בכל הברייתא. והיינו שהדפו במתכוון גולה, פרט להדפו שלא במתכוון שאינו גולה. ודבריו תמוהין, שהרי אם כן הוא קרוב יותר לאונס, והרמב"ם פטרו משום קרוב למזיד. ועיין בהגהות <b>מראה כהן</b> שהרמב"ם דקדק מדכתיב בשוגג הדפו שהוא בגופו, כמש"כ בריטב"א לקמיה, וחמור מ"יהדפנו" האמור במזיד. ובמשאת המלך כתב לבאר <b>כהריטב''א</b>, שהדפו בגופו בלא כוונה, וקמשמע לן שדינו ככל שוגג ולא כאונס, ורק בא התנא לפרש שהדפו היינו שדחפו. ולפירוש זה, יש לומר שה"פרט" ברישא ממעט בכל הברייתא, אך המיעוט מהדפו הוא, שדוקא הדפו בלי מתכוון גולה, ואילו במתכוון הוא קרוב למזיד ואינו גולה. ועיין <b>בשו''ת רדב''ז</b> SBא' רס"זSE שהדפו היינו מכח תנועתו, אך דחפו בגופו אינו גולה. 
(13) הרמב"ם סובר שגם זה מיעוט. וביאר את הברייתא כך: להביא ירידה לצורך עליה, שאינו גולה עליה. אבל <b>לרש''י</b> בא לרבות ירידה צורך עליה לחייב גלות, שאילולי הריבוי היה פטור משום שהוריד לצורך עליה ובעינן "ויפל עליו". ולהרמב"ם, כאמור, בא למעט שאינו גולה אף שהרג דרך ירידה, כיון שנעשה לצורך עליה. <b>ובקרית ספר</b> כתב שהרמב"ם גרס בברייתא, <b>פרט</b> לירידה צורך עליה. <b>והכסף משנה</b> נקט, שביאר כוונת הברייתא להביא גם ירידה צורך עליה לכלל האופנים הפטורים מגלות. ורבים העירו שסתר הרמב"ם משנתו, שכתב <b>בפירוש המשנה</b> שהכלל במשנה "<b>כל</b> שבדרך ירידתו גולה", בא לחייב גלות גם בירידה לצורך עליה. <b>ובמרכבת המשנה</b> SBפי"ב מנזקי ממון הי"חSE חילק, שהמשנה כללה לחייב, באופן שעוסק בירידה, ואילו הרמב"ם פטר בעוסק בעליה, כגון שעלה בסולם, שאף שהרג בדרך ירידה שנשמטה השליבה, ההורג פטור שהיה עולה. 
(14) כך מתבאר בדעת <b>רש''י</b>, וכן היא דעת <b>תוס'</b> בב"ק SBכו בSE ודעת <b>הרמב''ם</b> SBפ"ו הי"דSE שפטורו הוא משום שקרוב לאונס. אך <b>רבינו חננאל והמאירי</b> כתבו, שכל הפטורים בסוגיין התמעטו משום "דלא מיכפר להו בגלות". ומשמע שהם קרובים למזיד. 
(15) תוס' בב"ק SBשםSE דימו דין זה שמתכוון לזרוק שתים וזרק ארבע, לדין המתכוון לצד זה והלכה לצד אחר. והוכיח <b>האור שמח</b> SBפ"ו הי"דSE מדבריהם, שגם הפטור במתכוון לזרוק שתים וזרק ארבע הוא משום שקרוב לאונס, וכמבואר בפנים. אך דעת <b>הרמב''ם</b>, שהפטור הוא משום שהוא קרוב למזיד, וכן דעת <b>רבינו חננאל</b> <b>והמאירי</b> כדלעיל. ועיין בהערות על תוס' <b>שהערוך לנר</b> מבאר דעתם כהרמב"ם. 
(16) התבאר כשיטת <b>רש''י</b> שחייב גלות. אך <b>הרמב''ם</b> כתב SBפ"ו הי"דSE: אינו גולה. כיצד<QM> - היה עולה בסולם ונשמטה שליבה מחמת רגליו ונפלה והמיתה, פטור מן הגלות. והיינו, שהספק היה אם הולכים אחר ההורג שהוא "עולה" או אחר השליבה שהיא "יורדת". ופשט, שבכהאי גוונא שההורג עולה, פטור אף על ירידת השליבה. 
(17) קושית רבי אבהו מהמשנה על רבי יוחנן, אפשר להקשותה גם על גוף הדין האמור בברייתא, להביא ירידה שהיא צורך עליה, לפירוש רש"י שהתרבה לחייב גלות. וממה שהסב קושיה זו לרבי יוחנן, משמע כמבואר לעיל, שהפטור מגלות נאמר רק כשההורג עוסק בעליה, והברייתא מרבה לחיוב באופן שעוסק בירידה לצורך עליה. ורק על רבי יוחנן מקשינן, שהוא חייב גלות אף לעולה בסולם, שעוסק בעליה והרג בירידה, ולשיטתו אי אפשר לחלק מהמשנה, שהרי אף כשעוסק בעליה הוא מחייב, ועיין <b>ריטב''א</b>. 
(19) <b>הכסף משנה</b> הקשה על הרמב"ם מדין זה, שמשמע שעל ירידה צורך עליה גולה. שהרי הקצב מוריד לפניו כדי להעלות בכח. וגם על זה יש לומר כמבואר לעיל, שהקצב עוסק בירידה לפניו, ולכן חייב אף שמעשיו לצורך עליה, ולא פטר הרמב"ם אלא כשעוסק ההורג בעליה, אף שהרג בירידה. 
(20) כך פירש <b>רש''י</b>. ולמד שקביעת דרך עליה או דרך ירידה, תלויה רק בצורת המעשה, ולא בתכליתו, אם נעשה לצורך ירידה או עליה. אך ה<b>רמב''ם</b> SBפ"ו הי"גSE <b>ורבינו חננאל</b> פירשו להיפך, שכשמחזירו ומעלהו מאחריו לצורך הורדתו לפניו, חייב, אף שהרג בדרך עליה. ואילו כשהשפילו לאחריו, פטור, אף שהרג בדרך ירידה, כיון שהוא חלק מצורך מעשה העליה. ודרך עליה וירידה נקבעת לפי תכלית המעשה, ולכן בכל מקום שהוא מוליך חייב, וכשהוא מחזיר פטור, בין בעליה ובין בירידה. ועיין <b>כסף משנה ואור שמח</b> שכדעת הרמב"ם מבואר בירושלמי, ומהלך הסוגיא בתלמוד בבלי משמע יותר כרש"י. 
(21) התבאר בפנים כפירוש <b>רש''י</b>. אך <b>הריטב''א</b> הביא, שיש מפרשים להיפך, שחיוב גלות הוא דוקא כשלא התליעה והיא מהודקת יפה, ונחשב לדרך ירידה כי השליבה נופלת. אך בשליבה שניכר בחוץ שהיא מתולעת ורפויה, פטור מגלות, כי הוא קרוב למזיד. וכתב שלפי זה, אוקימתא זו מסייעת לרבי יוחנן, שאף לצורך עליה נחשב ירידה, והגמרא לא הקדימה לומר "לא, דכולי עלמא ירידה היא", שכן דרך התלמוד לסייע ולסתור בלי לפרש. והמאירי הביא פירוש נוסף, שפירש הברייתות כרש"י, שבהתליע חייב ובלא התליע פטור. אך טעם הפטור כשלא התליעה השליבה והיא מהודקת יפה, אינו משום דרך עליה, אלא משום שהוא קרוב לאונס. ואילו בהתליע חייב אף שדרך עליה היא, כרבי יוחנן שלצורך עליה נחשב ירידה. 
(22) התבאר בפנים כפירוש רש"י. והריטב"א הוסיף, כי כאשר השליבה נכפפת, גם האדם העולה עליה יורד עמה מעט, והרי זו דרך ירידה. אך כשלא התליעה והיא מהודקת, הרי שבירתה נעשית על ידי שעמד עליה בשתי רגליו וסיים עלייתו, ולכן נחשב שנפלה בדרך עליה. ורבינו חננאל פירש, שליבה שהתליעה או שאינה מהודקת, נחשבת עלייתו עליה מתחילה כירידה, שהרי עומדת ליפול. ולפירושם מובן למה לא הקדימה הגמרא באוקימתות אלו, לומר "דכולי עלמא ירידה לצורך עליה, ירידה היא". שהרי מדובר בירידה גמורה, וספק הגמרא לעיל היה רק כשעולה בסולם, שכאשר היה ההורג בדרך עליה אז נשמטה השליבה מתחתיו, והבעיה היא כיצד נקבע מה היא דרך עליה ומה היא דרך ירידה, האם עליית האדם היא הקובעת או ירידת השליבה. אך באופנים אלו אף האדם בדרך ירידה, ובודאי גולה. 
(23) <b>הרמב''ם</b> SBפ"ו מרוצח הי"גSE סתם, וכתב שכשנשמטה השליבה מתחת רגליו אינו גולה, כיון שלא הרג בדרך ירידתו. ולא חילק בין מהודקת לרפויה ובין מתולעת לשלימה. ואילו לענין נזיקין SBפ"ו מחובל ומזיק ה"דSE חילק, וכתב שאם היתה חזקה ומהודקת ונשמטה או שהתליעה, ונפלה והזיקה, פטור שזו מכה בידי שמים היא. [<b>והראב''ד</b> השיגו, כי מאי שנא מכל אונס<QM> ועוד, שבגמרא משמע שהתליע אינו אונס ולא התליע נחשב אונס. ועיין <b>אבן האזל</b> שהתליע מתוכו נקרא אונס, ובניכר בחוץ אינו אונס]. וביאר <b>המגיד משנה</b> שהרמב"ם גרס בסוגיין: ואיבעית אימא, הא והא לנזקין. ולא קשיא, הא דאיתלע והא דלא איתלע. ולכן פסק הרמב"ם, שבירידה לצורך עליה אינו גולה, ולא חילק לענין גלות בין התליעה ורפויה לשלימה ומהודקת, שחילוקים אלו נאמרו רק לענין אונס בנזקין. ועיין עוד <b>במרכבת המשנה ובאור שמח</b> בביאור שיטת הרמב"ם בסוגיא. ועיין <b>בביאור הגר''א</b> SBחו"מ שע"ח י"אSE שלענין נזיקין, אם לא היתה מהודקת חייב, אף אם נשברה מחמת שהתליעה בפנים, היות שתחילתו בפשיעה. ויש לדון לביאורים שאוקימתא זו לענין גלות, האם שייך לפטרו משום תחילת בפשיעה. 
(24) <b>תוס</b>' בבבא קמא SBכו בSE וסנהדרין SBעז אSE הקשו, למה לא יפטר מגלות משום שהתכוון לזרוק שתים וזרק ארבע, שהרי בא לחטוב ולא היה ברצונו להתיז לרחוק. והרשב"א SBבבבא קמא, שםSE כתב שלא יתכן לומר בחוטב את הפטור של קרוב למזיד, שהרי לא פשע כלום כאשר בא לעסוק במלאכתו והברזל או העץ נשל מאליו. ואם הפטור של המתכוון לזרוק שתים הוא משום שקרוב למזיד, SBכדעת הרמב"ם לעיל הערהSE 15 הרי מתורצת הקושיא. אך תוס' לא תירצו כך, משום שדעתם שפטורו שקרוב לאונס, כמבואר לעיל. ולדעת הרמב"ם שהמתכוון לזרוק שתים אינו גולה היות שקרוב למזיד, כתב <b>הערוך לנר</b> שזה רק כשיודע שיש שם אדם בסוף ארבע אמות. ואם כן יש לתרץ עוד, שהחוטב ביער אינו קרוב למזיד באופן שאינו יודע שנכנס אדם אחר ליער. 
(25) <b>רבינו חננאל והמאירי</b> מפרשים טעמו של רבי, שקרוב למזיד הוא, שאם לא היה הברזל רפוי לא היה נשמט. אך <b>בתוס'</b> SBב"ק וסנהדרין הנ"לSE משמע שפטור משום שקרוב לאונס. שהרי הקשו ממתכוון לזרוק שתים וזרק ארבע, שלדעתם הוא קרוב לאונס. וכן למד <b>הערוך לנר</b> בדברי רש"י SBבד"ה מן העץSE. והרמב"ם השמיט דין זה, ויש שפרשו דעתו, שגולה כיון שמכוחו נשמט. 
(26) רש"י פירש שניתז קיסם מהעץ והרג. אך רבינו חננאל פירש שהברזל נשמט מכח הכאתו בעץ והלך הברזל והרג. וכן משמע ברמב"ם SBפ"ו הט"וSE וכן נקט הכסף משנה. וכתב הרמב"ם שהפטור משום שכח כוחו הוא וכמו אנוס הוא. וכך ביאר בסוגיית הגמרא להלן, דהוה אמינא לחלק בין נשל הברזל לתמרים שנפלו, וקמשמע לן שאין חילוק, ושניהם נחשבים כח כוחו. ועיין עוד לקמן. 
(27) והטעם שפטרו כשהשיל מהעץ, והרג בשוגג על ידי העץ המתבקע הובא לעיל דעת הרמב"ם שהברזל נשל מכח העץ, ואין זה אלא כח כוחו, ונמצא כאונס. והמאירי כתב שגם לפירוש רש"י שהעץ המתבקע הרג הרי זה אונס, ואף אם משום כח כוחו פטור, היינו מפני שדומה לאונס. אך <b>בערוך לנר</b> כתב לפירוש <b>רש''י</b> שהעץ המתבקע הרג, והגרזן ביד החוטב, הרי זה כחו ראשון. והפטור הוא משום שקרוב למזיד כי התזת העץ המתבקע שכיחה ביותר. 
(28) <b>הריטב''א</b> ביאר, שרבי אמר "ועוד", אף שלשיטתו הטעם הראשון אינו נכון, וכמבואר בגמרא שחזר בו ממנו. אך כיון ששיטתו בכל התורה "יש אם למקרא", ורק בפרשת גלות דרש מ"ונשל הברזל" שיש "אם למסורת", לכן אמר שאף אם ימצא טעם שאין לחלק בין גלות לכל התורה, ואף כאן נדרוש "אם למקרא", עדיין יש טעם נוסף ללמוד גזירה שוה "עץ עץ". ועיין בהערות על תוס'. 
(29) לדעת ה<b>רמב''ם</b> שרבי מחייב גלות בנשמט הברזל מכח הכאתו בעץ, ההוה אמינא שרק החוטב חייב כיון שכוחו הראשון השיל את הברזל שבו הכה, ואינו דומה לכאורה לתמרים, שהם גוף אחר, שניתז מכח הרגב שמכה בהם, ולכן הם נחשבים ככח שני. וקא משמע לן שזריקתו ככח ראשון, וגולה על התמרים. ורבנן פוטרים, שלדעתם אופן זה הוא כח כוחו. ולרש"י צריך לפרש כמבואר בפנים, שהוה אמינא שרק בגרזן שאוחז בידו בעת התזת העץ נחשב ככוחו, אך רגב שיצא מידו והתיז תמרים יחשב ככח כוחו, וקמשמע לן שדינם שוה. 
(30) <b>הרמב''ם</b> SBפ"ו הט"וSE כתב: הזורק אבן לתמר להפיל התמרים, ונפלו מן התמרים על תינוק והרגוהו, פטור, לפי שהם באים מכח כוחו. ולדבריו תמוה הדמיון למשנתנו, שהרי הזורק לתמר רצה להפיל תמרים, ושגגתו בכך שלא ידע שמצוי שם תינוק, ואילו במשנה לא רצה כלל להתיז קיסם או ברזל מהעץ. ובהכרח, שלשיטתו אין הפטור משום אונס, אלא רק משום כח כוחו, שפעולה שאינה בכוחו ראשון אינה מתייחסת אליו, ולפיכך אין הבדל בידיעתו ורצונו בעשיית הפעולה שהרגה. ומה שכתב ש"דומה לאונס", היינו שמה שאינו חייב גלות הוא כאונס, שחיובו על המעשה פחות משוגג, ולא כמזיד שפטורו מפני שאין לו כפרה. ולדעת רש"י במשנה, אם נפרש שפטור כי קרוב למזיד, אתי שפיר. ואם כפירוש המאירי בדעתו, שהוא כאונס, צריך לומר שלא רצה להשיר תמרים, אלא זרק סתם רגב על הדקל. וסוגית הגמרא דנה שיפטר אף לרבי משום כח כוחו. 
(31) <b>תוס'</b> בבבא קמא SBלב בSE הקשו, הרי מבואר בסוגיא שם שאם נכנס ברשות והרגו בעל הבית, אינו גולה משום שהוא קרוב למזיד, ואילו במשנתנו משמע להיפך, שאדרבא, הרשות שניתנה לו, היא סיבה לחייב גלות. וחילקו, שבמשנתנו מדובר שיש לו רשות להכנס בכל עת שירצה, ולכן ראוי לחשוש שנכנס. אך שגגה היא כשלא ידוע שנכנס, ואילו שם מדובר שניתנה לו רשות להכנס לפי שעה, ולכן בעל הבית קרוב למזיד שהרי מסתבר שנכנס כעת. ועיין ב<b>תוס' יום טוב</b> שדקדק כן מהמשך המשנה. והמהרש"א שם כתב, שלטעם האמור שם שפטור משום שאינו דומה ליער ששייך לכלם, הרי במשנתנו נכנס לרשותו, שיש לו קנין בדרך, כמבואר שם, ובסוגיא שם שיש לו רק רשות כניסה, ואין לו קנין בדרך, אין זה דומה ליער ופטור. 
(32) בתוס' לעיל SBז ב ד"ה מה יערSE, משמע בקושיתם שאין טעם לפטרו, אלא גזירת הכתוב היא, לפי שאינו דומה ליער. אך בתירוצם הסיקו שלמדו מיער שצריך מקום שיש רשות לשניהם להכנס בו, ומשמע שיש טעם לפטרו. ובבבא קמא SBלב בSE כתבו תוס', שאפילו אם ראהו בעל הבית שנכנס, אם היה שלא ברשות, פטור. ומשמע שהוא מגזירת הכתוב שיהא דומה ליער [ואחר כך כתבו שיכול להבין שיצא, כי נכנס ללא רשות]. ובדרך אחרת כתבו, שפטור רק כשלא ראהו. אך אם ראה שנכנס, והרגו בשוגג, גולה. ומשמע שאין הפטור בלא טעם, אלא בפשטות הפטור הוא מפני שחשוב כקרוב לאונס, הן מפני שנכנס ללא רשות והן מפני שסבור שיצא. ובברכת שמואל SBב"ק ט"וSE חידש, שהתורה דימתה גלות לנזקין - כמו שיכול לומר לניזק ששורו נכנס ללא רשות "תורך ברשותי - מאי בעי! <QM>", ואינו נחשב מזיק כי הניזק גרם נזק לעצמו, כך לענין גלות, לא יהיה עליו שם רוצח כשנכנס לרשותו בלא רשות. 
(33) בברייתא לעיל SBז בSE גרסינן "לניזק ולמזיק", ואילו כאן במשנה כתב המהרש"א דלא גרסינן. ובתוס' לעיל כתבו, שהלימוד מיער הוא, שיש לשניהם רשות להתעכב במקום ההכאה. וכתב התוס' שאנץ, שיש להסתפק אם נכנס המזיק לחצר בעל הבית והרגו בשוגג, או שנכנסו שניהם לחצר בעל הבית והרג אחד את חבירו בשוגג, אם גולה. ונידון שכזה הוא לכאורה רק אם גורסים את המזיק בכלל הפטור של הנכנס שלא ברשות. 
(34) הקשה הרמב"ן: הרי המכה נחשב כקרוב למזיד, ויפטר מטעם זה, ולמה לי לפטרו משום שעושה מצוה. ותירץ, כיון שמכהו ברשות, לא היה צריך לחשוש שימות, שודאי שוגג הוא ב מ יתתו. וכוונתו לומר, שהרי כדי שלא יהא קרוב למזיד, צריך שני תנאים: האחד, שיכה ברשות, ואילו כאן הוא מצווה להכותו. והשני, שלא תהא מכה שיכולה להמית, ואילו מכה הניתנת לצורך חינוך אינה ניתנת באופן שיכול להמית. 
(35) ברש"י מבואר שהלקהו ארבעים מלקות כדינו, ולא הוסיף על המנין שקבעו לו. והרמב"ם SBפ"ה ה"וSE כתב שהכה את הבעל דין כיון שנמנע לבא לבית דין. והשיגו הראב"ד, שלא שמענו מעולם ששליח בית דין יכול להכות את המסרב לבא, אלא מדובר שהלקהו יותר ממה שאמדוהו. ותמה הרש"ש, שהרי לקמן SBכב בSE תנן, שאם הוסיף לו בשוגג רצועה אחת יותר על מה שאמדוהו ומת, גולה. ומבואר, שאין באופן זה את הפטור של שליח בית דין שהכה. ובחתם סופר SBאו"ח קע"זSE חילק בין טעה הדיין במנין המלקות, שאז השליח גולה, לבין שטעה השליח כיון שהיה עסוק במצות ההלקאה, ואינו גולה. ובזכר יצחק SBסי' ס"דSE חילק בין טעה והוסיף לו על ל"ט מלקות, שאז הוא גולה, כיון שאין מצוה להלקותו יותר ממה שחייבתו התורה, לבין אם טעה והוסיף לו מכה מעבר מנין המלקות שאמדוהו בית דין, שאז הוא פטור מגלות, כיון שעוסק במצות מלקות שחייב מן התורה. ובאבן האזל גרס בראב"ד כמו רש"י. ובדעת הרמב"ם פירש, שלא נקט שליח המלקה ארבעים, שהוא אנוס לקיים חיוב בית דין, ורק שליח שנשלח על ידי הבית דין להביא את הנתבע לדין זקוק לפטור משום שעשה מצוה. וכדבריו משמע <b>ברמב''ן</b>, שנקט שמדובר בשליח בית דין להלקות כפי שאמדוהו, ופטורו משום אונס ולא משום שעוסק במצוה. ואינו דומה לאב המכה בנו, אף שנכתב עמו. <b>והגר''ח</b> חקר, האם יותר מהאומד לא מלקין אותו משום פיקוח נפש, שהרי הוא לא התחייב מיתה אלא רק מלקות, או שהתורה פוטרת אותו לגמרי ממלקות שאינו יכול לקבל. ונפקא מינה בין שני הצדדים, האם האומד צריך להיות באיזה ענין הוא ימות מהמלקות, או שהאומד הוא בצורת ההלקאה, שלא יהיו המלקות בצורה שיכול להיות בהם כדי להמית. וביאר שבכך נחלקו רש"י והרמב"ם. הרמב"ם למד שהוא פטור ממלקות שיכול למות בהם, ולא מצד פיקוח נפש, ולכן צריך לאמדו שלא יהא במכות כדי להמית, ולכן שליח בית דין פטור מגלות, שאין במכתו כדי להמית. ולכן, אין צורך לטעם שעוסק במצוה, אלא רק למכות שהוא מכהו כדי לאלצו לבוא לדין. אך רש"י למד שמשום פיקוח נפש אינו לוקה יותר מהאומד, ודי לאמדו שלא ימות, אך מלקים אותו גם מלקות שיש בהם "כדי להמית", ולכן גם שליח בית דין למלקות הוצרך לפטור משום מצוה. ביאור נוסף במחלוקת הרמב"ם והראב"ד נמצא <b>באבי עזרי</b> על אתר. 
(36) ה<b>גמרא</b> בבבא קמא SBלב בSE מקשה, הרי ברשות הרבים הוא קרוב למזיד. וכתבו שם <b>תוס'</b>, שזו גם כוונת הקושיא בסוגיין, וכמאן דאמר שהטעם לפטור קרוב למזיד הוא משום שאינו מתכפר בעונש גלות. וכן ביאר <b>הרמב''ן</b> בסוגיין. אך <b>הרמב''ם</b> פסק כסוגיין, שהזורק לרשות הרבים פטור כיון שהוא קרוב למזיד. ומאידך פסק כמאן דאמר שהנכנס לחצר בעל הבית ברשות גולה. וזה שלא כמאן דפוטר בקרוב למזיד משום שלא סגי ליה בגלות. ועיין <b>בלחם משנה</b> SBפ"א מחובל הי"זSE שביאר לדעת הרמב"ם שסוגיין ככולי עלמא, ודלא כתוס', וחילק בין דרגת השגגה המצויה בסותר כתלו, לדרגת השגגה באופן של הנכנס לחנותו של נגר שלא ברשות, האמורה בסוגיא בבבא קמא, שהיא פחות מצויה, ולכן גולה עליה. 
(37) ביאור מהלך הגמרא יתכן כמשמעות לשון הרמב"ם SBבפ"ו ה"זSE, שנקט למסקנא שהסותר כתלו לאשפה שרבים מצויים בה הרי זה קרוב למזיד, ואינו נקלט מפני שזו פשיעה, שהיה לו לעיין ואחר כך יזרוק או יסתור. והוצרך לאוקימתא של סותר כתלו אף שמדובר באשפה בלילה, כדי ליישב שתי קושיות הגמרא, שהזורק לרשות הרבים שלא לצורך נחשב מזיד. ולכך מוקמינן בסותר כתלו, ומה שלא עיין ובדק, הוא סיבה נוספת שיחשב מזיד, ולכך מוקמינן באשפה שאינו צריך לבדוק. אך עדיין צריך את האוקימתא שסותר כתלו, כי הזורק שלא לצורך נחשב מזיד. ועיין <b>בערוך</b> <b>לנר</b>. 
(38) <b>תוס'</b> כתבו שלמסקנא מדובר ביום, וחזר בו מהאוקימתא שסתר בלילה. וכן אין צורך להעמיד בסותר כתלו אלא אף בזורק אבן. וכבר הובאה דעת <b>הרמב''ם</b> שמדובר בסותר לאשפה בלילה. <b>ורבינו חננאל כ</b>תב שמדובר בסותר כתלו. ובריטב"א כתב, שלא חזר בו, שהרי לא אמר "אלא", כך פירש דבריו, שסותר כתלו בלילה היינו לאשפה העשויה להפנות בה בלילה, אך מדובר שסתר ביום. 
(39) יש מקשים, לפי המבואר לעיל בדעת הרמב"ם שהזורק אבן שלא לצורך נחשב מזיד, ולכך צריך להעמיד באופן שסותר כתלו, אם כן למה לי קרא לפטור משום שממציא עצמו<QM> והרי הוא קרוב למזיד, שזרק אבן שלא לצורך, ולכן אינו גולה. אמנם הביאור פשוט, כי בכך שהוא ממציא עצמו, זה עצמו הוא הטעם לחייב אף בזורק שלא לצורך, כיון שנחשב מזיד רק אם לא עיין, ואילו בממציא עצמו אחר שעיין וראה שאין שם אדם, היה צריך לגלות. ולכך גלי קרא שהוא קרוב לאונס מאחר שעיין. ואילו באשפה שלא היה צריך לעיין, אילו זרק שלא לצורך היה קרוב למזיד, שהרי אינו אונס כשלא עיין. ורק בסותר כתלו גולה אף כשלא עיין משום שלא מצויים בה בני אדם. והנה בבבא קמא SBלב בSE נחלקו אם חייב בד' דברים כשהזיק את הממציא עצמו, ופסקו כלישנא קמא דפטור. ובבית יוסף SBחו"מ תכ"אSE כתב שלדעת <b>הרמב''ם</b> פטור אם הזיקו אפיול מנזק כי התמעט פרט לממציא עצמו, אך <b>רבינו חננאל</b> <b>והטור</b> כתבו שפטור מד' דברים וחייב בנזק משום שיש ריבוי לחייב על אונס כרצון לגבי נזק. ועיין שם <b>בתוס'</b> שמוכח לפי ליתא בתרא שחייב בארבע דברים, שאינו פטור מגלות משום אונס, כי הפטור מגלות משום אונס פטור מד' דברים, ובהכרח שהמיעוט שנאמר בממציא עצמו אינו משום שקרוב לאונס, ולשיטתם אולי הוא קרוב למזיד אף שעיין שהיה לו לחשוש שיוציא אחר כך את ראשו. אך מהרמב"ם לעיל הוכח שאינו מזיד. והגר"ש רוזובסקי SBבחידושי בבא קמא סימן י"טSE האריך בכל השיטות, וחקר בטעם הרמב"ם, אם התחדש בפסוק שפטור משום דהממציא ראשו הזיק את עצמו, או שלא התחדש בפסוק שנחשב למזיק את עצמו, אלא רק שחסר במעשה הזורק כשלא ידע בעת הזריקה שאחר כך ימציא הלה את עצמו. ובמשאת המלך הוכיח מביאור הבית יוסף הנ"ל בשיטת הרמב"ם שפטור מגזירת הכתוב. כי לכאורה תמוה, איך לומדים מגלות לנזיקין, והרי תנאי החיוב בהם שונים. ובהכרח, שלא התחדש בפסוק שנחשב כמזיק לעצמו, אלא שאין המעשה מתייחס אליו, כי לא היה אדם במקום שאליו זרק את האבן. 
(40) ביאר <b>הריטב''א</b>, אף שעליו לחטוב לצורך המצוה, אין החטיבה עצמה חשובה מצוה, ואפילו לא הידור מצוה, רק הכשר מצוה. וכך משמע <b>בתוס'</b> בשבת SBכה בSE שכתבו, שאין לברך על הדלקת הנר, כיון שאם מצא דלוק אינו מדליק, לאו מצוה היא. ועיין <b>בקהילות יעקב</b> SBשבת יט-כSE שכוונתם לומר, שאף מעשה שצריך לעשותו לצורך מצוה אינו מעשה מצוה אלא רק "הכשר מצוה", ועל הכשר מצוה אין מברכים. ולרמב"ן יש גירסא אחרת ופירוש אחר בגמרא. 
(41) לא התפרש בגמרא מהי המצוה לרב להכות תלמידו אחר שכבר למד. וכתב <b>הריטב''א</b> שהתלמיד בכלל בן. ותמהו עליו, שכלל זה נאמר רק במלמדו תורה, ולא ברבו המלמדו אומנות. 
(42) ביאר <b>הריטב''א</b> שמשמעות הפסוק היא בבן שכבר למד, שהרי אומר על העתיד "ויניחך, ויתן מעדנים לנפשך". ומשמע שכעת אינו צריך לחינוך זה. והגר"א SBבמשלי י"גSE ביאר, שעל בן שלא למד עדיין מצינו כבר מקרא אחר לחנכו, שנאמר "חושך שבטו, שונא בנו", ובהכרח שפסוק זה נאמר אף בבן שכבר למד, שבכל זאת יש מצוה לייסרו כדי שלא ישאר בו נדנוד של דבר רע. ואף שלפי זה גם למסקנא מטרת ההכאה היא משום חינוך לטוב, ונמצא שההכאה אינה אלא בגדר הכשר מצוה גרידא, בכל זאת, כיון שאין מנוס מהכאה, ולעולם צריך הוא הבן לייסור והכאה בכדי שיהיה טוב, נחשבת ההכאה כמעשה מצוה עצמי, ולא רק כהכשר מצוה. <b>גליונות קהילות יעקב</b>. 
(43) <b>הריטב''א</b> הבין בדברי <b>רש''י</b>, שלא חזר בו רבא מסברתו, ועדיין הוא סובר שחטיבת עצים לסוכה אינה מצוה. רק שלא הוצרך לסברא זו כאשר מוכח מגוף הפסוק שאינו גולה בעשיית מצוה. וכן משמע לקמן SBח בSE שכך קיימא לן להלכה. והחפץ חיים בליקוטי הלכות דייק מהרמב"ם שהשמיט דין המכה את בנו לחנכו אחר שלמד, שלעיל אמר רבא שאינו גולה משום שעסק במצוה. ומהשמטת הרמב"ם משמע שרבא חזר מהסברא ומהדין. ועיין <b>באבי עזרי</b> SBפ"ה ה"וSE שביאר שנחלקו הרמב"ם והראב"ד אם רבא חזר בו. הרמב"ם נקט שחזר בו וסבר שאף הכשר למצוה נחשב כמצוה לפטור מגלות, ולכן שליח בית דין שמכה את הנידון לבא לבית דין, פטור מגלות. והראב"ד חלק על זה, וסבר שבהכשר מצוה גולין. 
(44) כך <b>פירש''י</b>; <b>ורבינו חננאל</b> פירש שקושיית הגמרא היא: וכי יפטר מחיטוי וטבילה<QM> וכפשטות לשון הפסוק "אשר יטמא, ולא יתחטא". כי "אשר" עולה על "לא יתחטא", ולא על עונש הכרת. ועיין <b>ריטב''א</b> שתמה, למה הקשתה הגמרא מטומאת מת מצוה ולא מטומאת קרובים שהיא מצוה. ותירץ, שנקט טומאה שלכולי עלמא מצוה היא, ואילו טומאת קרובים במחלוקת היא שנויה. 
(45) הקשה <b>החתם סופר</b> SBאו"ח קמ"אSE, הרי מצינו במסכת מנחות SBסה בSE שאמרו הצדוקים שקצירת העומר תמיד חלה אחר השבת, שכך הבינו את הפסוק "ממחרת השבת". וענה להם רבי ישמעאל, שעומר בפסח נלמד משתי הלחם בעצרת, שיביאם בתחילת הרגל. והכונה בפסוק היא למחרת יום טוב ראשון של פסח. ולכאורה, לדבריו בסוגיין שנאמר פסוק ללמדנו שמותר לקצור בשבת, בהכרח שיכול לחול קציר העומר גם בשבת, ולמה לו להביא ראיה משתי הלחם. ותירץ, שהצדוקים היו אומרים שכוונת הפסוק "בחריש ובקציר" אינה כדרשת רבי ישמעאל, אלא כדרשת רבי עקיבא, שהיא באה לתוספת שביעית. ולכן הוכיח להם משתי הלחם. 
(46) לכאורה תמוה, איך יתכן לשער ולקבוע מראש אימתי צריך לחרוש בדיוק בשבת ולא למחרת כדי שתצמח התבואה בעוד כמה חדשים בזמן שיצטרכו אותה לקרבן העומר! <QM> והריטב"א במועד קטן SBג אSE ביאר, שזה גופא תירוץ הגמרא "אם מצא חרוש אינו חורש". והיינו, שאין לחרישה זמן קבוע מראש, ויכול לחרוש למחרת השבת [אלא שעדיין צריך ביאור, שאם כך היא כוונת הגמרא, מה מקשינן מאב המכה את בנו]. ובתשובות הרשב"א SBתקל"דSE הקשה, כיצד יודע שיקחו משדה זו לעומר ולא משל חבירו. ותירץ שהכל הולך אחר הכוונה, וכיון שהתכוון למצוה, אף אם לא עשאה משום אונס, מעלין עליו כאילו עשאה. והערוך לנר כתב לתרץ שתי הקושיות, שהפסוק הוצרך רק כדי לאסור קצירת העומר, ואילו חרישה ידוע לנו מסברא שאסורה. ונאמר "תשבות", שאף בעומר, שחרישתו וקצירתו מצוה, אסור בשבת. 
(47) <b>הגרעק''א</b> ביאר מה התחדש בדברי רבא כאן יותר ממה שאמר רבא לעיל. שבתחילה סבר רבא, כיון שלא שייך אופן שתהיה מצוה בחרישה, אי אפשר ללמוד מחרישה לקציר, כיון שתיתכן בו מצוה, בקרבן העומר. וכעת אמר שאף אם מצינו מצוה בחרישה, כגון שלא מצא חרוש, אי אפשר לדמות לה אלא קציר של רשות, אך קציר של עומר, שהוא תמיד מצוה, אינו דומה לחרישה שהיא תמיד רשות. 
(48) כך גרסו כל הראשונים. והיינו שגר תושב הרג את ישראל. אך במשניות, וכן בגמרא להלן, קיימת גירסא אחרת: "חוץ מעל ידי גר תושב", דהיינו שישראל שהרג גר תושב אינו גולה. SBוהב"ח מחק תיבות אלוSE. וכגירסא זו נקט ה<b>כסף משנה</b> SBבפ"ה ה"גSE, ותמה על הרמב"ם שפסק ישראל ההורג גר תושב בשגגה, גולה. ובפנים פרשנו כפרש"י, שעל אף שנקט את הגירסא "חוץ מגר תושב", ביאר שאין ישראל גולה כשהרג את הגר תושב, ולהלן יתבאר שפירש כך את מסקנת הגמרא. 
(49) ואף שלא מצינו מצות גלות בכלל שבע מצוות בני נח, יש לומר ששבע המצוות הן רק מצוות שב ואל תעשה, כמבואר בסנהדרין SBנח בSE ואולי נצטווה במצוה נוספת של "קום ועשה", לגלות. ועוד יש לבאר כמו שכתב החינוך SBמצוה תיSE, שמצוות הגלות היא להשליך את הרוצח בשגגה מעירו ולהושיבו בעיר מקלט. ואם כן, גם מצוה על בית דין היא, ואף אם אין מצוה להושיבו בעיר מקלט, צריך להשליכו מעירו. ועוד יש לומר שאף אם אינו מצווה לגלות, ניתן לו מקלט להצילו מגואל הדם אם יגלה. 
(50) הקשה <b>הצפנת פענח</b>, הרי נחלקו בקידושין SBל אSE עד איזה גיל מצוה על האדם לחנך את בנו. ובמועד קטן SBיז אSE אמרו שהמכה בנו גדול עובר ב"לפני עור", שמכשילו לבעוט באביו. ואם כן, יתכן להעמיד משנתנו בבנו גדול, שאינו מצווה לחנכו, וגולה עליו. ותירצו <b>אחרונים</b>, שלצורך לימוד תורה וקיום מצוות מותר להכות אף את בנו הגדול, וכמבואר במדרש תנחומא פרשת שמות, שבת שבע, אם שלמה המלך, היתה מכה אותו בשבט, ומייסרתו שלא ירבה בסעודה. והיה זה בגדלותו, אחר שמת דוד, שבחייו מצות חינוך על האב. 
(51) <b>רבינו חננאל</b> פירש, אחר שיש לו אומנות אחרת, נמצא האב מכהו שלא ברשות ולכן גולה. ולכאורה שבה כאן קושית הרמב"ן [שהובאה לעיל, הערה 34], שהרי המכה הוא קרוב למזיד. ולא מועיל תירוצו שמכה לחינוך אין בה כדי להמית וגם מכה ברשות, שהרי כאן אין לו רשות ואין מכהו לחינוך, וצריך עיון. 
(52) <b>הגר''ש רוזובסקי</b> תמה, וכי משום שחייב על הכאת אביו חנק נחשבת ההריגה כעבירת חנק<QM> והרי עשה שתי עבירות במעשה אחד, וכל מיתה נתנה על עבירה נפרדת שבמעשה זה. ולמה לא יגלה כדי לכפר על עבירת ההריגה בשגגה שהיא בסייף. ולכן ביאר, שהורג אביו גם מתחייב חנק על הכאת אביו, כך שהחמירה עליו תורה, שכבר על הכאתו חייב, אף אם לא המיתו, ובאמת חייב רק מיתה אחת שהיא מיתת חנק. וצדדי הגמרא היו, האם נדון אותו גם כחייב סייף כאילו הרג סתם אדם ויגלה, או שהוא רק "הורג אביו", ואין כוללים בו הריגה בעלמא, ועל חנק אינו גולה. אך מרש"י לא משמע כן, אלא שחייב שתי מיתות. והגר"ש חילק בין מכה אביו ובין מכה נפש בשבת, אולם בערוך לנר הביא בשם הספרי שממעט כמו כן מכה נפש בשבת באופן שמתחייב על חילול שבת. 
(53) <b>כך פירש רש''י</b>. ומשמע שלרבי שמעון לא יגלה כיון ששגגת חנק היא. ותמוה, שהרי לעיל הוצרך רב כהנא פסוק למעטו מגלות אף לרבי שמעון, ואם כן אף לרבא שהפסוק מדבר בעושה חבורה באביו, יקשה מנין לנו לפטרו מגלות כשהורגו, ואף שזו שגגת חנק צריך פסוק לפוטרו. ואכן, <b>רבינו חננאל</b> כתב שלרבא לדברי הכל גולה, והיינו בין לרבנן ובין לרבי שמעון, כיון שהפסוק ממעט רק את החובל באביו, שלא יגלה אף שהיא שגגת חנק. ועיין <b>ריטב''א</b>. 
(54) לכאורה תמוה, למה דוקא במכה אביו סלקא דעתך שיגלה, והרי גם מקלל אביו בחנק, וגם בשאר חייבי מיתה לא עלה על הדעת שיגלו בשוגג, ואי אפשר לומר שמכה אביו חייב חנק כמו שהרגו, ומתחייב כבר במקצת הריגה וסלקא דעתך שכל הריגה עושה גלות, שהרי היוצא לההרג והכהו בנו, חייב עליו SBסנהדרין פה אSE, ואם מכה מתחייב מדין מקצת הריגה, הרי גברא קטילא הוא ופטור [וכוונת הגר"ש היא שאף הורגו חייב כמכהו]. וצריך לבאר כפי שהובאה ברייתא דסוגיין בספרי פרשת מסעי, והביאה <b>הכסף משנה</b> SBסוף פ"זSE: מדכתיב "ונס שמה רוצח מכה נפש", משמע אפילו אם הכה אביו ואמו, תלמוד לומר "רוצח הוא", שאין חייב מכה נפש אלא רוצח. והיינו, שסלקא דעתך שכל המכה הכאה שיש עליה חיוב מיתה, גולה על הכאתו אפילו לא הרג, וקמשמע לן שרק ההורג במכתו לוקה, ולא המכה גרידא. ומבואר שלא דנו על שאר חייבי מיתות שיגלו. ועיין <b>רש''ש</b>, <b>ואילת</b> <b>השחר</b>. 
(55) מפשטות לשון המשנה משמע שאף ישראל גולין על ידיהן. והקשה <b>האור שמח</b> SBפ"ו הי"בSE למה יגלה ישראל שהרג עבד, והרי אין לו גואל הדם! והוכיח מכאן, שגלות באה לכפר ולא רק להציל מגואל הדם. ולכן מוליכין גם את הרוצח שמת אחר גמר דין להקבר בעיר מקלט SBכדלקמן יא ב, כדי שתהא לו כפרה בקבורתו שעיר המקלט. ושם נוסיף בזהSE. ו<b>במרכבת המשנה</b> כתב ליישב, שצריך לגלות גם כדי להנצל, למאן דאמר שכל אדם אינם חייבים עליו, על הרוצח אם הרגוהו, כדלהלן במשנה יא ב. וב<b>סנהדרין</b> SBמה בSE אמרינן, שאם אין לו לנרצח גואל הדם, בית דין מעמידין לו גואל הדם. ודעת ה<b>רמב''ם</b>, שדין זה נאמר רק לרבי יוסי הגלילי הסובר מצוה על גואל הדם להרגו, אך לא לרבי עקיבא, הסובר שרק רשות בידו. ואילו דעת ה<b>רמב''ן</b> היא, שרק לרוצח במזיד בית דין מעמידין גואל הדם. ולכן, ממה נפשך צריך לומר שסוגיא זו היא כרבי יוסי הגלילי, הסובר שיש מצוה על גואל הדם להורגו, ומותר לכל אדם להרגו. 
(56) <b>החזון איש</b> SBיו"ד ד יחSE הקשה, למה גולין על הריגת כותי<QM> והרי כתב הרמב"ם SBפ"ג מממרים ה"אSE שהכופר בתורה "מורידין אותו [לבור] ולא מעלין [אותו מן הבור אם נפל שם]. ואין צריך עדים והתראה, ולא דיינים. ותירץ, שמדובר בכותים בדורות האחרונים, שהם כתינוק שנשבה, כיון שהדיחו אותם אבותם. ומבואר מדבריו, שכותי אשר הוא תינוק שנשבה, נחשב מצד אחד כ"רעהו", שהרי בגלות נאמר "אשר יבא את רעהו ביער". אך מאידך, הוא אינו נחשב למי ש"עושה מעשה עמך", כדאמרינן בסמוך, שאין לוקין על קללתו. ועיין <b>במאירי</b> שכתב: אחר שעשו את הכותים כגוים לכל דבריהם, אין לוקין עליהם. ומיושבת בכך קושית <b>הכסף משנה</b>, למה השמיט הרמב"ם ולא הזכיר שישראל ההורג כותי גולה. 
(57) ביאר <b>הריטב''א</b>, שאף למאן דאמר כותים גרי אמת הם, כבר קלקלו מעשיהם כדאמרינן בבבא קמא SBלח בSE, ועבד אינו חשוב כ"עמך", שהרי אינו ראוי לבא בקהל. וגם סתם עבדים פרוצים הם. אך <b>המאירי</b> כתב, שהמקלל עבד לוקה, לפי שדינו כאשה. ואכן <b>הרש''ש</b> ביאר, שקושית הגמרא היא רק מכותי ולא מעבד, וכך היא ריהטת לשון הגמרא. וכן כתב <b>במנחת חנוך בקומץ המנחה</b>. 
(58) כך פירש <b>מהרש''ל</b> SBבחכמת שלמהSE. ותמה <b>הג''ר יצחק אלחנן בנחל יצחק</b> SBלה דSE <b>ובבית יצחק</b> SBבכמה תשובות באה"עSE שמצינו כי עבד נאמן להעיד על סוטה שנטמאה, ואם הוזם העבד הוא משלם את דמי הכתובה שזמם להפסידה. וגם נאמן העבד להעיד עבור אשה שמת בעלה, או להכחיש שלא מת בעלה, ואם הוזם ילקה. ותירץ, שלעבד אין מלקות היות שהוא עד פסול מצד עצמו. ומה שהוא כשר לעדות אשה, זה רק לענין בירור המיתה של הבעל, אך אין זה נותן עליו שם "עד" כדי שילקה על "לא תענה ברעך עד שקר". וכן כתב <b>הגרעק''א</b> SBבתשו' קע"טSE. 
(59) באפיקי ים SBח"א יט יSE הביא קושיא על אוקימתא זו: הרי אף אם הכהו הכאה שיש בה שוה פרוטה, ילקה, משום שתשלומי החבלה ניתנים לאדון. וכשמתחייב ממון לזה ומלקות לזה אינו נפטר בתשלומים מהמלקות. ותירץ, שנפטר משום תשלומי הריפוי, שהם ניתנים לעבד כדי להתרפאות בהם, ולא לאדון. אך <b>באור שמח</b> SBפ"א מנערה בתולה הי"אSE כתב שרק תשלומי נזק פוטרים ממלקות, ואילו על שאר תשלומים לוקה ואינו משלם. ובאפיקי ים דן עמו בזה SBבח"ב לט, ובקונטרס אחרוןSE. והביא תירוץ נוסף, לפי יסודו של <b>הקצות</b> <b>החשן</b> SBתכד אSE, שאף את תשלומי חבלה משלם החובל לעבד ולא לאדון, אלא שרבו זוכה בהם משום הדין "מה שקנה עבד, קנה רבו". אך לגבי החובל, יש כאן תשלומין הפוטרים אותו ממלקות. 
(60) הגדרת "גר תושב": הריטב"א כתב, שמצינו שלש הגדרות לגוי: גר תושב, בן נח, עכו"ם. והחילוק ביניהם, שעכו"ם לא מקיים שבע מצוותיו, בן נח מקיים מצוותיו, אך לא קיבלן על עצמו לפני בי"ד, וגר תושב הוא מי שקבל בפני בית דין לקיים שבע מצוות בני נח. ורק גר תושב מותר להתיישב בינינו בארץ ישראל, ואנו מצווים להחיותו. והרמב"ם SBפ"ח ממלכים הי"אSE כתב, שהוא נעשה לגר תושב רק אם קבלן על עצמו מפני שכך צוה ה' בתורה. אך אם עשאן מפני הכרע הדעת, הוא אינו נעשה גר תושב. ועיין <b>באור שמח</b> SBפי"ד מאיסורי ביאה ה"זSE, שכך פירש הרמב"ם את דברי הגמרא במסכת בבא קמא לז א: ראה הקב"ה שבע מצוות שקיבלו עליהם בני נח ולא קיימום - עמד והתירן להם! והיינו, שמצד מצוותיהם כבני נח, הם הותרו, ורק משום שהצטוו בתורה הם חייבים לקיים. והגרי"ז SBבמכתביםSE כתב שעל אף שחייבים הגויים לקיים מצוותיהן, הרי כשמקבלים אותן על עצמם בפני בית דין, מתחדשת הלכה בגופם, לחלקם משאר בני נח. אך אין זו גירות, כי אם הם חוזרים בהם מקבלתם, שבים הם להיות כבני נח ואין להם יותר דין גר תושב. וחידוש זה, שצריכים לקבל עליהם את המצוות בבית דין כדי להעשות "גר תושב", הוא מה שהתחדש כשהצטוו בתורה, יותר על מה שהתחייבו נח ובניו. 
(61) דייק <b>הריטב''א</b> מדברי <b>רש''י</b>, שלדברי רב כהנא שוב אין אנו מפרשים את הרישא של המשנה "חוץ מגר תושב" לשני צדדים, אלא רק באופן של גר תושב שהרג ישראל, אבל ישראל שהרג גר תושב, הרי הוא גולה על ידו. כי היות ואנו מצווים עליו להחיותו, הרי ההורגו צריך כפרה בגלות, אף על פי שההורגו במזיד אינו חייב מיתה. וזהו שנתחדש עתה בתירוצו של רב כהנא. והריטב"א פירש, שעיקר הדיוק בתחילה הוא ממה שאין ישראל גולה על הריגתו, ומשמע שאינו כישראל. וקושית הגמרא היא: ממה שהוא גולה על הריגת חבירו גר תושב, משמע שהוא כישראל שצריך לגלות על הריגתו. ועיין <b>בחזו''א</b> SBבבא קמא יSE שאף למסקנא, שגר תושב שהורג ישראל נהרג בעד אחד ודיין אחד, מכל מקום כשהרג גר תושב ודינו לגלות, צריך עדים ובית דין, היות שדין גלות הוא רק בדיני ישראל. אך <b>במנחת יצחק</b> SBמצוה ת"יSE כתב שגולה בעד א' ודיין אחד, כמו שהיה נהרג על ידם אם הרג במזיד. 
(62) כך דעת <b>רש''י</b>. וסייע לו <b>הריטב''א</b> ממה שאמרו בסמוך, שעכו"ם נהרג בין על הריגת מינו ובין על הריגת שאינו מינו, ומדובר בשוגג. ובחזו"א SBבבא קמא יSE כתב, שלמסקנא ברייתא זו מדברת רק ב"אומר מותר", ולא בשוגג. אך <b>הרמב''ן</b> כתב, כי מה שאמרו חכמים, בן נח נהרג כשעובר על אחת מצוותיו אפילו כשלא התרו בו, זה רק כשעבר במזיד. כי לא מסתבר להרוג אדם שעבר עבירה בשוגג. [ועיין <b>בשיעורי הגר''ש</b>, שנחלקו בגדר "לא ניתנה התראה אלא להבחין בין שוגג למזיד"]. ורק כשהורג בן נח אדם מישראל הוא נהרג אפילו על שגגתו, כשם שהחמירו בישראל שהרג ישראל, שגולה, ועומד בספק מיתה מגואל הדם. והרמב"ם SBפ"י ממלכים ה"אSE כתב, שבן נח פטור על שגגתו בשאר מצוותיו, ורק כשהרג ישראל בשגגה הוא נהרג עליו. וכשהרג את חבירו בשגגה - הוא אינו נקלט בעיר מקלט, ויכול גואל הדם להרגו, אך אין בתי דיניהם הורגין אותו על הריגה בשגגה. ועיין <b>אבן האזל</b> SBפ"ה רוצח ה"גSE, שהרמב"ם והרמב"ן נחלקו בטעם שנהרגין. ל<b>רמב''ן</b>, משום שדמו של ישראל חמור מנכרי. ול<b>רמב''ם</b>, משום שאדם מועד לעולם, וזה מדיני ישראל, ולכן כשהרג גוי בשוגג פטור. והביא בשם <b>מרכבת המשנה</b>, שאף כשהרג ישראל בשוגג אין בתי דיניהם הורגין אותו, אלא גואל הדם. והשיגו אבן האזל, שטעם הרמב"ם מורה להרגו בבית דין. ועיין שיעורי רבי שמואל SBאות שנ"הSE. 
(63) <b>רש''י</b> פירש בגר תושב שהרג ישראל. ודייק <b>ריטב''א</b> מדבריו, שרק על ישראל נהרג בשוגג, אך כשהרג גוי בשוגג אינו נהרג. ובמנחת חינוך SBמצוה תSE כתב, שגר תושב שהרג במזיד בן נח שמקיים שבע מצוות אלא שלא קבלם על עצמו בבית דין, נהרג עליו. אך בשוגג אינו גולה, שאינו צריך לעיר מקלט. והחזו"א SBשםSE הוכיח, שגר תושב פטור על שגגתו בהריגת גוי, שהרי לא יתכן שיהא חמור מהריגת גר תושב, שרק גולה עליו, וגלות הרי לא שייכת בגוי, וממילא פטור. 
(64) ה<b>אור שמח</b> SBפ"ו מרוצח הי"בSE ביאר מחלוקתם, שסברת רבה היא כמו שכתב הרמב"ם, שנפילה מדרך עליה "אין זה דבר הקרוב להיות ברוב העתים, אלא כמו פלא הוא", ועיין לעיל הערה 4. ודעת רב חסדא, שדרך עליה קרובה למזיד, שאינה כדרך ירידה, כיון שבדרך ירידה היה הניזק צריך להשמר, וכיון שלא נזהר, הרי פשיעתו של הנהרג גם היא גרמה למיתתו. ואילו בדרך עליה לא היה על הניזק להזהר, ולכן ההורג נחשב קרוב למזיד. וביאור זה הוא כדרך <b>הריטב''א</b>, שלרב חסדא נחשב קרוב למזיד. אך <b>ברמב''ן</b> לעיל משמע, שרב חסדא סובר שגזירת הכתוב היא, שעל אף שהוא שוגג, הוא אינו גולה בדרך עליה. 
(65) להלכה, כתב <b>הרמב''ם</b> SBפ"י ממלכים ה"אSE: בן נח שידע שבא על אשת חבירו, וידע שהיא אשת חבירו, ולא ידע שהיא אסורה עליו, וכן אם הרג ולא ידע שאסור להרוג - הרי זה קרוב למזיד. וכתב <b>הכסף משנה</b> שפסק כרבה, לפי שהוא בתראי. ומה שכתב שם הרמב"ם, שאם טעה וחשב שהיא אשתו, דינו כשוגג ואינו נהרג, אף שרבה מדמה את הטועה בעיון באדם לטועה בדין - כי ההלכה כרבי יונתן במסקנא, שרק כשהיה לו ללמוד ולא למד נחשב כקרוב למזיד, ולא בהיה לו לעיין. ואין לדמות מה שכתב הרמב"ם לגבי גלות SBפ"ו ה"יSE שנתכוון להרוג בהמה והרג אדם הוא קרוב למזיד, שדין זה עולה על הטועה בין שני גופים, שהוא קרוב למזיד כשסטה מאחד לשני. אך הטועה בעיון אינו כטועה בדין. ועיין <b>בערוך</b> <b>לנר</b> באורך. ועיין <b>באבי עזרי</b> [פ"ה ה"ד]. ו<b>רש''י</b> בכריתות SBב בSE כתב כרב חסדא ואביי, ש"אומר מותר" בכל דיני התורה נחשב כאנוס. ותמה <b>הפרי מגדים</b> SBיו"ד צ"טSE שסתר משנתו, שכתב בבבא מציעא SBנז אSE שגזבר הקדש אשר סבר שמותר להלוות מעות הקדש להרוויח להקדש, מעל, כי שגגה היא, ולא פטרו כ"אומר מותר". ויש שחילקו בזה שלא טעה ועקר כל גוף העבירה, אלא טעה בפרטי הדין שזו שגגה היא. 
(66) הקשה <b>הגרעק''א</b>, לפי שיטת תוס' SBלעיל ז בSE שה"אומר מותר" בשאר מצוות, חוץ מרציחה, הרי הוא שוגג, אם כן, מה הקשה רבה מהאומר מותר באיסור אשת איש, והרי בן נח נהרג על שגגת שבע מצוות כמו שפירש רש"י. אכן, כבר הובאה לעיל [הערה] 62 דעת <b>הרמב''ן</b> שנחלק על רש"י, וסבר שברציחה החמירו יותר משאר מצוות. ומסתבר, שאף לרש"י לא הקלו בה יותר משאר המצוות, ולכן הקשה רבה, שאם נהרג ה"אומר מותר" בבעולת בעל של בן נח, דין הוא שגם ברציחה ב"אומר מותר", יהרג. 
(67) <b>תמהו רבים</b>, הרי בעת האזהרה עוד לא קרב אליה, ואיך סלקא דעתך שיתחייב מיתה בידי שמים<QM> ואם אחרי האזהרה יקרב אליה, הרי הוא מזיד, ואיך הוכיח רבה מפרשה זו שה"אומר מותר" חייב. וביארו, שמשמעות הפסוק היא, שאמר לו הקב"ה שאילו היה בא עליה קודם, היה מתחייב מיתה בידי אדם, ואף שהיה "אומר מותר". ועיין <b>ערוך לנר</b>. 
(68) ואף שאונס פטור גם בדיני שמים, ביאר <b>הריטב''א</b> שבבן נח גם אנוס חייב. ועוד, שבענינו של אבימלך היה גלוי לפני הקב"ה שהוא קרוב למזיד יותר מאומר מותר. וביאר <b>באילת השחר</b> את דבריו, שאף על גב שאצל הקב"ה גלוי היה שהוא יותר קרוב למזיד, עדיין בדיני אדם נידון כאומר מותר. ולכן הוכיח המקשה ש"אומר מותר" חייב. 
(69) <b>הריטב''א</b> תמה, היכן מצינו שנצטוו בני נח ללמוד דרך ארץ. ועוד, אדרבא, משמע מכאן ש"אומר מותר" אנוס הוא, שכל חיובו של אבימלך היה על שלא למד דרך ארץ, ולא על שהיה קרוב לאשת איש. ולכן פירש הריטב"א, שאבימלך לא היה מתחייב אף אם "אומר מותר" דינו כמזיד, כיון שעשה על פי נביא, ורק משום שלא למד דרך ארץ. ולכן ענה לו אברהם, כדרכו, שלמד ממנו, נחשב כמטעה את עצמו, ודינו ככל אומר מותר שחייב, ואין לו נביא. 
(70) <b>בתוס'</b> בריש מכילתין SBב בSE, דנו האם תנא קמא עוסק בשוגג שהיו רגלים לדבר שהוא שוגג, ובכל זאת פוטר שונא שיש לנו לחשוש יותר שבשנאה הכהו. או שמדובר דוקא שאין רגליים לדבר שהוא שוגג, אך כשיש רגלים לדבר מודה תנא קמא דגולה. עיין בדבריהם שכתבו ב' תירוצים. ולדבריהם, שצריך רגלים לדבר, ביאור המחלוקת בין תנא קמא לרבי שמעון הוא באופן שהדעת נוטה שהוא מזיד או שיש ספק בכך. רבי שמעון מחייב, ותנא קמא פוטר עד שיהיו רגלים לדבר שהוא ודאי שוגג. אך לעיל SBז אSE, כבר הזכרנו דעת <b>הרמב''ן</b> שיש שלשה דרגות בשונא. א. שהדעת נוטה שהוא מזיד. ב. שהדעת נוטה לשוגג. ג. ספק השקול אם הזיד או שגג. וכתב שם הרמב"ן, שתנא קמא פוטר בכל אופן אף שנוטה לשוגג, ואילו לרבי שמעון דוקא כשנוטה למזיד אינו גולה. וכשיטתו ניתן לבאר בדברי תוס' שם, לפי הצד שנקטו כי אף כשיש רגלים לדבר אינו גולה. וברש"ש דייק מדברי <b>רש''י</b>, שלתנא קמא אין שונא גולה אף כשנפל מהגג, ואין צד לומר שהרג במזיד. וביאר, שנחלקו תנא קמא ורבי שמעון אם דרשינן טעמא דקרא, ובמקום שודאי לא הרגו משנאה חייב, או לא. ובהגהות <b>פורת יוסף</b> הוסיף טעם ומקור לכך ששונא נחשב כמי שרוצה שיזדמן לו להרוג בשוגג. ועיין <b>בליקוטי הלכות</b>. והרמב"ם SBפ"ו ה"יSE נקט שחזקתו של שונא שהוא קרוב למזיד, ומדוקדק מכאן שאין חזקתו להיות מזיד ממש. 
(71) <b>הרמב''ם</b> SBפ"ו הי"דSE כתב שסומא פטור מגלות, מפני שהוא קרוב לאונס. והוצרך להוסיף סברא זאת על הלימוד מהפסוק "בלא ראות", כיון שהוקשה לו קושיית <b>הריטב''א</b> מהסוגיא בנדרים SBפח אSE, ששם רבי מאיר דורש "בלא ראות" לרבות את הסומא, ולכאורה זה סותר את האמור כאן בסוגייתנו. ומבואר שם, שדרשת הפסוק תלויה בסברא. כי אם "מקצת ידיעה", שיש לסומא בהרגשתו בלבד, חשובה כידיעה, הרי אין צורך בפסוק כדי לרבותו, ובהכרח שהוא בא למעט סומא [ואם יש שני לימודים, הרי זה מיעוט אחר מיעוט]. ולכן, הרמב"ם, שפסק לענין הפרת נדרים לרבות סומא, פירש שלענין גלות התמעט סומא, כיון שיש סברא לפוטרו מגלות, היות ועל אף שמקצת ידיעתו חשובה כידיעה, בכל זאת, קרוב לאונס הוא. ונפקא מינה בטעם זה, שאם הרגו גואל הדם, נהרג עליו. ועיין <b>ערוך לנר ושיעורי הגר''ש</b>. 
(72) ביאר <b>הריטב''א</b>, שבמשנה מדובר בשונא שהוא חבר, ולכן אינו צריך התראה. ולדבריו, אין הפשט בגמרא כשם שחבר נהרג בלי התראה כך השונא נהרג בלי התראה, כי אפילו אם ברור שהרג במזיד, עדיין אין ראיה שהוא יודע שאסור להרוג, וכן צריך לברר שיודע שהנהרג ישראל, אם אין הדבר ידוע וברור. ועיין <b>בגבורת ארי</b> שהעדים המעידים בשונא שהוא חייב מיתה, צריכים לדעת שהוא שונא ושהוא חבר, שאם לא כן, הרי לא התרו בו, ואי אפשר להזימם. 
(73) <b>הרמב''ן</b> כתב שבנשמט מידו חייב לדברי הכל, כי לרבנן לא מדמים אותו לניתז מהעץ המתבקע, ולרבי לא מדמים אותו לנשמט הברזל מקתו, כיון שנשמט נחשב כזורק אבן, ולכולי עלמא חייב. ועיין רבינו חננאל ובעל המאור. <b>והמהרש''א</b> ביאר, שלרבנן חייב בנשמט כנשמט הברזל מקתו, שהיה בידו ויצא ופגע. ואין זה דומה לעץ המתבקע שלא נגע בו, ולכן פטור עליו. <b>והרש''ש</b> כתב, שבעץ המתבקע יש טעם אחר לפטור מפני כח כוחו, כדלהלן, ואינו שייך בנשמט. 
(74) <b>הרמב''ם</b> SBפ"ח ה"אSE כתב: אין ערי מקלט נוהגות אלא בארץ ישראל. <b>והכסף משנה</b> הביא את הפסוק שבמשנתנו, "את שלש הערים תתנו מעבר הירדן", והביא על כך את דרשת הספרי: אין לי אלא שקולטות בארץ ישראל, בחוץ לארץ מנין<QM> תלמוד לומר "תהיינה ". <b>ובספרי זוטא</b> דרשינן שערי מקלט קולטות שבעבר הירדן ושבארץ ישראל. והיינו שחידוש המשנה מלמדנו, שהערים בארץ ובחוצה לארץ קולטות בשוה, ובין בני הארץ ובין בני חו"ל נקלטים בכל אחת מהערים הללו. 
(75) <b>הרמב''ם</b> SBפ"ח ה"גSE הביא דין זה. <b>ובתפארת ישראל</b> על המשניות תמה למה נשנתה משנה זו, ולמה הביאה הרמב"ם להלכה, והרי מה שהיה כבר היה, ושוב אין מצוה זו נוהגת. וכתב לתרץ, שבא ללמדנו לעשות גם חלק מהמצוה, אף שאינה מתקיימת אלא כשהיא בשלימותה, ולכן סיים הרמב"ם בטעם האמור בגמרא: ולמה הבדילן משה<QM> - אמר: מצוה הבאה לידי אקיימנה! ובלשון הרמב"ם בהלכה ד, יש לדון אם ערי המקלט בטלו, וצריכים להפרישם שוב לעתיד לבא, או שרק מוסיפין עליהם בימות המשיח עוד שלש ערים. ואולי כשיתחייבו להוסיף, לא יקלטו הערים הקודמות עד שיופרשו כל התשע, ולכך הובאה הלכה זו. ועיין בספר <b>רנת יצחק</b> על התורה פרשת מסעי, שכתב שאין השלש הנוספות מעכבות זו את זו, שהרי לא נאמר "תשע ערי <b>מקלט</b> <b>תהיינה ''</b>. ובתוספתא בפרקין, מבואר שהצטוו להפריש ערי מקלט מיד בעברם את הירדן, והפרישום לפני הכיבוש וחלוקת הארץ. אך בילקוט שמעוני בפרשת מסעי, מפורש שהצטוו להפרישם רק אחר כיבוש וחילוק. וכן כתב <b>הרמב''ן</b> [דברים י"ט]. 
(76) כך משמע <b>ברמב''ם</b> SBפ"ח ה"ה-וSE שכתב: מתקנים ומרחיבים את הדרכים, ועל כל גיא או נהר עושים גשר, כדי שלא לעכב הבורח. אמנם לשון המשנה משמע שמדובר על הפרשת הערים שיהיו במרחק שוה זו מזו, שהרי הובא הפסוק ושלשת. ולכן ביאר הערוך לנר, שכוונת המשנה היא להשוות את המרחק בין הערים. ואילו הרמב"ם בא לבאר שכדי לקיים "ושלשת הדרך" צריך לתקן הדרך שלא ישתנה המרחק בין הערים על ידי סיבוכי הדרך וגאיות או נהרות. ולכן אמר הכתוב "תכין לך הדרך" כדי שיתקיים ה"ושלשת". <b>ובערוך השלחן</b> כתב שאין מתקנין הדרך לערי הלוים אלא לערי המקלט, והסברא נותנת כן, שזה מדיני הפרשת הערים. 
(77) בסוגיית הגמרא SBי אSE משמע שמדובר בדרך הליכתו מבית דין לגלות, בבריחתו הראשונה לעיר מקלט. שהרי התלמידי חכמים אומרים לו בשגגה בא מעשה לידו, וזה לא נודע להם אלא אחר שנדון בבית דין SB<b>תוס' יום טוב</b>SE. וכן משמע לשון <b>הרמב''ם</b> SBפ"ה ה"זSE כשמשיבין אותו - לעיר מקלט מבית הדין - מוסרין לו שני תלמידי חכמים. והחזו"א SBיז אSE הוסיף שכאשר לוקחים אותו מעיר מקלט לבית דין, מוסרין לו בעלי אגרופים שיגינו עליו מגואל הדם, שאז אסור לו להרגו. ורק אחר שנגמר דינו לגלות ומותר לגואל הדם להרגו שולחים עמו רק תלמידי חכמים שידברו עמו, ועיין לקמן. 
(78) <b>המאירי ורבו של ריטב''א</b> גרסו: אף הוא מדבר ע"י עצמו. והיינו, שלא נחלק רבי מאיר על תנא קמא, אלא הוא מוסיף על דבריו, שאף הרוצח יכול להועיל לעצמו אם יתנצל לפני גואל הדם בלי שליח ביניהם. אך לגירסתנו רבי מאיר חולק, וסובר שרק הרוצח מדבר, ואין המלוים מדברים בשבילו. 
(79) כאן ביארנו כפשוטו, וכמשמעות לשון המשנה "שנתחייב מיתה בבית דין". אך בגמרא SBי בSE התבאר כפירוש <b>הריטב''א</b> שם, שהרג במזיד בלי התראה, ומוסרין אותו ביד גואל הדם, ולא נהרג בבית דין, וכמשמעות לשון הברייתא שלא נקטה שהתחייב מיתה "בבית דין". ועיין לקמן הערות 104, 107. 
(80) משמע שאין לרוצח אפשרות לבחור להיכן יגלה אחר שנגמר דינו בבית דין לגלות, אלא מחזירים אותו לעיר שאליה גלה בתחילה. ולכאורה זה תלוי במחלוקת להלן SBי בSE אם דינם לגלות לפני שבאו לבית דין או מעצמם הם גולין. אך <b>החזו''א</b> שם נקט, דלכולי עלמא נקלטים, ואי אפשר להרגם. ואם כן, לכולי עלמא מחזירין אותו לעיר שגלה בתחילה. ואסור לו לצאת ממנה רק לצורך לדונו בבית דין, ולכן שב דוקא אליה. ועיין להלן הערה 106. 
(81) נראה שבעבר הירדן לא נאמר הצווי לשלש את הארץ, שהרי אין ארכה כנגד כל ארץ ישראל. ולכן לא פירשה הגמרא את ההפרש בין ערי המקלט שבעבר הירדן, אלא רק שנקבעו מול ערי המקלט שבארץ. והרמב"ם SBפ"ח ה"זSE כתב: ומושחין - מודדים - בין כל עיר ועיר מערי מקלט בתחילת הפרשתן, עד שיהיו משלשות בשוה. שנאמר "תכין לך הדרך". והשיגו <b>הראב''ד</b>, ונקט במקום "ומושחין" - "ומשוין ". והכסף משנה כתב שאינו יודע מה מלמדנו. וביאר <b>הערוך לנר</b>, כי על אף שהמרחק האוירי בין עיר לעיר השתלש בין חברון לשכם, אך עדיין היו צריכים להשוותו, וכפי שהבאנו לעיל, שצריך לתקן גשרים על גאיות ונהרות, שלא ירחיקו עיקולי הדרך בין הערים. ומדויק כן גם בלשון הרמב"ם, שהביא את המקור מ"תכין לך הדרך", ואילו בגמרא נאמר "ושלשת". אלא, בא הרמב"ם לפרש, שכל הענין לשלש הוא כדי להכין דרך קצרה לרוצחים. ובצורת המדידה מצינו שני אופנים: א. <b>המזרחי</b> [שמות יט ג], דייק מלשון "ושלשת", שלא מחלקים את הארץ לארבעה חלקים, אלא בכל שליש הארץ קבעו עיר, וחברון ניתנה לשליש הדרומי של הארץ, עד מחצית הדרך בינה לבין שכם, וכן הלאה. ב. <b>המהר''ם שי''ף</b> [במגילה יט א], ביאר שבתחילה קבעו את שכם כעיר מקלט באמצע הארץ. ואחר כך קבעו את חברון כעיר הנמצאת באמצע בין הגבול הדרומי ובין שכם. ואת קדש באמצע בין הגבול הצפוני לשכם. 
(82) <b>הרמב''ן</b> על התורה [במדבר לה יד] תמה, שהרי בארץ ישראל היו שלושים ושש ערי הלויים, ובעבר הירדן רק שש ערים, ואם כן לכל שבט ישנן ארבע ערי מקלט, והיחס שוה בין ארץ ישראל לעבר הירדן, ומאי מקשינן! <QM> והנצי"ב פירש, שזה עצמו ביאור המשך הסוגיא, שהרי נאמר "ועליהם תתנו", ואם כן, היחס שוה. ומבארינן, שקושיית הגמרא היתה למה הוצרכו בעבר הירדן לשלש ערים שקולטות שלא לדעת. ועל כך נסוב תירוץ הגמרא, שבגלעד שכיחי רוצחים. ולפי <b>הערוך השולחן</b> לעיל, שכתב שאין מתקנין הדרך אלא לערי מקלט ולא לערי הלויים, ניתן לבאר באופן דומה, דמקשינן למה הוצרכו בעבר הירדן לשלש ערי מקלט המיוחדות, ולא די בערי הלויים. עוד יש לומר, על פי <b>המשך חכמה</b> [מסעי] שכתב שארבעים ושתים ערים קולטות רק כשהן ערי הלויים, ובטלו בחורבן בית ראשון. 
(83) <b>כתב הרמב''ן</b> בביאורו על התורה SBשםSE, כי על אף שעדיין לא היו רוצחים בגלעד בעת שהצטוו להפריש בה ערי מקלט, צוה הקב"ה כך על שם העתיד. ועוד, שהיה אויר ארץ גלעד מגדלת רוצחים מאז היתה לגוי. [<b>ובמכתב מאליהו</b> ח"ד הביא בשם ר' <b>צדוק</b> <b>הכהן</b> שגלעד ושכם היו מחלקם של מנשה ואפרים שהלכו בדרך יוסף, שהיא כבישת היצר. ומי שהוא קשה לעצמו, הוא קשה גם לאחרים. והיינו רק לתירוץ א']. ועל קושיית <b>התוס'</b> שרוצחי גלעד היו מזידים ועוקבים להרוג נפשות, ולמה הוצרכו לערי מקלט המיועדות לשוגגים, תירץ שם הרמב"ן, שהיו שופכי דמים במרמה ועושים עצמם כשוגגין, ולכך נצרכו ערי מקלט, היות שלא נודע מי הזיד. והמהרש"א כתב ליישב, שהכינו ערי מקלט אף למזידין, שהרי בתחילה אחד שוגג ואחד מזיד מקדימין לעיר מקלט. 
(84) שנינו במשנה לקמן [יב ב], שעיר מקלט אשר גר בה הרוצח, אינה קולטתו. ולכן ביאר <b>הריטב''א</b>, שמדובר ברוצחים בסביבות שכם, ולא בתוכה. ומוכיח כן, ממה שהקריבו את שאר הערים אליה, שיוכלו לנוס לכל אחת מהן, ולא רק לשכם עצמה. ו<b>התוס</b>' לקמן [שם] כתבו, שבתוך העיר הוא גולה משכונה לשכונה, וזה מועיל לאותם הדרים בשכם, אך ממה שהקריבו הערים אליה, מוכח שמדובר גם סביבותיה. 
(85) <b>המהרש''א</b> ביאר, שאין קושיית הגמרא שמצינו עוד ערים, שהרי לפי זה הקושיה היא על הפסוק "שש ערי מקלט תהיינה". אלא היא על התירוץ שבשכם שכיחי רוצחים ולכן צריכים בסביבתה יותר ערי מקלט, ועל כך מקשה הגמרא שיש ארבעים ושתים ערים, והיחס שוה בכל אזור לקליטת הרוצחים. 
(86) וה<b>ריטב''א</b> כתב, כגון שהוכנס לשם על ידי אחרים כשהוא ישן. ועיין ב<b>מאירי</b>. ומשמע, שלשיטתם "שלא לדעת" היינו שאינו יודע שהיא עיר מקלט, ואילו ידע שהיא מקלט, אף שלא נכנס על דעת להקלט, נחשבת כניסתו לדעת, והוא נקלט בה. אך ל<b>רש''י</b>, צריך דעת על הכניסה כדי להקלט. ועיין בהערה הבאה בספק המנחת חינוך. 
(87) ה<b>מנחת חינוך</b> [תק"כ] הסתפק אם נכנס שלא לדעת, וכשהיה בתוכה נודע לו שקולטת, ומשנודע לו התכוון להקלט, האם הוא נקלט. ודייק מלשון <b>רש''י</b> שברח לדעת קליטה, משמע שבבריחה צריך לדעת. ובמשך חכמה [פרשת מסעי] כתב, שרק ישראל נקלטים שלא לדעת בשש ערי מקלט ולא גר תושב, שנאמר "תהיינה לכם". ומצינו עוד חילוקים בין ערי מקלט לערי הלויים, וכדלהלן, ולא נקטה אותם הגמרא, כפי שביאר המהרש"א, שהקושיא היתה על תוספת ערים במקום שנפישי רוצחים, ועל כך מועיל החילוק שאלו קולטות גם שלא לדעת. ואלו החילוקים שביניהן: א. בסוף הפרק מבואר שבערי הלויים העלו הרוצחים שכר ובערי מקלט לא העלו. ב. במקום שהתרבו הרוצחים והוצרכו לכל המקום בערים, נחלקו <b>האור החיים והמנחת</b> <b>חינוך</b> [מצוה תי] אם הלויים נדחים מפניהם רק בשש ערי מקלט או גם בארבעים ושתים ערים. ג. מסתבר שערי הלויים לא עכבו זו את זו בהפרשתן, כמו ששת ערי המקלט. ד. כל דיני הכנת הדרך וציון הערים, לא נאמרו אלא בששת ערי המקלט ולא בערי הלויים. וכמו שהוזכר <b>בערוך השלחן</b>. אך <b>המשנה למלך</b> SBפ"ח ה"חSE כתב שנוהגים דיני ערי מקלט בכל הערים הקולטות, ועיין בהערה הבאה. 
(88) כך <b>פירש רש''י</b>. אך ה<b>משנה למלך</b> SBפ"ח מרוצח ה"חSE ביאר, שכרך גדול הוא מוקף חומה, ולכן מדמים אותו לעיר מבצר. והטעם שלא עושים עיר מקלט את עיר מבצר, הוא מפני שאין עושין עיר מקלט מוקפת חומה, כדמוכח בשלהי מסכת ערכין. והסיק המשנה למלך, שבין עיר בינונית המוקפת חומה ובין עיר גדולה פרוזה, אין עושים אותן ערי מקלט. ועיין ב<b>גבורת ארי</b> שדן בדבריו, והוסיף טעם אחר שאין עושין עיר מוקפת חומה לעיר מקלט, כיון שמצורעים משולחים מתוכה, ואם יצטרע הרוצח לא יוכל לקיים "שם תהא דירתו". ובכך ביאר את מה שאמרו בשלהי ערכין, שאם נתיישבה ולבסוף הוקפה הרי היא נעשית עיר מקלט, כי בעיר כזאת אין קדושת בתי ערי חומה, ואין משלחין ממנה מצורע. וכתב עוד ה<b>משנה למלך</b>, שאף את ערי הלויים לא מקיפין בחומה. וגם תמה למה אפשר להקיף עיר מקלט לאחר שנתיישבה, והרי אין עושין עיר מוקפת, כדי שלא יבא גואל הדם. 
(89) פירש <b>הריטב''א בשם הרמ''ה</b>, שמכניסין בה כהנים, לויים וישראלים, לפי שיש בהם מדת ענוה ורחמנות, ולא יהיו שופכי דמים, וגם לא ימסרו הרוצח ביד גואל הדם. ועיין <b>ערוך לנר</b> שהקשה על דבריו, וביאר שמכניסין לערים אלו שגרים בהם רק לויים, גם ישראלים וכהנים, כדי שאם יגלה רוצח שאינו לוי, ימצא בה אנשים הקרובים לדעתו. ובפנים ביארנו על פי <b>הצפנת פענח והשיח יצחק</b>, שהרבו את תושבי העיר על הרוצחים. 
(90) ודייק <b>המהרי''ט</b> [ח"ב או"ח נ] כדבריהם מלשון הגמרא, שמגלין רבו עמו, ולא אמרו להעמיד לצרכו ישיבה ורב בעיר מקלט, כי מדובר אף כשיש בה ישיבה ורב, אך מגלין לצרכי רבו שרגיל עמו. <b>ובעיון יעקב</b> SBעל העין יעקבSE כתב שאם יש לרב תלמידים אחרים, אין נוטלים מהם את הרב לצורך הרוצח, ולכן נאמר מגלין רבו, דהיינו רק אם היה מיוחד לו בלבד. <b>והגר''ש רוזובסקי</b> למד מההלכה שמגלין רבו, שהחיוב להעמיד חיותא לרוצח אינו מוטל על בית דין בלבד, אלא על כל אדם, ולכן רבו מחויב לגלות. כי אם החיוב הוא רק על בית דין, למה יתחייב רבו לגלות עם תלמידו. 
(91) <b>והנימוקי יוסף</b> כתב: והתורה - חיים היא! [ועיין <b>בשיעורי הגר''ש</b> ביאור נפלא בדבריו]. והחינוך [מצוה תי] כתב: והחכמה - תחיה בעליה. ובאו לבאר למה נחשב לימוד התורה "חיותא", אף שמשמעות "וחי" היא על חיי הגוף של הרוצח, ולא על לימוד התורה שלו. ו<b>הרמב''ם</b> בהלכות רוצח הביא מקור לכך שבלא תלמוד תורה חייו של אדם כמיתה חשובין, מהגמרא בזבחים [יג א]: אמר רבי טרפון לרבי עקיבא, כל הפורש ממך - כפורש מהחיים! ולדברי הראשונים לעיל משמע, שחיי בעלי החכמה בלא רבם, שזוכים ללמוד ממנו תורה, כמיתה חשובים. ורק על לימוד תורה מרבו נאמר "החכמה תחיה בעליה". 
(92) לפי טעם זה ישיבתו חייבת לגלות עמו, וכמו שנתבאר, שהחיוב להחיותו מוטל על כל אדם, ולכן חייבים התלמידים לגלות עם רבם לצורך חיותו של הרב. אך <b>הערוך לנר</b> כתב, שכאן אין חיוב על התלמידים לגלות עם רבם, לפי שאין צורך בהם ל"חיותא" של הרב. כי רק התלמיד צריך רב לחיותו, אך הרב אינו צריך לתלמידיו כדי ללמוד תורה. וקא משמע לן רק את הדין שאין הרב נקלט בישיבתו, כאמור בסמוך. <b>ובמנחת חינוך</b> [ת"י] כתב שלא נאמר וחי עמך לעיכובא, אלא למצוה בלבד ולכן יגלה הרב אף שאם אי אפשר להגלות ישיבתו עמו. 
(93) הקשה <b>המהרש''א</b>, הרי אף כאן היה ראוי לומר: מכאן, שלא ילמוד אדם מרב שאינו הגון, כדי שלא יצטרך לגלות אם יהרוג בשגגה. וביאר המהרש"א על פי מה שאמרו במסכת חגיגה [ט"ו] שגדול יכול ללמוד אפילו מרב שאינו הגון, כמו רבי מאיר, שלמד תורה מאחר. וביאר <b>הערוך לנר</b> כוונתו, שלא איכפת לתלמידים אם יאלצו לגלות, שהרי יקיימו בזה "הוי גולה למקום תורה". ורק ברב שגולה עם תלמידו הרוצח איכפת לנו על גלות שאר תלמידיו כיון שבכך הם אינם מקיימים "הוי גולה למקום תורה", אלא גולים בגלל הרב שצריך לגלות עם תלמידו הרוצח, ונמצא שהמלמד תורה לתלמיד שאינו הגון, גורם בכך ביטול תורה לרבים. 
(94) <b>הריטב''א</b> פירש קושיית הגמרא, שיקלט הרב בישיבתו, והיינו, שסלקא דעתיה של המקשה היתה, כי מה שאמרו "דברי תורה קולטין", אלו בתי המדרש, שגואל הדם ההורג בתוכם, דינו כהורג בתוך עיר מקלט. אך <b>במאירי</b> משמע שביאר כפשוטו, שיפטר לגמרי מגלות, משום שלומד תורה. ולכאורה תמוה, כיצד סלקא דעתיה שיקלט גם בזמן שלא עוסק בה<QM> ובהכרח, שבית המדרש קולטו כעיר מקלט! ואולי אפשר לומר, שבית מדרש קולט רק כדי להצילו מגואל הדם, ותורתו קולטת כדי לכפר עליו. וכבר הובאו דברי <b>האור שמח</b> לעיל, שהגלות בעיר המקלט אינה רק הצלה לרוצח מגואל הדם, אלא היא גם לכפרה. ולכן סלקא דעתיה כי די בהצלה, וקאמר שצריך גם כפרה. ועיין <b>רנת יצחק</b> על התורה שנקט איפכא. 
(95) <b>בגליון הש''ס</b> ציין הגרעק"א לעיין במסכת שבת דף ל ב בענין דוד המלך, שאמר לו הקב"ה שיום מיתתו יחול בשבת, ומאז למד דוד המלך בכל שבת ברציפות, ולא היה יכול מלאך המות ליטול את נשמתו. ורק לאחר שהפריעו מלאך המות מעט מלימודו, והפסיק דוד הלימוד התורה, היה יכול ליטול את נשמתו. ועיין <b>רש''י</b> במסכת שבת, שם, שלא היה יכול מלאך המות להרוג את דוד משום שהתורה מגינה על לומדיה ממות, כדאמרינן בסוטה [כ"א]. ולא נקט רש"י את הפסוק שדורשת ממנו הגמרא כאן, כי דוד למד בביתו, ובבית לא היה לו דין קליטה אלא מדעת. אך רב חסדא למד בבית המדרש, שהוא קולט גם שלא מדעת. ועיין <b>בכד הקמח</b> לרבינו בחיי בערך תורה, שהאריך בענין זה. ועיין עוד בדברי <b>נפש החיים</b>, המבאר שהתורה היא "עץ החיים", שכל המחזיק בו אינו יכול למות. 
(96) ולמד מכאן <b>הרמב''ם</b> בפירוש המשנה באבות [ד ב] "ואם כיוצא בזה, במשה רבינו ע"ה, משיג האמתות, שלם שבשלמים, נכסף להוסיף חצי מצות עשה על כל מעלתו ושלימותו - אין צריך לומר שיעשו [כך] מי שנצטרעה נפשם, והוחזקה צרעתם וקדמה". ועיין <b>ברמב''ם</b> [פ"ח ה"א] שיש מצות עשה להפריש ערי מקלט. וכן כתב <b>החינוך</b> [במצוה תקכ]. ולדבריהם, השתבח משה שקיים מצוה אף שתכליתה של המצוה, קליטת הרוצחים, עדיין לא היתה קיימת. כי כל זמן שלא הופרשו כל ששת הערים ולא קלטו, לא קיים אלא חלק מהמצוה. 
(97) <b>והמאירי</b> פירש "למי שיכול להשמיע כל מה שאפשר לשמוע ממנה", והיינו, על תהלות ה'. אכן מלשון הגמרא "והיינו דאמר רבי אלעזר", משמע שזה המשך הדרשה כיצד צריך להיות המלמד תורה, שרק מי שיכול להשמיע במקרא במשנה בהלכה ובאגדה, הוא הראוי ללמד. <b>ובמהרש''א</b> [בסוף מסכת הוריות] נקט, שנחלקו בכך רבי מאיר ורבן שמעון בן גמליאל, במה מדובר הפסוק "מי ימלל גבורות ה"'. 
(98) <b>הרש''ש</b> דייק מלשון רש"י, שבניו, וכל שכן הוא עצמו, יהיו תלמידי חכמים. ועיין <b>רש''י בשבת</b> [כג ב] שהואיל ואהבתו עליהם היא כאב לבן, זה הטעם שיהיו בניו תלמידי חכמים. <b>ובמהרש''א</b> שם כתב, שאם הוא אוהב רבנן, הרי הוא ודאי תלמיד חכם, שאם לא כן, הרי אמר רבי עקיבא שעם הארץ אומר: מי יתן לי תלמיד חכם ואנשכנו כחמור! ולכן התברך גם בבנין רבנן [מה שאין כן הירא מתלמידי חכמים, שדרגתו פחותה מהאוהבם, זוכה הוא עצמו להיות תלמיד חכם, אך לא מתברך על בניו]. <b>ובקול אליהו</b> כתב, שהמקור לברכה זו, מהא דדרשינן מהפסוק "ואהבת את ה' אלהיך" - "את", לרבות תלמידי חכמים. וסמיך ליה "ושננתם לבניך", שהעושה כן, ילמדו בניו, ויהיו תלמידי חכמים. 
(99) ביאר <b>המהרש''א</b>: "מדרך למוד תורתנו, מתוך עומק הענינים, לא יעמוד האדם על בוריה של תורה ועל אמיתתה, רק על ידי פלפול וחדוד עם חברים. מה שאין כן דתי העובדי כוכבים, שכל אחד עושה לו דת לעצמו כפי רצונו ודעתו, ואין צריך לחברים. ומי שעוסק בתורה ביחידות, הנה הוא עוסק בה כעובד כוכבים העוסק בה, שלימודו ביחידות. ואמרינן [בסנהדרין] עכו"ם העוסק בתורה חייב מיתה בידי שמים. ואמרינן שם דכל מיתתו [של בן נח, היא] בסייף. ועל כן, זה העוסק בתורה כמידת העכו"ם, ביחידות, ראוי הוא לעונש מיתת חרב וסייף". 
(100) <b>המהרש''א</b> ביאר, כי הטעות מצויה בלימוד יחידי, מה שאין כן בלימוד של רבים, שאם יטעה אחד מהם, השני מודיעו טעותו. והגר"ח שמואלביץ בשיחות מוסר [לא ז] ביאר, שהתורה ניתנה לכלל ישראל, ואין היחיד ככלל, אלא אם כלם כאיש אחד בלב אחד. ובמנחת שלמה [סוף סימן קנ"ח] הביא מכמה ספרים, שכתבו כי בארץ ישראל לא נאמר כלל זה, לפי שכך פירשו את הפסוק "ולציון יאמר, איש ואיש יולד בה". ותמה עליהם הגרש"ז, מהא דאמרינן שדוד ראה את אחיתופל לומד יחידי, ואמר לו: חרב אל הבדים ונואלו! והרי אחיתופל ודוד היו בארץ ישראל, ומוכח שגם בארץ ישראל אין ללמוד תורה ביחידות. 
(101) <b>המהרש''א</b> הוכיח מכאן, שהרוצח בשגגה מתחייב בבית דין לגלות, אפילו אם הודה על פי עצמו, או שהעידו עליו עדים קרובים ופסולים. שאם לא כן, למה מזמן לו הקב"ה הריגה שניה, והרי בהריגה הראשונה הוא לא התחייב גלות, כי לא היו עדים, ולא יכל גואל הדם להורגו. ובהכרח, שגואל הדם שהרג את הרוצח פטור על הריגתו אפילו אם נודע לו שהוא הרוצח רק על פי הודאתו של הרוצח. ולכן צריך לגלות כדי להנצל מגואל הדם. ועיין בשמואל ב יד, ובמה שכתב שם הרד"ק. וכבר כתב <b>הריטב''א</b> בריש מכילתין, שאינו גולה על פי עצמו, כיון שכפרת עונש הגלות מתקיימת על ידי גואל הדם, שהורג את הרוצח בשעה שיוצא מעיר מקלטו. וגואל הדם אינו יכול להורגו בלי עדות שהתקבלה בבית דין. וכבר הובאו דברי <b>האור שמח</b> [בפ"ו מרוצח הי"ב ועוד מקומות] שהגלות באה לכפרה, ולא רק להצלה מגואל הדם. <b>וערוך לנר כאן האריך</b> בזה. <b>ובחזון יחזקאל</b> [פ"ב ה"ד] הקשה ממה שאמר רבי עקיבא [לקמן יב.] שאין גולה ע"פ בית דין שראו בעצמם שהרג, ולכאורה כל שכן שלא יגלה על פי הודאתו. ועיין <b>בקצות החושן</b> [ב א], שדן אם בזמן הזה יכול גואל הדם להרוג את הרוצח, שהרי צריך קבלת עדים, ואין כיום בית דין שיכול לקבל עדות בדיני נפשות. ועיין הערה 104 ולענין נאמנות עד אחד, נחלקו <b>הרמב''ם</b> <b>והראב''ד</b> [פ"ו מרוצח]. ועיין בכס"מ ובשיעורי רבי שמואל כאן הערה נה. 
(102) <b>תוס'</b> [בסוטה ח ב ובפירושם על התורה, שמות כא], כתבו שיש כאן עונש של מידה כנגד מידה, למרות שהמיתה שהתחייב בה הרוצח היא סייף, ואילו הוא נהרג עתה בנפילת חבירו עליו, במיתה שהיא כעין סקילה. עיין בדבריהם. ובאופן שהרגו בסייף, באמת יפרעו ממנו כפי שהרג. ובאור החיים [בשמות שם] הקשה, הרי ההורג בשוגג, בנפילתו על המזיד הרג פעם נוספת, ואיך תועיל לו גלות אחת על שני חיובים. וכבר הקשו כן <b>בתוס' הדר זקנים</b> על התורה, וכן <b>בתוס'</b> ה<b>רא''ש</b> [בסוטה שם], ותירצו שאינו צריך כפרה על ההריגה השניה שהיתה בשוגג, כיון שהיה הנהרג חייב מיתה. ויש אומרים שגלות אחת עולה להריגות הרבה. 
(103) <b>המהרש''א</b> ביאר, שהכוונה היא על המלאכים הנבראים מרצונו לעשות, והם מוליכין אותו בדרך שרצה ובה נבראו. ובאור יחזקאל [חלק ה קסו] ביאר, שכפי הרצון שמוטבע באדם כך פועלת החכמה שבו. וכשהוא הולך בדרכי תאותו, אף החכמה לא תביאהו למעלות, אלא תגביר תאותיו. וזה כדברי <b>הגר''א</b> על הפסוק "יערוף כמטר לקחי", שהתורה מגדלת ומצמיחה את מה שיש באדם, לטוב או לרע. ועיין <b>במסילת ישרים</b> [פרק כו]: "כי החמריות מוצא את מינו, ונעור ומתחזק. אך בהפרדו מהם והשארו לבד - הנה, בדרך שרוצה לילך יוליכוהו בה. ובעזר האלוקי אשר יותן לו, תתגבר נפשו בו, ותנצח את הגופניות". <b>והגרי''א שר</b> [בלקט שיחות פרשת ויגש] ביאר הטעם שמוליכין אותו כרצונו, כי אי אפשר לעכב בעל בחירה, כדי שלא תפגע בחירתו ושיקול דעתו. <b>ובמשנת ר' אהרן</b> [א ריב] ביאר את מה שאמרו [ביומא לט]: הבא ליטהר מסייעין אותו והבא ליטמא פותחין לו. דהיינו, קודם המעשה, רק "פותחים" לו ליטמא ולא מסייעים לו כמי שבא להיטהר. אך כשהתחיל במעשה - מוליכין אותו בדרכו. וכתב <b>הגהות יעב''ץ</b> שם, שדבר זה שנו חכמינו באבות [ד ב]: עבירה גוררת עבירה. והיינו, אחר שהתחיל לעשות עבירה היא גוררת אותו לעבירה נוספת. 
(104) סוגייתנו עוסקת ברוצח שנס לעיר מקלט ועדיין לא נכנס אליה, ולקמן [יא ב] נחלקו רבי יוסי הגלילי ורבי עקיבא ברוצח שיצא מעיר מקלט, שהותר דמו, האם מצוה או רשות להרגו, ועל מי מוטלת המצוה. אך קודם שנקלט, אין מצוה ולא הותר דמו, ואסור להורגו, וכל אדם חייבין עליו לכולי עלמא. ורק אם גואל הדם הרגו, בדיעבד פטור משום שחם לבבו ואין לו משפט מות לפי רב הונא. וכן הדין לדעת הרמב"ם בכל השוגגין שאין גולין כקרוב למזיד ומזיד בלי התראה, או במן הזה, שאסור להרגן ורק גואה"ד פטור, וכ"כ הב"ח בהגהתו, ועיין בשיעורי הגר"ש חלק הענינים סימן ד. ובספרי [שופטים מ'] איתא, שמצוה ביד גואל הדם לרדוף אחר הרוצח. ותמהו הכל, שהרי מדובר בנוסו לעיר מקלט, ואז אין מצוה לכולי עלמא. [ועיין <b>במלבי''ם</b> שכתב שהספרי לשיטתו בפרשת מסעי, שהביא דעת רבי יוסי הגלילי. ותמוה, שהרי שם מדובר על היוצא מעיר מקלט]. <b>ובחזו''א</b> [חו"מ ליקוטים כ"ג] חידש, שהמשתהה במזיד בדרך לעיר מקלט ואינו נס, דינו כיוצא מהעיר לגבי חיוב מיתה. וכן משמע <b>בריטב''א ובמאירי</b> בסוגיא לקמן, ויש לבאר שבאופן זה מדובר בספרי. ועיין בשיעורי רבי שמואל שם סק"ט. ולענין רוצח במיד ובהתראה, שדינו מסור לבית דין, נסתפק החזון איש שם, האם גם בו נוהג הפטור של "כי יחם לבבו" בגואל הדם, או שבזה, אם הרגו גואל הדם קודם גמר דין הרי הוא נהרג עליו. ועיין קצה"ח ובשיעורי <b>הגר''ש</b> <b>רוזובסקי</b> הנ"ל ס"ק ז, ח. ו<b>בהוספות הרמב''ן לספר המצוות</b> [מצוה יג], מנה את מצות גואל הדם לגבי הרוצח, והיא: <b>להרגו</b>, <b>ולהגלותו</b>! אך <b>הרמב''ם</b> לא מנה זאת כמצוה נפרדת, כי לדעתו תפקידו של גואל הדם הוא פרט בדיני המיתה והגלות, וקיומו אינו <b>מוטל</b> על גואל הדם, אלא על בית דין, שיתנו בידו להרוג את הרוצח, ולכפות את המחויב גלות לגלות. ועיין <b>בקצות החושן</b> [סימן ב'] שתלה ענין זה במחלוקת בין רש"י [בסנהדרין מה], המתיר לגואל הדם להרוג אפילו את השוגג, ובין הרמב"ם [פ"ו מרוצח] המתיר לו להרוג רק את הרוצח במזיד. והסתפק לאור זאת, האם גם בזמן הזה יכול גואל הדם להרוג את הרוצח, וכדלעיל. ותמוה מאד, כי ברש"י שם מדובר להדיא ביוצא מעיר מקלט ולא בנס אליה. והרמב"ם נקט שגואל הדם ההורג את הרוצח "פטור" על הריגתו, ולא כתב "מותר" או "מצוה". ובחזון איש [שם] דן, שאף פטורו אינו אלא כשחם לבבו, אך אם התרו בגואל הדם שלא יהרגנו בדרך לעיר מקלט, ובכל זאת הרג את הרוצח, הרי הוא נהרג עליו. אך כל זה ברוצח בשגגה, ואילו הרוצח במזיד בלי התראה, שיטת <b>הריטב''א</b> כאן היא שמוסרין אותו לגואל הדם. 
(105) <b>הרמב''ם בפירוש המשניות</b> כתב שאומרים לו: בשגגה הרג, ואסור לך להרגו! ואכן, לפי המבואר בהערה הקודמת אסור לו להרגו, ורק פטור עליו כי חם לבבו. <b>והגר''ש פערלא והגר''ש רוזובסקי</b> אף תמהו למה לא יהרגו את גואל הדם מדין רודף<QM> וכתבו, כיון שגואל הדם פטור על הריגתו, אין עליו דין רודף, ורק הרוצח עצמו יכול להרגו, משום הבא להרגך, שאינו תלוי בחיוב הרודף. ולקמן נאריך. אך <b>החזון איש</b> SBשםSE כתב, כי אף על גב שאין לגואל הדם רשות להרוג את הרוצח בנוסו לעיר מקלט, בכל זאת אין המלווים יכולים למנוע בכח את הגואל הדם מלהרגו, ורק מבקשים ממנו שלא יהרגנו. כי אם יכולים הם למונעו, למה לא ישלחו עמו בעלי אגרופים אלא רק תלמידי חכמים<QM> אך כתב, שכאשר מביאים אותו מעיר מקלט לבית דין אז כן משמרים אותו עם בעלי אגרופין. ובאבי עזרי תמה עליו, שאם אסור להרגו ודאי ראוי למנעו מלהרוג, וכמבואר בסלקא דעתיה של המקשן, שאף מתרין אותו להודיעו שבר קטלא הוא, וברור שאם דינו במיתה, שמונעים אותו. ועיין <b>בחזו''א</b> שתמה, כיצד סלקא דעתיה שמתרין בגואל הדם<QM> והרי רבי מאיר אומר שהרוצח מדבר אליו, ואילו ההתראה צריכה להיות מפי עדים! ותירץ, שבכך גופא נחלקו, במחלוקת לעיל בדף ו, האם צריך התראה מפי עדים. או שנחלקו בסברת רב הונא, האם מדובר בה בהתראה או בבקשה בלבד. ועיין עוד בדברי החזון איש, שדן בביאור כוונת הגמרא להוכיח אם מדובר בשוגג או במזיד. 
(106) <b>במשך חכמה</b> [מסעי] <b>ובחזו''א</b> [שם] <b>ובשיעורי הגר''ש</b> נקטו שאין זה חיוב שחל על הרוצח במזיד לנוס לעיר מקלט, אלא שעיר המקלט קולטתו שלא יהרגנו גואל הדם עד שיגמר דינו, ואם הרגו בתוכה, חייב עליו. ועל כך נחלק רבי ואמר שאינה קולטת. 
(107) כך ביאר <b>הריטב''א</b>, שמדובר בהורג במזיד בלי התראה, ומתירים לגואל הדם להורגו. כי אם יש עדים והתראה, הרי חובשים אותו בבית האסורים, ולא מניחים אותו לנוס לעיר מקלט. ועיין לעיל הערות 79, 104. 
(108) פשטות לשון הגמרא, שלא השוו דבריו לדבריהם, מורה שמדובר ברוצחין בשוגג. אך <b>בריטב''א</b> משמע שמדובר ברוב רוצחים במזיד. שהרי כתב שבשכם לא היו רוב רוצחים, שאם לא כן לא היתה קולטת, ומדובר במזידין. <b>והרמב''ם</b> [פ"ז ה"ו] כתב: עיר מקלט שרובה רצחנים - אינה קולטת. והשיגו <b>הראב''ד</b>: שיש בה רוב רצחנים. וכתב <b>הכסף משנה</b> לבאר דברי הראב"ד, שהזדמן לפני הראב"ד ספר מוטעה של הרמב"ם שלא היה כתוב בו "רוב", ולכן הגיהו כך. וכן נמצא <b>בסמ''ג</b>, שכתב: עיר מקלט שיש בה רוצחים ולא הזכיר רוב. <b>ובשפת אמת</b> הסתפק, האם דין זה נאמר בעיר שהיו רובה רוצחים, שאין עושין אותה לעיר מקלט. או גם אם בעיר שהתרבו בה הרוצחים אחר שנעשתה לעיר מקלט, נאמר דין זה, שמכאן ואילך היא אינה קולטת עוד. <b>ובמנחת חינוך</b> [מצוה תי] כתב, שאם על ידי קליטתו של הרוצח הזה נעשה רוב העיר רוצחים, הוא נקלט, כיון שעד כניסתו אליה לא היה בה רוב רוצחים. וכמו כן, לא נפקע מהעיר שם עיר מקלט לגבי הרוצחים שכבר נקלטו בה, אלא רק אינה קולטת מכאן ואילך. וגם בכך אפשר לבאר מחלוקת הרמב"ם והראב"ד. <b>ובאילת השחר</b> דן בשאלה, אם נכנס הרוצח לעיר מקלט שהיו בה רוב רוצחים, שאינה קולטת אותו, ולאחר מכן נוספו בה תושבים כשרים, ומעתה רק מיעוטה הם רוצחים - האם עתה הוא נקלט<QM> ותלה את צידי ספיקו בדברי המנחת חינוך, האם שעת הקליטה היא הקובעת, או שבכל שעה נקבע הדין כפי רוב העיר באותו זמן. 
(109) <b>בתוס'</b> משמע שבעגלה ערופה צריכים זקני בית דין, ובסנהדרין [יד א] כתבו שכך משמע בפסוק, דכתיב "זקני העיר". <b>והרמב''ם</b> [פ"ז ה"ו] פסק שעיר שאין בה זקנים אינה קולטת. והקשה <b>המנחת חינוך</b> [ת"י], מדוע לגבי הבאת עגלה ערופה כתב הרמב"ם [פ"ט ה"ד] שאין מודדין אלא לעיר שיש בה בית דין של עשרים ושלשה, ולמה לא נקט כך גם לגבי הקליטה של עיר מקלט<QM> והוכיח, שלפי הרמב"ם אין צורך שיהיה בעיר מקלט אלא בית דין של שלשה, והם "זקני העיר". אך <b>בערוך השולחן</b>, <b>ובקרן אורה</b> [סוטה מה ב] כתבו שבעיר מקלט די שיהיו בה זקנים ואין צורך שיהיה בה בית דין. אך <b>בכנסת הגדולה ובפליתי</b> [ס"ס ס"ג] <b>ובערוך לנר</b> כתבו שאין לחלק בין עגלה ערופה לעיר מקלט, ובשניהם "זקני העיר" הינם בית דין של עשרים ושלשה. ובאבי עזרי [פ"ט ה"ד] הביא מקור ממסכת סוטה [מז ב] שדוקא בעגלה ערופה צריך בי"ד של עשרים ושלש. 
(110) <b>הריטב''א</b> כתב, ששלשת מחלוקות אלו, תלויות בדבר אחד - האם צריך לקיים "קרא כדכתיב", בצורה הכתובה בפרשה. וכיון שכתוב בה "זקנים", צריך דוקא זקנים ולא סתם אנשי העיר, או לאו דוקא זקנים. <b>והרמב''ם</b> SBפ"ט ה"דSE כתב שאין מודדין אלא לעיר שיש בה בי"ד של כ"ג. והקשה <b>המשנה למלך</b> למה השמיט הרמב"ם דין עגלה ערופה במקום שאין בי"ד בכל העיירות הסמוכות [עיין בתוס' שבאופן זה עוסקת סוגייתנו] <QM> וכן תמה בהלכות ממרים [פ"ז ה"ז] שלא כתב הרמב"ם דין זה בבן סורר. וכתב שמדברי הרמב"ם לענין עיר מקלט שאין בה זקנים שאינה קולטת, משמע שדין זה הוא לעיכובא, ובאופן כזה לא יביאו עגלה ערופה ולא יעשו בן סורר, היות שדין אחד הוא לכל המחלוקות האלו. וכן הסיק <b>בערוך השולחן</b> [חו"מ תכ"ה ס"ט]. [ועיין <b>במנחת חינוך</b> [תק"ל] ובהערות על תוס']. וגם <b>באור שמח</b> SBבמלואיםSE הסיק כן, אך מטעם אחר, שבעגלה ערופה ובן סורר כתוב "ובערת הרע", ו"זקנים" זה רק למצוה בעלמא. אמנם <b>בקרן אורה</b> [סוטה מה ב] כתב, שדעת הרמב"ם היא שרק בעיר מקלט צריך זקני העיר, שכן אמר גם רבי אלעזר בסוגיין. ומדובר בזקנים סתם ולא בבית דין, ובהם מדובר בכל שלשת המחלוקות. ואמנם בעגלה ערופה ובבן סורר, דעת הרמב"ם שאין צריך זקנים, כי סבר שאין צריך קרא כדכתיב. ובעיר מקלט הצריך זקנים כרבי אלעזר, שלא תלה את כל שלשת הדינים זה בזה. 
(111) והמהרש"ל פירש שלכן נכתבה בלשון עזה, שהתורה קרויה עוז, שנאמר ה' עוז לעמו יתן. <b>והמהרש''א</b> כתב טעם נוסף עי"ש. <b>והגר''א</b> ביהושע [כ א] כתב שפתח בלשון עזה מפני שגם בפרשת ערי מקלט האמורה בתורה [במדבר לה א] נאמר דבר אל בני ישראל. 
(111א) 
 בבבא בתרא [טו.] אמרו שמשה כתבם בדמע. וביאר <b>הגר''א באדרת אליהו</b> כעין מה שכתב הרמב"ן בהקדמתו לתורה שכל התורה נמסרה למשה רבינו בהמשך אחד, ללא הפסקות בין התיבות והוא חלקה לתיבות והיינו שכתב בדמע לשון עירוב כדימוע בתרומה, שבעת הכתיבה לא הובן שמדובר בענין מיתתו, ויהושע פיסקן לתיבות, כמו שעשה משה בכל התורה, וכעין זה הביא שם <b>המלא הרועים מהרמ''ע</b> <b>מפאנו</b> [חיקור דין ח"ב פי"ג] 
(112) כתב <b>הריטב''א</b> שהלכה כמאן דפוסל, שהרי המשנה במגילה השוותה ספרים לתפילין ומזוזות לענין לתפרן בגידין. <b>ובטורי אבן</b> שם, ביאר שראייתו לפי גירסתו בהמשך הסוגיא שרב ראה את הספרים בבי רבי חייא תפורים בכיתנא, ולפי זה לא הכשיר אלא ספרים ולא תפילין, והביא ראיה ממסכת מגילה שדינם של הספרים שוה לפסול כמו התפילין. אך לגירסתינו שראה בבית רבי חייא תפילין תפורות בפשתן, הרי ניתן לפרש את המשנה במגילה להיפך, ששוין ספרים לתפילין שאם תפרן בפשתן כשרים. ועיין <b>חזון נחום</b> [סימן כ"ו]. וכתב החזון איש, שרבי חייא יצא ידי חובה בתפילין אלו, למרות שההלכה היא שהן תפילין פסולות לגמרי, כי כל מי שיש לו סמכות לחלוק ולהורות, הרי הוא יוצא ידי חובה גם אם הוא טועה ומניח תפילין שאליבא דהלכתא הן פסולות. וכן כתב החזון איש בהלכות תפילין, שההולכים בשיטת האר"י, יוצאים ידי חובה בתפילין הכתובות לפי הכתב שסמך עליו האר"י, אף על פי שלפי הבית יוסף הכתב הזה הוא פסול. [עיין בספר "פרקי אמונה, הנהגה והשקפה" מדברי החזון איש, בעריכת עורך ה"חברותא"]. 
(113) <b>בצפנת פענח</b> כתב שאף לפי הריטב"א שמדובר בספרים לא התיר רבי חייא לתפור בפשתן אלא יריעה שנקרעה, אך חיבור היריעות אחת לחברתה צריך להעשות על ידי גידין דוקא, שהרי מצוה לכתוב על יריעות נפרדות ולתפרן [ואם כתב על קלף אחד ארוך פסול], ומצות תפירה היא בגידין דוקא, ורק תיקון יריעה שאינו תפירה, מותר בפשתן. 
(114) כך פירש <b>רש''י</b>. והביא <b>הריטב''א</b> שכך משמע גם <b>בירושלמי</b> בהוריות דגרסינן שם משוח בשמן המשחה בבית ראשון, מרובה בגדים בבית אחרון. אך תמה על כך, שבגמרא איבעיא לן אם במיתת כולם הוא חוזר, ומשמע ששייך שיהיו כהן משוח וכהן מרובה בגדים בזמן אחד. [ועיין <b>מהרש''א</b> שמדובר בבית ראשון וקדם ועבד קודם שנמשח]. וכן בסוף הוריות שנו, משוח בשמן המשחה קודם לפדותו מהשבי לפני מרובה בגדים, ומשמע שהם מצויים בזמן אחד. ולפיכך פירש שמדובר במקדש ראשון, לפני שנגנז שמן המשחה, ובאופן שהתעכב הכהן המשוח במקום רחוק או נשבה, שממנים אחר תחתיו אך אין מושחין אותו, אלא יהיה מרובה בגדים בלבד, שאין מושחין שני כהנים גדולים בדור אחד. ועיין <b>רמב''ן</b> עה"ת [ויקרא ט"ז] שדן בזה, והסיק שאף רש"י מודה לכך. שהרי בכל יום כפור היו מתקנים אחר תחתיו, ובהכרח שהיה מרובה בגדים גם במקדש ראשון, אלא שנקט מרובה בגדים בזמן שהוא הכהן הגדול העיקרי, וזה בבית שני. ועיין עוד ברש"י ובתוס' בנזיר [מז ב] ובתוס' ישנים ובתוס' הרא"ש ביומא [יב א] שסוברים כי היו מושחים הכהן המוכן ליום הכפורים. ואף הריטב"א עצמו ביומא שם סובר שמושחין את הכהן שנכנס תחת הכהן שנפסל ביום הכפורים. וצריך לומר שרק בעת שיש כהן כשר בעולם, אין מושחין עמו כהן אחר, אך כשהוא פסול אפשר למשוח אחר. 
(115) <b>הרמב''ם</b> [פ"ז ה"ט] כתב א' המשיח וא' המרובה בגידם וא' העובד וא' שעבר, כל א' מארבעתן שמת מחזיר את הרוצח. ותמהו, שהרי הכהן העובד כבר נזכר כמשוח או כמרובה בגדים, ואין כאן ארבעה אלא שלשה. וכתב <b>הקרן אורה</b> [נזיר מז א] שכוונתו שא' משמש וא' שעבר, בין במשוח ובין במרובה בגדים, והיינו ארבעה, שהם שנים בכל א' מהכהנים הגדולים. <b>ובמשאת המלך</b> כתב ליישב בדוחק, שהרי דעת הרמב"ם, שכהן הנכנס לשמש תחת כהן גדול שנפסל, אינו צריך חינוך אלא עבודתו מחנכתו, ויש לומר שכוונתו בכהן שעובד לכהן שהתחנך בעבודה, ואינו משוח ואינו מרובה בגדים, ולפיכך ישנם ארבעה כהנים. 
(116) מלשון "לפיכך", דייקו <b>האחרונים</b> שאמהותיהן של הכהנים חששו רק משום שמיתת כל סוגי הכהנים מכפרת. ותמהו על כך, למה לא דאגו אמותיהן של חלק מהכהנים אם לא חל הדין גם בשאר הכהנים<QM> וביארו שאילו היה יוצא רק במיתת כהן גדול אחד, יתכן שלא היתה אמו דואגת, אך כיון שיוצא במיתת כלן, כל אחת מהאמהות חוששת שהאחרת מספקת מים ומזון שלא יתפללו על בנה אלא על שאר הכהנים, וממילא כלם מספקות מים וכו'. ועיין <b>בערוך לנר ובתפארת ישראל</b> שביארו למה אמותיהן היו מספקות מים ולא הכהנים הגדולים עצמם. *16 1. ולכאורה תמוה, שהרי אדרבא, כיון שרוצה ללמד לרבות משוח מלחמה, לכן לא כתב "הגדול". אכן, הביאור הוא, שלרבי יהודה כהן משוח מלחמה דומה בכמה דינים לכהן גדול. וכתב <b>הגר''ח</b> [פי"ב מביאת מקדש] שיש עליו דין כהונה גדולה, ומכחה חלוקים דיניו משאר הכנים. ולכן אמרו לו רבנן שלא כתוב בו "הגדול", ואינו מוציא את הרוצח, ואין דיניו משום כהונה גדולה. <b>וברמב''ם</b> [פ"ז ה"ט] כתב שאינו מחזיר את הרוצח שהוא ככהן הדיוט, והיינו כנ"ל, שלא אמרו רבנן רק שאין ריבוי כרבי יהודה, אלא שאינו כהן גדול כלל. 
(117) גם בברכות [יב ב] מצינו שהנמנע מלהתפלל על חבירו נקרא חוטא, שאמרו שם כל שאפשר לו לבקש רחמים על חבירו ואינו מבקש נקרא חוטא. <b>והמהרש''א</b> ביאר שהדבר תלוי ביד כהן גדול יותר משאר הצדיקים שבאותו דור, כיון שלכך היתה לו תפילה מיוחדת ביום כפור, שתבטל הגזירה ולא יהרג והרשעים ישובו מעונם ויבטלו מהם הגזירות. וכן מבואר <b>בתרגום יונתן</b> [במדבר לה כה] שכהן גדול שלא התפלל ביום כפור בקדש הקדשים שלא יתקלו עם ישראל בעבירות קשות, ימות באותה שנה על שלא בטל את הגזירות בתפילותיו. ועיין בהרחבה <b>במכתב מאליהו</b> ח"ג [חסד והכרת טובה], <b>ובחזון איש</b> סנהדרין סי' כ"ה שאם יתפלל ודאי יענה. 
(118) <b>במכתב מאליהו</b> [ח"ד] 222 ביאר הטעם שחלה הקללה, כיון שאילולי היה בלב החכם נגד המקולל, ודאי לא היה מוציא מפיו קללה, ובהכרח שקללה בחינם היינו שעל המעשה שבו קולל לא התחייב, אך יש לכך הצדקה ממעשה אחר, ועי"ש עוד. אולם <b>הרמב''ן וריטב''א</b>, <b>והרשב''א</b> בסוכה כתבו שאם החכם קלל סתם, לא תבוא הקללה, ורק כשהצטער מחמתו חלה קללתו אף שהיתה על חנם. שהרי אחיתופל ציער את דוד כשלא שת לבו לדרוש קל וחומר, ורק לכן חלה הקללה, אף שהיתה חינם, והגמרא מוכיחה ממעשה זה לכלל האמור שאפילו על חנם באה. 
(119) <b>רש''י כאן פירש</b> שמצא שם חרס שהגביה קולו ואמר לו אל תטלני מכאן, שאני כבוש על התהום מיום מתן תורה שרעדה כל הארץ, ולא שמע דוד לדבריו, ונטלו. ובמסכת סוכה הביא <b>רש''י מאגדת שמואל</b> שהיה שם מששת ימי בראשית. 
(120) רבים הקשו מה הסתפק דוד, והרי פיקוח נפש דוחה את כל התורה, והרי חשש שמי התהום יציפו את כל העולם. יש שכתבו שהשלכת החרס היא הצלה על ידי סגולה, והסתפק אם לצורך כך מותר למחוק ה' או רק בהצלה טבעית, ויש שביארו שיכל להחזיר את החרס שלקח, אלא שרצה לחפור שיתין לבית המקדש, ולכן רצה לעצור את עליית מי התהום בלי לכסותו, ואם כן לא בא להציל את העולם, אלא לחפור שיתין לנסכים, ולזה לא מצינו שמותר למחוק את ה'. 
(121) <b>רב האי גאון</b> למד מביאור זה, שפירשו רש"י, את גודל האיסור בשימוש בשמות הקדושים שהרי דוד הסתפק בשאלה זו אף שהתהום איים לשטוף את כל העולם. <b>והפוסקים</b> האריכו לדון בטעם האיסור, שהרי גרמא במחיקת השם מותרת, ודנו אם מותר לכתוב לכתחילה על מנת שימחק בגרמא, <b>ויש</b> <b>שביארו</b> שבכך גופא הסתפק דוד, אם יעצור החרס את המים מפני השם שעליו, ולא ימחק, או שרק על ידי מחיקתו יעצרו המים, ואם כן אסור לזרקו, והוכיח לו אחיתופל שאף אם רק במחיקתו יעצרו המים, מצוה לעשות כך כמו בסוטה. 
(122) <b>רש''י</b> [בסוכה נג.] פירש שאחיתופל היה רבו של דוד, וכיון שהיה שם לא היה דוד מורה הוראה בפני רבו, ולכן השתדל שאחיתופל יורה מה הבין בספק זה, אך משמע שדוד עצמו ידע הדין, ולכן לא פירש"י באבות [פ"ו מ"ב] שלמד קל וחומר זה מאחיתופל, עי"ש. ומה שקלל את מי שאינו אומר, שיחנק, כתוב <b>בתנא דבי אליהו</b> [פרק ל"א] שבשביל שתפס את ההלכה בגרונו - נענש להחנק בגרונו. <b>והמהרש''א</b> ביאר שהטביעה במים היא מיתת חנק, ולכן אמר שמי שלא יצילנו ממיתה זו, ימות בה כשיחנק בגרונו. ועיין מהרש"א בסוכה שביאר את כל הענין על דרך האמת, <b>ובמכתב מאליהו</b> [ח"א, טבע] הרחיב בזה. 
(123) <b>הרמב''ן והריטב''א</b> ביארו את החילוק שבין קללת דוד שנחשבת "על חינם" לקללת עלי שנחשבת "על תנאי", אף ששתיהם היו רק אם לא יעשה המקולל כדרישתם, ולבסוף קיים רצונם, אלא שאחיתופל לא ידע בעת שדוד קלל, ואז היתה על חינם, אך שמואל ידע את אשר אמר לו ה', ואם כן הקללה היתה עליו בתנאי אך לא בחינם. ויש שפירשו שדוד הקדים תנאי לקללה, ולכן הקללה כבר היתה בחינם אם לא יתקיים התנאי. אך עלי הקדים הקללה לתנאי, ולכן נחשב קיום הקללה לתנאי. <b>ובערוך לנר</b> דחה, שהרי הכלל בתנאים שהמקדים מעשה לתנאי התנאי בטל ומעשה קיים. ולכן ביאר שדוד היה סבור שאחיתופל מעלים ממנו הדין, ולכן קללו, אך כשהתברר שלא ידע הוברר שהקללה היתה בחינם, אף שהיתה מוחלטת בשעתה, ואילו בעלי מתחילה היתה רק על הצד שלא יגלה. 
(124) הראשונים תמהו מהו החומר בנידוי, שחל אף כשלא התקיים התנאי, ואילו נדרים ושבועות תלויים בקיום התנאי, עיין בתוס' שכתבו שמדובר בתנאי שאין תלוי בידו לקיים. <b>והריטב''א</b> כתב שיהודה לא הביא את בנימין ממש לאביו, [ועי' בתשובות הרשב"א ח"ד רע"ד] וכוונתו כמו שהביא <b>המאירי מספר</b> <b>האשכול הריטב''א</b> שכשעלו לבשר ליעקב שיוסף במצרים, לא הביאו את בנימין, שהרי נאמר ויפג לבו כי לא האמין להם, ולולי היה שם בנימין היה שואלו, וביאר <b>הריטב''א</b> שאין זה נחשב שלא קיים התנאי כלל, שהרי העיקר היה לרצות את יעקב. אך <b>הראב''ד</b> תמה על כך שהרי בנימין נמנה בין יורדי מצרים, ועל כרחך שעלה שוב וירד. וכן נקט <b>רבינו בחיי</b> <b>והרשב''א</b> [בתשו' ח"ג רכ"ו] <b>ובכסף משנה</b> [פ"ז מת"ת הי"א] דן בזה ועיין בהערה 126. 
(125) <b>הרשב''א בתשובה למהר''י בן לב</b> [ח"א כלל ה'] כתב שכל דין נידוי רק מדרבנן. והקשו עליו מסוגיתנו שמשמע שכבר בדין תורה היה נידוי ליהודה. <b>ובאבני נזר</b> [חו"מ ל"ב] כתב שרק בנידוי וחרם שמטילין בית דין סובר הרשב"א שהוא דרבנן, אך את עצמו יכול אדם לנדות מן התורה. 
(126) <b>החפץ חיים</b> ביאר בספר <b>שמירת הלשון</b> [ח"ב פי"ב] שהטעם שנסבב ליהודה נידוי חמור, מפני שעמד בראש האחים במכירת יוסף, בעת שהחרימו את כל מי שיגלה ליעקב על המכירה, ושיתפו את הקב"ה בזה, עד שנסתלקה שכינה מיעקב, כמו שלמדו ממה שנאמר במציאת יוסף, ותחי רוח יעקב אביהם, שחזרה אליו השכינה. וכנגד זה נגזר על יהודה שתסתלק ממנו הקדושה על ידי הנידוי שיקבל על עצמו. עי"ש. 
(127) כתב <b>הרמב''ם</b> [פ"ז מת"ת הי"א] תלמיד חכם שנדה עצמו, אפילו על דעת פלוני, ואפילו על דבר שחייב נידוי, הרי זה מפר לעצמו, והשיגו <b>הראב''ד</b> אם כן למה לא התיר יהודה לעצמו, וביותר למה לא התירו יעקב. ותירץ <b>הכסף משנה</b> שיכול להתיר לעצמו רק נידוי סתם, אך אם נידה את עצמו אם לא יעשה כך וכך לפלוני, אינו יכול להתיר אלא על דעתו, ויעקב לא התיר לו, כי היה סבור שכיון שהשיב את בנימין אין צריך התרה, וכן כתב <b>הרשב''א</b> בתשובה [ח"ג שכ"ו] וכמבואר בהערה 124. <b>ובבית יוסף</b> [יו"ד רכ"ח] הביא תירוץ <b>המרדכי</b> [בבבא בתרא אות שנ"ד] שאין התרה אלא לנידוי בעולם הזה, שהוא נידוי מהבריות והתירו תלוי בהם, אך נידוי לעולם הבא שהוא נידוי למקום, אין חכם יכול להתירו. <b>והרשב''א</b> [שם] דחה תירוץ זה, וטען שההתרה מבטלת את הנידוי למפרע, ומועילה אף לנידוי לשמים, <b>ובדרכי משה</b> שם הביא כן <b>מהרמב''ן</b>, <b>ובתשב''ץ</b> [ב. ע"ב] תמה על כך מסוגייתנו, שהרי יהודה נידה עצמו גם לעוה"ב, ואיך הוכיחה הגמ' שנידוי על תנאי צריך הפרה ממה שלא הותר לו. עי"ש שכתב שעצם הנידוי לא היה צריך לחול כיון שהיה על תנאי. ועיין <b>בר''ן</b> מועד קטן [י"ז.] <b>ובב''ח</b> [יו"ד של"ב] ובהערות על תוס', הערה 32. 
(128) עיין בתוס' [ד"ה מי גרם] ובהערה בשם רש"י בסוטה, <b>וברבינו בחיי</b> פרשת וזאת הברכה כתב, "קבלה היתה ביד משה רבינו ע"ה איש מפי איש שלא הודה ראובן שבלבל יצועי אביו עד לסוף שנים רבות שהודה יהודה חטאו בתמר, ובאותה שעה הודה ראובן שהוא בלבל יצועי אביו, אז יצאו כל אחיו מן החשד". <b>והגר''ח שמואלביץ בשיחות מוסר</b> [ל"א, כ"ט] הוכיח מכאן שזיכוי הזולת גדול מזכויות האדם לעצמו, שהרי יהודה הציל בהודאתו שלש נפשות, תמר ושני בניה, ולא הזכיר משה לזכותו את הודאתו, אלא מה שנגרם בעקבותיה, שראובן הודה על חטאו. 
(129) בשו"ת <b>חוות יאיר</b> [קל"ב] הביא פירוש שהפלפול מיוחס לידים שכן דרך המתפלפלים להכות בידים זו בזו, ועי"ש שדחאו. 
(130) <b>בגבורת ארי</b> ביאר, שספק הגמרא הוא רק על הכהנים הגדולים שהיו בעת הגמר דין, אך אם בשעת היה רק אחד מהכהנים גדולים המנויים במשנה, פשיטא שחוזר הרוצח במיתתו, ואין צורך במיתת כל הכהנים שהתמנו אחרי שנגמר דינו. וראייתו ממה שאמר רבי יהודה אף משוח מלחמה מחזיר, שאילו הספק היה על כל הכהנים שהתמנו היה צריך לומר אף משוח מלחמה מעכבו. וכן נקט <b>המנחת חינוך</b> [ת"י] מסברא, וראייתו, שהרי אם חסר אחד מהם בעת גמר דין, פשיטא שאינו מעכב, שאם לא כן בבית שני שלא היה משוח בשמן המשחה, לא יצא הרוצח לעולם. אך <b>בערוך לנר</b> חולק. 
(131) <b>הריטב''א</b> ביאר קושית הגמרא, שמשמעות הלשון "בלא כהן גדול" היא על כהן גדול העובד, ולא שלא היו כל הכהנים בעולם, <b>ובפורת יוסף</b> ביאר שהיה פשוט לגמרא שיש אחד מהכהנים הגדולים בעולם, שהרי תנן בסנהדרין [נב:] בזמן שאין כהן אין משפט, ודחינן שאין הכוונה בזמן שקיים הכהן עצמו, אלא בזמן שקיימת העבודה במקדש ויש דיני כהונה. 
(132) <b>הרמב''ם</b> [פ"ז ה"י] כתב, ההורג כהן גדול ולא היה שם כהן גדול אחר, וכהן גדול שהרג ולא היה שם כה"ג אחר, הרי אלו גולין ואין יוצאין מעיר מקלט לעולם, והקשה <b>המשנה</b> <b>למלך</b> שהרי בגמרא לא נפשטה הבעיה, ואיך פסק הרמב"ם שבמיתת אחד מהם הוא חוזר, שהרי משמע שאילו היה כהן גדול אחר, היה יוצא במיתתו, ולכאורה יותר היה לו להקשות ממה שפסק הרמב"ם בהלכה ט', שכל אחד מארבעת הכהנים שמת מחזיר הרוצח, הרי מפורש שדי במיתת אחד מהם, ובהכרח צריך לבאר שדעת הרמב"ם כנ"ל, שספק הגמרא רק במקום שהיו כלם בעת הגמר דין, והרמב"ם כתב על אופן שהיה רק אחד בגמר דין, ועיין <b>במאירי</b> שפירש דבריו גם לגבי ההורג כהן גדול וכהן גדול שהרג, שמדובר באופן שלא מינו כהן גדול אחר לפני גמר דין, שאם כן מינו, היה יוצא במיתתו, אך אינו קשור לספק הגמרא שהוא באופן שהיו כלם בגמר דין. 
(133) הטעם שאינו גולה, כתב <b>המאירי</b> שאחר שנגמר דינו, הרי הוא כמי שגלה, שמה שנחקק בדמיונו גלותו, גרם לו להכנע, עד שבכניעתו נתכפר לו במיתת כהן גדול, ומתוך כך הפקיעה מיתתו גלותו של זה. וכן משמע <b>ברע''ב</b>, אך <b>התוס' יו''ט</b> כתב שסברא זו מועילה להחמיר ולא להקל, והטעם הוא כמבואר בגמרא שמיתת כהן מכפרת, ומי שלא גלה נפטר בקל וחומר. 
(134) <b>במנחת חינוך</b> [ת"י] דן בגולה בתחילה, לפני גמר דין, לעיר מקלט, ומת כהן גדול בזמן שהיה שם, האם נפטר מגלותו, והניח בצריך עיון, <b>והחזון איש</b> כתב שפשוט שחייב גלות, שהרי עוד לא נגמר דינו, ועיין תוס' [ד"ה מידי, ובהערות]. 
(135) <b>תוס' ביומא</b> [ע"ג.] הקשו למה לא יוצא לעולם, והרי יכול לצאת במיתת משיח שעבר לרבנן או משיח מלחמה לרבי יהודה, ותירצו, דשמא כהן גדול עיקר וכיון שהיה כהן גדול בשעה שהרג לא הדר במיתת הני, או במיתת כהן גדול שיעמודו תחתיו. ומה ששנינו שכל אלו מחזירים את הרוצח היינו רק כגון שלא היה כהן גדול בשעה שהרג. ותמה <b>הרש''ש</b> שבמשנה משמע שאף אם מת הכהן גדול אחר שרצח, ומינו כהן גדול אחר לפני גמר דין, יוצא במיתת שני, [ועיין להלן בהערה 136] עוד תירצו תוס' הנ"ל, שמדובר באופן שלא היו משוח מלחמה וכהן שעבר. <b>ותמהו כל האחרונים</b>, שדברי התוס' הם השקלא והטריא בגמרא לפני המשנה! <QM> וביארו, שהגמרא דייקה מהרישא שנגמר דינו בלא כהן גדול, שמשמעותה שלא היה אף כהן גדול, וכמדסקינן בדליכא, אך תוס' הקשו מהסיפא שכהן גדול שהרג או שהרגו כהן גדול, למה לא יצא ההורג במיתת כהן אחר. 
(136) <b>רש''י בסנהדרין</b> [יח ב] ביאר הטעם, כיון שאין כהן גדול במקדש, במיתת מי ישוב, ובתוס' פירשו כגון שלא מינו אחר תחתיו עד אחר הגמר דין, ואין עוד כהנים גדולים, כגון משיח שעבר או משיח מלחמה, שחוזר במיתתן. ומשמע שרק הכהן שנמצא בשעת גמר דין הוא מחזירו. [<b>והר''ן</b> שם כתב או בשעת רציחה או בשעת גמר דין, וצריך ביאור]. <b>והריטב''א</b> חלק עליהם, וכתב שאף אם מינו כהן גדול אחר קודם גמר דין, אינו חוזר במיתתו, שלא נתן הכתוב לכפרה על ידי כהן גדול אלא כשאין שייכות ברציחה לכהן גדול, והטעם הוא מפני שהעון חמור מאד, [וכתב טעם נוסף שצריך שיהיה הכהן בשעת ההריגה, והסיק שטעם זה אינו מחוור, אך <b>ברמב''ם</b> משמע שסבר כך שהרי לא חילק אם מינו אחר קודם גמר דין]. <b>ובמנחת חינוך</b> [ת"י] הביא סברת <b>הפרשת</b> <b>דרכים</b>, שכיון שחטא במכפר עצמו, אינו דין שיתכפר, כמו שאמרו "אין קטיגור נעשה סניגור", ועי"ש שדחאו. <b>והחזון איש</b> [ליקוטים כ"ג על הדף] כתב שהעיקר תלוי בכהן גדול שנמצא בשעת ההריגה אלא שאם מת כהן גדול קודם ההריגה, תלוי הרוצח בכהן גדול שבגמר דין, שגם בו שייך הטעם שהיה לו לבקש רחמים שיגמר הדין לזכות. אך סברא זו מחייבת רק עם הלימוד מהפסוק "אשר משח אותו". אבל כשהרג כהן גדול או כהן גדול שהרג, לא ניתן לו לצאת במיתת הכהן הגדול שהתמנה תחתיו, שלא נלמד באופן זה מהפסוק "אשר משח אותו", ובכך פירש כוונת התירוץ הראשון בתוס' ביומא המובא בהערה 135 ועי"ש עוד. <b>ובדברי יחזקאל</b> [כ"ב, כ"ב] הקשה שכהן גדול ההורג, יפטר מגלות משום שרוצח אינו שב לשררתו אף במות הכהן גדול, ואם כן הרי זה כדין "מתה כהונה" [המובא בסוף העמוד] ויפטר משום כך שחשוב כמיתת עצמו, ועי"ש שדן אם נחשב משום כך שנגמר הדין בלי כהן גדול, כיון שבעצם הגמר הדין נפקעת כהונתו, וכן אם חוזר לשררת כהן גדול ואין דינו ככל השררות. 
(137) <b>הרע''ב</b> פירש דהיינו עדות החדש, וכתב <b>בתפארת ישראל</b> שכמו כן אינו יוצא לצורך קיום שאר המצוות כמו לעלות לרגל, או להביא קרבן אם הוא נזיר, וכדו'. <b>והרמב''ם</b> [פ"ז ה"ח] כתב שאינו יוצא לעולם אפילו לדבר מצוה או לעדות. והקשה <b>התפארת ישראל</b> שהרי קיימא לן שעשה חמור כגון הקרבת קרבן פסח דוחה עשה קל, וידחה העשה של "בעיר מקלטו ישב", [וכבר הערנו לעיל שבדעת הרמב"ם [פ"ה ה"א] משמע שהעשה על בית דין, שכתב "מצוה להגלותו", ואפשר לומר שלפיכך אינו נדחה בעשה של הרוצח עצמו]. וכתב שכמה עשין נאמרו לגבי עיר מקלט, ולכן אינם נדחים בעשה אחד, ועוד שמכניס עצמו לסכנה, וכל המצוות נדחות מפני פיקוח נפש, אך דחה טעם זה, של פיקוח נפש, שלא נאמר במשנה, ואדרבא תמוה למה לא נקטה המשנה טעם זה, וגם שאינו מועיל לפטרו מלצאת אם הוא שר צבא וצריך להציל את כל ישראל. <b>ובאור שמח</b> דייק לשון הרמב"ם שכתב שאם יצא התיר עצמו למיתה, שכוונתו, שלפיכך אינו חייב להכניס עצמו לספק מיתה כדי להציל חבירו מסכנה ודאית, אך <b>בהגהות מיימוני</b> [עי' כס"מ פ"א] כתב להדיא שחייב להסתכן באופן זה. <b>והגר''י קמינצקי בספרו אמת ליעקב</b> <b>עה''ת</b>, הוסיף שיתכן שדעת הרמב"ם שצריך לצאת למלחמה ככל היוצאים שנכנסים לפיקוח נפש משום המצוה להלחם, ובא הרמב"ם להשמיענו, שאף שמצוה עליו לצאת, בכל זאת הותר דמו ויכול גואל הדם להרגנו. <b>ובערוך השולחן</b> [חו"מ תכ"ה] כתב שרחוק להניח שתבא התשועה לישראל על ידו, אחר שבאה תקלה על ידו, ועיין <b>בכלי חמדה</b> פרשת פנחס שפלפל בזה. 
(138) <b>המנחת חינוך</b> הסתפק האם יכול גואל הדם להורגו כשנס ונמצא כבר בעיר מקלט אחרת, והיינו, האם לומדים מהפסוק שעיר מקלט אחרת אינה קולטתו, או רק שאסור לו לצאת. 
(139) <b>הגבורת ארי</b> תמה למי נתנה מצוה זו שימות שם, שהרי בשלמא הוא מצווה על דירתו שם, וקבורתו ניתנה לבית דין, אך מי מצווה לעשות את מיתתו דוקא שם, ואין לומר באופן שהתחייב סקילה או שהרג במזיד אחר שגלה, וקמשמע לן שצריך להמיתו דוקא בעיר מקלט כי גם דבר זה פשיטא הוא, שלא יוציאוהו מעיר מקלט. 
(140) <b>האדמו''ר מסלונים זצ''ל</b> ביאר בספרו <b>נתיבות שלום</b> [על פרשת מסעי] מה טעם צריך להקבר בעיר מקלט, ומה כפרה תבוא לו אחר מיתה. וביאר שענין הקליטה לרוצח בשגגה בערי מקלט היא משום שכתב הרמ"בם במורה נבוכים שאין תקלה באה לדבוק בה' יתברך, ולכן נתנו תקנה למי שבאה תקלה על ידו, שידור במחיצת שבט לוי שכתב עליהם הרמב"ם [בסוף הלכות שמיטה ויובל] שנשאם לבם להדבק בה' יתברך לעולם, ולפיכך ישאר שם לעולם אף אחר מותו שיהיה דבוק בה' לעולם. <b>ו</b>מרן ה"קהילות יעקב" <b>ב</b>ספרו <b>ברכת פרץ</b> [על פרשת מסעי] כתב שמדיני משנה זו לכאורה משמע שהגלות באה לעונש, ולא להצלה [וכן הבאנו כמה פעמים שדייק <b>האור שמח</b> ממה שמוליכין עצמותיו לעיר מקלט, שעל כרחך גולה לכפרה, ועיין במהרש"א לעיל י ב]. ומאידך בכל הסוגיא לעיל [בעמוד א'] מצינו שמצוה לטרוח לטובת הרוצחים, ומשמעות כל הפסוקים שערי המקלט ניתנו כדי להציל הרוצח מגואל הדם, הרי שמצוה זו ניתנה לשבט ולחסד. וביאר שמה שהחמירה עליו התורה כל כך שלא יצא מהעיר, עד שהותר דמו לכל אדם, כל זאת נעשה להצילו, פן יתגעגע לביתו, ויהרגנו גואל הדם. 
(141) כך פירש בפירוש המשניות וכן פסק בפ"ה מרוצח ה"י, וכך הגיה בהגהות הגר"א בגליון. והריטב"א כתב שזו הגירסא הנכונה. אך הרמב"ן בהשגות על ספר המצוות, גרס חייבין עליו, וביאר התוס' יו"ט, שאילו גרסינן אין חייבין עליו, למה חילק רבי עקיבא ביניהם, והרי היה יכול לומר "רשות ביד גואל הדם וביד כל אדם", וכתב שאף לגירסא זו לפרש, שבפסוק ניתנה רשות לגואל הדם, וממנה אתה לומד שכל אדם אין חייבין עליו. <b>והריטב''א והמאירי והגרעק''א</b> כתבו, שלגואל הדם מותר לכתחילה, והיינו רשות, ואילו לכל אדם אסור להורגו לכתחילה, רק אין חייבין עליו. 
(142) ביאור דברי הגמרא ראה בתוספות ובהערות. והחזון איש למד מסוגיא זו, שאף אם מת הכהן הגדול בשעה שהרוצח יצא מחוץ לעיר מקלט במזיד, מכפרת לו המיתה ושב לביתו. שהרי הוא לא גרע ממי שנגמר דינו ועדיין לא נכנס לעיר מקלט, שנפטר במיתת הכהן. <b>והערוך</b> <b>לנר</b> הסתפק בזה. 
(143) לכאורה תמוה מאד, האיך יתפלל הכהן לעוות את הדין ולפטור את הרוצח בשגגה מגלות<QM> ורבים מהאחרונים ביארו שהכוונה שיטה הקב"ה לב כל הדיינים לחייבו, וקיימא לן בסנהדרין [יז א] שאם באו כלן לחובה פוטרין אותו, ונמצא שדנו אמת, ובכל זאת יצא דינו לזכות. ובמכתב מאליהו [ח"ג חסד והכרת הטוב] כתב שבתפילת הצדיק על הרשע מתגלה כבוד ה' בגילוי החסד שנותן לרשע בעבור הצדיק, ובכך מגיע החטא לתיקונו כאשר מחמתו יצא גילוי זה, ולכן "אלוהים נצב בעדת אל", דהיינו בבית דין, ומעלה צד זכות לפטור הרשע שכבר הגיע לתיקונו. 
(144) כתב <b>המאירי</b> [להלן יב.] על מה שאמרו בגמרא "ערי מקלט לחיים ניתנו ולא לקבורה", ואף שהרוצח נקבר בהם, אינה אלא קבורת עראי. ותמוה, שהרי הגמרא להלן הקשתה קושייתו, ומתרצינן, דגלי ביה רחמנא. <b>והערוך לנר</b> כתב שדין הולכת עצמותיו לעיר מקלט, לא נאמר על אלו שאין יוצאין משם לעולם, כגון כהן גדול שהרג ומי שהרג כהן גדול, שבהם לא מתקיים לשוב לשבת בארץ עד מות הכהן הגדול, שאינם חוזרין במיתתו, ולפי המאירי לכאורה אי אפשר לקברם בעיר מקלט שקבורתו לעולם. אך <b>בדברי יחזקאל</b> [כ"ב כ"ג] הבין להיפך, שנקברים שם לעולם ואין חזרה לעצמותיהן במיתת הכהן. 
(145) <b>המנחת חינוך</b> [ת"י] הסתפק אם מצוה להחזירו לקברי אבותיו, או רשות להשאירו בקברו כמו שרשאים הרוצחים להשאר בעיר מקלט אחר מיתת הכהן. ובמאירי הנ"ל משמע שחייבים להחזירם כדי שלא תהיה קבורה עולמית בעיר מקלט. ולפי דבריו נדחית ראית <b>הגר''א</b> בשו"ע [יו"ד שס"ג א'] שממשנתנו מוכח שמותר לפנות קבר כדי לקברו בקברי אבות, שהרי כאן מדובר רק בקבר שבעיר מקלט, שאינו אלא קבר עראי, שלא ניתנה לקבורה עולמית, אך אין ראיה מה הדין בקבר קבוע. וכן כתב בשו"ת <b>חתם סופר</b> [ח"ו ל"ז] שבמשנתנו מדובר שקברוהו על דעת להחזירו לקברי אבותיו. 
(146) כתב <b>הריטב''א</b>, שבין אם נמצא שהוא חלל אחר גמר דין קודם שגלה, אינו גולה, ובין אם נמצא אחר שגלה, חוזר לביתו, וראיה לכך, שהרי אם אינו חוזר אין לנו מקור שאינו גולה, שהרי מקל וחומר למדנתו זאת לעיל. ובטעם הפטור של מתה כהונה ביאר שאף שהכהן במציאות לא מת, הפסול שנמצא בו ומצערו, חשוב לו כמיתה להיות מכפר. וכתב <b>הדבר אברהם</b> [א' כ"ו ח'] שאין הצער חשוב כמיתה להחזיר הרוצח. אלא הפסקת הכהונה מחזירתו, ורק בכדי להשוותה להפסקת הכהונה במיתה צריך את הצער שבפסול. ועיין <b>בדברי יחזקאל</b> [כ"ב, כ"א] שנשאר בתימה על טעם הריטב"א. 
(147) <b>החזון איש</b> הסתפק אם אומרים "מתה כהונה" אף בבן חלוצה שהוא מדרבנן. <b>ובדברי יחזקאל</b> [כ"ב כ'] כתב שנחשב כ"מתה כהונה" כיון שמסלקים אותו משררתו, וכיון שאינו משמש יותר ככהן גדול יש בו את הטעם ש"מתה כהונה" פוטר את הרוצח. <b>ובמרכבת המשנה</b> [פ"ז ה"י] הגדיל לומר שאף אם הסתלק הכהן גדול ממשרתו מפני שהרג את הנפש, נחשב כ"מתה כהונה" ופוטר את הרוצח, ואף שנשאר ככהן הדיוט. <b>ובמנחת חינוך</b> דן לגבי כהן גדול שסילקו המלך משררתו אם מחזיר את הרוצח. אך כתב שאם נפסל על ידי מום, אינו מחזיר את הרוצח, שעדיין הוא בקדושתו ככהן גדול שאסור באלמנה. 
(148) נחלקו הראשונים, האם מדובר על עבודתו שכבר עבד, שאינה מתחללת למפרע לדעת רבי יהושע, אך מכאן ולהבא לכולי עלמא עבודתו פסולה. וכך משמע <b>ברש''י</b> [פסחים עב ב קידושין סו ב], ובתוס' [כתובות כג א קידושין יב א. עי"ש ברש"ש]. אך דעת <b>הרמב''ם</b> [פ"ו מביאת מקדש ה"י] והמאירי בסוגיין, שלכתחילה אינו עובד להבא, אך אם עבד עבודתו כשרה. ותמהו כל האחרונים מסוגיין, שהרי אם עבודתו כשרה להבא למה נחשבו כ"מתה כהונה" [שאילו משום האיסור, אף קודם לכן היה אסור לו רק שלא ניתן למנעו מעבודה, ומצב זה נשאר גם להבא]. וביארו, שהרמב"ם לשיטתו שפסק שבטלה כהונה, וסבר שטעמו של האומר כן, הוא ממה שנאמר "ברך ה' חילו" ולמדו בקידושין שם להכשיר אפילו חללין שבו, וביאר הרמב"ם שהכוונה להכשיר עבודת חלל בדיעבד, שהרי למפרע לא נפסלו עבודותיו למפרע, ולכן גם להבא כשר בדיעבד. ובזה גופא נחלק עליו האומר "מתה כהונה", שדעתו שאינו נפסל למפרע ולכן עבודותיו כשרות, אך מכאן ולהבא פסולות הן, ומקורו ממה שלמדו בקידושין שם מהפסוק ובאת אל הכהן אשר יהיה בימים ההם, וכי איך יבא לפני כהן שאינו בימיו, ודרשינן לכהן כשר שנתחלל, ולמד שעבודותיו כשרות כל זמן שלא התחלל, ועיין עוד באריכות <b>בדבר אברהם ובדברי יחזקאל</b> [<b>שם</b>] <b>ובמרחשת</b> [<b>ח''א ח'</b>] <b>ובאור שמח</b> [<b>פ''ג</b> <b>מעבדים</b>] <b>ובקהילות יעקב כאן</b>. 
(149) <b>הרמב''ן</b> בקידושין [סו ב] כתב, שלא הכשירו קרבנותיו אלא כשנודע שהוא ספק חלל, אך אם התברר שהוא חלל ודאי קרבנותיו פסולים. והקשה <b>הריטב''א</b> הרי סוגייתנו מדברת אף בחלל ודאי ומכשירין קרבנותיו. וביאר <b>הדבר אברהם</b> [שם] שבהכרח מדובר בחלל ודאי, שאם לא כן כיצד יוצא הרוצח בפסולו מספק, והרי שמא כשר הוא. וכתב לדחות ראייתו, שיש לומר שאף ספק פוטר בצערו שנפסל מכהונה. <b>ובדברי יחזקאל</b> כתב שמוכרח יותר, שהרי מאן דאמר בטלה כהונה, אמר שלא יוצא לעולם, ואם מספק נפטר מגלות, הרי כשימות כהן זה, נפטרנו מספק שמא היה כשר ומיתתו מכפרת, ועל כרחך שמדובר בחלל ודאי. אך כתב שסברא זו מועילה לדחות את ראיית הריטב"א, שיש לומר שמדובר בסוגייתנו בספק חלל, ולמאן דאמר מתה כהונה יוצא לבסוף במיתתו ממה נפשך, או שנפסל או שמת ככשר, אך למאן דאמר בטלה כהונה אינו יוצא במיתתו שיש לו רק ספק אם מת כהן כשר, וספק אינו מוציא. 
(150) <b>הריטב''א</b> כתב שלמסקנא לא התברר כמי פוסקים. אך הרמב"ם כתב [פ"ז הי"ב] שבטלה כהונה ואינו יוצא מעיר מקלט לעולם. וכתב <b>הכסף משנה</b> שפסק כך משום שאמרו בקידושין שמקורו של רבי יהושע מ"ברך ה' חילו" וזה כמאן דאמר בטלה כהונה, והאחרונים האריכו לדון בדבריו. <b>ובאבי עזרי</b> תליתאה [הלכות ספר תורה פ"ז הי"א] האריך בביאור הסוגיא, ותורף דבריו שגם לרבי יהושע אומר שאין לו דין כהונה, אלא זר הוא שהתחדש בו מקרא, שזר הבא מכהן אינו מחלל עבודה, והוא דין מיוחד לעבודה, אך לגבי החזרת הרוצח, חשוב כזר בעלמא. ולפי זה כל ההוא אמינא היא רק כשלא נודע שנתחדש דין מיוחד לעבודת חלל, ומתורצת בזה קושית האחרונים על הרמב"ם בהערה 149, שהרי עבודתו כשרה אף להבא מפני שזר הבא מכהן כשר לעבודה וכל השקלא וטריא בסוגיין היתה רק קודם שנתחדש דין זה. <b>עי''ש ובשיעורי</b> <b>הגר'' ש</b>. 
(151) <b>הרשב''א</b> [בתשובה תקכ"ד] הקשה למה לא אמר רב שטעה גם בכך שהמזבח קולט רק את הרוצח בשגגה ולא במזיד, וכתב שמדברי רש"י משמע שבאמת קולט גם רוצח במזיד, שעליו נאמר מעם מזבחי תקחנו למות. אך <b>מהרמב''ם</b> הוכיח שרק הרוצח בשגגה נקלט, שכתב [פ"ה הי"ב] המזבח קולט, שנאמר בהורג בזדון מעם מזבחי תקחנו למות, מכלל שההורג בשגגה אינו נהרג במזבח, ולכן כתב שלשיטת הרמב"ם יואב נדון על שמרד במלכות ולא על שהרג, ובזה נקלט בגג המזבח אפילו מרד במזיד. ואמר <b>הגר''ש רוזובסקי</b>, שחילוק זה מבואר גם ברמב"ם, שכתב בסמוך שאין צריך כהן ועבודה בידו אלא לקלוט את המחויב גלות, אך מי שפחד מהמלך שלא יהרגנו וברח למזבח, אפילו זר ניצול, שאין לוקחין מעל גבי המזבח אלא אם התחייב מיתת בית דין בעדים והתראה. אך אם כן קשה מאידך, שאם כן לא טעה יואב כלום, ולמה לא נקלט. וכן הקשה <b>הכסף משנה</b>. והביא תוס' בסנהדרין [מט א] שדין מורד במלכות שונה שאינו נקלט, ולדבריו אי אפשר לומר כהרשב"א שהרי יואב היה מזיד, וצריך לומר שיואב ברח מפני שפחד שיהרגנו על שהרג את עמשא. אך דוד לקחו מעל גבי המזבח להרגו כמורד במלכות. 
(152) ביאר <b>הריטב''א</b> כוונת רש"י, שיואב ידע את הדרשה, שרק מעל מזבחי לא ילקח למות אך סבר שקרנותיו נחשבות מעל המזבח. או שדרש אחרת, מעם מזבחי, דהיינו מסמוך אליו, ולא ממנו ממש ואפילו מקרנותיו שהם חלק ממנו. <b>והגרעק''א</b> הקשה בגליון רש"י, שהרי ביומא פה א פירש"י שרק אם התחיל עבודתו אינו מפסיק, אם אך לא התחיל אינו נקלט אף על גג המזבח. ויש שכתבו שבזה גופא נחלק רב עם אביי לקמן שהוסיף ש"טעה גם שאינו קולט אלא כהן ועבודה בידו". 
(153) <b>הריטב''א</b> פירש שלא מדובר בעיר בצרה שבארץ מואב שהרי אין ערי מקלט אלא בארץ ישראל אלא לבצרה שבארץ ישראל, אך ברש"י בישעיה [שם] מבואר שהכוונה לבצרה שבארץ מואב, ומה שתמה הריטב"א שאין ערי מקלט בחוץ לארץ, יישב <b>הערוך לנר</b> שמדובר לעתיד לבא, ואז הלא יוסיפו עוד שלש ערים בארצות הקיני הקניזי והקדמוני, שהם עמון מואב ואדום, וכיון שיהיו ערי מקלט במואב, יטעה בין בצר שבארץ ישראל לבצרה שבמואב. 
(154) <b>המהרש''א</b> הקשה מסוגיא זו על רש"י בישעיה [סג א] שכתב שתי טעויות עתיד שרו של שעיר לטעות, כסבור שבצרה היא בצר, וטעה שאין קולטת אלא שוגג. ותמה המהרש"א, למה השמיט רש"י את הטעות השלישית, שאינה קולטת אלא אדם והוא מלאך. ותירץ, שכך היתה גירסתו בגמרא, וכלל את הטעות בין אדם למלאך בטעות של מזיד כשוגג, שהרי אין שגגה למלאך. והערוך לנר כתב שמצינו מלאך נקרא אדם, כפי שדרשו בירושלמי "וכל אדם לא יהיה כאהל מועד", דהיינו המלאכים, שפורשים בעת עבודת יום כפור, ולכן לא מנה זאת רש"י לטעות. 
(155) <b>האור החיים</b> [במדבר ל"ה] הקשה על מה שפירש שם רש"י ולכל חייתם - לכל צרכיהם, ואילו כאן משמע שהכוונה שניתנו לחיים ולא לקבורה, ותירץ שכאן למדו מ"חייתם" ושם דקדק רש"י את תיבת "לכל", ועיין תירוץ נוסף בערוך לנר. 
(156) מקור לחילוקו של אביי, מצינו <b>בילקוט</b> <b>שמעוני</b> פרשת מסעי, "נאמר ערי מקלט, העיר קולטת ואין תחומה קולט, או העיר מצלת ואין תחומה מציל, תלמוד לומר מחוץ לגבול עיר מקלטו", ומפורש כן בתרגום יונתן שבפסוקים שנאמר בהם גבול, תרגם תחום, והיינו שהתחום קולט, ומדויק כן גם לאידך, בפסוק שנאמר לגבי ישיבה, "כי בעיר מקלטו ישב", ושם לא נאמר גבול, כי ישיבה היא רק בתוך העיר. ועיין <b>בריטב''א</b> שכתב שדוקא בתחומה אינו דר, אך בעיבורה יכול לדור, שלעיבור יש דין כעיר עצמה לכל דבר, כמבואר בנדרים [נ"ו:]. 
(157) <b>המאירי</b> חידש, שאף שתחום העיר קולט, כיון שאין הרוצח יכול לדור שם, אם בכל זאת דר בתחום, התיר עצמו למיתה ואין גואל הדם נהרג עליו. <b>ובחזון איש</b> כתב שנהרג עליו [ועיין הערה] 159 וראייתו מקושית הגמרא בסמוך, ותיפוק ליה דאין עושין שדה מגרש, ומשמע שהדין לא השתנה, ואין נפקא מינה מפני מה אין לדור בתחומה, אך בכל אופן קולטת. 
(158) הקשה <b>המשנה למלך</b> [פי"ג משמיטה ה"ה] שהרי רש"י בשבועות [ט"ז.] כתב שדין זה נוהג רק בעיר מוקפת חומה, ואילו את המיעוט "בה ולא בתחומה" אפשר להעמיד בעיר שאינה מוקפת חומה, ובמיוחד לדעתו [לעיל י'.] שהוכיח מהסוגיא בערכין שאין עיר מוקפת חומה נעשית עיר מקלט. ותירץ, שאדרבא, לא פירש רש"י כך אלא בערי ישראל, שיש בהם פרוזות ומוקפות, ורק בעריהם המוקפות אסור לעשות משדה מגרש או עיר, אך בערי הלויים שאין נעשות מוקפות חומה כמבואר בערכין, בכלן אסור לעשות שדה מגרש. 
(159) כתב <b>החזון איש</b> ששתי מצוות נאמרו בעיר מקלט, א. ישיבה בעיר, והתחום בכלל, ב. שיקבע דירתו בעיר ולא בתחומה, ומצוה זו אינה מתקיימת במחילות, וסיכם, שמצינו הרבה אופנים שישיבת הרוצח בעיר מקלט היא למצוה, ואף שאינה נצרכת להצלתו מגואל הדם. כגון הישיבה בעיר ולא במחילות שבתחום, והקבורה בעיר מקלט, ומה שאינו יוצא לעדות מצוה, וכדומה. שהרי אילו היינו מחייבים אותו לצאת, היה אסור לגואל הדם להורגו. והסתפק לגבי מצות קבורתו אם היא דוקא בעיר או אפילו בתחום. עי"ש. והנה <b>בר''ן</b> בסנהדרין [יח ב] כתב לבאר ההוה אמינא שם שכהן גדול אינו גולה כי אינו חוזר, שלכאורה קשה ממשנתנו, דתנן אינו יוצא משם לעולם, ומבואר להדיא שגולה, וביאר שבהוה אמינא כוונתו במשנה למי שברח מעצמו, ומבואר שסבירא ליה שאף לפני גמר דין אינו יוצא מעיר מקלט, והיינו שאין איסור היציאה משום מצות גלות שעדיין לא חלה עליו, אלא משום קליטת ערי מקלט, אך מסתבר שחיוב הישיבה דוקא בעיר, חל רק אחר גמר דין, ואינו מדיני הקליטה, וכמו שכתב החזו"א עצמו שאינו לצורך הצלה, ולפי זה מותר לצאת לתחום ורק אסור לדור בו, שהרי קודם גמר דין כבר חל דין קליטה אף שאין מצות ישיבה, והוא הדין לענין קבורה שחל בקליטה שלא יצא אף במותו, ויהא אפשר לקברו בתחום. 
(160) <b>במסורת הש''ס</b> על משנתנו, העיר שלפי הגורסים במשנה שאר כל אדם <b>אין</b> חייבין עליו, גם כאן נגרוס כך בדברי רבי עקיבא, וכמו שגרס הגר"א, ובזה מובן למה לא ביארה הגמרא טעם מחלוקתן גם לענין כל אדם, כי דין גואל הדם לרבי יוסי הגלילי ושאר כל אדם לרבי עקיבא שוה. ולא חילק מסורת הש"ס בין "רשות" ל"אין חייבין עליו", אך <b>כבר ביארנו</b> במשנה [הערה 141] ש"רשות" היא לכתחילה, ו"אין חייבין", משמעותו שאסור להרגו, רק אין מתחייבין עליו מיתה, והטעם לכך כתב <b>הרמב''ם</b> [פ"ה ה"י] דכתיב ביה "אין לו דם" והרי הוא כגברא קטילא, שההורגו פטור. <b>והריטב''א</b> כתב, שטעם מחלוקתן בשאר כל אדם, תלויה במחלוקתן בגואל הדם, כי שאר כל אדם הם בדרגה אחת אחרי גואל הדם, שאם אצלו זו מצוה להם היא רשות, ואם לו יש רשות, להם אסור ופטור. <b>והגר''ש איגר</b> [בחידושי אביו לכתובות ל"ג] ביאר, שלפי רבי יוסי הגלילי, נחלק הפסוק, ורצח גואל הדם את הרוצח - מצוה לגואל הדם, וההמשך, אין לו דם, מכוון על כל אדם שהרגו. ואילו לרבי עקיבא כל הפסוק מדבר בגואל הדם כפשוטו, ודינו ש"אין לו דם" אך אין לו מצוה להרגו, ושאר כל אדם פטורין עליו כיון שהותר דמו לגואל הדם, ודומה לרודף שאפשר להצילו באחד מאבריו, שאסור להרגו, אך אם הרגוהו פטורין עליו כי הותר דמו לנרדף שיכול להרגו לכתחילה. ומבואר מדבריו שאין עצם היציאה מעיר מקלט נותנת לו דין שאין לו דם, אלא כתוצאה ממה שהותר דמו לגואל הדם. <b>והגרי''ז</b> [פ"א מרוצח הי"ג] נחלק עליו, וסבר שבעצם יציאתו מעיר מקלט, חל עליו הדין שאין לו דם, מדברי הכתוב "אין לו דם". וביאר שלרבי עקיבא תחילת הפסוק בגואל הדם שיש לו רשות, וסופו, להתיר דמו לכל אדם. ולרבי יוסי הגלילי תחילת הפסוק לגואל הדם למצוה, וסופו ליתן רשות לכל אדם לכתחילה. ולמד שאף ברודף, חוץ מטעם ההצלה שמתיר להרגו, הטילה עליו התורה דין גברא קטילא לפטור על הריגתו, אף כשיכול להצילו באחד מאבריו. ועיין <b>בשיעורי הגר''ש באריכות</b>, אות שפ"ד, שסתם אדם הבא להרוג את הרוצח שיצא מעיר מקלט, נחשב כרודף, בין לגבי הרוצח שיכול להרגו [ועיין משנה למלך פ"א מרוצח] ובין לגבי אדם אחר שצריך להציל את הרוצח בנפשו של הרודף, ואף שההורג את הרוצח פטור, כי הרוצח אין לו דם, בכל זאת הרודף אחריו יתכן שנחשב לרודף, שמותר להרגו. 
(161) <b>הריטב''א</b> הביא <b>שהרמ''ה</b> סובר שמר זוטרא חולק על רב הונא שאמר [לעיל י ב] שגואל הדם שהרג את הרוצח בדרך לעיר מקלט, פטור, שהרי אם בדרך פטור כל שכן כשיצא מעיר מקלט. ונחלק עליו הריטב"א וכתב שיש לומר שרב הונא יודה ברוצח שכבר קלטוהו מחיצות ודעתו לחזור לשם, שגואל הדם נהרג עליו. והקשה <b>הגר''ש רוזובסקי</b> על שיטת הרמ"ה, שבסמוך אמרינין שהיוצא מעיר מקלט, ההורגו בשוגג גולה, ובמזיד נהרג, והרי ברייתא זו כרבי עקיבא שבמזיד נהרג על יציאתו, ואפילו הכי בשוגג אסור להורגו, ומוכח שאין דינו כשיוצא כמודינו לפני שנכנס לעיר, אלא חיוב מיתתו הוא בגלל שיצא מעירו, וכסברת הריטב"א, ויקשה לרמ"ה. [וקושיא זו לגירסתנו לקמן, אך הגר"א גרס "במזיד נהרג, בשוגג גולה", ולדבריו יש לומר שדינו כמו קודם שגלה וכהרמ"ה] ועי"ש עוד. 
(162) כתב <b>הריטב''א</b> שצריך להעמיד את הרוצח לפני בית דין להתרותו שאם יפשע ויצא שוב מתחומו, יהא דמו מותר לגואל הדם מכאן ואילך. <b>והגר''ש</b> ביאר שצריך גמר דין בבית דין לחייבו על היציאה מעיר מקלט ולהתיר דמו לגואל הדם. <b>ובחידושי הר''ן</b> [סנהדרין מה ב] כתב שהבית דין מחייבין אותו מיתה ונהרג ביד גואל הדם, כמו שהורגים רוצח במזיד בבית דין ביד גואל הדם. ולכאורה כוונתו לומר, שאף אם חוזר לעיר מקלט לא יפטר על יציאתו אלא יעמוד לדין ויתחייב מיתה על יציאתו. ועיין <b>ברש''ש</b> שביאר כן את הברייתא לקמן "במזיד נהרג". <b>ורבינו חננאל</b> מעמיד את דברי רב ברוצח שיצא חוץ לתחום קודם שנגמר דינו לגלות, שאז נהרג עליו גואל הדם. [ותמהו האחרונים שלא מצינו איסור יציאה קודם גמר דין, ועי' לעיל הערה 159 בשם הר"ן], וביאר הגר"ש שנדחק לפרש כן מפני סברת הרמ"ה, שדימה את היוצא למי שעדיין לא נכנס, ובאופן זה רב הונא פוטר, ולכן ביאר רבינו חננאל שאין רב חולק עליו, שכל זמן שלא נגמר דינו לגלות אף לרב הונא חייבין עליו, ואף שלא חל עליו דין גלות שפוטרת את הגואל הדם ממיתה, חל עליו איסור יציאה מעיר מקלט, "וזה חידוש גדול", וצע"ג, ואולי ט"ס הוא וצ"ל "לאחר שנגמר דינו". 
(163) בראש השנה [כה ב] נחלק בזה רבי עקיבא עם רבי טרפון, ואמרינן, עד כאן לא קאמר רבי עקיבא אלא בדיני נפשות דרחמנא אמר והצילו העדה, וכיון שראו שהרג אינם יכולים למצוא לו זכות. והקשו <b>כל הראשונים</b> שבסוגיין למד זאת רבי עקיבא מהפסוק "עד עמדו לפני העדה". ותירצו <b>תוס'</b> שם, שעיקר הדרשה כמו בסוגייתנו, ושם רק אמרו למה למד כך רק בדיני נפשות ולא בדיני ממונות וכדו'. והריטב"א בסוגיין, <b>ובעל המאור ורמב''ן</b> שם כתבו, שבא שם לדחות את דברי רבי טרפון שמקצתן יהיו לעדים ומקצתן לדיינים, ועל כך אמר שלא יוכלו לקיים "והצילו העדה" ועי"ש <b>בטורי אבן</b>, וברמב"ם [פ"ה מעדות ה"ט], <b>ובלחם משנה</b> שם. 
(164) הקשו הראשונים שהרי אמרו בסנהדרין [עח א] שטריפה ההורג שלא בפני בית דין פטור, לפי שהעדות עליו אי אפשר להזימה, אך בפני בית דין חייב, שאינם צריכים לעדות, ולרבי עקיבא איך דנים אותו באותו בית דין<QM> ותירצו <b>הרמב''ן והריטב''א</b> דשאני טריפה שאי אפשר לדונו בבית דין אחר, ששוב תהיה עדותן עדות שאי אפשר להזימה, ולכן מקיימים בו ובערת הרע מקרבך. וביאר <b>בקובץ שיעורים</b> [ח"ב ל"ט] שדין ובערת הרע אינו חשוב כלל כדיני נפשות, אלא כל הנאמן בדיני ממונות נאמן לזה, וכמו להכניסו לכיפה שמועילה גם עדות מיוחדת. ובדומה לזה ביאר <b>באור שמח</b> פ"ב מרוצח, והוסיף שאין הורגין כל אדם מדין ובערת הרע במקום להכניסו לכיפה, כיון שאין ובערת הרע מתיר רציחה בידים, אלא בגברא קטילא כטריפה. ולפי זה כוונת הראשונים, שבכל אדם צריך לקיים מיתת בית דין, ולכן אין דנים אותו מדין ובערת הרע אלא מביאין אותו לבית דין אחר, ורק טריפה שלא שייך לקיים בו מיתת בית דין, מועילה עדות של הדיינים להרגו מדין ובערת הרע. ועיין <b>בשיעורי הגר''ש</b> שביאר כך אף אם נחשב כדיני נפשות, ונקט שבערת הרע דין מיתה בפני עצמו הוא, כמבואר ברמב"ם שכמת הוא חשוב. והרש"ש בסנהדרין שם כתב לתרץ קושית הראשונים, שכיון שהמקור שאין דנים אותו, הוא מ"והצילו העדה", הרי בטריפה אין דין זה שגברא קטילא הוא. אך לפי המבואר בהערה הקודמת, הרי המקור מ"עד עמדו לפני העדה", וכי תימא ש"והצילו העדה" מגלה שדין זה רק בדיני נפשות, אם כן שוב צריך לביאור דברי הראשונים אם הריגת טריפה נחשבת כדיני נפשות או לא. וכמשנ"ת. 
(165) <b>הגר''א</b> לא גרס "וההורגו", וכן משמע <b>בריטב''א וברע''ב</b> [משנה ז] שביארו שהיוצא בשוגג חוזר לגלותו ואינו נהרג. [ולא כמשמעות גירסתינו, שההורגו בשוגג גולה]. ולכאורה תמוה שהרי פשיטא שחוזר לגלות, ולמה יפטר, וביאר <b>הגר''ש רוזובסקי</b> שבא לומר שהוא דין גלות מחודש והרי הוא כאילו עדיין לא נכנס, שרב הונא פוטר את ההורגו, ואין ההורגו מתחייב עליו משום שנקלט ויציאתו בשגגה לא חייבתו מיתה. אך לגירסתינו ההורגו במזיד נהרג עליו, ובשוגג גולה, וכן משמע שגרס <b>הרמב''ם</b> [פ"ה הי"א] אף שכתב רק "כל ההורגו גולה עליו". וביארו <b>המנחת חינוך והרש''ש</b> שמדובר כשיצא בשגגה והרגוהו בשגגה. אך <b>בערוך השולחן</b> כתב שאף ההורגו במזיד גולה, שהרי אינו יודע אם יצא בשוגג, או במזיד שאז מותר להרגו. [ותמוה, שהאומר מותר אינו גולה]. <b>ובערוך לנר</b> דן לבאר בדעת הרמב"ם, דכשיצא בשגגה, ההורגו במזיד אינו נהרג עליו כי דינו הוא כאילו עדיין לא נכנס לעיר מקלטו, שההורגו פטור לרב הונא, ואפילו הכי אם הרגו שוגג גולה עליו. כי הפטור לגואל הדם נאמר רק "כי ייחם לבבו", ובשוגג אין פטור זה. 
(166) <b>הרמב''ם</b> [פ"א ה"ב] כתב שכל הראוי לירושה הוא גואל הדם, ואם הרג אב את בנו ואין לבנו בנים, לא יהרגוהו אחי המת אלא בית דין ממיתין אותו. וביאר <b>בקרית ספר</b> שכיון שהאב קרוב יותר לבן ליורשו מאחיו, אין האח נעשה גואל הדם, אך כשיש בן היורשו נעשה גואל הדם להרוג את זקנו. והקשו רבותינו שהרי בגמרא מבואר שהטעם שאין האחים נעשים גואלי הדם משום כבוד אביהם. ומשמע שאילולי האיסור נעשים גואלי הדם אף שהאב קרוב יותר. <b>והגרעק''א</b> פירש כהקרית ספר, ולכן ביאר את סוגייתנו כשהרג אביו את גרושתו, ובאופן זה הבן הוא היורש, וצריך לטעם של כבוד אביו, <b>ובערוך לנר</b> ביאר שכיון שהאב אינו יכול להעשות גואל הדם לעצמו, ובית דין צריכין להעמיד גואל הדם, ולכן קמשמע לן שלא יעמידו אח מאביו לגאול הדם, שאסור לו מפני כבוד אביו, [אך לא יתכן לומר כך בשיטת הרמב"ם, שהרי הכסף משנה כתב שלפי הרמב"ם אין מעמידין גואל הדם לשוגג, אלא להרוג את המזיד בבית דין]. <b>והחזון איש</b> [סנהדרין י"ט ג'] כתב שאין כוונת הרמב"ם למי שיורש בפועל כי הוא הקרוב ביותר, אלא לכל מי שיורש מדין עצמי ולא על ידי משמוש, ולדבריו כל הקרובים גואלים דמו, אך אף היורש בפועל אם בא דרך משמוש אינו יורש. <b>ובמאירי</b> משמע כדברי הקרית ספר, שכתב שאין לך אדם מישראל שאין לו גואל הדם שהרי אין לך אדם שאין לו יורשים, ומשמע אפילו במשמוש. 
(167) הקשה <b>הריטב''א</b> שהרי בסנהדרין [פה.] אמרינן שרק כשעשה אביו תשובה אין בנו נעשה שליח להכותו ולקללו, ואם כן נאמר שבנו נעשה לו גואל הדם כשלא עשה תשובה. ותירץ דכיון שהרג בשוגג נחשב כעושה מעשה עמך, שאין בנו נעשה שליח להכותו. <b>והנצי''ב</b> בהעמק שאלה [קל"ד ב'] ביאר שכשאינו עושה מעשה עמך אף שאינו חייב מיתה, אסור להכותו, ולכן אינו נעשה שליח להכותו, אף כשאינו עושה מעשה עמך. וכן פסק <b>הרמב''ם</b> [בפ"ה ממרים הי"ב] שמי שהיו אביו ואמו רשעים גמורים אסור להכותם ולקללם, ואם קלל או חבל בהם פטור. <b>ובאגרות משה</b> [יו"ד קל"ד] הרחיב בזה. ואמנם <b>הגר''א</b> [ביו"ד רמ"א סק"ו] תמה על הרמב"ם מנין לו לחלק בין איסור לחיוב, והרי המיעוט באביו שאינו עושה מעשה עמך, כתוב בפסוק שנאמר בו האיסור ולא החיוב, ולמה לא נמעטנו גם מאיסור. ולכן אמר <b>הגר''ש רוזובסקי</b> שבאמת התמעט לגמרי מאיסור הכאת וקללת אביו, ומה שכתב הרמב"ם שאסור להכות או לקלל את אביו אף כשאינו עושה מעשה עמך, היישנו רק משום מצות כבוד אב ואם וכמו שכתב הרמב"ם [פ"ו ממרים הי"א] לגבי ממזר שחייב בכבוד אביו אף שפטור על הכאתו, והביא <b>הכסף</b> <b>משנה</b> מקורו, ממה שכתב <b>הרי''ף</b> שאף באינו עושה מעשה עמך, אינו נעשה שליח להכותו. 
(168) <b>הרמ''א</b> [יו"ד ר"מ כ"ד] הביא <b>תשובות</b> <b>מהרי''ק</b> שאין אדם חייב בכבוד אבי אביו, ונחלק עליו וכתב אינו נראה לי אלא שחייב בכבוד אביו יותר מכבוד אבי אביו. וכתב <b>הגר''א</b> שמקור המהרי"ק מסוגייתינו, וכמו שפירש רש"י כאן. <b>והט''ז</b> תמה על המהרי"ק שנעלם ממנו דברי <b>רש''י בחומש</b> [בראשית מ"ו] על מה שנאמר ביעקב ויזבח זבחים לאלוקי אביו יצחק, ולא אמר אבי אביו אברהם. שחייב אדם בכבוד אביו יותר מכבוד זקנו, וכתב בגליון מהרש"א שם, שהמהרי"ק פסק כרש"י בסוגיין ולא כדברי רש"י בחומש, שהרי אין למדין מן המדרש, וכן כתב <b>בכסף משנה</b> [פ"ה מממרים ה"ג] ועי"ש <b>בביאור הגר''א</b> דבאבי אמו פטור. ובשו"ת <b>רע''א</b> [תשו' ס"ח] הביא בשם לוית חן, שרק בחיי אביו מוזהר בכבוד אבי אביו כיון שגם אביו מצווה בכבודו, ובכך מיושב איך נעשה בן בנו גואל הדם, שהרי כיון שהרג את אביו, שוב אין הבן מצווה בכבוד זקנו, ונעשה לו גואל הדם. <b>ועיין בגליון הש''ס שגירסת</b> <b>הראנ''ח</b> שתירוץ זה הוא המשך התירוץ הקודם, והיינו שבנו לא נעשה גואל הדם, ובן בנו תלוי בפולוגתא שלרבי יוסי הגלילי שמצוה ביד גואל הדם הורג את אבי אביו, ולרבי עקיבא שרק רשות בידו, אינו הורג את אבי אביו כי חייב בכבודו במקצת. <b>ורבינו חננאל</b> פירש דברי הגמרא כדעת הרמב"ם לעיל, שמוסב על הנהרג, שאם הרג את נכדו, בנו נעשה לו גואל הדם, כי הוא קרוב אל הנהרג יותר מאביו הרוצח. אך אם הרג את בנו, אין בנו האחר נעשה לו גואל הדם כי האב קרוב לבן יותר מהאח. 
(169) כתב <b>הריטב''א</b> שאין דמיון בין דין העיקר והנוף לענין עיר מקלט ואכילת מעשר שני בירושלים, לדין העיקר והנוף לגבי ערלה וחיוב מעשר, שבערלה וחיוב מעשר הקובע הוא מקור היניקה העיקרי של האילן ואילו בעיר מקלט ואכילת מעשר שני, הנדון הוא לגבי חשיבות המקום, אם העיקר חשוב מהנוף או להיפך, ולפיכך לא הוזכרו המחלוקות בדיני ערלה ומעשר בהקשר לסוגייתנו. ועיין במעשרות [פ"ג מ"י] שלענין בתי ערי חומה הכל הולך אחר העיקר, ובשבת [ד ב, ח א] באילן העומד ברה"ר ונופו לרה"י, ובשניהם הנדון לגבי המקום החשוב שבאילן. ועי"ש בתוס'. <b>ובחזון יחזקאל</b> [פ"ב ה"ב] פירט כל ענייני נוף ועיקר בש"ס, והגדירם אם עוסקים בענין היניקה או חשיבות המקום, עי"ש. 
(170) תמה <b>הריטב''א</b>, הרי תחום העיר קולט, אף על פי שאינו ראוי לדור בו, ואם כן מה לנו שבעיקרו לא מיתדר ליה, והרי הוא קלוט בתחום העיר, ותירץ שבתחום יכול הוא במציאות לדור במחילות, רק שאינו מקיים בזה את גזירת הכתוב לקבוע דירתו בעיר, אך בעיקר האילן לא ראוי לדירה כלל. והיינו כמו שביאר החזו"א [לעיל הערה] 159, וסבר הריטב"א שאם אינו ראוי לדירה אינו מקיים מצות ישיבה כלל. אולם <b>באבן האזל</b> [פ"ח הי"א] כתב שעדיין לא מיושב שהרי לעיל משמע שדין קליטה לא תלוי בראוי לדירה, וכדאמר אביי שתחום מועיל לקלוט ולא לדור, והסיק מכך שהסוגיות חלוקות בדין זה. ודייק מרש"י שסוגייתנו משוה את דין הקליטה והישיבה, שהרי הביא רש"י מקור שבדירה תלה רחמנא, דכתיב כי בעיר מקלטו ישב, ונופו ראוי לדירה יותר מעיקרו, ולכאורה פסוק זה עוסק בישיבה בעיר, ומנלן שקליטה תלויה בישיבה, ובהכרח שסוגייתנו לא קבלה את חילוקו של אביי, אלא כל שאינו נחשב יושב אינו נקלט. 
(171) <b>רש''י</b> כתב "ושינויא קמא ליתא", והיינו כמו שכתבו <b>תוס'</b> [בד"ה מר סבר], שרבנן חולקים על רבי יהודה גם בערי מקלט, וסברי שכל חלק נידון כמקומו. וביאר <b>המהרש''א</b> שלמדו כן מקושית הגמרא בסמוך וכי רבי יהודה סובר שבערי מקלט הולכים אחר הנוף אף לקולא, ומוכח שמשמע לגמרא שדיניהם שוים במעשר ובעיר מקלט, ולכן מקשינן שזה לחומרא וזה לקולא, ואם כן אף לרבנן דיניהם שוין, וחזרה הגמרא מהתירוץ הראשון שבא לחלק דין מעשר לעיר מקלט, וזו גם כוונת <b>הריטב''א</b>, <b>ע</b>יין היטב בדבריו. אבל <b>הרמב''ן</b> [בביאורו השני, בסוף הסוגיא] פירש שלא בטל החילוק הראשון לפי רבנן, ורק לגבי הסתירה במעשר מתרצינן שנחלקו רבי יהודה ורבנן, ומה שמקשינן בסמוך מנא לן שבערי מקלט הולכים אחר הנוף בכל דבר, אף שגם רבנן חילקו בין מעשר לעיר מקלט שתלויה בדירה, מכל מקום הקשו לרבי יהודה שנקט את שני הדינים יחד, ומשמע שרק לחומרא הולכים אחר הנוף, ולכן מקשינן שבערי מקלט אינו לחומרא. 
(172) <b>בעל המאור</b> ביאר שבמעשר הולכים אחר הנוף לחומרא מדרבנן, שעשו העיקר כנוף, ואסרו לאכול בעיקר אף שמדאורייתא מותר. <b>והרמב''ן</b> כתב שהגמרא הוכרחה לכך אף בערי מקלט ממה שנקט רבי יהודה במשנה מעשר וערי מקלט יחד, וכיון שבמעשר הולכים רק לחומרא, והיינו משום שלא נאמר בו קרא, משמע שהחומרא בשניהם מדרבנן שעשו העיקר כנוף אך לפי התירוץ הראשון בערי מקלט הולכים אחר הנוף אף לקולא ומדאורייתא, שהרי בעיקרו לא מיתדר ליה. <b>ובריטב''א</b> נקט שקושית הגמרא על מה שאמר רבי יהודה בברייתא לענין מעשר בלבד שהולכים אחר הנוף, ומקשינן לרב כהנא מנא ליה שהוא הדין לערי מקלט, ושמא במעשר הולכים לחומרא מספק מי עדיף הנוף או העיקר ובכל צד יש חומרא, מה שאין כן בערי מקלט. 
(173) <b>רש''י</b> פירש שאינו יכול לאכלו בעיקרו אלא אם כן פדאו בחוץ מקודם שנכנס, <b>והריטב''א</b> הוסיף שעכשיו אינו יכול לפדותו אפילו בנופו כיון שכבר היה בפנים, <b>ובתוס'</b> <b>יו''ט</b> במעשרות [פ"ג מ"י] ביאר דברי רש"י שכוונתו קודם שנכנס לנוף, שאי אפשר לפדות בו שהולכים לחומרא אחר העיקר ואין פדיון בתוך ירושלים ולכן אינו יכול לפדותו ולאכלו בעיקרו, שהרי שמא הולך אחר הנוף ואסור לאכול בחוץ, ואם אינו הולך אחר הנוף, אין פודין בירושלים, [וצ"ע שאם כן נמצא שהולך הנוף אחר העיקר לחומרא, וברש"י להלן משמע כמו שכתבו תוס' להדיא [בד"ה גבי] שאין הנוף הולך אחר העיקר]. <b>והגרעק''א</b> בתוספותיו, תמה למה הצריך רש"י לפדותו קודם שנכנס והרי יכול לפדותו בעיקרו כדי לאכלו ממה נפשך, שאם הוא בפנים מותר לאכלו בלא פדיה, ואם הוא בחוץ הרי יכול לפדותו, ואיך נקט רש"י שתי חומרות סותרות. אמנם לפי <b>בעל המאור ורמב''ן</b> שאין הולכים לחומרא מחמת הספק, אלא שרבנן החמירו, אם כן לא שייך לפדות ממה נפשך, שכן החמירו בכל דין בנפרד. וכל קושייתו על דרך הריטב"א שמספק אזלינן לחומרא. 
(174) <b>ברש''י</b> מבואר שכל ההיתר לעמוד מחוץ לתחום ולהרגו בחיצים, אך מתוך העיר אסור אף לרבי יהודה שיכול לעשות עיקרו דרגא לנופו. <b>והריטב''א</b> כתב שרק בחיצים וצרורות יכול להרגו, ולא בחפץ המחבר בינו לרוצח, שמא יגרר להרגו גם בפנים, וכן לרבי יהודה שהתיר לעלות דרך עיקרו, אינו יכול להרגו אלא בחיצים וצרורות, [ועיין בדבריו שביאר שאין אומרים שהנוף הולך אחר העיקר בפנים לחומרא, שאין זה קולא כשאינו נגרר אחר העיקר אלא דינא הוא, וכמו שכתבו תוס' לענין מעשר, ולפיכך ביארנו דבריו, בהערה הקודמת, שאחר שנכנס אין פודין בנופו כיון שכבר נקלט, ולא כמו שביארו אחרים שכוונתו לחלוק על תוס', ולומר שאין פודין בנופו שהולך אחר עיקרו שבפנים, ואולי יש לחלק בין מעשר לעיר מקלט, ועי' בהערה הבאה שבשיטת רב אשי מצינו כן לפי רש"י, ואולי בכך תתיישב קושייתנו לעיל על התוס' יום טוב, וצ"ע]. 
(175) תמצית השיטות בביאור שיטת רב אשי: <b>לרש''י</b>, מעיקר הדין הולכים אחר העיקר, ואם הרוצח נמצא בנוף שבחוץ, אסור להרגו, ומה ששנינו "הכל הולך אחר הנוף", הכוונה לחומרא, שאף כשהנוף בפנים והרוצח בעיקרו בחוץ אסור להרגו והמשנה כרבי יהודה. <b>והרמב''ן</b> הבין שכוונת רש"י רק בערי מקלט שבהם לעולם לחומרא, אך במעשר הולכים רק אחר הנוף לחומרא, ואילו הנוף אינו נמשך אחר העיקר לעולם. והביא שיטת <b>אחרים</b>, שלרב אשי גם לענין מעשר הולכים לכל צד לחומרא, והנוף נמשך אחר עיקרו. וכן כתב <b>בעל</b> <b>המאור</b>. <b>לתוס'</b> הנוף לעולם אינו נמשך אחר העיקר אף בערי מקלט, והכי קאמר, שהעיקר הולך אחר מקום עצמו, ולחומרא הולך אף אחר הנוף, וכן שיטתה רמב"ן. <b>להר''ש</b> במעשרות, רב אשי מדבר רק במעשר שני, ומיישב הסתירה ממעשר למעשר, כמו התירוץ הראשון, שהולכים בכל חלק כמקומו, ו"בירושלים הלך אחר הנוף" הכוונה, שאף בנוף דינו כמקומו שלפנים מהחומה כלפנים ובחוץ כלחוץ לפדיה ולאכילה. <b>הרמב''ם</b> [פ"ח הי"א] כתב אילן שעומד בתוך התחום ונופו נוטה לחוץ, משיגיע תחת הנוף נקלט, היה עומד חוץ לתחום ונופו נוטה לתוך התחום, כשהגיע לעיקרו נקלט, והבין <b>הכסף משנה</b> שדעתו כרש"י בשיטת רב אשי, ותמה, שהרי רב אשי בא ליישב שיטת רבי יהודה, אך קיימא לן כרבנן, ולדעתם בערי מקלט הולכים רק אחר הנוף שבדירה תלה רחמנא, ולמה פסק כרבי יהודה, וסיים, ושמא פסק להקל בדיני נפשות. ותמה <b>הגרעק''א</b> שהרי לרש"י המשנה כרבי יהודה, ואדרבא, לרבנן אין הולכים כלל אחר הנוף. ועיין <b>באבן האזל</b>, <b>ובמנחת חנוך</b> דייק לשון הרמב"ם כסברת <b>הכסף משנה</b> שבעיקרו בחוץ כתב שההורגו שם נהרג עליו, ואילו בנופו בחוץ לא הזכיר כן, כיון שלרבנן שהולכים אחר הנוף אינו נקלט, ורק משום קולא בדיני נפשות אסרו להרגו. ועיין <b>בדרך אמונה</b> SBה"ב ממעשר שני הט"וSE ובביאור ההלכה שם. 
(176) עיין בהערות על תוס' לגבי בן לוי שגלה לשכונה אחרת, אם אסור לו לצאת ממנה לכל שאר השכונות או רק להכנס לשכונה שממנה גלה, והוא הדין לרוצח שהרג בעירו וגלה לשכונה אחרת בה. <b>והאחרונים</b> דנו א. אם שכונה קולטת שלא לדעת. ב. והאם כשמת הרוצח צריך להוליך עצמותיו אליה, ולקוברו בתוכה. ג. ומה דינו במיתת כהן גדול האם חוזר לביתו, או שהתכפרה לו רק הרציחה השניה וחוזר לשכונתו הראשונה, ד. ומה דינו כשרצח פעם נוספת בשכונתו השניה אם יש לו תקנה. ה. ואם תגאלנו שכוונתו הראשונה מהרוצח האחרון. ו. והאם כשעבר ויצא משכונתו השניה הותר דמו לגואל הדם האחרון, [ולראשון ודאי אסור להורגו, שלגבי הרציחה הראשונה כל העיר קולטתו, ולגבי השניה יש לעיין אם כל העיר היא התחום השכונה השניה]. ובספר <b>משאת המלך</b> כתב שבגלות יש שני ענינים, לגלות ממקומו, ולשבת בעיר מקלטו, ומסתבר שאם אסור לו לצאת לכל השכונות, הרי זה משום חיובו לשבת בשכונה שגלה עליה, ואם כן נהרג על יציאתו ממנה. אך אם אין איסורו אלא להכנס לשכונתו הראשונה, הרי שחיובו רק לגלות ממקומו, ואינו נהרג על מה שיצא משכונתו. והנה <b>רש''י</b> פירש שאינו גולה לעיר אחרת כי אינו יכול לצאת מעירו מפני רציחה ראשונה, וביאר <b>המנחת חינוך</b> שרוצה לצאת לעיר אחרת שבה יוכל ללכת בכל העיר ולא רק בשכונה שגולה אליה, וכדעת תוס'. אולם <b>בתוס' רי''ד</b> כתב שהכוונה שאין מטריחין אותו לגלות לעיר אחרת, אלא דיו שיגלה לשכונה אחרת. 
(177) <b>במשך חכמה</b> [במדבר כ' כ"ט] הוכיח ממה שנאמר במיתת אהרן, ויבכו אותו כל בית ישראל, שאף שהיה מחנה לויה מוכן לקלוט, לא נהרג אף אדם במדבר בשגגה, שאם לא כן לא היה הרוצח מצטער במיתת אהרן, שהותר לו לשוב לביתו, ומכאן שעל אהרן לא היתה כל תביעה, כי בקש שלא יארע תקלה בישראל וכדלעיל. <b>ובזבחים</b> [קיז.] אמרו שבשילה בטלה מחנה לויה מלקלוט, ופרש"י שסיימו לחלק את הארץ, והיינו שהיו ג' ערי מקלט, ואם כן מצינו רוצחים שיצאו מעירם לגלות בעיר אחרת. 
(178) כתב <b>הרמב''ם</b> [פ"ז ה"ה] בן לוי שהרג במדינתו, גולה למדינה אחרת מערי הלויים, לפי שכלן קולטות. ואם הרג חוץ מערי הלויים וברח לעירו הרי זה קולטו. אך דעת תוס' בזבחים [קיז.] שבן לוי שהרג בעירו רק לכתחילה גולה מעיר לעיר, ובדיעבד יכול לגלות בעירו לשכונה אחרת. ובתירוצם השני כתבו שאף לכתחילה יכול לגלות לשכונה אחרת. ואת ביאור הרמב"ם שגולה לעירו כשהרג חוצה לה, לא הזכירו כלל. ומשמע שסברו שגלות היא שיגלה הרוצח ממקום מגוריו. והרמב"ם סבר שעליו לגלות ממקום ההריגה ולכן יכול לגלות למקום מגוריו בעיר מקלט, ולכאורה הוא הדין לרוצח שגלה ורצח שוב חוץ לעיר מקלט, שיכול לקיים שתי גלויותיו בעיר מקלטו הראשונה, [ועיין בערוך לנר]. <b>ובמנחת חנוך</b> כתב, שלהרמב"ם בן לוי שהרג בעירו לא מועילה לו גלות משכונה לשכונה, ולפי המבואר בטעמו, נמצא שמקום מגוריו נקבע לפי שכונתו, ולכן לפי תוס' יכול לגלות משכונה לשכונה, אך לגבי מקום ההריגה על העיר נחשבת במקום אחד, ולכן לפי הרמב"ם גולה לעיר אחרת, והריטב"א כתב שבן לוי גלה לעירו והרג בה גולה משכונה לשכונה, כישראל שהרג פעם שניה, וצריך לומר שאחר שגלה אין יוצא מעירו לקיים גלות ממקום הריגה ודי לו בגלות ממקום מגוריו. 
(179) עיין בהגהות <b>הב''ח ומהרש''ל</b>, <b>ובתוס'</b> <b>יו''ט</b>. <b>והריטב''א</b> ביאר שמשנה זו היא כהמשך למשנה לעיל, שגולה מעיר לעיר בין ערי הלוים כדי שיהא נכנע כשאינו בביתו, ולכן שני כיוצא בו מעניני ההכנעה. ומהרש"א ביאר ששנו כך אגב מתניתין דשביעית [פ"י מ"ח] ששם שנו שהמחזיר חוב בשביעית יאמר לו המלוה משמט אני, ואם אמר הלוה אף על פי כן, יקבל ממנו, וכיוצא בו רוצח וכו'. 
(180) <b>בירושלמי</b> כאן, למד ממשנתינו, שאדם שיודע מסכת אחת, והגיע למקום שכבדוהו כי סבורים שיודע שתי מסכתות, עליו לומר שיודע רק מסכת אחת, ומשמע שרק כאופן שנהנה מטעותם, אך אם יודעים את דרגתו ומכבדים אותו בדרגה גבוהה יותר, אינו צריך לומר שלא יכבדוהו. וממה שלמדו הלכה זו מרוצח. משמע שאין זה דין ברוצח שיאמר להם שלא יכבדוהו, אלא רק להעמידם על טעותם, אך אם ידוע לאנשי העיר שהוא רוצח ובכל זאת מכבדים אותו, אינו צריך לדחותם בתחילה, שהרי אינו נהנה מטעותם. 
(181) עיין בתוס' ובהערות, שביארנו דעת רש"י תוס' והרמב"ם, מי מעלה שכר, ומהו השכר, לרבי יהודה ולרבי מאיר. 
(182) בברייתא שהובאה בגמרא, הובאה מחלוקתן לגבי שררה שהחזיקו בה אבותיו, ופירש הריטב"א שהמשנה חידשה שהלכה כרבי יהודה שאפילו לשררה שהחזיק בה הוא עצמו, אינו חוזר, והברייתא חידשה שרבי מאיר חולק וסובר שחוזר אפילו לשררה שהחזיקו בה רק אבותיו. אך לכולי עלמא אם לא החזיק הוא או אבותיו בשררה, אין ממנים אותו, כשחוזר לעירו, לשררה, וכל שכן שאין נותנים שום מינוי לרוצח במזיד. אך כל זאת רק ברוצח או בנמכר לעבד, שהם דברים חמורים ומאוסים מאד, אבל בשאר עבירות, ואפילו מומר, אם חזרו בתשובה, ממנין אותם לכתחילה לכל הראוי להם, ופשיטא שחוזרים לשררה שהוחזקו בה, הם או אבותיהם. <b>והרמב''ם</b> [פי"ז מסנהדרין ה"ט] כתב אבל ראש הישיבה שחטא מלקין אותו ואינו חוזר לשררתו, ומקורו מהירושלמי [בסנהדרין פ"ב] ושם אמרו שכהן גדול לוקה וחוזר לגדולתו, אך נשיא שחטא מלקין אותו ואין מחזירין אותו, וכתב המאירי שגם אב בית דין שחזר אינו חוזר לשררתו. <b>ובמגן אברהם</b> [קנ"ג ס"ק מ"ט] כתב שמהמרדכי [בחזקת הבתים תקל"ג] משמע שאם עבר משררה אפילו מחמת עבירה בשוגג אינו חוזר אליה, כדאשכחן ברוצח. והפרי מגדים כתב שדוקא רוצח אינו חוזר שבאה לידו תקלה גדולה, אך בשאר עבירות חוזר, והביא שרש"י בפרשת בהר פסק כרבי מאיר שאף רוצח חוזר, ועיין במחצית השקל שבמרדכי מוכח שאין חילוק בין רוצח לשאר עבירות, אך <b>הגר''א</b> כתב לחלק מרוצח שכתוב בו קרא, וגזירת הכתוב רק עליו. 
(183) <b>במעשר שני</b> [פ"ה מי"ד] נחלקו רבי מאיר ורבי יוסי אם כהנים ולויים מתודים וידוי מעשר, שרבי מאיר אומר שאינם יכולים לומר "את האדמה אשר נתת לי" ורבי יוסי אומר שיש להם ערים, ואמרו בירושלמי שם שמחלוקתם תלויה במחלוקת במשנתינו, שלרבי מאיר אין להלם קרקע ולכן אינם נוטלים שכר ואינם אומרים וידוי. והקשה <b>הגבורת ארי</b> שהרי לרב כהנא יש להם ארבעים ושנים עיר אף לפי רבי מאיר. <b>ובאבי עזרי</b> [פ"ט ה"ד, ד'] כתב שנחלקו הבבלי והירושלמי אם ערי המקלט נתחלקו לשבטים והם נתנום ללוים מגזירת הכתוב, ולכן הירושלמי סבר שלרבי מאיר שלא התחלקו לשבטים כלל אלא ניתנו ללוים לדירה, לשיטות שאין מעלים שכר. אך לבבלי השבטים קבלוה ונתנוה ללויים ולרוצחים, אך משאר ישראל נוטלים בהם שכר, ובזה סבר רבי מאיר שאין מתוודין כי אינו של הלויים, ואין הטעם במעשר ובשכר הערים שוה לפי הבבלי ואינו תלוי זה בזה. 
(184) עיין בדברי הריטב"א לעיל. <b>והתוס' יו''ט</b> כתב שרבי יהודה נקט שררה שהחזיקו בה אבותיו, שמן הסתם כל שררה שאדם מחזיק בה, קיבלה מאבותיו, שכל שררה בישראל הזוכה בה זוכה לעצמו ולזרעו אחריו. <b>והריטב''א</b> כתב ששמענו מסוגייתנו שכל שהחזיק אבותיו בשום מינוי ושררה והוא ראוי לכך, הוא קם תחת אבותיו, שלא נחלקו כאן אלא לאלו לפי שהרעו בעבירות אלו, ואין צריך לומר שכל שמינוהו סתם בשום מינוי בלא קביעות זמן שאין מסלקין אותו מאותו מינוי אלא בטענה. והביא מקור לכך בשם הרמב"ן שלמד מהכתוב [דברים י"ז, כ'] למען יאריך ימים על ממלכתו הוא ובניו בקרב ישראל, כל משימות שהם בישראל יהיו לו ולבניו, וכן הוא בספרי. והמבי"ט [סימן כ'] כתב שכן הדין לשוחט מוהל וחזן, שיורש שררת אביו. <b>והחתם סופר</b> [או"ח י"ב] האריך להוכיח משו"ת הרשב"א ועוד, שדין זה רק במינוי שררה כמלך וגבאי, אך במינוי קדושה לתורה ולהוראה אינו בכלל זה, שכתר תורה עומד הפקר וכל הקודם זכה, ועיין <b>אבני נזר</b> [יו"ד שיב-ג]. 
(185) לפי רש"י נחלקו במחלוקת אחת בגולה שחזר ובעבד משוחרר, ולמדו גזירה שוה לגולה מעבד, ולרבי יהודה שניהם אינם חוזרים לשררתם, ולרבי מאיר שניהם חוזרים. וכן דעת <b>הריטב''א</b>, אך דקדק שמדובר רק ביוצא ביובל. ולא ביוצא בשש כפרש"י. אך <b>התוס'</b> למדו שרק רבי מאיר לומד מגזירה שוה שחוזרים לשררתן. אך רבי יהודה לא למד לרוצח מעבד, אלא דרש בו את הכתבו ישוב אל ארץ אחוזתו, ולא למה שהחזיקו אבותיו, ועיין עוד בהערות על תוס'. 
(1) ברוב חייבי המלקיות המנויים במשנה להלן, יש חידוש שלוקים עליהם, ומלבדם יש עוד הרבה חייבי לאוין שלוקים, אך לא נמנו כאן מחמת פשיטותם. והרמב"ם [בפרק י"ט מהלכות סנהדרין] מנה מאתיים ושבע לאוין שלוקין עליהם, ומהם כ"א לאוין של חייבי כריתות. 
(2) איסור חלוצה לכהן אינו מן התורה, אלא הוא איסור דרבנן, הנלמד מריבוי הכתוב: שנאמר בכהן הדיוט "ואשה גרושה מאישה לא יקחו", ודרשו חכמים מתוספת האות "וי"ו" במילה "ואשה" לאסור גם חלוצה לכהן. אך הלימוד הזה הוא רק בגדר של "אסמכתא" מהפסוק, לאיסור דרבנן בלבד [קידושין עח א]. 
(3) רש"י מעמיד את דברי המשנה בהקדש לענין איסור אכילה, וכתב ש"אזהרתו אינה מפורשת כל כך". ובשיעור אכילה של הקדש ללקות עליו נחלקו תנאים במסכת פסחים [לב ב], האם הוא בכזית, כמו השיעור בשאר איסורי אכילה, או כיון שבהקדש האיסור הוא המעילה בהקדש, לפיכך שיעורו הוא ענין של ממון, ולא של אכילה, ולכן חייב על אכילת ההקדש לפי השיעור הממוני, בשווי של פרוטה, ולא בשיעור של כזית. <b>והחזון איש</b> SBמכות סימן כ"גSE כתב שלדברי רש"י רק האוכל הקדש לוקה, אך הנהנה מן ההקדש אינו לוקה כלל. אך <b>הרמב''ם</b> SBפ"א ממעילה הל"גSE כתב, שאיסור מעילה נלמד מ"לא תוכל לאכול בשעריך", האמור גם במעשר שני, ולכן מדמה המשנה הקדש למעשר שני, והאיסור הוא בשוה פרוטה. ועיין <b>במשנה למלך</b>. ובמה שכתב רש"י שאזהרתו של הלאו במעילה בהקדש אינה מפורשת, נחלקו <b>הרמב''ם</b> <b>והראב''ד</b> SBשםSE מהיכן נלמד אזהרתו. ועיין <b>בדבר אברהם</b> SBח"ב ז, יSE שהביא ראיה ממסכת נדה SBמו בSE שלוקה על אכילת הקדש משום "בל יחל". ובשו"ת בנין ציון SBחדשות ס"אSE האריך בזה. ועיין בשבועות SBכה אSE <b>שנחלקו רש''י</b> <b>ותוס'</b> האם אפשר ללמוד זאת מהפסוק "וזר לא יאכל קודש". ובפסחים לג א בתוס' וברש"ש. 
(4) אך לפי רבי שמעון עצמו, חייבים מלקות על אכילת טבל אפילו אם אין חטה שלימה, כי רבי שמעון מחייב בכל האיסורים מלקות על אכילת כל שהוא. ואילו חכמים סוברים שרק בעל חיים, בין גדול ובין קטן נחשב בריה, אך שאר איסורי אכילה שיעורם הוא בכזית. עיין בחולין צו א, ולקמן בגמרא יבואר. רש"י, לפי הגהות הב"ח. 
(1) כעת, מניחה הגמרא, שהביאור הוא, שאם התרוהו למיתה ולמלקות - הרי הוא לוקה, ומת. ולכן אין דברי משנתנו כרבי ישמעאל, שלפיו לוקה גם כשחייב מיתה. אך לקמן טוען רבא שרבי ישמעאל מודה שאם התרוהו למיתה אינו לוקה. ולפיו מתבארת משנתנו גם כרבי ישמעאל, שגם לפיו אינו לוקה במקום מיתה. 
(2) בעל המאור מוכיח שמוחלים להם על עונש הכרת כששבו, אף אם לא לקו. ולכן, מספק, שיתכן וישובו, נחשב עונש הכרת כמי שאינו, ולוקים אף אם לא עשו תשובה. והרמב"ן השיג על דבריו. 
(3) והטעם שאין מוחלין להם, ביאר החיד"א SBעין זוכר, מלקות כ'SE כי אין בי"ד יודעים צפונות לבו. והנודע ביהודה SBאו"ח להSE כתב שגזרת הכתוב הוא, ואלמלא כן, בטלו כל העונשים בכל אדם, כי תמיד יאמר ששב בתשובה. 
(4) ופשוט לגמרא שרבי עקיבא סובר את הדרשה של רבי ישמעאל, שיש ללקות גם מצד הפסוק "אם לא תשמור לעשות - והפלא ה' את מכותך", היות שגם לרבי עקיבא לומדים מפסוק זה שהמקלל חבירו אינו חייב מלקות אלא במקלל בשם. ואם כן, יתחייב גם מיתה וגם מלקות. <b>בית הלוי</b> [חלק א לה ז]. 
(5) מכאן הקשה <b>הגר''ש רוזובסקי</b>, על המהר"ם, שיסד [בב"ק דף ד] יסוד, ששני עונשין שאמרה תורה על עבירה אחת נחשבים ל"רשעה אחת", ואין בהם את הפטור של קם ליה בדרבה מינה. ולדעתו לא נאמר הפטור של קם ליה בדרבה מיניה אלא כשעבר אדם בפעולה אחת שני לאוין חלוקים, כגון שהזיק את חברו וחילל שבת במעשה אחד, שהאחד מחייבו עונש קל והשני מחייבו עונש חמור, והרי הוא נפטר מהעונש הקל בקבלת העונש החמור. שהרי כאן מדבר רבי עקיבא בעבירת כרת או עבירת מיתות בית דין, שקבעה בהם התורה שני עונשים על עבירה אחת, ובכל זאת אין מענישים בשני העונשים. ועיין <b>אור שמח</b> ריש הלכות מעילה. <b>ובמשך</b> <b>חכמה</b> על הפסוק "כדי רשעתו" SBדברים כה בSE כתב שמיעוט זה הוא מיעוט למלקות, ואינו פטור של קם ליה בדרבה מיניה. 
(6) קצת תמוה, שהרי מיתה וממון נפקא לן מפסוק אחר, מ"ולא יהא אסון", כמבואר בצריכותא במסכת כתובות SBלז אSE. <b>ובריטב''א</b> כתב, שנקט זאת אגב מלקות וממון. ואמנם, הפטור שאינו לוקה ומשלם והפטור שאינו מת ומשלם, שני דינים חלוקים הם ביסודם, וכמש"כ <b>רעק''א</b> בסי' קס"ד, <b>והגר''ח</b> בסטנסיל. כי במיתה וממון, אמרה תורה שעונש המיתה <b>פוטר מחיוב הממון</b>. ואילו במלקות וממון, הפטור הוא רק מצד <b>שאי אפשר לענוש</b> <b>בשני העונשים</b>, אלא רק באחד מהם. ולכאורה זו היא דעת <b>הרמב''ן</b> הסובר שב"כדי רשעתו" לא נאמר שהמלקות פוטרות מן הממון, אלא רק שאין אפשרות להעניש שני עונשים. וכן משמע להדיא, מדמקשינן "השתא מיהת לא עשו תשובה", <b>ופרש''י</b> "ואתה מלקהו <b>בעוד</b> <b>העונש עליו</b>". ומשמע שלא פוטר עונש הכרת מהמלקות מצד "כדי רשעתו", שאם כך היה רש"י צריך לומר "ואתה מלקהו כשהוא פטור מהמלקות", ומוכח שלמרות העונש של כרת הרובץ עליו חייב הוא גם במלקות אלא שאין מלקים אותו מחמת שאין נותנים שני עונשים. 
(7) <b>הרמב''ן במלחמות ה'</b> בסוף המסכת הקשה, הרי נפטר על ידי מלקות מכרת, כדתנן שם, ואין כאן שתי רשעיות, שהרי כשמלקים אדם שחייב כרת, מתברר בעצם ההלקאה שאין סופו בכרת. ועיין <b>בבעל המאור</b> שכתב, שהוצרך רבי עקיבא להשמיענו שאין עונשי הכרת והמלקות המוטלים עליו, לקבל עונש מלקות ולהפטר, או לקבל כרת, נחשבים כשתי רשעיות, כיון שיכול לשוב בתשובה. ומשמע מדבריו, שלולי האפשרות לחזור בתשובה ולהפטר בדרך זו מהכרת, היו שני העונשים המוטלים עליו, נחשבים כשתי רשעיות, על אף שאם ילקה שוב לא ייענש בכרת. וכ"כ <b>בחזו''א</b> SBחו"מ כSE. והיינו שסבר הבעל המאור, שכאשר יש שתי רשעיות, הרי עצם החיוב של רשעה אחת פוטר את החיוב של הרשעה השניה, וכן משמע בדבריו בכתובות פרק ג' [וכמו שביאר בחידושי הגר"ח, כתובות דף לב. ואילו הרמב"ן סבר, שהדין שאין מחייבים על "שתי רשעיות", אינו מהווה פטור של הרשעה השניה, אלא דין הוא שלא להעניש שני עונשין. <b>וברמב''ם</b> משמע כבעל המאור שכתב SBבפט"ז מסנהדרין ה"הSE במי שהתחייב מיתה ומלקות שאינו לוקה שהרי נתחייב בעונש גדול מזה, ומשמע מלשונו שזה אותו הדין של קים ליה בדרבה מיניה הנאמר במיתה וממון. 
(8) עיין במגיה למל"מ SBפי"ז מסנהדרין ה"זSE שהקשה, כיון שגילתה תורה שחייבי כריתות לוקים, ילקו אף אלו שבטלו מצות פסח ומילה, שיש עונש כרת על אי קיומן. וכתב שאין הריבוי הזה מגלה אלא על כך שלוקין על לאו. ואמנם דבר זה תלוי תלוי בפלוגתא <b>בבעל המאור ורמב''ן</b> SBבדף טו בSE אם לוקין על לאו שיש בו כרת שניתק לעשה. והיינו, האם נתחדש כאן דין מלקות הנלמד מ"לעינך", אף שאינו נוהג במקום שאין בו כרת, או לא. וה<b>ריטב''א</b> כתב שם בשם בעל המאור שלאו של כרת חמור הוא, והוא לא ניתק לעשה [כלומר, אין העשה מתקנו]. 
(9) ה<b>רמב''ן</b> כתב, שהטעם שנתן רבי עקיבא "שאם עשו תשובה", הוא טעם מדוע שלא ילמדו חייבי מיתות בי"ד במה מצינו מחייבי כרת. ועיין חזו"א SBחו"מ כ'SE המבאר השקלא וטריא לפי בעל המאור. ובהגהות הב"ח כתב, שהוא טעם מדוע חייבה התורה מלקות בכרת ולא בחייבי מיתות בית דין. 
(10) פירוש נוסף ברש"י, שרבי שמואל בר יצחק, קיבל מרבי אבהו את התירוץ דלהלן, כתשובה על קושית רבי אבא בר ממל. 
(11) וריש לקיש שסובר שחייבי מלקות שוגגין פוטרין מממון, לכאורה חולק על סברא זו, <b>באחיעזר</b> SBחלק אבה"עSE, אך זה <b>לפרש''י</b> דהטעם מפני שאין בי"ד יכולים לחייב ב' רשעיות. 
(12) והיינו מטעם "כדי רשעתו". שגם רבי ישמעאל מודה שכשתי רשעיות חשיבי. כך ביאר <b>מהרש''א</b>. עיי"ש שהקשה מה הרויח רבא בזה, <b>ובערוך לנר ב</b>יאר דבריו. אך <b>הרש''ש</b> כתב שרבא סבר שלא יתכן פה "כדי רשעתו", היות ו"מיתה אריכתא" היא, אלא שאם מת מאזהרה זו אינו יכול ללקות עליה. ועיין <b>חזו''א</b> חו"מ SBסוף סימן כ'SE איך מפרש רבא לרבי עקיבא. ולענין הכלל דכדי רשעתו הוא רק ברשעה המסורה לבית דין, מוכח בכתובות SBלה אSE דרבא פליג, דסבר שם כריש לקיש דחייבי מלקויות שוגגין נפטרים מתשלומין, אף שבשוגג לא הווי מסור לבית דין. [כמש"כ תוס' ד"ה ברשעה לגבי לא התרו בו] ומבואר שתירץ באופן אחר לשיטתו. 
(13) כתב <b>הגרעק''א</b> SBתנינא קי"חSE, אין הטעם לפטור מפני שלא מצינו עבירה שחייבין עליה מיתה בלא לאו, אלא שכך קבלו חז"ל, שאי אפשר לענשו אלא אם כן הזהיר. עיי"ש שהוכיח כן מסברא. <b>ובערוך לנר</b> דן באיסור שיש עליו כמה לאוין, אם ילקה אף כשיש בו מיתה. ולמד שאזהרה למיתה אינה מופנית למלקות. אך יש לומר שאין אזהרה יכולה להזהיר שתי אזהרות ואף כשיש ב' לאוין הדין כן. <b>ועיין תו''ס</b> SBב"ק עב בSE בגדר פטור לאו הניתן לאזהרת מיתה. 
(14) עיין <b>בר''ח</b>. <b>בספר המצוות</b> SBסוף שורש י"דSE כתב הרמב"ם, שכל כרת הוא מוזהר עליו בלא תעשה. ובפי"ח מסנהדרין ה"א כתב הרמב"ם שלוקין על לא תעשה שיש בו כרת. ותמה הלחם משנה, שלרבא חייבי כריתות הצריכים אזהרה אין לוקין עליהם, הרי הוי סתירה בדברי הרמב"ם. <b>ובאור שמח</b> יישב קושייתו. ועיין <b>קהילות יעקב</b> SBי יבSE שהביא מקור לרמב"ם מיומא SBפ"אSE דמייתי אזהרה לכרת בלי קרבן. 
(15) עיין לקמן לקמן שנחלקו הראשונים, אם יש בזה מחלוקת בין תירוצי הגמרא, אם קרבן צריך אזהרה או לא. <b>ובשו''ת רע</b>"א SBתניינא קי"חSE הביא שיש אחרונים שכתבו שיש בכך תנאים, שהרי כתבו תוס' ביבמות SBט אSE במחלוקת רבי ורבנן מהיכן לומדים חיוב חטאת לכל התורה אם מעבודה זרה או מאחות אשה, אם צריך לאו לחטאת או לא. וכ"כ תוס' בשבועות SBיא:SE. <b>ובאור שמח</b> SBשםSE כתב לחלק בין חטאות שבהם חולקין אם צריך התראה, לאשמות דלכו"ע אין צריך. אך <b>רעק''א</b> דחה דבריהם וביאר סוגיין: דאין הוכחה מדמצינו לאו בכל חייב מיתות, שאין מיתה בלא אזהרה, אלא שכך קבלו חז"ל דאין עונשין אלא אם כן מזהירין. וכן לגבי קרבן, אין קושית הגמרא דילמא אזהרה לקרבן, אלא משום שמוכח דפסח ומילה שאין בהם אזהרה אין בהם קרבן, ואחר שנדחית הראיה מפסח, לא הוכח דאין צריך אזהרה, אלא כך קבלו, שקרבן אין צריך אזהרה. ואם כן, אף רבי שלמד מאחות אשה לכל החטאות, אין זה הוכחה שצריך לאו, אלא כלל הוא שעל אלו דברים חייבה תורה קרבן שיש בהם לאו וכרת. 
(16) <b>הרמב''ם</b> בשגגות SBפ"א הב'SE כתב הטעם בפסח ומילה דאין מביאין קרבן אלא על מצות לא תעשה. וכתב <b>האור שמח</b> שלא נקט הטעם משום שהם בשב ואל תעשה, שהרי אף אם טימא עצמו בידים, אין חייב קרבן על ביטול העשה. 
(1) ופרש"י בכריתות SBב בSE שההוה אמינא היתה ש"שם אחוה - אחד הוא", ואף שעובר בשלשה גופים מחולקים, חייב עליהן רק קרבן אחד. ולפי ביאור זה, הקושיא להלן על גופין מחולקין דשמות מחולקין אין כאן שהרי זה גופא החידוש, ואולי הקושיא ששמות וגופין יחדיו מחלקין. 
(2) השקליא והטריא צריכה ביאור, שהרי מקשינן על גופין ושמות, ומתרצינן רק על גופין. ועל כרחך רק שמות וגופין יחד מחלקין. ואם כן מהיכי תיתי לחלק שלש שמות בגוף אחד, והלא עדיף לאוקמי על ג' גופין ושם אחד, שיש בזה עדיין חידוש באחוה אחת. ועיין <b>בערוך לנר</b>. 
(3) <b>שטמ''ק</b> בכריתות SBדף טו א אות י"א בשם הרא"שSE תמה, שמצינו באיסור כולל או מוסיף שמתחייב כמה חטאות, ולמה לי קרא לרבות אופן דידן, שהוא בבת אחת, ותירץ שבאופן דידן, שהכל איסור אחוה, סלקא דעתין שלא יחלקו לחיובין. ובתוס' שם כתבו באופן אחר עיי"ש. ולפי <b>רש''י</b> בכריתות הנ"ל צ"ל כהרא"ש. 
(4) הקשה ה<b>ריטב''א</b>, הרי אין עונשין מן הדין. ותירץ, דנפקא מינה רק לקרבן. ואותו כן עונשין מן הדין. ועיין <b>תורא''ש</b> בקידושין SBנז אSE דעונשי שמים מזהירין מן הדין. וכתב ה<b>אור שמח</b> פ"ב מאיסורי ביאה, שלפ"ז הסוגיא היא לענין קרבן. ועיין ב<b>ערוך לנר</b> SBודנו בכוונתו <b>בשער</b> <b>המלך</b> שחיטה פ"ב א', ו<b>בספר קובץ</b> על הרמב"ם פ"ו מעבודה זרה עי"שSE. ובשם <b>הראב''ד</b> תירץ, שחיוב קרבן על כל ערוה מפורש בתורה, וחילוק האיסורים הוי גילוי מילתא בעלמא. ועיין בספר <b>ברכת אברהם</b>, שמהתירוץ הראשון מוכח, שאין הטעם שלא עונשין מן הדין משום שעונש קל לא מכפר על עבירה חמורה SBמהרש"א בסנהדרין סג אSE, דסברא זו שייכת גם בקרבן. ומהתירוץ השני מוכח, שאין הטעם דחיישינן שמא תמצא פירכא, שאם כן איך יוסיפו חיובים, אלא הלכה למשה מסיני היא, בגדרי המידות שהתורה נדרשת בהם. וה<b>ריטב''א והראב''ד</b> כתבו גדרים, שלקרבן או לבירור החיובים, ילפינן מן הדין. דתנן, אמר רבי עקיבא, שאלתי את רבן גמליאל ורבי יהושע באיטליז של עימאום SBשם מקוםSE כשהלכו ליקח בהמה למשתה בנו של רבן גמליאל, הבא על אחותו שהיא אחות אביו שהיא אחות אמו, מהו, אמרו לו, זו לא שמענו, אבל שמענו <b>בגופין</b> <b>מחולקין</b>. 
(1) ולפי התירוץ הזה, כל חייבי כריתות נחלקים על ידי הלאו שבאזהרתן, ושוב אין צורך ללימוד שהביאה הגמרא לעיל, מ"ואל אשה בנדת טומאתה", שממנו למדו הן רבי יצחק והן רבנן לחלק. רש"י. אך לפי התירוץ השני בסמוך, אין הבדל באופן דרשת הפסוקים [ועיין בתוס' שגרסו והבינו ברש"י מהלך שונה]. ותמה הריטב"א וכן הקשה רעק"א: הרי "ואל אשה" נחוץ למי שבא על ה' נדות, שחייב על כל אחת ואחת, שהוא לאו אחד וכרת אחד. אכן יש לומר, כמו שלגבי מלקות, לוקה חמש מלקויות בהתראה אחת משום גופין מחולקין [תוס' קידושין עז ב], כך אין צריך ללמוד על חילוק חטאות בה' גופין מחולקין מ"אל אשה", דסברא הוא כמו במלקות. 
(2) לפי גירסת הב"ח. 
(3) רש"י גרס "אזהרה", ולכן נקט לוקה [וכן כתב בזבחים לג ב]. ואילו התוס' ביארו שהוא רק פוסל את התרומה. ועיין ביבמות [עה א] דאמרינן "נגיעה כאכילה". <b>ופרש''י</b> כל האסור לאכול, אסור ליגע. ומשמע שאין סיבת האיסור משום שהוא מטמא את התרומה, אלא זהו איסור מגע, כאיסור אכילה. ובאחיעזר [יו"ד מ] נקט שאסור לגעת אף על ידי כלי, כי הטעם הוא שאסור לטמא את הקודש. וכן מבואר <b>במאירי</b> [שבת צ"א]. ולפי זה אף בפירות של תרומה שלא הוכשרו מותר לגעת, כיון שאין הם נטמאין. ועיין עוד בהערות על תוס'. 
(4) <b>הרמב''ם בספר המצוות</b> [לא תעשה ע"ז] כתב שמהמקרא הזה נאסר הטמא לבא במחנה שכינה. אך במחנה לויה יש לאו אחר [שם בל"ת ע"ח] "ולא יבא אל תוך המחנה". וכמו כן כתב בפ"ג מביאת מקדש ה"ח. ובהלכה י' כתב: כשם ששילוח טמאים <b>מן</b> <b>המקדש</b> הוא מצות עשה, כך אם נכנסו, עוברים בלא תעשה, "ולא יטמאו את מחניהם". וכתב <b>הכסף משנה</b> בכוונת הרמב"ם "מן המקדש", שכוונתו לומר שמצווה לשלחו מכל שלשת המחנות. ודבר זה אמור אף על מצורע, שנכנס למחנה ישראל, שעובר על "ולא יטמאו מחניהם. אכן הא ניחא לגבי העשה. אך בלאו משמע שחלוק לאו ד"לא יטמאו", שהוא רק על מחנה שכינה, ואילו הלאו "אל יבא" אוסר מצורע להכנס למחנה ישראל. ולענין כמה מלקויות ילקה, עיין ב<b>זכרון</b> <b>שמואל</b> [סימן ע"ט]. ועיין ב<b>אשר לשלמה</b> [תניינא ח] שיצא לחלק בין הלאו והעשה שבמטמא מקדש, שהוא מדין שילוח מחנות, לבין עונש הכרת, שהוא דין מיוחד של שלוח מן המקדש. 
(5) ביאר הריטב"א, שלכך בעינן לשון "נגיעה", כיון שקודם זריקת הדם, כשהבשר עדיין אינו ראוי לאכילה, אינו אסור הטמא באכילתו מצד טומאה, אלא רק בנגיעה. ומקשינן שיתור לשון נגיעה אינו פנוי למגע של טמא. אך <b>רש''י</b> [בזבחים לד א] כתב דמקשינן היכי יליף תרתי. ועיין <b>מהרש''ל</b> כאן, שביאר מנין שאף קודם זריקה אסור לטמא לאכול<QM> והלא בעי קרא לגופא, שלא יאכל טמא בקדשים. 
(6) <b>הרמב''ם</b> [פי"ח מפסוהמ"ק פי"ב] פסק כריש לקיש, שטמא שאכל את הקדש אזהרתו משום "בכל קדש לא תגע". ותמה <b>הלחם משנה</b> [בפי"ט מסנהדרין ה"א], שאם כן האיך פסק שם הרמב"ם מאידך גיסא, שטמא שנגע בקדש ושאכל בשר קדש קודם זריקה אינו לוקה. ועיין <b>שער המלך</b> [פי"ב מתרומות]. <b>והחפץ חיים בזבח תודה</b> כתב [ליקוטים זבחים פרק ג'] שבסוגיא ביבמות עה א, ובתורת כהנים, יש הסוברים ש"בכל" מרבה תרומה. ומדובר בין בקדש ובין בתרומה. ולכן, אף שקיימא לן כריש לקיש, דקרא לאכילת קדש, אך לענין קודם זריקה פסק כסוגיא דהתם. ועיין עוד תירוץ בערוך לנר. 
(7) כך <b>פירש''י</b> ועיין תוס' שמוכח כן מלאו דגזילה. ועיין בדבריהם לקמן ט"ז ד"ה והא. ועיין בפני יהושע שלרש"י צריך שיקדם בכתיבה ובמעשה. אך <b>הריטב''א</b> למד ברש"י שתלוי רק בקדימה במעשה. ופליג עליו, וסבר שקדימה בכתיבה בתורה חשוב קדמו ללאו. 
(1) כך ביאר <b>ריטב''א</b> בשם רש"י. אך הוקשה לו השקלא וטריא בסוגיין, דאמרינן דהדר ביה משום דקשיא ליה למה אונס מנותק לעשה, ואילו למסקנא לרבי יוחנן מתרצינן שבאונס כתיב ביה כל ימיו, ולא קשיא ליה. ונדחק ליישב, ולכן הביא פירוש <b>רבותינו</b> שאחרים שאלו לרבה בר בר חנה אם אמר בשם רבי יוחנן, ועל כך אמר לא וכו'. 
(2) ותמהו הראשונים איך יבאר רבי יוחנן שחזר בו את משנתנו<QM> וכן הקשו לרב פפא שהסיק כן. וכתב <b>בעל המאור</b> שחייבי כריתות גמרינן דלוקין מ"לעיני לעיניך". וה<b>רמב''ן במלחמות ה'</b> ביאר, דסברי שאין המלקות בבא אל המקדש טמא משום שקדמו לעשה. אלא מפני שאין העשה מתקן את מה שכבר עבר, אלא נצטווה לצאת שלא להוסיף טומאה על טומאתו. ואת דברי רבה ביאר, דהוה אמינא דמשום שקדמו עשה עיקרו עשה הוא, ועל כך הוכיח ממשנתנו שחשוב לאו ולוקין עליו. [ובריטב"א הביאו דס"ד דהוי תיקון ללאו ע"ש]. ותמה <b>השער המלך</b>, שסברת הרמב"ן שייכת גם בוהשיב את הגזילה שלא ימשיך בעבירה בגזל. ועיין <b>קהילות יעקב</b> [בסוף המסכת ובפסחים סי' ג'] שמטמא מקדש אזהרתו בכל רגע, וכעת נאמר "וישלחו" שלא יעבור עוד, ולא על שעבר. אך בגזל, שעובר רק במעשה הגזילה, מסתבר שהעשה אחר זמן ניתן לתקן הלאו. <b>והשער המלך</b> הקשה, שגם באונס יש לומר שהעשה נאמר שלא יוסיף חטא. ועל כך כבר כתב <b>ריטב''א</b> שהתיקון בחזרה, שלא הועילו מעשיו, ונפטר בכך למפרע. <b>ובקהילות יעקב</b> חילק באונס כגזל כנ"ל. ועיין <b>חזון איש</b> [או"ח קי"ח ח'] דמהרמב"ם לא משמע כן. שלא מנה חמץ בין הלוקים שלא קיימו העשה. ועיין <b>רע''ק</b> לגבי חמץ בפסח, דהר"מ כתב דלוקה, והיינו מסברא זו דעובר כל רגע. [ועיין שאג"א סי' פ"ג]. ועיין <b>פני יהושע</b> דבהוה אמינא מייתו ראיה לרבי יוחנן דאין פטור ניתק לעשה משום גזה"כ, דלא דמי ללאו דחסימה, אלא מסברא דתיקון הלאו, ולכן בקדמו לוקה, ולכן לא איכפת לו שאין העשה מתקן. כי ממה שלוקה על לאו שיש בו עשה, חזינן דאין צריך דומיא דלאו דחסימה. 
(3) <b>הב''ח</b> גורס אי בקל וחומר, איכא למפרך מה למוש"ר שכן עשה מעשה. ואי במה מצינו איכא למפרך כדפרכינן. ובפנים ביארנו כגירסת הגמרא. 
(4) משמע דמקשינן כן רק על לאו שקדמו עשה. ואין זה הטעם של ניתק לעשה, דיש סברא בתיקון הלאו [עיין <b>פני יהושע</b> לעיל]. אך <b>לעיל יג</b> ב מבואר בגמרא שאף ניתק לעשה טעמו דלא דמי ללאו דחסימה. וכן מבואר <b>ברש''י פסחים</b> [פד א] שהעשה הוא ענשו של לאו, ועוד דלא דמי ללאו דחסימה. ועיין <b>בבעל המאור</b> דלמ"ד בטלו, משום שהעשה הבא עם הלאו לא הווי דומיא דלאו דחסימה, ורק כשעבר על העשה, וכאילו אינו לוקה על הלאו והיינו טעמא דקדמו עשה פטור. ואף <b>לרמב''ן</b>, שיכול לתקן את עצם הלאו כקיום העשה, טעמו לפטור ממלקות, הוא משום דלא דמי ללאו דחסימה. ובברוך טעם [שער ב'] האריך בזה עיי"ש. ולענין תקון הלאו על ידי העשה, אם חשוב כאילו לא עבר בלאו, יתכן והדבר תלוי במחלוקת בעה"מ ורמב"ן הנ"ל. ותוס' בפסחים [כט ב] כתב, שהמשהה חמץ על מנת לבערו אינו עובר על בל יראה, היות והוא ניתק לעשה. ומאד תמה עליהם <b>בשאגת אריה</b> [פ"א] דהעשה רק פוטר ממלקות אבל האיסור קיים. וביומא לו א, אמר רבי עקיבא שעולה באה על לאו הניתק לעשה. ומשמע דאיירי כשכבר קיים העשה. 
(5) גירסתנו <b>כרש''י ותוס'</b>, אך <b>ר''ח רמב''ן</b> <b>ריטב''א</b>, <b>וי''א שגם הרמב''ם</b> SBעי' כס"מ סנהדרין פט"ז ה"ב, ולח"מ פי"חSE גרסו ברבי יוחנן קיימו ולא קיימו, ולכן ביארו שקושיית הגמרא על רבא, דביאר הפטור דניתק לעשה, דלתקן הלאו נוסף העשה, דהניחא למ"ד קיימו, דאם לא קיימו לוקה אף שלא ביטל בידים, מובן, דהעשה מתקן את הלאו, אך למ"ד דבטלו בידים דוקא לוקה, יקשה, דהרי אף כשאינו יכול לקיימו אינו לוקה, אף שאין מתקן את הלאו. ומתרצינן, דאמר רבי יוחנן, קיימו ולא קיימו, וריש לקיש חולק עליו. 
(1) עיין בהערה הקודמת. 
(2) כך ביאר <b>רש''י</b>. אך <b>לשאר הראשונים</b>, הגורסים להיפך, שרבי יוחנן תני "קיימו ולא קיימו", הסברא היא הפוכה: שמחמת האפשרות לקיימו הוי התראת ספק, כי כאשר מתרין בו בשעת עבירת הלאו שילקה, קיים הספק שמא הוא יקיים את עשה שהלאו מנותק לו, ואז לא ילקה. ולכן, לדבריהם, רק רבי יוחנן, הסובר שהתראת ספק שמה התראה יכול הוא לשנות "קיימו ולא קיימו". אך ריש לקיש, הסובר שהתראת ספק לא שמה התראה, בהכרח שהוא שונה "בטלו ולא בטלו". ולפיו מתרים בו בשעת ביטול העשה בידים, שאז היא התראת ודאי. ומה שפרש"י שצריך להתרות בשעת עבירת הלאו ולא בביטול העשה, והביא ראייה מביטול התנאי של הנדר, חילק <b>הריטב''א</b>, שבתנאי של נדר, אין בו כל עשיית איסור, ולא שייכת בו התראה בקיומו או בביטולו. אך בביטול עשה, שתלויה בו מלקות הלאו, הרי העשה עצמו חשוב כאילו הוא מגופו של הלאו לענין ההתראה. 
(3) <b>כך פירש''י</b>. וראייתו, מכך שלא מהני התראה בנשבע על תנאי, אם ההתראה היא בשעה שמבטל התנאי ולא בשעה שעובר על השבועה. והריטב"א דחאו, כדלעיל, דשאני הכא, בלאו הניתק לעשה, שהעשה חשוב כאילו הוא מגוף הלאו לגבי ענין ההתראה. והביא הריטב"א את שיטת <b>הרמ''ה</b>, שבלאו הניתק לעשה, נחשב הלאו לתחילת העבירה והעשה לסוף העבירה. והתראה בשעת הלאו מועילה עד שעת ביטול העשה, כהתראה למוציא בשבת, שמלאכת ההוצאה היא על ידי עקירה מרשות אחת והנחה ברשות השניה, שמועילה ההתראה על אף שיש ההפרש של זמן רב בין תחילת המלאכה לסופה. ובחידושי הגרש"ש [כתובות לט] כתב שיש נפקא מינה ביניהם. כי לפירוש הריטב"א בלאו הניתק לעשה, צריך להתרות דוקא בסוף, בשעת ביטול העשה, כי הוא העיקר. ולכן אם קם ליה בדרבה מיניה בשעת ביטול העשה, הרי הוא פוטר ממלקות. אך להרמ"ה יכול להתרות בתחילה או בסוף ככל איסור הנמשך זמן רב. ועיין <b>בקובץ הערות</b> [יבמות סימן נ'] בביאור הענין. ובשערי יושר [שער א פ"ד] כתב, שלא קשה לרש"י מהא דקלבד"מ פוטר בשעת ביטול העשה. כי על אף שבקיום התנאי חל האיסור למפרע, כיון שעד קיומו של התנאי לא חל חיוב בפועל, נפטר בקלבד"מ. 
(4) כתב <b>הריטב''א</b> [לפי רש"י] שהוצרך לטעם זה רק לריש לקיש, כי אילולי סבר שהתראת ספק לא שמה התראה, היה מסכים לסברא שרק בביטלו לוקה. אך לרבי יוחנן, הסובר שהתראה ספק הוי התראה, לא הוצרך לתלות דבריו במחלוקת זו, דפשיטא שמודה רבי יוחנן שאם קיימו, ניתק הלאו לעשה, ואינו לוקה. 
(1) וכן פסק הרמב"ם [פ"ב משבועות ה"כ] דאינו לוקה מפני שלא עשה מעשה, וכן כתב בפט"ז מסנהדרין הלכה ד, שהתראת ספק התראה. אך בפ"ה משבועות ה"ב, כתב הנשבע שאחרים יעשו, אין לוקה על שבועת שוא, היות שהתראת ספק היא שמא יעשו. ואין לוקין עליה אלא אם כן היה לאו שבו מפורש בתורה. ותמה <b>הכסף משנה</b>, מנין מקור לזה<QM> ועיין לח"מ ובביאור הגר"א יו"ד ל"ו שיש ט"ס ברמב"ם. <b>ובקובץ הערות</b> הוכיח מדבריו כתוס' כתובות [טו א], שלמאן דאמר התראת ספק שמה התראה, צריך להתרותו שלא יעשה את שני הצדדין, כאל תכה שניהן. ולכן בנשבע שיעשו אחרים הוי התראת ספק שאין שמה התראה. ועיין <b>נודע ביהודה</b> [תנינא, אעה"ז ע"ז] 
(2) כך ביאר <b>רש''י</b> [בתמורה ג א ובשבועות כא א]. וביאר ה<b>קובץ הערות</b> [סימן פ'] שלמאן דאמר התראה שלא יותיר אלא יאכל את בשר הקדשים הוי התראה - הוא משום שלדעתו ההתראה היא על כל היום, כי הספק הוא: מתי הוא הרגע האחרון שבו עובר על ההתראה. ולפיכך הוי "התראת ספק", שאינו יודע מתי הוא מותרה. ולכן, למאן דאמר התראת ספק הויא התראה, מועילה התראה על כל הספיקות יחד, וחשיבא ודאי! ואילו למאן דאמר לא הוי התראה, וצריך להתרות על המעשה האסור, הוי התראות על כל רגע ורגע, כהתראות של הכה זה וחזר והכה זה, שכל אחת אינה התראה ודאית, אלא התראת ספק. ועיין <b>רבינו חננאל</b> כאן, שפירש הספק בהכה זה אחר זה, שמתרין אותו אל תכה זה שאם תחזור ותכה את השני, תתחייב. וכן משמע <b>בתוס</b>' כתובות [טו א], שרק אם בודאי יבא לידי איסור כאשר יכה את שניהם, יש מאן דאמר דהוי התראה. וכן משמע ברמב"ם הנזכר לעיל, שהמחלוקת היא האם יש לצרף את כל הפעולות שהתרה עליהם, ולחייבו עליהן משום שממה נפשך עבר עבירה. ועיין <b>אבי עזרי</b> [פ"א ממילה ה"ב], שהראב"ד, שהוכיח שהמבטל מצות מילה עובר כל יום באיסור כרת משום ש"וכי משום התראת ספק פוטרין אותו מן השמים", דלמד משבועה ונותר דמיקרו התראת ספק, כי כל רגע ורגע שייך עונש, כך דהספק הוא שמא יאכל בסוף היום ולא עבר בשעת התראות אלו, ועיין בהערות על תוד"ה ועבר, שנחלקו בכך <b>המהרש''א והב''ח</b> מאימתי עובר על שבועתו. 
(3) ביאור מהלך הסוגיא הובא <b>במהרי''ק</b> [שורש קל"ד] דפליגי בדעת רבי יהודה. ומדבריו דייקו. ורבי יהודה לא דייק מנותר אלא מסברא. וקושיות הגמרא הם דלא מוכח כדעת חד מינייהו בדבריו, דמשמע כתרוויהו. ומבארינן דכל אחד למד סברתו כמאן דפליג. אך <b>המהר''ם</b> ביאר, שלמדו מדאיצטריך לנתק הלאו, ועל כך מקשינן דאיצטריך לנתק גם מחמת הסברא השניה, ומבארינן דכל חד מצא מאן דפליג ולמד מקרא אחר דסברא השניה אינה פוטרת ולוקין עליה. 
(4) ה<b>נודע ביהודה</b> [תנינא או"ח ס"א] הקשה למה הוי התראת ספק<QM> הא חזקתו שלא יאכל [כנזיר שלא ישאל, וכקושית תוס' לעיל]. ותירץ, דשאני נזיר, שההתראה היא שלא ישתה, ושתה. והחזקה מבררת שלא נחשוש שישאל על נזירותו ויעבור האיסור. אך בנותר, שההתראה היא על האכילה לא אמרינן דחזקה שלא יאכל, דאדרבא חזקה שכל זמן שיש אפשרות לקיים המצוה, חזקתו שיקיימנה ויאכל, ואין החזקה במקום ההתראה גורעת מודאות ההתראה. ורצה לבאר בזה תירוץ התוס' על שבועה. 
(5) כיצד מכה בבת אחת<QM> רש"י ביאר זאת בשלשה אופנים: <b>בסוגיין</b> פירש, בהתראה אחת בתוך כדי דיבור. והיא התראת ודאי, כי ממה נפשך אחד מהם אביו. <b>בחולין</b> [פב ב] כתב, שהרים שתי ידיו, והכה ביד אחת לאחד, וביד השניה לשני, באותה שעה. <b>ו</b>אילו <b>שם</b> [חולין צא א] פירש בהכאה אחת. וכן ביבמות [קא א], כתב, שחבטן במקל בהכאה אחת. <b>ובקובץ שמועות</b> [שבועות אות ב] ביאר מדוע רק במכה אחת הוי התראת ודאי ולא בשתי הכאות נפרדות הנעשות בשתי ידיו בבת אחת, כי שתי מכות בשתי ידיו, גם כאשר שתי המכות נעשות בעת ובעונה אחת, אין כאן התראת ודאי אחת, אלא צירוף של <b>שתי</b> <b>התראות על שתי פעולות</b> שנעשות בבת אחת, כאשר כל אחת משתי ההתראות מוגדרת, כשלעצמה, כהתראת ספק. 
(6) ובמסכת בשבועות [כא א] לומדת הגמרא מהכתוב "לא תשא", שלוקה על כך. 
(7) כדדרשינן במסכת תמורה [ג א]. 
(8) מכאן הוכיח <b>הנודע ביהודה</b> SBאבה"ע תניינא ע"טSE שאף לרבי יוחנן, התראת ספק שמה התראה רק לענין מלקות ולא למיתה. שהרי גם לרבי יוחנן צריכין לומר שנחלקו תנאים בדברי רבי יהודה, שהרי גם לפיו סתרו דבריו של רבי יהודה מברייתא של נותר לדין מכה אביו. ולמה נקטה הגמרא "תרי תנאי" רק לריש לקיש. אלא מוכח, שמודה רבי יוחנן במכה אביו, שבעונש מיתה התראת ספק לא שמה התראה, וסבירא ליה לרבי יוחנן שלא נחלקו תנאים בדבריו. אך <b>האו</b>ר <b>שמח</b> SBפט"ז מסנהדרין ה"בSE סתר דבריו מירושלמי ביבמות. 
(9) מכאן הוכיח <b>הריטב''א</b> שההתראה צריכה להיות בשעת ביטול העשה, שהיא שעת החיוב. שאם לא כן, איך מועיל אז קם ליה בדרבה מינה לפטור! <QM> <b>ולרש''י</b>, שהחיוב על הלאו, ובו צריך להתרות, כי הביטול הוא רק תנאי למלקות על הלאו, צריך לומר שקם ליה בדרבה מינה פוטר אף בתנאי החיוב. וכך כתב <b>הגרעק''א</b> בתשובה קס"ד ובכתובות SBלא בSE. ועיין <b>בדברי יחזקאל</b> SBסי' כ"וSE שבכך נחלקו רש"י והריטב"א. וכ"כ <b>באור</b> <b>שמח</b> SBפ"א מנערה ה"גSE. ועיין לעיל, במה שכתב <b>השערי יושר</b>. 
(10) הקשה <b>הערוך לנר</b>, האיך תועיל שליחותו<QM> והרי שליח לדבר עבירה הוא, לפי שבעשיית השליחות הוא מבטל את העשה המאפשר לו לתקן את החטא של גירושיה על ידו. וכבר נודעו דברי <b>הקצוה''ח</b> SBסי' ק"הSE שאם למשלח אין עבירה, אלא רק לשליח, לא חשיב הדבר כ"שליחות לדבר עבירה". עיי"ש שחלק בזה עם הפנ"י. ובדחייתו של רב, להלן, מבואר, שאף לבעל אין כאן עבירה כלל. ויעויין <b>אור שמח</b> SBפ"א מנערה בתולה ה"גSE שתמה כיצד סבר רב שימי שיכול לקבל קידושיה בלא דעתה, והעמידו כר"ל דיכול לקבל אף שחזרה בה, ובכה"ג הוא גורם לביטול העשה. 
(11) ואף שאם יחזירנה יחולו הגירושין, הא קיימא לן בכתובות SBכט בSE שאת המצוה לשאת את אנוסתו הוא מקיים רק ב"אשה הראויה לו". ומסתבר שאף איסור נדר שהחיל עליה, על אף שהוא אינו מכלל איסורי אישות, מגדיר את האנוסה כ"אשה שאינה ראויה לו". ובספר <b>משאת המלך</b> על התורה שמות SBכ"ב ט"זSE הביא ירושלמי שדרש זאת "ואם מאן ימאן אביה", דהוא הדין אם "ימאנו שמים", והיינו, שכל עבירה שיש בליקוחין אלו מפקעת מצוות "ולו תהיה לאשה". 
(12) <b>הרמב''ם</b> SBפ"א מגזילהSE כתב שכאשר הגזילה היא בעין, פטור היות דניתק הלאו לעשה של והשיב את הגזילה. ואפילו שרף הגזילה אינו לוקה שהרי חייב לשלם, וכל לאו הניתק לתשלומין אין לוקין עליו, <b>ובפי''ח מסנהדרין</b> כתב רק הפטור דניתק לתשלומין. <b>והכסף משנה</b> ביאר שהכוונה שלו היא מחמת הטעם שאין לוקה ומשלם. <b>ובאחיעזר ובאבן האזל</b> כתבו, שאין הכוונה לפטור של "כדי רשעתו", שאם כן, בכובש שכר שכיר ילקה משעה שעכב, וישלם על חיובו מעת הקציצה. אלא, כל שגילתה התורה דסגי בתשלומין, הוי "לאו קל" כ"לאו הניתק לעשה", דנותן תיקון ללאו שלא יגיע לעונש מלקות. <b>והגר''ח כתב</b> SBבפ"ט מגזילהSE כי ממה שחילק הרמב"ם, משמע שהשבת הגזילה בעין היא מדין "והשיב", והוי ניתוק הלאו לעשה. אך התשלומין כשאבד החפץ, הם מדין "ושלם". וכמו כן, דין ההשבה של החפץ בעין הוא מדיני קנין הגזילה, ואילו דין התשלומין בא משום המעשה והנזק שבגניבה. ועיין עוד בהערות על תוד"ה התם. 
(13) הרמב"ם SBפ"ג ממלוה ולוה ה"דSE כתב שניתק לעשה ב"השב תשיב". והשיגו <b>הראב''ד</b>, וטען שהפטור הוא משום שנתחייב המלוה באחריות המשכון. וביאר <b>המגיד משנה</b> דבריו, שניתק הלאו של נטילת המשכון לעשה של תשלומין, שחייב המלוה. ובדעת הרמב"ם ביאר, שאין איסור משכון כאיסור גזל, שהרי הוא נוטלו בחובו. אלא גזירת הכתוב היא שלא יעשה דין לעצמו, ואין כאן דין ודברים על ממון. [ועיין <b>בקצוה''ח</b> SBע"ב סק"גSE <b>ובנתה''מ</b> SBסק"וSE <b>ובמשובב נתיבות</b>, באיזה לאו עובר המלוה]. <b>ובחידושי הגר''ח על בבא מציעא</b> SBאורייתא סימן ק"זSE ויעויין בסטנסיל כאן, כתב ליישב דהסוגיא איירי בשברו או איבדו בידיים, רבי יוחנן סבר אי עביד מהני, ובעי קנין במשכון כדי ללקות. אך הרמב"ם דפסק דאי עביד לא מהני, וחיוב מלקות במשכון הוא על עצם לקיחתו, אם כן לוקה על שעת הנטילה, ומשלם על הקנין והאיבוד, ולכן לוקה. ולשיטתו דפסק קיימו ולא קיימו, ואין החיוב בעת ביטול העשה כאבוד המשכון. וכן משמע <b>בביאור הגר''א</b> SBחו"מ ע"ב סקי"אSE ועיין באבן האזל ובברכת שמואל בסוף כתובות שביארו דבריו, ועיין מחנה אפרים גביית חוב סימן י"א. 
(14) עיין <b>בתוד''ה</b> התם. <b>ובריטב''א</b> הביא פירוש רמ"ה דאפילו בטלו אינו לוקה, כי אין לוקה ומשלם. וביאר, שחיוב התשלומין אינו חל כששורף, אלא הוא חל בעת שמשכנו או גוזלו, שכבר אז הוא מתחייב שאם לא יחזירנו כמות שהוא, הרי הוא מתחייב כבר אז בתשלום דמיו. וראייתו היא מהא שאין לוקה למאן דאמר "קיימו ולא קיימו", דלדבריו לכאורה הוי מלקות משעת גזילה, וממון משעה שנשרף או נאבד החפץ. <b>ובאחיעזר</b> SBח"א כ"א ג'SE כתב, שכך מוכח למאן דאמר בטלו, שחיוב המלקות חל משעת הגזל והמשכון. דאי מעת ביטול העשה, ישלם על החיוב ממון משעת הגזל, וילקה משעת ביטול העשה. ועיין לעיל בביאור דעת הרמ"ה, מתי היא שעת ההתראה, ותלוי בשעת החיוב למאן דאמר בטלו. עוד כתב <b>באחיעזר</b>, שלפי הרמ"ה סוגיין מיירי רק במשכון, וכסברת הרמב"ם בחד, וחולק בחד. ועיין ב<b>שיעורי רבי שמואל</b>, דאיסורו בלאו דלא תבא אל ביתו, ואינו נתקן בתשלומין, אלא נפטר משום שאין לוקה ומשלם. אך בגזל סגי במה שחייב בתשלומין. דאם לא כן, לפי רבי <b>מאיר דלוקה ומשלם</b>, <b>ילקה על גזל</b>. <b>ועל</b> <b>כרחך תשלומין בגזל חשיבי ניתק</b> לעשה. <b>ועיין בדבריו לעיל</b>. 
(1) פירשו תוס' בב"ק SBצד אSE שאף למאן דאמר "יש ברירה" צריך בעל הבית לתרום על כל התבואה, גם על החלק היחסי של העניים, על אף שהעניים פטורים ממעשר על הפאה, כיון שכל זמן שלא הפריש בעל הבית את חלק הפאה, הכל הוא שלו ומתחייב במעשר. ובכך יישב <b>במנחת שלמה</b> SBח"ג קמג דSE למה לא ייפטר חלק העניים משום הפקר - כי עתה עדיין נחשב כל הכרי כתבואה שלו. 
(2) כך <b>פירש''י</b>. ודייק <b>באגרות משה</b> SBיו"ד א, קכז יSE למה לא נקט רש"י משום הלאו "לא יוכל לשלחה" <QM> והוכיח, ששיטת רש"י היא, שרק למצוה שהתחדשה אחר הנדר, מתירין לו, ולא למצוה שהיתה קיימת בעת שנדר. והבין האגרות משה שהדירה קודם שגירשה, ובשעת הנדר היה בלאו, ועדיין לא חל העשה להחזירה, עד שגירשה. ואמנם, אחר שהתירו לו מפני העשה להחזירה, הוא גם יוכל להחזירה, וגם לא יעבור בלאו. אולם <b>באבני מילואים</b> SBכ"ח סק"סSE, <b>ובאחיעזר</b> SBח"א י"אSE ביארו הסוגיא שהדירה לאחר שגירשה, ולפיכך פירש"י שמתירים לו מפני העשה להחזירה ולא מחמת הלאו של "לא יוכל לשלחה", כי מפני תיקון הלאו אין מתירין. 
(3) <b>ובריטב''א</b> פירש שלא היה שומר יפה על קביעותו בלימודים, והיו מתבטלים, או שלא היה מדקדק לתקן טעויותיהם. 
(4) עיין <b>רמב''ם וראב''ד</b> SBפ"ו משבועות ה"טSE ביאור אחר, והיא סוגיא ערוכה בגיטין SBלו אSE. ועיין <b>בית יוסף</b> SBיו"ד רכ"חSE שכפה את בני העיר שכל אחד מהם ידירו את המלמד על דעת כולם. וכן כתב הב"ח. וכתבו <b>שם תוס'</b>, הטעם שבדבר מצוה יש לו התרה, כי ודאי ניחא לרבים שנדר על דעתם שיתירו לו לצורך מצוה, והרי זה כאילו הסכימו הרבים להתיר לו נדרו. <b>וברמב''ן</b> כאן כתב, שדוקא למצוה כמקרי דקדקי, שחרטת כל האבות של התינוקות שוה באחת, כמו שהיה הנדר על דעתם, אפשר להתיר. אבל בשאר נדרים, שהרבים שייכים בהם, שנודר על דעתם, אך הם לא שייכים בחרטתם, אי אפשר להתיר. 
(5) כך <b>פירש''י</b>. ועיין <b>תוד''ה</b> ביניתא. והם גרסו כגרסתנו, שחיובו משום שרץ השורץ על הארץ. אך שאר ראשונים גרסו משום "שרץ האדמה". <b>והריטב''א</b> הביא פירוש התוס' שהחידוש הוא דלאו שרץ המים הוא אלא רמש האדמה, ואינו מותר באכילה בסימני טהרה של דגים. ולדבריהם לוקה רק על רמש האדמה. אך <b>לרש''י ותוס'</b>, שרץ הארץ הוא, ובסמוך מבואר שלוקה חמש. וצריך לומר שכאן קא משמע לן רב יהודה שלוקים עליו משום שרץ הארץ, כמבואר, ובאמת לוקה ה' מלקיות. ובספר <b>''קנאת סופרים''</b> על סה"מ לרמב"ם הביא מכאן ראיה לדעת הרמב"ם בסמוך, שעל כל מין לוקה רק מלקות א'. 
(6) כך <b>פירש רש''י</b>. ונחלקו הפוסקים בכוונתו, האם רצה לומר שאם נתחלקה הפוטיתא בשעת הלעיסה שוב היא איננה נחשבת "בריה". והביאו <b>מירושלמי</b> פ"ו דנזיר, דפליגי בזה רבי יוחנן וריש לקיש, ווהלכה כרבי יוחנן, שאף אם נחלקה בפיו הוי בריה, וחייב. ולגבי בליעה בלא לעיסה, אי הוי כדרך אכילה, עיין <b>בנודע ביהודה</b> SBקמ"א, יו"ד ל"הSE שנחלקו בזה הפוסקים. ופוטיתא הוא שרץ המים הקטן מכזית, ולוקה עליו משום "בריה" וכדלהלן בנמלה. כך כתב <b>רבינו תם</b> בעירובין SBכח אSE. 
(7) <b>בחינוך</b> SBמצוה קס"דSE כתב שלפי הרמב"ם לאו זה הוא מיוחד לשרץ המים. ולרמב"ן הוא לאו כללי. ונחלקו לשיטתם - <b>לרמב''ם</b> חילוק המלקיות תלוי ברבוי התכונות של השרץ, וכיון שפוטיתא הוא מין בפני עצמו, ואינו דג, ולכן לוקה עליו מלקות נוספים, כי הוא שורץ במים, אך אינו דג טמא. <b>ולרמב''ן</b> לוקין על ריבוי לאוין. אך אין לוקין על "לאוין כוללים", כמו הלאו "אל תשקצו". וכבר העירו, שאם כן חסר בארבע מלקיות, אך הרמב"ן לא נקט כלל פסוק זה כי אם "ולא תשקצו נפשותיכם בבהמה ובעוף". 
(8) כתב <b>הרמב''ם בספר המצוות</b> SBשורש טSE, שאפילו במקום שאמרו חכמים שעובר כך וכך לאוין, לא יתחייב אלא מלקות אחת על שם אחד. ובמצוות לא תעשה SBקע"טSE דחה ביסוד זה את ביאור הגאונים שעל שרץ הארץ לוקה ב' מלקיות, משום "שקץ לא יאכל" ומשום "אל תשקצו", וכן בשרץ העוף לוקה אחד מהלאו שלו ואחד משום אל תשקצו, ואם יתחבר בבעל חי אחד שיהא שרץ הארץ, ושרץ העוף וגם שרץ המים יתחייב ג', משום לאו המיוחד בכל א', וג' משום בל תשקצו על כל אחד. ולא ביאר כיצד יפרשו את ריבוי הלאוין בפוטיתא ובנמלה. ועיי"ש <b>במרגניתא טבא ובשבח הים</b>. וחולק הרמב"ם על הגאונים, מפני שחייבו שלש מלקיות על לאו אחד דאל תשקצו נפשותיכם. <b>והרמב''ן</b> השיגו, שרב האי גאון פירש כרש"י. ועיין <b>בשאילתות</b> פ"ד, <b>וברי''ף</b> ספ"ג דחולין. והיא מחלוקת <b>הרמב''ם והרמב''ן בשרש</b> <b>י''ד</b>, אם מלקות הם על שם האיסור או על אזהרת הלאו, והולכים לשיטתייהו. ועיין קובץ שיעורים כתובות אות נ"ח ובשיעורי רבי שמואל תל"ח. הרמב"ם ביאר לפי שיטתו את סוגייתנו, שאם יש בריה שיש בה תכונות ופעולות של כמה מינים, לוקה על כל מין לפי תכונתו, מלקות אחד. והיינו, שפוטיתא הוא עוף, וגם שרץ העוף, וגם שרץ הארץ וגם שרץ המים. ובנמלה נוסף בה ענין שאינה פרה ורבה עיי"ש, ורפ"ב ממאכלות אסורות הכ"ג. <b>והראב''ד</b> השיגו, שאין מינים כאלו, ואילו מצאו חכמים מין כזה, לא היו משנים מפוטיתא לנמלה. ועיין <b>בחידושי הגר''ח סטנסיל בשם</b> <b>הגרי''ז</b>, שלרמב"ם אין המלקות על המין אלא על שם התואר, ולכן סובר שאפרוח קטן חשוב שרץ הארץ, וכשיגדל ויפקע ממנו תואר זה, יהא עוף טמא בלבד. <b>והרמב''ן</b> תמה, שבעירובין SBשםSE מוכח שפוטיתא אינה שרץ הארץ, ובעיקר מכך שמוכיחה הגמרא בפסחים SBכד אSE מפוטיתא, שבכפל לאוין לוקין כמה פעמים. ועיין בחידושי <b>מרן רי''ז הלוי</b> שדימה הנידון שם לפוטיתא, ועיין בדבריו בריש מסכת תמורה. <b>ואבי עזרי</b> SBפי"ט מסנהדריןSE ביאר שזה גופא חידושא דפוטיתא, דאף שכל המינים באחד - לוקה עליהן. 
(9) <b>רש''י</b> בפסחים SBכד בSE פירש שהיא שורצת גם על הארץ. <b>והריטב''א</b> בעירובין SBכח אSE שנחשבת שרץ הארץ כי היא מגדולי הארץ. <b>והמאירי</b> כתב שמתחילתה היא שרץ הארץ שאין לה כנפיים. וכשמצמחת כנפיים מתווסף עליה איסור שרץ העוף. 
(10) <b>בשו''ע הרב</b> SBאו"ח סימן ג'SE כתב והוא שהרגיש כבר בנקביו ומעמיד עצמו. אך לא העמידו חכמים דבריהם במקום כבוד הבריות, כגון עד שימצא מקום צנוע וכן במקום הפסק בתפילה. ועיין פרי מגדים ובביאור הלכה SBבסימן צ"בSE. 
(11) בספר <b>ברכת אברהם</b> דן אם עובר משום בל תשקצו בדבר שאדם זה אין נפשו קצה ממנו, אף שרוב העולם קץ ממנו. או איפכא, שרק הוא קץ ממנו, והעולם אין קץ ממנו. ודייק מלשון הרמב"ם שכתב "אוכלין ומשקין שנפש <b>רוב בני</b> <b>אדם</b> קיהה מהם", ובשו"ע השמיט לשון רוב. ונשאר בצ"ע. 
(12) הרמב"ם בהלכות מאכלות אסורות SBבפי"ז הכ"טSE כתב שדבר זה "אסרו חכמים", וסיים שהוא בכלל "בל תשקצו". <b>ובבית יוסף</b> SBיו"ד קט"זSE דן בכוונתו אי אסור בדברים אלו מדאורייתא או מדרבנן, ואם מדאורייתא אין לוקין עליו דהוי כ"חצי שיעור". <b>ובט''ז</b> כתב שהוא לאו שבכללות. ודחאו <b>הפרישה</b>, שהרי כל ענינים אלו בכלל שיקוץ הם. <b>ובתבואות שור</b> ביאר דהוי לאו שבכללות, כיון ששרץ כתוב להדיא בפסוק ושאר הדברים דרשו חז"ל. <b>ובריטב''א</b> כתב בשם <b>רמ''ה</b> דאסורין מדאורייתא אך הוא חילק בין קרנא דאומנא שהוא מדאורייתא למשהה נקביו דלכולי עלמא הוא דרבנן. וגם ברמב"ם SBשםSE כתב שמכים אותו מכת מרדות באוכל אוכלין מאוסין. ואח"כ כתב דין משהה נקביו ולא הזכיר שמכים אותו למנעו מכך. והחילוק הוא, שבמשהה נקביו אין בו מעשה כמו באוכל, וגם הוא אינו יודע בדבר. 
(13) ומבארים <b>התוס'</b> שחלק מהלאוים שנאמרו בשרצים לא נאמר בהן לשון אכילה, ואין עוברים עליהם אלא כשאכל בריה שלימה, ועליהם הוא לוקה רק משום אותה הנמלה האחת שאכלה שלימה, מבלי לרסקה קודם לכן. 
(14) <b>רש''י ותוס'</b> נקטו דהיינו איסור נבילה ממש [ועיין באחיעזר SBיו"ד ו', ד'SE שדן בסיבת הצירוף]. אך <b>הרמב''ם</b> SBפ"ד ממאכלות אסורות ה"בSE כתב שרק המינים הטהורין אסורים במותם משום נבילה, ולא הטמאין דאינו לוקה על הטמאים אלא משום בשר טמאה. ולפיכך תמה <b>המגיד משנה</b> על הרמב"ם שכתב בסוף פ"ב SBשםSE דבריסק נמלים וצרפן לנמלה שלמה לוקה ה' משום נמלה, ואחת משום כזית מנבלת טמאים. ואמנם <b>בכסף משנה</b> ביאר כוונת הרמב"ם משום בשר שרץ טמא ולא משום נבילה וכן ביאר <b>המאירי</b>. אך תמה עליו הלחם משנה דאחר שלוקה משום שרץ הארץ המים והעוף, איזה לאו דשרץ נוסף עליו. ועיין <b>באור שמח</b> שהביא ירושלמי SBפ"ו דנזירSE דמקרא דבל תשקצו בבהמה ובעוף, הכתוב בפרשת קדושים, ילפינן שאם אכל שרץ שיש בו כזית, לוקה שנים. ועיין בחידושי הגרי"ז פ"ז דזבחים, שלפי זה אם אכל שרץ שיש בו כזית על ידי צירוף תשעה מרוסקין - לוקה אחד עשר! ועמש"כ <b>ריטב''א</b> בסוגיין, ועיי"ש דלתוס' נתחדש דין נבילה בטמא וגם דין נבילה בשרץ, אף שלא שייכא בו שחיטה, משא"כ להרמב"ם. ועיין עוד בהערות על תוד"ה ריסק. 
(15) <b>היראים</b> SBמצוה קע"בSE והסמ"ג SBעשין קל"וSE כתבו שאף על פי שהתרומות והמעשרות נוהגות מן התורה רק בדגן תירוש ויצהר, מכל מקום, מעשר שני נוהג מן התורה בכל מיני הפירות ואף בירקות. <b>והדרך אמונה</b> SBפ"ב מתרומות ה"א בסוף ביאור ההלכה הראשוןSE כתב, שאין דבריהם אמורים אלא לענין חיוב הפרשת מעשר שני מן התורה מכל הפירות והירקות ולא לגבי איסור טבל. שהרי בקרא ד"לא תוכל לאכול" כתיב להדיא "מעשר דגנך תירושך ויצהרך", והיינו, שאין איסור טבל נוהג אלא רק בדגן תירוש ויצהר, אף אם כל הפירות חייבין במעשר. ועיין <b>במנחת שלמה</b> ח"ג שהוכיח כך מסוגיין. ועיין <b>מנחת חנוך</b> SBרפ"דSE שהספק של תוס' ביבמות האם חייב מיתה על טבל הטבול למעשר עני הוא גם על מעשר שני. אך <b>פאת השולחן</b> SBדמאי י"ד ס"ק חSE כתב, שטבל הטבול למעשר שני פשיטא להו לתוס' שחייב מיתה. ועיין <b>שאגת אריה</b> SBצ"וSE, ובסמוך יבואר עוד בע"ה. 
(16) ועיין בסוגיא זו ביבמות SBפו אSE שלומדים בהיקש לענוש טבל הטבול למעשר ראשון במיתה. ודנו שם <b>בתוד''ה</b> אי, האם גם טבול למעשר עני הוא בעונש מיתה ככל טבל למעשר, או כיון שלא נאמר בו ההיקש, יענש רק במלקות. <b>והרמב''ם</b> SBפ"י ממאכא"ס ה"כSE הסיק כסוגיין, שרק על טבל הטבול לתרומה גדולה ולתרומת מעשר לוקין, אך על טבל טבול למעשרות אין עונש מיתה אלא רק מלקות. ו<b>הגרעק''א</b> שם הביא ממדרש ומירושלמי שאף טבל הטבול למעשר עני הוא במיתה. ועיין ר"ן נדרים פד ב, <b>ובקרן אורה</b> ביבמות שיישב דעת הרמב"ם מהקושיות מסוגיא דיבמות ומהירושלמי. ועיין <b>באור שמח</b> פ"ט SBממעשרותSE שאין לוקה משום איסור טבל במעשר עני, לפי שכך הגדירה אותו התורה, דכתיב בו "ואכלו - ושבעו". אלא שגזרו חכמים שלא יאכלוהו, אך גזירתם שייכת כך בטבל ודאי, שהמעשר עני שלו ניתן לעניים, ולא בספק טבל, שהיות ואינו ניתן ממנו המעשר לעניים לא גזרו עליו חכמים שיהיה טובל. וכן כתב <b>במשך חכמה</b> בתחילת פרשת תזריע על הפסוק "בכל קדש לא תגע". 
(17) <b>הרמב''ם</b> SBבפ"ט מהלכות מעשר ה"גSE כתב טעם דנפשיה למה צריכים לקרא שם למעשר עני, כדי לקבוע מעשר שני. היות ועני בשלישית ובששית הוא במקום מעשר שני בשאר השנים. וכ"כ בפיה"מ SBדמאי ד'SE וכתב תמהו על ששינה מסוגיין, SB<b>בתוי''ט ובאור שמח</b> על אתרSE. <b>ומהר''י קורקוס וחזו''א</b> SBדמאי א' סק"בSE ביארו, שלא גזרו איסור דמאי אלא על דבר שיש חיוב מיתה על טבלו, וכיוןשהרמב"ם SBבפי' ממאכ"ס הובא לעילSE פסק שרק על טבל לתרומה חייב מיתה, הוצרך לטעם שחייבו במעשר עני SBוגם למעשר ראשון ושני נתן שם טעם בה"ב וה"הSE. ומה שמבואר בסוגיין בפלוגתייהו, היינו שלרבי אליעזר, שלא נחשדו, לא שייך לגזור כלל, דכבר הוא מעושר. ורק לרבנן דנחשדו שייך לגזור, אך הטעם לגזירה הוא כמש"כ הרמב"ם, ועיין עוד <b>בתוי''ט ובאור</b> <b>שמח</b> שתירצו באופנים שונים. 
(1) <b>ברש''י</b> SBבעמוד הקודם, ד"ה אין צריךSE משמע, דהיינו שקובע לו מקום, בצפון הפירות או בדרומם. וכן הוא בפירוש <b>הרא''ש</b> בנדרים SBפב ב:SE. אך <b>הרמב''ם</b> SBפ"ט ממעשר ה"גSE נקט רק שיאמר "עישור מעשר עני - בתוכו". ומשמע מלשונו שאינו צריך לקבוע לו מקום בכרי. ולדבריהם אין צריך להפריש את המעשר עני מהכרי, וכן משמע דנקט רש"י טעם שצריך להפריש מעשר ראשון ומעשר שני, ואין צריך להפריש מעשר עני. ואילו תוס' בנדרים SBשםSE וביומא SBח בSE ורש"י שם, כתבו שקורא שם ואף מפריש את המעשר עני מתוך הפירות, אלא שמשאירו לעצמו ואין צריך ליתנו לעניים. ועיין <b>מהרי''ט</b> במסקנת הסוגיא, שאף במעשר עני ודאי אין צריך להפרישו מתוך הפירות, אלא דיו בקריאת שם ובקביעות מקום. ועיין <b>תוס' יו''ט</b> דמאי SBפרק ד מ"גSE. 
(2) עיין בסוגיא זו בנדרים SBפד בSE שפירש שם <b>הר''ן</b> את סברת רבי אלעזר, שלא יתכן לחייב מיתה על טבל שטבול למעשר עני - כי אי אפשר שיהא דין הכרי הטבול למעשר עני חמור מדין מעשר עני עצמו המעורב בו, שאין חיוב מיתה באכילתו, שהרי הוא מותר לכל אדם בכל מקום ואפילו בטומאה. ולפי זה, יישב <b>הגבורת ארי</b> פליאה גדולה. שלכאורה לרבי אלעזר הסובר שמעשר עני לא טובל, אי אפשר ללמוד מ"בשעריך". ואם כן, גם כל שאר המעשרות אינם טובלים, ולמה אמר רבי אלעזר את דינו דוקא במעשר עני<QM> אך לדברי הר"ן מעשר ראשון שיש בו תרומת מעשר, שהאוכלה במיתה, ומעשר שני שאסור בגבולין ובטומאה, מכח זה הם טובלים את הכרי שמעורבים בו, ולכן שונה מהם מעשר עני, שמותר באכילה לכל אדם, ובכל מקום, ואפילו בטומאה. ועיין <b>בפלוגת רש''י ותוס'</b> ביבמות SBפו אSE 
(3) <b>בריטב''א</b> כתב דפליג בזה על הא דאמרינן בסוטה SBהובא כאן ברש"יSE שתקנת דמאי היתה משום שלא היו מפרישין אלא בתרומה גדולה. ודחה, שהכוונה היא, שלא היו זהירין להפריש בזריזות אלא רק תרומה גדולה. אך לא היו חשודין על מעשר עני כמעשר ראשון ושני. 
(4) ה<b>ר</b>"<b>ש</b> וה<b>רא''ש</b> במסכת דמאי SBפ"ד מ"גSE גרסו "ממונא דידיה הוא". ופירשו, כיון שטובת ההנאה שלו היא, שהרי הדבר תלוי ברצונו להפריש, לכן מפריש את מעשר עני כדי להפקיע את איסור הטבל מהתבואה, ומשאיר את המעשר עני בידו, ולא חשיב גזל אפילו במעשר עני ודאי, כיון שממונו הוא, ועדיין לא זכו בו עניים. <b>ובחזו''א</b> מעשרות SBז' סקכ"דSE הוכיח מפירושם, שהמפריש תרומות ומעשרות על מנת שלא ליתנם לכהן וללוי, חלה ההפרשה, ומותר הכרי. שהרי מועילה הפרשת העם הארץ במעשר עני, למרות שאינו חושב ליתן אותו לעני, וכל מה שחששו רבנן החולקים על רבי אלעזר הוא רק שמא לא יפריש כלל מעשר עני. אך <b>בשו''ת שואל ומשיב</b> SBתליאה א' תל"גSE כתב דלא מהני הפרשה שכזאת. ופלפל בדבריו בשו"ת הר צבי זרעים סימן מ"ה, ודחה הראיה מסוגיין. 
(5) כך ביאר <b>המהרי''ט</b> SBח"א סימן כ"הSE. אך <b>החזו''א</b> ביאר SBדמאי ט' סק"גSE שטורח לו לעם הארץ להפריש מעשר ולעכבו לעצמו, ונוח לו להסיח דעתו מחטאו ולא לעסוק בהפרשה על מנת שלא לתת. וגם נוח לו לגזול SBהשבטSE [צ"ל העניים] קודם הפרשה מלאחר הפרשה, שעדיין לא זכו בהם. ועיין בסוגיא זו בנדרים פד א, דאמרינן דפליגי אם נוח לאדם להפקיר נכסיו, ולזכות במעשר עני, ולא יפסיד. או שהוא חושש שמא כשיפקיר ממונו יבואו אחרים ויזכו בממונו המופקר. ועיין <b>בגבורת ארי</b> שהאריך לדון. <b>והגרעק''א</b> SBדמאי פ"ב אות לז'SE הוכיח שלפי התוס' SBיומא נה ב ובגיטין כה בSE ביאור סוגיין הוא כסברא דסוגיא הנ"ל בנדרים. שהרי כתבו דעמי הארץ אף שאינם חשודים על גזל חשודים על מעשרות, רק כל זמן שלא הופרשו לא חשיב להו גזל, וזו היפך סברת הגמרא כאן לפרש"י. ועל כרחך הכוונה להפקרת הנכסים. 
(6) <b>רש''י</b> במסכת שבועות SBכא בSE נקט, שהוא הדין קרבן הבא על שגגת לאו, יש בו הלכה למשה מסיני שדוקא בכזית הוא מתחייב. <b>אך</b> ה<b>תוס'</b> שם כתבו שבשגגת לאו, אף לחיוב קרבן, חייב לרבי שמעון בכל שהוא. והיינו, שסתם אכילה שבתורה היא בכל שהוא, אלא שלחיוב כרת נאמרה הלכה למשה מסיני שרק שיעור כזית מחייב כרת, וכיון שקרבן בא על שגגת כרת, צריך גם בו כזית, משום שחיובו הוא מחמת חומרת העבירה שיש בה כרת במזיד, והכרת הוא רק בכזית. <b>והריטב''א</b> הביא פירוש <b>הרמ''ה</b> לצד ההפוך, שמלקות מתחייב בכל שהוא, כי היות שאכל במזיד אחשביה לכל שהוא. אך קרבן הבא על השוגג, צריך כזית ל"אחשביה". והיינו, שסתם אכילה היא בכזית, ורק על ידי אכילת מזיד הוא מחשיב לאכילת כל שהוא שגם היא תחשב אכילה. כך ביאר <b>הבית הלוי</b> SBח"א ג' ח'SE בתוך דבריו. ועיין <b>שאגת אריה</b> SBצ"וSE לענין אכילת מצה. <b>ובחזו''א</b> SBחו"מ ליקוטים כ"גSE ביאר דעת הרמ"ה, שאין כוונתו לחלק בין שוגג למזיד בכך שלאוכל במזיד נעים אכילת כל שהוא איסור יותר מלשוגג. אלא כוונתו לומר, שבמזיד עונש הכרת הוא על המרד, ולכן אף באכילת כל שהוא יש מרד, והוא נענש בכרת על מרדו. אך השוגג אינו מורד, ואינו נענש על מרדו, אלא הוא זקוק לכפרה על המכשול שנכשל בו, ולכן הוא צריך שיעור של כזית באכילתו, כי רק באכילת כזית נחשב כשלונו כשלון "חשוב", הזקוק לכפרה. ועיין <b>נודע ביהודה</b> SBיו"ד צ"אSE שכך היה לרבי שמעון בקבלה, ששיעורין נאמרו רק לענין קרבן. 
(1) ולא כל ראשית, שאין כל הפירות חייבין בבכורים אלא ז' המינין בלבד. כי נאמר כאן בביכורים "ארץ", ונאמר לעיל בפרשת עקב [ח ח] לגבי שבח ארץ ישראל "ארץ חטה ושעורה וגפן ותאנה ורימון, ארץ זית שמן ודבש". מה להלן מדבר הכתוב בשבעת המינים שנשתבחה בהן ארץ ישראל, אף כאן מדבר הכתוב בשבח ארץ ישראל, שהן ז' המינין. רש"י על התורה. 
(2) לקמן SBיח בSE תדון הגמרא מדוע כתבה התורה פעמיים הנחה. 
(3) לקמן SBיח בSE יתבאר בגמרא מה לומדים מזה. 
(4) מניף לפני ה' במזרח, שכל הטעון תנופה, תנופתו במזרח, וכשהוא מניף, מוליך ומביא מעלה ומוריד. <b>מאירי</b> לקמן יח, ב ד"ה הביכורים. 
(5) בקרן דרומית מערבית. <b>מאירי</b> שם. 
(6) עיין ב"<b>משנה ראשונה</b>" ריש ביכורים, שהעיר מדוע נקט רש"י "ארמי אובד אבי", והרי תחילת הקריאה היא מ"הגדתי היום" כמפורש בתורה. וכן כתב הרמב"ם. <b>ובשיח יצחק</b> תירץ, שרש"י בא לומר שאפילו אם קרא "הגדתי היום" עד "ארמי אובד אבי" עדיין אינו ניתר עד שיקרא גם את "ארמי אובד אבי". וראה <b>בכלי חמדה</b> בתחילת פרשת כי תבוא שכתב, שהקריאה מ"הגדתי" היא רק למצות בכורים הראשונה, אבל לדורות, עיקר חיוב הקריאה היא רק מ"ארמי". 
(7) וביאר <b>הריטב''א</b> הטעם שנקטו "חוץ לקלעים" גבי קדשי קדשים, [שהוא אמור במשכן שהיו בו קלעים לחצר] משום שגבי קדשי קדשים מקור הדין הוא דברי הכתוב "בחצר אוהל מועד יאכלוהו", דהיינו חצר המשכן שהיתה מוקפת בגדר של קלעים. ומכאן למדו שבמקדש המקום הזה הוא העזרה. מה שאין כן גבי קדשים קלים, שבמקור הדין נאמר "במקום אשר יבחר", דהיינו מקדש וירושלים, ולכן נקטו בו "חוץ לחומה". <b>ובתפארת ישראל</b> פירש שכך נקראת חומת העזרה על שם קלעי אוהל מועד שבמדבר. 
(8) עיין <b>במנחת חינוך</b> מצוה ט"ז ששיעור השבירה שחייב עליו, הוא בכדי חגירת צפורן. ועיין <b>בירושלמי</b> בפסחים SBפ"ז הי"אSE שיש מאן דאמר שצריך שבירה שתהא היד מחגרת בו. 
(9) כתב "העצם" בה"א הידיעה, לומר שחייב רק על שבירת העצם הידוע שיש בו כזית בשר או שיש בו מוח, אבל בלא זה אינו חייב, כמבואר בפסחים SBפד, בSE. <b>שושנים לדוד על המשניות</b>. 
(10) כתב <b>הפני יהושע</b> שאף על פי שזה לאו מפורש, מכל מקום נכתב במשנה משום שיש בו חידוש, שהייתי חושב שבעצם שיש בו מוח העשה של אכילת קרבן פסח דוחה את הלאו של עצם לא תשברו בו, קא משמע לן המשנה שגם עצם שיש בו מוח הוא בכלל הלאו ולוקה. בזה שלא חילקה, בין עצם שיש בו מוח לעצם שאין בו מוח SBשהרי עצם שיש בו מוח שכיח, ואם דינו שונה היה צריך לחלקSE. ולפי זה יוצא שבפסח הבא בטומאה, כיון שאין בו לאו של שבירת עצם, יהיה מצוה לשבור את העצמות שיש בהן מוח ולאכול המוח, לקיים מצות אכילת קדשים, ואם לא עשה כן עבר על לא תותירו, שהרי מוח העצמות הם בכלל נותר, SBכמבואר ברש"י בפסחים פג, א ד"ה עצמות קדשים, לגבי שאר קדשים שאין בהם איסור שבירת עצםSE אלא שבטהור אינו עובר משום שאסור לו לשבור את העצם כדי לאכלו. וכן כתב להדיא <b>האור שמח</b> SBבפ"י מקרבן פסח ה"אSE, שפסח הבא בטומאה מצוה לשוברו כשיש בו מוח כדי לאכול את המוח שלא יהא נותר. אמנם בספר <b>שבעה שבועות</b> SBדף ג, א אות ל"חSE כתב שיש איסור לשבור עצמות בטמא, משום גזירה, שמא לשנה הבאה יעשו פסח בטהרה ויאמרו אשתקד מי לא שברנו עצמות כדי לאכול המוח, השנה גם כן נשבור. ולכן כלל התנא את שובר בטמא יחד עם מותיר בטהור, ששניהם אסורים אף על פי שאין לוקין עליהם; וכן רצה <b>המנחת חינוך</b> SBמצוה ט"זSE לדייק מהמשנה, שיש איסור בשובר עצם בטמא כמו שיש איסור במותיר בטהור רק שאין לוקין עליו. אבל אחר כך כתב שמהיכא תיתי שיהיה בשובר עצם איסור כיון שנתמעט בפסוק. 
(11) עיין <b>במנחת חינוך</b> מצוה ח' שדן לענין הלאו של מותיר, האם שיעורו בכזית או בכל שהוא. 
(12) <b>רש''י</b> שבועות ג ב. 
(13) שהיה רגיל רבי SBמסדר המשנהSE בכמה מקומות לסתום דבריו של רבי עקיבא במשנה, בלא לפרש את שמו. 
(14) כך מבאר <b>רש''י</b> את קושית הגמרא. אבל <b>הריטב''א</b> מבאר קצת באופן אחר את קושית הגמרא, שהגמרא הבינה בקושיה, שהטעם שנקט רבי יוחנן את משנתנו כדברי רבי עקיבא, היינו משום שהיה לו כלל שכל המשניות הסתומות SBשלא נתפרש מי אמרםSE הם אליבא דרבי עקיבא, אבל לא משום ששמע שרבי עקיבא סובר כן להדיא כמשנתנו, ולכן הקשו בגמרא שהיה לו לרבי יוחנן לומר שזו דברי רבי שמעון, שמצאנו במפורש שסובר כמשנתנו. ומתרצת הגמרא, שלרבי יוחנן היתה שמועה שגם רבי עקיבא סובר כן במפורש כרבי שמעון, ולכן נקט שזו דברי רבי עקיבא, כדי לחדש לנו דבר זה. 
(15) <b>היפה עינים</b> הביא שבירושלמי SBפ"א דביכורים סוף הלכה ה'SE יש ברייתא מפורשת שרבי עקיבא אומר שקרייה מעכבת. ורבי יוחנן הוא זה שחיבר את הירושלמי כמבואר בהקדמת <b>הרמב''ם ליד החזקה</b>. 
(16) <b>ריטב''א</b>. 
(17) <b>הריטב''א</b> סובר שניתן ללמוד בלימוד של "אם אינו ענין", רק איסור אחר הדומה לאיסור שהוא ענינו, ולכן מבאר הריטב"א שאיסור אכילת ביכורים לפני הקריאה דומה לאיסור אכילה חוץ לחומה בכך ששניהם הם "גבול" להיתר אכילה: וכן לקמן, איסור אכילה קודם זריקת דמים הוא גם כן גבול להיתר אכילה. 
(18) <b>ריטב''א</b>. 
(19) אשם אינו אלא מן הצאן, וכן כל חטאות היחיד. אבל יש חטאות מן הבקר, והם: פר העלם דבר של צבור, ופר כהן המשיח בהעלם דבר, ופר של כהן גדול ביוה"כ. 
(20) <b>היראים</b> SBסימן פ"בSE סובר שרבנן חולקים על רבי שמעון, וסוברים שהפסוק של "לא תוכל לאכול בשעריך" הולך רק על אכילה חוץ לחומה. אבל <b>הרמב''ם</b> SBלפי ביאור הלחם משנה בפ"א מבכורות הט"זSE סובר שרבנן לא חולקים על רבי שמעון אלא רק בביכורים, שלרבי שמעון קריאה מעכבת, ולוקה על אכילתם לפני קריאה, ולרבנן הנחה מעכבת, ולוקה על אכילתם לפני הנחה, אבל אינם חולקים עליו בעיקר דרשותיו. ולפי זה מבואר מדוע פסק הרמב"ם שלוקה בכל האיסורים שלמדנו מפסוק זה כפי דרשותיו של רבי שמעון, כיון שרבנן מודים לרבי שמעון בזה. 
(21) רבינו הלל בפירושו לספרי SBפרשת ראהSE, העתיק: כל דילידא, כאימיה דרבי שמעון תילוד. ולפי זה לא נצטרך לדחוק ולפרש שמדובר במתפלל על אמו יולדת, אלא בכל יולדת. 
(22) <b>הריטב''א</b> כתב שאין לגרוס "ואי לא, לא תלד" משום שיש הרבה למטה מרבי שמעון שטוב להם להוליד. אבל <b>הרא''מ הורביץ</b> כתב ליישב הגירסא, שפרושו כמו יש אם למקרא וכדומה, ורוצה לומר, שמי שיכול לדרוש ע"י סרוס המקרא כרבי שמעון, יכול לדרוש. ומי שלא יודע לדרוש כך, לא יכול לדרוש כלל שום דרשה. 
(23) <b>המאירי</b> ביאר שהביכורים לא נאסרו לאונן מן התורה אלא שמדברי סופרים מכין אותו מכת מרדות ממה שנאמר "ושמחת בכל הטוב". 
(24) <b>הפני יהושע</b> דקדק, למה נקט רבא פירכא זו, שאינה אלא לרבי שמעון הסובר שבכורים מותרים לאונן, ולרבנן הסוברים שבכורים אסורים לאונן אין כאן פירכא, הרי יכל להקשות פירכא טובה יותר, שמצינו כמה חומרות במעשר שאינן בביכורים, שאוסרת את הגורן ויש לה שיעור, וכיוצא באלו חומרות השנויות במשנה בביכורים SBפ"ב מ"גSE. ותירץ, שרבא העדיף לפרוך מחומרא במעשר שיש בה איסור לאו בגוף האכילה, שדומה לחומרת ביכורים שאסורה לזרים, שהיא איסור שיש בה לאו ומיתה בגוף האכילה. 
(25) <b>הריטב''א</b> מבאר שאף על פי שלא שייך במעשר מתן דמים ואימורים למזבח, בכל זאת דרך התלמוד להחשיבו לחומרא. 
(26) עיין <b>פני יהושע</b> שמעשר שני אפילו אם נטמאו ויש להם פדיון אינם נפדין אלא בכסף צורה, ואם כן, גם באופן הפדיון ששייך בקדשים צריך במעשר שני כסף צורה. 
(27) <b>ריטב''א</b>. 
(28) <b>הריטב''א</b> מקשה שהרי כתוב בפרשת עולה "ונרצה לו לכפר עליו" ונאמר בספרי שמכפרת על עשה ועל לא תעשה, ותירץ: שמכל מקום אין העולה באה לכפר על דבר ידוע, אלא שהכתוב מבטיח שיכפר לו בדורון זה על עשה ועל לא תעשה. וכן מה שאמרו בהגדה שמכפרת על הרהורי הלב, הכוונה על דרך זה. 
(29) <b>הריטב''א</b> מקשה, הרי לעיל נתבאר כי זה שהעולה היא כליל למזבח, נחשב לחומרא, וכאן משמע שזה נחשב קולא שאין בו חלק שנאכל לאדם. ותירץ, כאן הפירכא היא מצד טעם האיסור, כי יותר מסתבר לאסור דבר שיש בו אכילת אדם בגבול אכילה של תוך הקלעים או תוך החומה או לאחר זריקה, מאשר לאסור עולה, שאין בה חלק המיועד לאכילת אדם. 
(30) מבואר כאן שאף על פי שאין מזהירין מן הדין, אבל איסורא למדין מן הדין. יד דוד. 
(31) <b>התוספות</b> הקשו, כיצד לומד רבי שמעון איסור חדש בקל חומר<QM> ואפילו שאם ניתן ללמוד בקל וחומר איסור בלא מלקות, מכל מקום הרי צריך את כולם לענין שעליו מדבר הכתוב, בשביל לחייב מלקות באכילה חוץ לחומה, שהרי חיוב מלקות לא ניתן ללמוד בקל וחומר. ותירצו, שלרבי שמעון הסתבר שכל הפסוק בא לשני דברים, א. ללמד איסור חדש ללא חיוב מלקות, ב. ללמד שיש חיוב מלקות באכילה חוץ לחומה. ורבי שמעון עושה קל וחומר על הלימוד של האיסור החדש, שאם בא ללמדנו בביכורים שיש איסור באכילה חוץ לחומה, הרי ניתן ללמוד בקל וחומר ממעשר שיש איסור, אלא על כרחך בא ללמד על איסור אכילה קודם קרייה, זהו הלימוד הא. והלימוד הב. נשאר במקומו, שלומדים שלוקה באכילה חוץ לחומה. ועל דרך זה עשה את הקל וחומר בשאר הדברים שהוזכרו בפסוק. 
(32) <b>ריטב''א</b>. 
(33) כתב <b>החזו''א</b> SBחו"מ ליקוטים סי' כ"ג להלן יח, בSE שמימרא זו של רבא היא לפי התנא בכריתות SBכג, א-בSE הסובר שבקדשים סובר רבי שמעון שיש איסור חל על איסור. שהרי לפי רבא חל איסור של חוץ לחומה וחוץ לקלעים על איסור של זרות, ושל אוכל עולה, ושל אכילה לפני זריקה, שחלו כבר בשעת שחיטת העולה. 
(34) <b>הריטב''א</b> מבאר שכיון שכאן מדובר בדברי אמורא, יותר מסתבר שכוונתו למלקות ממש, שאם כוונתו לאיסור בלא מלקות, אנו יודעים זאת כבר מהברייתא. 
(35) ואי אפשר לתרץ שאמנם מה שנלמד בקל וחומר הוא איסור בלא מלקות אבל מה שנלמד מהפסוק הוא איסור עם מלקות, ולכן ביכורים עד שלא קרא וקדשי קדשים חוץ לקלעים הובאו במשנה שיש בהם חיוב מלקות משום שהם נלמדים ישר מהפסוק באם אינו ענין לאיסור חוץ לחומה תנהו ענין לאיסורים אלו. אי אפשר לתרץ כן, שהרי כל מה שאנו אומרים שהפרטים לא נכתבו לענין לאיסור אכילה חוץ לחומה הוא רק כלפי איסור בלא מלקות אבל כלפי איסור עם מלקות כל הפרטים בפסוק נצרכים שהרי לא ניתן ללמוד איסור אכילה חוץ לחומה עם מלקות מקל וחומר, ואם אין למדים בקל וחומר איסור עם מלקות, על כרחך למדים באם אינו ענין רק איסור שאין בו מלקות. ולכן הקשו בגמרא שאם מצאנו שניתן ללמוד באם אינו ענין איסור שיש בו מלקות ואינו נצרך לאיסור אכילה חוץ לחומה, על כרחך שעושים קל וחומר ללמוד איסור שיש בו מלקות. SBעל פי ביאור <b>התוספות</b> לעיל הערה 25. 
(36) ומפרש <b>רש''י</b> שאין זה נחשב לאו שבכללות שאין לוקין עליו, משום שה"לא תוכל לאוכלם" הולך על כל הדברים המפורטים לעיל, וזה נחשב כאילו פירט הכתוב לאו בכל אחד ואחד בנפרד. 
(37) הקשה <b>רש''י</b>, כיצד לומדים מיתור זה את כל האיסורים שלמד רבי שמעון, והרי לא ניתן ללמוד איסור שיש בו מלקות בקל וחומר, אם כן אולי פרט הכתוב רק כדי לאסור אכילה קודם זריקת דמים, שיהא בכל אחד מהפרטים לאו שיש בו מלקות, חוץ מביכורים שלא שייך בו זריקת דמים, ורק אותו נדרוש לענין איסור אכילה קודם קרייה. ותירץ שאין הכי נמי, רק באיסורים אלו יש חיוב מלקות; ומה שכתוב במשנה שלוקין באוכל קדשי קדשים חוץ לקלעים, זה נלמד ממקום אחר, שכתוב "ובשר בשדה טרפה לא תאכלו" והובא בגמרא לקמן; ומה שאמר רבא "לוקה חמש" וכלל שם גם עוד איסורים חוץ מאיסור אכילה קודם זריקת דמים, מפרש רש"י שבדברי רבא נשארת הגמרא עם התירוץ שאמרה קודם, שכוונת רבא לאיסורי לאו בלא מלקות. יוצא לפי רש"י, שלמסקנא לרבי שמעון לוקין מפסוק זה על ביכורים עד שלא קרא עליהם ועל אוכל קדשים לפני זריקה, ושאר הדברים שלומד רבי שמעון מקל וחומר אינו אלא לאיסורא. אבל <b>הר''י בתוספות</b> כאן פירש, שהיתור מועיל לגלות לנו שעל כל האיסורים שאנו לומדים, גם אלו שנלמדים מקל וחומר, בכולם יש חיוב מלקות. ולפי זה "לוקה חמש" שאמר רבא, הכוונה למלקות ממש. וכן כתב <b>הרמב''ן</b>, אבל מטעם אחר. שסובר שמחמת היתור לומדים איסור חדש מכל פרט, משום שאיסור שנלמד בכל פרט נתרבה לכל הפרטים בהיקש, ומה שרבי שמעון למד את כל הפרטים אחד מהשני בקל וחומר, זהו לימוד בעלמא, לומר שאף קל וחומר הוא, אבל עיקר הלימוד הוא בהיקש. וכן משמע בדעת <b>הרמב''ם</b> שפסק שלוקה בכל האיסורים הנלמדים מפסוק זה, משמע שסובר כפירוש ר"י בתוספות SBכך פירש הלחם משנה בפ"ד מבכורות הט"זSE, או כפירוש הרמב"ן SB<b>כך פירש הפני יהושע</b>SE. 
(1) ביאור קטע זה הוא על פי <b>הריטב''א</b>. ועיין <b>באור שמח</b> SBפי"א ממעשה הקרבנות ה"גSE שהקשה על לשון הגמרא כאן, ואין מקום לקושיתו לפי ביאור הריטב"א. 
(2) בחידושי <b>רי''ז הלוי</b> SBריש הלכות פסולי המוקדשיםSE, מבאר שלאו זה אינו דין מיוחד בקדשים, שכן הוא שייך גם בחולין, בעובר שהוציא ידו והחזירה; ואין לומר שהם שני דינים נפרדים ורק יוצאים מפסוק אחד, שהרי בגמרא בחולין SBסח, אSE מוכח שהם דין אחד, וכן מפורש בתוספות כאן SBד"ה ולילקי משום ובשרSE שכתבו "ושם יוצא חדא הוא", וכן מדויק ברמב"ם SBפי"א ממעשה הקרבנות ה"וSE שכתב: כיון שיצא בשר חוץ למחיצתו נעשה כטריפה כמו שביארנו בהלכות מאכלות אסורות. ולפי זה מבאר הרי"ז הלוי, שגדרו של הלאו הוא איסור על היוצא חוץ למחיצה של אכילה, שזה שייך גם בחולין, ולא איסור על היוצא חוץ למחיצה של הקרבה, שאינו שייך בחולין. וזהו ביאור הגמרא, שהלאו של "ובשר בשדה טרפה" שייך רק לבשר הנאכל, שהעזרה היא מחיצתו לענין אכילה, אבל כאן בבשר עולה שגם בפנים לא ראוי לאכילה, אם כן אין לו מחיצת אכילה כלל, ולא שייך בזה הלאו של "ובשר בשדה טרפה לא תאכלו", ולכן חייב רק משום הלאו של אוכל חוץ לחומה בלבד. 
(3) <b>מסורת הש''ס</b>, אבל הרש"ש בפסחים SBפה, אSE על רש"י ד"ה הרי זה, הגיה שצריך לומר "הוא". משום ש"הם" נאמר גבי נותר. 
(4) <b>החזו''א</b> SBפסחים כד, אSE הקשה מהמבואר בפסחים שחטאת שנפסלה מחמת שהובא דמה לפנים האוכל מבשרה הרי הוא באזהרה דרבי אליעזר ד"לא יאכל כי קודש הוא", משמע שיש לאו גם במקום שקודם פסולו לא היה ראוי לאכילה, שהרי עדיין לא נזרק דמו. ומתרץ, שלא מיעטה כאן הגמרא אלא עולה שקודם פסולה אינה ראויה לבא לידי אכילה, אבל קרבנות הנאכלין שנפסלו אפילו קודם זריקה הרי הן בכלל כל שבקדש פסול. 
(5) עיין <b>בערוך לנר</b> SBכריתות כג, א ד"ה קאיSE שהקשה, שהרי רבא מדבר בבשר עולה שיצא חוץ לחומה וכבר נפסל מלהיות כליל, ואיך ילקה עליו מהלאו של כליל תהיה. ותירץ, שכיון שאם עלה למזבח, הדין שלא ירד. לכן שפיר נכלל בלאו של כליל תהיה. 
(6) נחלקו הראשונים בלאו זה; <b>שיטת הרמב''ן</b> שלאו זה הוא לאו שבכללות ואין לוקין עליו, כיון שכולל כמה דברים: מנחת כהן, אימורים, ועולה. ומה שמקשה הגמרא מזה, פי' הרמב"ן לפי שיטת רש"י שרבא דיבר על לאוין בלא חיוב מלקות, וקושית הגמרא היא גם מלאוין שאין בהם חיוב מלקות. ולפי שיטה זו שהוי לאו שבכללות, אם כן לשיטת ר"י בתוספות שפירש שרבא דיבר בלאוין שיש בהם מלקות, נצטרך לפרש שקושית הגמרא היא למאן דאמר שלוקין על לאו שבכללות. אבל שיטת <b>הראב''ן</b> SBסי' ל"בSE, שלא הוי לאו שבכללות, משום שיש גזירה שוה כליל כליל לעולה וכאילו כתב בעולה "לא תאכל" ואין זה לאו שבכללות. וכן דעת <b>הרמב''ם</b> שלוקין על לאו זה, שכתב SBבפי"א ממעשה הקרבנות ה"גSE: "וכן האוכל כזית מכל האימורין, בין לפני זריקה בין לאחר זריקה, בין כהן בין ישראל לוקה, שהאימורין כליל למזבח ככל העולה והרי נאמר במנחת כהנים "כליל תהיה לא תאכל" כל שהוא כליל למזבח אכילתו בלא <b>תעשה ולוקין עליו</b> <b>בכזית''</b>. 
(7) ריטב"א. אמנם לשיטת הרמב"ם שהלאו דעולה הנלמד מ"נדריך" הוא לאו דמעילה בשוה פרוטה, כתב התבנית אות יוסף שיש לפרש את תירוץ הגמרא, שרבא מהאי קרא קאמר, היינו שהמלקות שמונה רבא, אחת מהן היא הלאו ד"כליל תהיה", ולא הלאו של "ונדריך" שזהו לאו של מעילה ושיעורו בשוה פרוטה, ורבא אינו מונה אלא לאוין ששיעורם באכילת כזית. SBכמו שפירש תוספות לעיל ד"ה ולילקי משום זרSE. 
(8) <b>ריטב''א</b>, ומבאר, שלכן אי אפשר לדחות כאן שרב תנא הוא ופליג, משום שהיא ספרי דבי רב. 
(9) עיין <b>בערוך לנר</b> שהקשה, שאולי נכתב האיסור כדי לעבור עליו בשני לאוין. ותירץ על פי מה שאמרו בפסחים SBכד, בSE שכל היכא דאיכא למידרש דרשינן ולא מוקמינן בלאוי יתירי, ולכן עדיף כאן לומר שמשמיענו הפסוק שלאו הבא מכלל עשה, נחשב לעשה. מאשר להעמיד בלאוי יתירי. אבל <b>מהריטב''א</b> נראה שהיתה לפניו גירסא אחרת, "אותה תאכלו ולא בהמה אחרת תאכלו, ולאו הבא מכלל עשה, עשה". וכן הוא נוסח כתב יד מינכן, וכן הוא בגמרא זבחים לד, א. ולפי"ז לא קשה כלל קושית הערוך לנר. 
(10) <b>הרש''ש</b> דקדק מזה שכתוב "לפני זריקה" משמע שלאחר זריקה אפילו לפני הקטרת אימורין חייב. והקשה, שהרי עדיין לא קרינן "ואכלו", כיון שכל זמן שלא הקטירו האימורין אין רשאין לאכול בשר כמבואר בפסחים SBנט, בSE וכל זמן שלא קרינן "ואכלו" אין איסור של "וזר לא יאכל". ותירץ, שכיון שאם נטמאו או אבדו האימורים, מותר לאכול את הבשר, אם כן קרינן בהו "ואכלו". 
(11) <b>מסורת הש''ס</b>. 
(12) <b>ריטב''א</b>. 
(13) עיין לעיל SBיז, אSE במשנה שהבאנו את לשון הפסוקים של פרשת ביכורים שבתורה. 
(14) <b>ביכורים פ''א מ''ו</b>. 
(15) <b>ריטב''א</b>. 
(16) עיין <b>ריטב''א</b> שהביא את דעת רבינו חיים כהן ז"ל שבתוספות, שדווקא כשבצרן על דעת להביאם קודם לחג, ירקבו, משום שאז נראה לקריאה ונדחה. אבל אם הפרישן על דעת להביאן לאחר החג, לא ירקבו, אלא מביא ואינו קורא כדין בצרן לאחר החג, שלא חלה עליהן חובת קריאה, ולא היו ראוים מעולם לקריאה. וכמו כן יש לפרש בבבא בתרא SBפא, בSE שמובא שם, שאם בצר את הביכורים ושגרן ביד שליח ומת שליח בדרך, מביא ואינו קורא, משום שצריך בצירה והבאה כאחד, ובלא זה היה מביא וקורא; וקשה מדוע היה מביא וקורא, אדרבה, כיון שבצרן הוא עצמו אם כן נראה לקריאה, וכששגרן ביד שליח נדחו מקריאה, ששליח אינו קורא, והיה לגמרא לומר, שאפילו לא מת שליח ירקבו. אלא צריך לומר שם, שיכול להביאם משום שכשבצרן היה דעת בעל הבית לשגרן ביד שליח שהוא אופן שאינו חייב בקריאה, ולא חלה עליהם מעולם חובת קריאה, וכדמשמע מלשון בצרן, שהוא עצמו בצרן. והביא ראיה לדבריו מהירושלמי, עיי"ש. ותמה על זה <b>האור שמח</b> SBביכורים פ"ד הי"גSE, שהרי בחליצה באילם ואילמת, הקריאה מעכבת אף על פי שלא נראו מעולם לקריאה. ותירץ, שביכורים שונה, לפי שבפרשת משפטים כתוב "ראשית ביכורי אדמתך תביא בין ה' אלוקיך" ולא נזכר שם קריאה כלל, ובמכילתא דורש מפסוק זה לנשים וגרים שמביאים אף על פי שאינם קוראים. אם כן מבואר, שהלכה היא בביכורים שקיים דין הבאה גם ללא קריאה, ולכן באופן שמתחלה אינם ראויים לקריאה כלל מביא אותם אף על פי שאינו קורא, וכמו אלו שמביאים אף על פי שאינן קוראים. ורק באופן שמתחלה היו ראויים לקריאה, אז חל על הביכורים דין קריאה, ובזה נאמר שאם נדחו מקריאה, קריאה מעכבת בו כדרבי זירא. <b>הרמב''ם</b> SBבפ"ד מבכורים הל' י"גSE כתב: "המביא בכורים מאחר חג הסכות ועד חנוכה, אף על פי שהפרישן קודם החג, מביא ואינו קורא, שנאמר ושמחת בכל הטוב ואין קריאה אלא בשעת שמחה מחג השבועות ועד סוף החג". ותמה <b>בכסף משנה</b> שם, מסוגיין שמובא שאם הפריש קודם החג ירקבו. ותירץ, שהרמב"ם דחה סוגיא זו מחמת הדין של רבי יוסי ברבי חנינא שאמר "בצרן ושגרן ביד שליח ומת שליח בדרך מביא ואינו קורא", ואף על פי שבירושלמי העמידו את דינו של רבי יוסי ברבי חנינא בשליקטן לשלחן ע"י שליח, אבל ליקטן להביאן הוא לא ישלחם ביד אחר, שכל הבכורים שנראו לקריאה אינם ניתרים אלא בקריאה, מכל מקום מאחר והבבלי לא פירש כן, נוקטים כמותו. אבל הקשה עליו <b>המרכבת המשנה</b>, שהרי SBבפ"ב מביכורים הכ"אSE פסק הרמב"ם כדברי הירושלמי. ולכאורה אפשר ליישב את הרמב"ם, שסובר כדברי הר' חיים כהן שהביא הריטב"א שאין סתירת הסוגיות, ואין סתירה בין הבבלי והירושלמי, שתלוי בדעתו מתחילה, אם דעתו להביא באופן שחייב בקריאה, מתחייב בקריאה ואם נדחה מקריאה, ירקב. אבל אם דעתו מתחילה בשעת בצירה להביאו באופן שאינו חייב בקריאה, אינו מתחייב מעולם בקריאה, ולכן פסק הרמב"ם שאפילו אם הפרישן לפני החג, כיון שהיה בדעתו להביאן אחרי החג שהוא זמן שאינו חייב בקריאה, אם כן נחשב שמעולם לא נראו לקריאה, ויכול להביאם אחרי החג. 
(17) מה שהכנסה לעזרה מעכבת בהיתר אכילה, כתב <b>החזו''א</b> SBחו"מ ליקוטים סי' כ"גSE שהטעם משום שאף על פי שהנחה אינה מעכבת לשיטתו, מכל מקום צריך שיהיה ראוי לקריאה והנחה. ומבאר שכל זה לפי הראשונים שמבארים לקמן את הגמרא "בכורים מאמתי חייבין עליהם משיראו פני הבית" שהכוונה היא משיכנסו לעזרה, אבל לאותם ראשונים המבארים שהכוונה שם משיכנסו לחומת ירושלים, גם כאן יפרשו כן, שמשנכנסו לחומת ירושלים הותרו לכהנים. וזה למאן דאמר שהנחה אינה מעכבת. אבל <b>האור שמח</b> SBבפ"ג מבכורים ה"אSE כתב להיפך, שכאן לגבי היתר אכילה לכהנים, ודאי הכוונה לפני העזרה, שאסורים הבכורים לכהנים עד שיראו פני העזרה. 
(18) עיין לעיל SBיז, אSE במשנה שהבאנו את לשון הפסוקים של פרשת ביכורים שבתורה. 
(19) <b>האתוון דאורייתא</b> SBכלל י"בSE מדקדק מכאן, שהבבלי סובר שגם לרבי יהודה ביכורים הם כקדשים, ולפיכך צריך שישנה עליו הכתוב לעכב, שהרי בחולין לא צריך שנה עליו הכתוב לעכב. והטעם שביכורים הם כקדשים, משום שצריך הבאה והנחה בעזרה, וגם תנופה, לרבי אליעזר בן יעקב ולרבי יהודה. אבל <b>בירושלמי</b> מבואר שלרבי יהודה בכורים אינם כקדשים, שאמר שם רבי יוחנן שמופלא הסמוך לאיש אין תרומתו תרומה, אבל הקדשו הקדש. ואמרו שם, מהו שיביא בכורים, האם סובר כרבי יהודה שאמר הוקשו לקדשי הגבול ואינו מביא, או שסובר כרבנן שאמרו שהוקשו לקדשי מקדש ומביא. אם כן מבואר להדיא שלרבי יהודה בכורים אינם כקדשים. 
(20) <b>רש''י</b> סוטה יט א. 
(21) <b>רש''י</b> סוכה מז ב. 
(22) <b>רש''י</b> שם. 
(23) כך פירש <b>רש''י</b> בסוכה SBמז ב ד"ה תחת ידיSE. וכן כתבו התוספות במנחות SBסא, ב ד"ה כהןSE, שהקשו, שיד הבעלים חוצצת בין הכלי ובין יד הכהן. ותירצו שהבעלים אוחזים בשפת הכלי והכהן בשוליו מלמטה. אבל כתבו שם בשם רש"י, שלא איכפת לנו אם יש בתנופת הכהן חציצה, שעיקר התנופה היא בבעלים. <b>ובריטב''א</b> בסוגייתנו תירץ בשם תוספות, שיד הבעלים אינם נחשבים לחציצה, לפי שהכתוב החשיב את יד שניהם כיד אחד, ומסיק הריטב"א שבירושלמי לא משמע כן. 
(1) כן כתב <b>הר''ש</b> SBביכורים פ"ב מ"א ד"ה חייבין עליוSE, וכן נראה פשטות דברי התוספות לעיל SBיח ב ד"ה בכוריםSE. ובחזו"א כאן כתב שגם רש"י מפרש כן, וכמו שפירש לעיל SBיח בSE ש"משיראו פני הבית", הכוונה משיכנסו לעזרה. אבל <b>הרמב''ם</b> SBבפ"ג מבכורים ה"א וה"גSE כתב שהחיוב הוא משנכנסו לחומת ירושלים, ומבאר הכסף משנה שלפי דבריו הפירוש משיראו פני הבית, היינו משיראו פני הבתים שבירושלים, אבל <b>החזו''א</b> כאן כתב שגם לשיטת הרמב"ם אפשר לפרש שפני הבית היינו בית המקדש, ומשיראו פני הבית הכוונה שלא תהא החומה חוצצת בין הביכורים לבית המקדש. 
(2) <b>החזון איש</b> מבאר שאין מי שחולק על התנא שמביאה הגמרא כדבריו, אלא שבא לומר מי הוא התנא ששנה כך, ואינו מביא ממנו ראיה אלא שאין איסור זרות וחוץ לחומה לפני שראה פני הבית. אך לא מוכח שדי בראיית פני הבית, כי אפשר לבאר שמקצתן בפנים, היינו שהניחם דוקא. 
(3) כתב <b>החזון איש</b>, דהיינו, שעדיין לא הותר לכהן לאוכלם, וזר אינו חייב מיתה. אך ודאי יש בהם לאו של "לא תוכל לאכול". אך בחינוך כתב במפורש [מצוה תמט] שאין בביכורים לאו עד שיראה פני הבית. וכתב החזון איש שאף לשיטתו דינם של הבכורים הוא כדין מעשר שני, שכתבו התוס' [בעמוד ב] שאין לאו חוץ לחומה, אך יש איסור עשה. וכן משמע בתוספתא ביכורים פרק א, שנחלקו רבי שמעון בן יהודה ורבנן אם יש איסור באכילת ביכורים במחובר, על אף שלא יתכן במחובר שיכנסו בפנים לעזרה. ובמרכבת המשנה כתב, שרבנן בתוספתא סברו שקדושת ביכורים חלה בקריאת שם. 
(4) <b>הריטב''א</b> דן אם מדובר שכל הפירות היו בסל אחד, וחלוק דין הפירות שבפנים מדין הפירות שבחוץ, מפני שהברייתא סוברת כמאן דאמר אגד כלי לאו שמיה אגד, או שמדובר שחלוקים הפירות בשני סלים, האחד בפנים והשני בחוץ ונחשב שרק מקצתן בפנים כי הופרשו ביחד. וכתב החזון איש שלפי הצד הראשון צריך לומר שלא מדוכר בפירות ארוכים כי אם חלק מהפרי נשאר בחוץ יפטר משום שאגוד לחוץ וכאילו לא נכנס כלל. <b>ובדרך</b> <b>אמונה</b> SBפ"ב ממע"ש ה"זSE הקשה על פירוש זה ממה שאמרו להלן בעמוד ב' שהוא בחוץ ומשאו בפנים פשיטא שקלטוהו מחיצות, ואם דין המעשר תלוי באגד, הרי נחלקו אביי ורבא לענין שבת אם באגד יד נחשב שהחפץ בחוץ. 
(5) עיין <b>בחזון איש</b>, ששואל מדוע צריכה הגמרא למצוא תנא שסובר כן, והרי כבר נאמר לעיל בשם רבי יוחנן, שרבנן חולקים על רבי עקיבא סתימאה, וסוברים שקריאה אינה מעכבת, והנחה מעכבת. ומתרץ, ששאלת הגמרא "כמאן", היא דברי רב ששת, שאינו סובר כרבי יוחנן, שאומר שרבנן חולקים על רבי עקיבא. 
(6) הביכורים אינם נוהגים מן התורה אלא בארץ, ומדברי סופרים אף בסוריא וארצות סיחון ועוג, אבל לא בשאר הסביבות, ואין נוהגין אלא בפני הבית ולא בזמן הזה כלל. מאירי. 
(7) זה מעשר שני שכבר למדנו ליתן מעשר ראשון ללוים שנאמר "כי תקחו מאת בני ישראל וגו"' ונתן להם רשות לאכלו בכל מקום שנאמר "ואכלתם אותו בכל מקום" על כרחך זה מעשר אחר הוא. <b>רש''י עה''ת</b>. 
(8) הגמרא לקמן תבאר מדוע צריך את ההיקש ואי אפשר ללמוד במה הצד מבכור וביכורים. 
(9) ומה הוא עושה בו, מניחו עד שיפול בו מום ויאכלנו. 
(10) ואם כן כיצד הוא עושה, פודהו במקומו ואוכלו, ואף את דמי הפדיון אינו אוכל בירושלים אלא שורפן, ואם רצה לפדות שוה מנה בפרוטה, עושה כן בזמן הזה אפילו לכתחלה, ומאבד את הפרוטה, ואפילו אם הפריש את המעשר שני בירושלים אינו אוכלו שם, וכן אינו פודהו שם. וכל מעשר שני שנכנס לירושלים בזמן הזה מניחין אותו שם עד שירקב, וכן אם הוציאו משם. ולכן אין מפרישין בזמן הזה מעשר שני בירושלים, אלא מוציאין את הפירות בטבלן מחוץ לעיר, ומפריש ופודה, ודברים אלו אינם אלא בארץ ישראל, שאף בזמן הבית אין חיוב תרומות ומעשרות מן התורה אלא בארץ, ומדברי סופרים יש חיוב בסביבות הארץ כגון בבל ומצרים ועמון ומואב. מאירי. 
(11) כתב הריטב"א: בסוגייתינו משמע שכך ההלכה, וכך היא שנויה במשניות ביכורים, שגר מביא ואינו קורא משום שאינו יכול לומר "אשר נשבע ה' לאבותינו לתת לנו". אבל בירושלמי הביאו בשם רבי יהודה שגר עצמו מביא וקורא, והטעם, משום שכתוב בפסוק "כי אב המון גוים נתתיך" שלשעבר היית אב לארם ועתה אב לכל העולם, ופסקו שם הלכה כרבי יהודה. וכן דעת התוספות והרמב"ן שהלכה כרבי יהודה שבירושלמי. וכן המנהג פשוט בישראל לענין תפילה, שאינו אומר כמו ששנינו לרבנן במשנה בביכורים שכשהוא מתפלל בצבור אומר "אלקי אבותיכם" וכשמתפלל בינו לבין עצמו אומר "אלקי אבות ישראל". אלא המנהג שלעולם הוא מתפלל "אלקי אבותינו" כישראל גמור. ודוחק <b>הריטב''א</b> להעמיד את הבבלי שאינו חולק על הירושלמי, וסוגייתנו דיברה רק לפי שיטת רבי מאיר ורבנן שחולקים על רבי יהודה. כדי לקיים את המנהג הפשוט בישראל בתפלת הגרים, וכן בענין ברכת המזון שנהגו לומר "שהנחלת את אבותינו". ומקשה הריטב"א, כיצד יכולים הגרים לומר אבותינו גם על יצחק ויעקב אבינו שלא נקראו אב המון גוים, וכן כיצד קורא הגר בפרשת ביכורים "ארמי אובד אבי" על יעקב אבינו; ומתרץ שקים לן שדין אחד לכל האבות, שהוקשו בכמה מקומות, וגם יצחק ויעקב אבינו נעשו אב לגרים כמו אברהם אבינו עליו השלום. ועיין בבבא בתרא SBפא אSE תוד"ה למעוטי, שרבינו תם לא היה מניח לגרים לברך ברכת המזון, וסובר שהירושלמי משבשתא, אבל ר"י פסק כרבי יהודה בירושלמי שגרים יכולים לומר "לאבותינו". וכן פסק <b>הרמב''ם</b> SBבכורים פ"ד הל"גSE, שהגר מביא וקורא לפי שנאמר לאברהם "אב המון גוים נתתיך", הרי הוא אב לכל העולם שנכנסין תחת כנפי השכינה, ולאברהם היתה השבועה תחלה שיירשו את הארץ. וכן כתב <b>החינוך</b> SBמצוה תר"וSE. 
(12) כתב <b>הריטב''א</b>: אף על פי שבכל מקום היקש עדיף מן הצד השוה, שהרי אין משיבין על ההיקש. מכל מקום קושית הגמרא היא, שכיון שפתח תחילה בלימוד של מה מצינו אם כן היה עליו קודם לסיימו, ורק אחר כך אם רוצה ללמוד מהיקש, שילמד גם היקש. 
(13) כתב <b>הריטב''א</b> שאין הכוונה רק לקדושה של בית ראשון אלא אף לקדושה שניה של עזרא קורא קדושה ראשונה, והגמרא נקטה לישנא קלילא. 
(14) רש"י סובר שקדושת הארץ וקדושת הבית אינן תלויים זה בזה, ואף על פי שרבי ישמעאל סובר שקדושת הארץ לא בטלה, מכל מקום יכול לסבור שקדושת הבית לענין קרבנות, בטילה. וכן מסיק רבינא. אבל הריטב"א פירש שקדושת הארץ והבית תלויים זה בזה, והסובר שלא בטלה קדושת הארץ לענין מעשרות, סובר גם כן שקדושת הבית לא בטלה. 
(15) <b>הכסף משנה</b> SBבפ"ב ממע"ש ה"אSE הביא בשם ספר התרומה שמותר לאכול מעשר שני בזמן הזה אף שאין מזבח, אם הפירות לא הוכשרו לקבל טומאה. ותמה <b>הב''ח</b> SBביו"ד של"אSE שהרי כלנו טמאים ולטמא אסור לאכול מעשר שני טהור. ובציון ההלכה ביאר שספר התרומה סובר שהאיסור לטמא לאכול הוא מפני שמטמא את הפירות, ומצא לזה סמך במשנה במע"ש SBפ"ה מי"בSE עיי"ש. 
(16) עיין <b>ביפה עינים</b> SBתמורה כא בSE שכתב, שתירוץ זה אינו אלא לדידן, שאנו סוברים שבכל התורה כולה למדים למד מן הלמד חוץ מן הקדשים, אבל לרבי ישמעאל שהוא התנא של ברייתא זו אי אפשר לתרץ כן, לפי שהוא סובר בירושלמי SBקדושין פ"א ה"בSE שבכל התורה אין למדים למד מן הלמד, ולשיטתו צריך לתרץ כמו שתירצו בגמרא במסקנא, שדם ובשר חדא מילתא. 
(17) <b>הרמב''ם</b> SBפ"ג ממע"שSE כתב שכל האיסור לאכול מעשר שני הוא רק בירושלים, וכתב הר"י קורקוס שמקורו כאן בסוגייתינו. אך בפירוש המשניות על משנתינו משמע שהמקור מהמשך הסוגיא לגבי אכילה חוץ לחומה, שרק במקום שנחשב "בשעריך" יש איסורי מעשר שני, ועיין לקמן. 
(18) <b>הריטב''א</b> מבאר שמהוידוי אין ללמוד שיש בזה לאו, משום שיכול להיות שאינו נאסר כלל באכילה בטומאה, אלא שהוא מתוודה שנשמר בו לפנים משורת הדין. או, שמהוידוי אפשר ללמוד איסור עשה, אבל לא לאו ללקות עליו. 
(19) <b>הרמב''ם</b> SBפ"ג ממע"ש ה"אSE כתב שהאוכל מעשר שני בטומאה לוקה, שנאמר ולא ביערתי ממנו בטמא. ותמה <b>הרמב''ן</b> בספר המצוות שרש ח' שמסוגיין משמע שמקרא זה אינו נחשב מקור לאיסור. <b>ובישועות מלכו</b> כתב <b>שהרמב''ם</b> ביאר ששאלת רבי שמעון היתה באיזה מקום אסור לאכול מעשר שני בטומאה, אם רק בירושלים או בכל מקום, ודוחק. ועיין ב<b>תוס'</b> ביבמות עג ב, שהוכיחו מהסוגיא בפסחים כד א שהמקור מלא אכלתי ממנו, ואולי סבר הרמב"ם שהסוגיות חלוקות, ועיין דרך אמונה. 
(20) עיין לעיל הערה 17 שהרמב"ם למד מסוגיין גם לענין אכילת מעשר שני בטומאה שנאסר רק בירושלים, אך בדבריו משמע שאף אם נכנס ויצא מותר לכלו, ובכך שונה איסור אכילה בטומאה מאיסור אכילה חוץ לחומה שנאסר אף אם יצא אחר שנקלט, כיון שהאיסור לאכול בחוץ הוא על היציאה, מה שאין כן בטומאה שהאיסור בפנים, ולכן כשיוצא מותר, ועיין בכסף משנה SBפ"ג ה"א, ובמנחת חנוך רפ"ב ג' ובחזון איש דמאי ג' סק"בSE. 
(1) נקט "שעלתה בידו": א. לומר שהפרי תלוש, למעט מחובר שאין בו משום טבל, ב. לומר, כיון שהחשיבו לאכילה, לכן חל דין טבל אפילו בפרי אחד. ריטב"א. ואילו הראב"ד [המובא בשיטה מקובצת למסכת בבא מציעא נג א] מבאר שלקח תאנה אחת מהרבה תאנות. 
(2) הקשה בערוך לנר, איך לוקה על אכילת התרומה או מעשר שני של תאנה אחת, והרי אין בתרומה של תאנה אחת, שהוא אחד מארבעים בתאנה, שיעור "כזית", וכן המעשר שני מתאנה אחת אין בו כזית. ותירץ, שלסימן בעלמא נקט, שאם תמצא תאנה גדולה כזאת שיהא בתרומתה ובמעשרה כזית, ילקה. ובפורת יוסף תירץ, שהברייתא סוברת כרבי שמעון הסובר כל שהוא למלקות. 
(3) נחלקו הראשונים בענין מעשר פירות: א. שיטת רש"י SBבברכות לו, א ד"ה גבי מעשר, ועוד מקומותSE ותוספות SBר"ה יב, א ד"ה תנא, ועוד מקומותSE, שרק דגן תירוש ויצהר חייבים בתרומות ומעשרות מן התורה, ושאר פירות הם מדרבנן. וכן היא דעת הראב"ד SBבהשגותיו פ"א ממעשר ה"טSE והרמב"ן והרשב"א SBב"מ פח, בSE. ב. דעת הרמב"ם SBפ"ב מתרומות ה"אSE, שכל פירות האילן חייבים בתרומות ומעשרות מן התורה. ג. דעת המאירי, שכל שבעת המינים חייבים בתרומות ומעשרות מן התורה, והובאה שיטה זו בשיטמ"ק SBב"מ פח, בSE בשם הראב"ד, וכתב שם הטעם, דגמר גזירה שוה "ראשית" "ראשית" לשבעת המינים. ד. בכפתור ופרח SBפ"גSE הביא בשם הראב"ד, שבאמת אין חיוב מן התורה אלא על תירוש ויצהר, ולא בשאר פירות האילן, ומכל מקום אם קרא עליהם שם תרומה ומעשר בשאר פירות האילן חל עליהם שם תרומה ומעשר. SBוראה חזו"א שביעית סי' ז' סקכ"ה שהקשה על שיטה זוSE. ומסוגייתנו, שנאמר בה שחייב מלקות על אכילת "תאנה" הטבולה לתרומות ומעשרות, הוכיח המאירי שגם שאר פירות האילן, ולא רק תירוש ויצהר, חייבים במעשר מן התורה. אך לפי הראב"ד יש לומר שאין חיוב, אלא מדובר במקום שהפריש מעצמו. והתוספות, הסוברים שאין תרומות ומעשרות מן התורה אלא רק בדגן תירוש ויצהר, כתבו SBבר"ה יב, א ד"ה תנאSE, שלסימן בעלמא נקט תאנה, ונפקא מינה לתרומה דאורייתא. אי נמי, "לוקה" שאמרו כאן, הכוונה למכת מרדות. ועיין עוד בחזון איש שביעית ז כה, ובדרך אמונה, מעשר שני ב ה. 
(4) שאף על פי שהפרי טבול גם לתרומה וגם לתרומת מעשר, מכל מקום שם טבל אחד הוא. ריטב"א. 
(5) כדמפרש במשנה במעשרות SBפ"א מ"הSE מאימתי גמר מלאכתן למעשר<QM> בחיטין, משימרח הכרי. בדלועין, משיפקסו וכו', לפי שאין חובה לתרום ולעשר לפני השלב שבו נגמרת מלאכת השדה של התבואה והפירות. ריב"ן. 
(6) לפי הריב"ן, רבינא מעמיד את חידוש הברייתא שלוקה על האכילה בגבולין אפילו כאשר לא נכנס המעשר שני עצמו לירושלים, אלא רק האדם הנושא את המעשר שני נכנס והחזיק את המעשר בחוץ באמצעות קנה. ובכך נפשטה בעייתו של רב פפא לחומרא. אך הריטב"א בשם ר"ח כתב להיפך, שהבעיה של רב פפא נפשטה לקולא, שגזרו חכמים על מתנות שלא הורמו שיקלטו על ידי מחיצות לענין ששוב אין להם פדיון, אף על פי שנכנסו בעודם טבולים למעשר. אך בנקיט בקניא, נחשב הדבר שלא נכנסו כלל. עיין בדרך אמונה בביאור הלכה. ובאבי עזרי פ"ה מהלכות אישות כתב בדעת הרמב"ם שמתנות שלא הורמו במעשר שני אינו כמי שהורמו, ורק לענין קליטת מחיצות החמירו, על אף שלא חל עדיין שם מעשר שני. 
(7) כך פירש הריב"ן. אבל התוספות חולקים וסוברים שאפילו לא הרחיקו, אלא אכלו במקומו, לוקה. משום שעדיין אינו בפנים לגמרי. 
(8) הרמב"ם בספר המצוות [מל"ת מ"ג מ"ד, ובפי"ב מעכו"ם ה"א וה"ז, ובמורה נבוכים ח"ג פל"ז] כתב, שהטעם לאזהרות אלו, כדי שלא נתדמה לעובדי עבודה זרה, שכן היו עושין כומרי עבודה זרה, שהיו מגלחים שער הצדעים ומגלחים זקנם. וכן כתבו הרא"ה SBבספר החינוך מצוה רנ"א רנ"בSE, הסמ"ג SBלאוין נז, נחSE, הכל בו SBהלכות עכו"םSE, ועוד ראשונים. אבל הטור SBיו"ד סי' קפ"אSE השיג על הרמב"ם וכתב: "וזה אינו מפורש, ואין אנו צריכים לבקש טעם למצות, כי מצות מלך הם עלינו אף לא נדע טעמן". SBועיין בבית יוסף שם מה שפירש כוונת השגתו, ומה שישב דברי הרמב"םSE. והב"ח שם כתב שלדברי הרמב"ם ילקה גם משום "בחוקותיהם לא תלכו". אך הקרית ספר והחתם סופר או"ח קנט חלקו עליו בזה. רבינו בחיי על התורה כתב טעם לאזהרת השחתת הזקן, כדי שלא יתבטל הסימן שהטביע הבורא להבדיל בין הזכר והנקיבה. 
(9) המנחת חינוך SBמצוה תס"זSE כתב, שאיסור זה אינו דווקא על מתו הקרוב אליו, אלא כל מת בכלל. עיי"ש ראייתו. 
(10) כתב הרא"ש, כיון שרק בשריטה נאמר "נפש", ולא בקרחה, הרי הקורח על חמשה מתים אינו חייב אלא אחת. אך החינוך במצוה תסח כתב שהוא הדין במקרח, והגר"א הוכיח כדבריו מתוספתא. 
(11) כתב הריטב"א שלא יתכן להוריד את כל פאות הראש בבת אחת, אלא הכוונה היא שעשה זאת במעשה אחד מתמשך בלי הפסקה, ולכן גם תנא קמא לא חלק עליו לומר שחייב חמש כמו שחייב על חמש שריטות בבת אחת, כי אי אפשר להשחית יותר משתי פאות בבת אחת, כל פאה ביד אחת. וכיון שעשה זאת בלי הפסקה סבור רבי אליעזר שאין ההתראות החלוקות מחלקות, והתנא קמא סובר שהתראות חלוקות כן מחלקות. אך עיין בתוס' שבועות ג א, שמעמיד את מחלוקתם בהתראה אחת בלבד. והרמב"ם גרס במשנה שחייב חמש על הזקן, אך ביאר הריטב"א שאין לומר שמדובר באופן שסך סם על כל זקנו בבת אחת, ונטל בכך את כל שער הזקן בבת אחת, כי אין איסור נטילת שער בסם אלא רק לגבי קרחה על המת, שתוצאת הקרחה היא יסוד האיסור, אך לגבי איסור השחתת שער הזקן, שעצם ההשחתה אסורה, לא נאמר האיסור בסם. עיין בנודע ביהודה תנינא יו"ד פא. 
(12) א. דעת הרא"ש ועוד ראשונים, שלא קאי אלא על הזקן, אבל בפיאות הראש לא צריך תער, וחייב גם במספריים כעין תער, והוכיחו כן מהגמרא בנזיר SBמא, בSE עיי"ש. וכתב הרעק"א SBבגליון הש"ס שבועות ב, בSE, שלשיטה זו יהא חייב בפיאות הראש גם במלקט ורהיטני. עוד כתב שם, שלפי זה יש לאסור לסרוק פיאות הראש במסרק, וכמו ששנינו לגבי נזיר, שחופף ומפספס אבל לא מסרק, SBוכן כתב בתשובותיו סי' ס"גSE, וסיים בצ"ע לדינא. אבל החתם סופר SBבשו"ת יו"ד סי' קל"טSE כתב, שבמסרק מותר, ושכן נהגו גדולי עולם ולא חששו בדבר. ובמנחת חינוך SBמצוה רנ"א אות י'SE כתב, שאפילו בתולש בידו שער פיאות הראש יהא חייב, והביא ראיה מתוספתא. ובשו"ת חתם סופר SBשםSE דחה את הראיה מהתוספתא, וכתב שרק מסברא יש מקום לחייב בתלישה, שהרי חיוב הקפה הוא בהשואת צדעיו לאחורי אזנו וגם בתלישה הוא משווה, ואולם מסקנתו לפטור בתלישה. ב. אבל דעת הריטב"א SBלקמן כא, אSE והמאירי ועוד ראשונים, ש"עד שיטלנו בתער" קאי גם על השחתת הזקן וגם על הקפת הראש. ואף על פי שרק בפאות הזקן נאמר גילוח והשחתה, שמהם לומדים שאין האיסור אלא בתער, ואילו בהקפת הראש נאמר רק "לא תקיפו", וזה שייך גם במספריים, מכל מקום, כיון שהקפה היא השוואת הצדעים לאחורי אזנו ולפדחתו, לא חשיב השוואה במספריים, אלא רק בגילוח תער. ג. ודעת הכל בו SBהלכות ע"זSE בשם ה"ר יצחק, והמאירי בשם חכמי הדורות שלפנינו, ועוד ראשונים, שמדין תורה מותר בהקפת הראש במספריים כעין תער, אבל מדרבנן אסור. 
(13) ומה שכתבה התורה בישראל "בין עיניכם" ולא "בראשם", כדי ללמד על "בין עיניך" האמור בתפילין שהוא בראש, כמו בקרחה, ולא בין העינים ממש. וכמו שנתפרש בקדושין. ריב"ן. 
(14) עיין בספר החינוך SBמצוה תס"חSE שהעיר, למה לא כתבה התורה את כל מצות קרחה במקום אחד. ותירץ בהקדמתו לספר דברים, "שהתורה תכלול כל החכמות מלבד פשט עניניה המתוקים ויסודות מצותיה החזקים, ואפשר כי מפני כן צריך להיות פרשיותיה ואותיותיה במקום שהן, והכל מכוון מאת אדון החכמה ב"ה". 
(15) התוספות SBבד"ה לא צריכאSE חולקים על זה, וסוברים, שכל שעשה את העבירות בזה אחר זה תוך כדי דיבור, אינו יכול לטעון ששכח בינתיים את ההתראה. עיי"ש. 
(16) והוסיף הריב"ן, שהסך ממנו שוב אינו צומח שער בגופו. ומדייק מכאן המנחת חינוך, שאם יכול השער לחזור ולגדול אינו חייב על קרחה שכזו, אך בתוס' נזיר נא ב משמע שהגוזז חייב אף כשלא עקר את שרשי השער, ויכול לגדול מחדש. ובנזיר סא ב מצינו שיש סם המשיר את השיער לפעם אחת, ויש הגורם לכך ששוב לא יצמח. 
(17) כתב הריטב"א: "ושמע מינה דעל ידי סם היקרחה, מה שאין כן בהשחתה כדכתבינן לעיל". 
(18) אבל איסור יש אפילו בשערה אחת. ריטב"א בשם הירושלמי. והבית יוסף כתב, שיש מקור לכך מסוגייתנו, דאמרינן בסמוך שאסור ללקוט אפילו שערה אחת לבנה מתוך שערות שחורות. אך הגר"א ורע"א בגליון השו"ע יו"ד ק"פ כתבו ששערה אחת אסורה מדין חצי שיעור. ועיין במשנה למלך פ"א מחמץ ומצה, שדן בשאלה אם איסור חצי שיעור נאמר רק באיסור אכילה או בכל האיסורים. 
(19) כתב הריטב"א: יש שפירשו לחומרא, ששיעורו, כל שנראה קרחה בראשו, ואפילו אם נראה רק בעיון דק ומקרוב. ויש שפירשו לקולא, שצריך שיראה מראשו מרחוק בעיון גס. 
(20) שעורו, עיגול בקוטר 19 מ"מ, בערך בגודל של מטבע של עשר אגורות, ועיין תשב"ץ SBח"ב סי' ק'SE, שהוא 36 שערות, ושיעור גריס מרובע הוא 40 שערות. 
(21) הגהות הב"ח 
(22) כתב הלבוש SBסי' ק"פ ס"טSE, אף על פי ששיעורין הלכה למשה מסיני, כל אחד אומר מה שקיבל מרבו בשם הלכה למשה מסיני. 
(23) עיין בפסקי התוספות כאן SBסי' כ"וSE שכתב בשם רש"י, שדבר זה הוא דוקא בבחור, שבושה לו שערות לבנות. 
(24) עיין במשנה ברורה SBסי' ש"מ ס"א בביאור הלכה שםSE שדן, ביש לו יותר משערה אחת לבנה, האם חייב במלקט שערה אחת. עיין בדבריו שם שדן בצביעת שערה אחת לבנה מתוך הרבה שערות לבנות, כיון שצביעת השערה האחת לא תייפה את נוי מראהו, הרי מותר הוא לצבוע, או כיון שצביעת השער היא דרכן של נשים, אסור לו לצבוע אפילו שערה אחת 
(25) כתב הכלבו SBסי' כ"וSE והביאו האליהו רבה SBבשו"ע או"ח סי' ש"מSE שבמלקט לבנות מתוך שחורות חייב אפילו בנוטל ביד, גם לרבנן SBבשבת צד, בSE שאינם מחייבים על נטילת שיער ביד, לפי שבמלקט לבנות מתוך שחורות דרך ליטלם ביד. 
(26) רש"י שבועות ב, ב ד"ה על הראש 
(27) נחלקו הראשונים בשיעור הקפה לחייב עליה: הנמוקי יוסף בשם אבי העזרי כתב שחייב במגלח שתי שערות מן הפאה, ונראה מדבריו שגם הסמ"ג סובר כן. אבל מהריב"ן והריטב"א נראה מדבריהם, שאינו חייב אלא כשנוטל את כל השערות שבצדעיו ואינו משייר כלל. והרמב"ם SBבפי"ב מעכו"ם ה"וSE כתב: "ופאה זו שמניחים בצדעים לא נתנו בו חכמים שיעור, ושמענו מזקנינו שאינו מניח פחות מארבעים שערות", SBובטור SBיו"ד סי' קפ"אSE גרס בדברי הרמב"ם: ארבע שערות. וראה בצפנת פענח על הרמב"ם שנתן טעם לשיעור ד' שערות על פי הסודSE. וכתב התשב"ץ SBח"ב סי' ק'SE ששיעור ארבעים שערות הוא מדין תורה, שסברא היא שהצריכה תורה להניח בפאה שיעור שיש בו חשיבות, ולמדוהו מקרחה ששיעורו כגריס. אבל בחתם סופר SBבשו"ת יו"ד סי' קל"טSE כתב, שמן התורה די בשיעור שתי שערות, רק שמקובל בידם מחכמי אחרונים, או אפילו מחכמי התלמוד, להשאיר מ' שערות משום מראית עין שלא יראה כמשוה הצדעים. 
(28) נחלקו הראשונים עד היכן הוא מקום פאת הראש<QM> דעת הרמב"ם SBבפי"ב מהלכות עכו"ם ה"זSE שהפאה מסתיימת בסוף הצדעיים, ומה שלמטה מהצדעים, היינו השערות של הלחי העליון, אינו בכלל פאת הראש אלא בכלל פאת הזקן. וכן דעת הראב"ד והר"ש משנץ בפירושם לתורת כהנים בפסוק "לא תקיפו". וכן דעת עוד ראשונים. ודעת הריטב"א, שמסוף הצדעים ועד למטה מהאוזן אינו לא מפאת הראש ולא מפאת הזקן. אבל מלשון הריב"ן במשנה, משמע שדעתו, שפאת הראש היא עד מתחת לאוזן, מקום שהלחי התחתון יוצא, וכן נפסק להלכה SBביו"ד סי' קפ"א ס"טSE לאסור הקפת פאת הראש עד למטה מן האוזן. 
(29) כך פירש הריב"ן בפירושו הראשון. ולפי פירוש זה, עיקר האזהרה הוא במקיף, אלא שהתרבה גם הניקף מלשון רבים. וכתב על כך רע"א [שו"ת צו] שלפי זה אפשר לבאר את דברי הנימוקי יוסף, שאם היה המקיף קטן, גם הניקף הגדול אינו עובר. אך התוס' בנזיר נא א כתבו, שעיקר האזהרה היא לניקף, שאצלו שייך לומר "פאת ראשכם", אלא שהתרבה גם המקיף מכך שנאמר לא תקיפו ולא נאמר לא תוקפו. ועוד פירוש מביא הריב"ן, שהלימוד הוא מהלשון "לא תקיפו", שמשמע לא תניחו להקיף, ולומדים מכך שגם המניח להקיף עובר בלאו כמו המקיף עצמו. 
(30) ערוך לנר 
(31) הרמב"ם השמיט את האופן הזה שהמקיף לעצמו לוקה שתיים, וביארו האחרונים, שהרמב"ם סובר שרב אשי חולק על רבא, ופסק כרב אשי. ובטעם הדבר, כתבו להסביר, שאין לוקין שתי מלקויות על לאו אחד הנעשה בפעולה אחת של מקיף וניקף. ועיין אתוון דאורייתא כלל כ שהאריך בזה. 
(32) ריב"ן 
(33) טור SBיו"ד סי' קפ"אSE, וכן הוא בשו"ע SBשם סלקא דעתךSE, וכן כתב הנמוקי יוסף כאן. והלבוש עשה מהם פירוש אחד, שממין לו את השערות בכך שמטה עצמו אליו. 
(34) הרע"א SBבשו"ת ח"א סי' צ"וSE הקשה, לפי מה שנראה מדברי הראשונים, הסיוע שמסייע הוא עוד לפני ההקפה ולא בשעת ההקפה עצמה, וקשה, מהיכי תיתי יחשב בכהאי גוונא כלאו שיש בו מעשה <QM>! ומבאר החזו"א SBחו"מ ליקוטים סי' כ"גSE, שהחזקת הגוף במצב שונה מהרגיל, כגון המרים ראשו יותר מרגילות האדם, או כופף ראשו יותר מהאופן הנוח לו לאדם, חשוב כמחזיקו בידו במשך כל רגע ורגע שממשיך להחזיקו כך. ולפיכך, כשהאדם ברצונו מכריח את ראשו שלא לנטות מהמקיף, הוא נחשב כעושה מעשה בהטיית גופו אל המקיף במשך כל מן ההטייה. ומכל מקום, אינו נקרא "מקיף", כיון שאינו משתתף בפעולת הגילוח. אך לענין "ניקף", כיון שהוא מוזהר מלהיות ניקף, אלא שאם אינו מסייע הוי לאו שאין בו מעשה, אך כאן, הואיל והוא מחזיק ראשו שיהא סמוך לתער, מיקרי עושה מעשה. ובאגלי טל [מלאכת טוחן יז לח] מבאר, שהיות והתחדש שעובר הניקף גם בלי מעשה מצדו, לכן מועיל הסיוע לעבירה אפילו במעשה שנעשה לפני העבירה, כדי ללקות עליו. 
(35) הריטב"א הקשה, הרי שנינו במסכת ביצה SBכב, אSE שמסייע אין בו ממש. ותירץ, שכאן סיוע גדול הוא, כשמזמין לו עצמו בשערו. ובשיטמ"ק SBשםSE תירץ, כיון שכאן חייב על מסייע לפי שאי אפשר בלא סיוע חברו, מוכחא מילתא שמתכוון לסייעו. וכקושית הראשונים הקשה הט"ז SBאו"ח סי' שכ"ח סק"אSE מעצמו. ותירץ, דבההיא דביצה, מסייע עמו בשעה שהוא עושה המלאכה, וכיון שאין צריך לו רק לסיוע בעלמא, אין בו ממש. אבל בהא דניקף, שקודם שמתחיל המקיף להקיף מזמין הניקף את שערו, הוה כמו מתחיל במלאכה, ויש בו ממש. והחתם סופר כתב שזו היא גם כוונת הריטב"א. והש"ך SBבנקודות הכסף יו"ד סי' קצ"אSE השיג עליו וכתב, שאין לחלק בכך, ולעולם מסייע אין בו ממש, ובניקף שאני, כיון שגם על הניקף הזהירה תורה ואפילו אינו מסייע. אלא, שכאשר אינו מסייע, הוא פטור משום דהוי לאו שאין בו מעשה. אבל במסייע נחשב כאן הדבר כמו שעשה מעשה, ולוקה. אבל בשאר אזהרות שאין בהם לאו על מי שנעשה בו המעשה, לא שייך לומר שחייב מלקות משום מסייע, שהרי מסייע אין בו ממש. 
(36) ריטב"א בשם רש"י, וכוונת הגמרא להוסיף ביאור על האמור ש"פאת זקנו" הוא סוף זקנו, ועל זה אמרו, שאיזהו סוף זקנו<QM> שבולת הזקן. וכוונת הגמרא לבאר את ההגדרה של כל פאות הראש. אבל הריטב"א בשם ר"ח ואחרים, פירש, שרק הפאה החמישית שהיא בסנטר נקרא שבולת הזקן, ולא באה הגמרא אלא להוסיף ולומר, שאף שבולת הזקן הוא מכלל פאות הזקן. וכן כתב הרמב"ם SBפי"ב מעכו"ם ה"זSE. וביאר הבית יוסף, שפאת הסנטר נקראת שיבולת, כי האנשים שאין זקנם מלא בשערות, בולט בהם חלק זה כשיבולת. 
(37) כתב הריטב"א: מדלא יהיב תלמודא שיעורא לשריטה, שמע מינה שהיא בכל שהוא. ובתוספתא SBמכות פ"ג ה"חSE: וכמה ישרוט ויהא חייב כדי שיראה משום שריטה, ע"כ. בערוך לנר נסתפק בשרט ולא הוציא דם, ומסיק שנראה שאינו חייב אלא בהוצאת דם. בשו"ע SBסי' ק"פ ס"זSE כתב: יש מי שאומר דדווקא שריטה, אבל אם מכה בידו על בשרו עד שדמו שותת מותר, ויש מי שאוסר, ע"כ. 
(38) פסק השו"ע SBיו"ד סי' ק"פ ס"וSE שיש איסור גדידה ושריטה על המת גם שלא בפניו, כשיטת התרומת הדשן SBסי' רפ"וSE שהביא ראיה לזה מסוגיין, מדאיצטריך למידרש שפטור, גם על ביתו שנשרף וגם על ספינתו שטבעה, סימן שבא ללמד שאין הבדל בין בפניו ובין שלא בפניו, שסתם בית שנשרף, שכיח בפניו, וסתם ספינה שטבעה בים לא שכיח דקאי התם. אלמא באופן שפטר, באותו אופן, על המת חייב. 
(39) ריב"ן. 
(1) כתב הריטב"א: "פירוש, מן הסתם. דעל הרוב אין דרך עבודתה אלא בכלי כדכתיב "ויתגודדו כמשפטם", אבל כל דידעינן ודאי שדרכה ביד, אף ביד חייב. כדנפקא לן בפרק ד' מיתות [סנהדרין סא, א] מ"איכה יעבדו", ואפילו פוער עצמו לפעור וזורק אבן למרקוליס מיחייב מהתם". 
(2) פאה הוא מלשון קצה 
(3) א. כך פירש הריב"ן. ב. אבל הרא"ש והנמוקי יוסף פירשו בשם רש"י: ששתי הפאות העליונות של הזקן הם בלחי העליון במקום חבורו לצדעים, מימין ומשמאל, ושלשת הפאות האחרות שבזקן הם כמו לפירוש הריב"ן, בסוף שני הלחיים, במקום חבורן לסנטר, והסנטר. [וכדעה זו ששתי הפאות העליונות שבזקן הם במקום חיבורם לצדעים, כתבו כמעט כל הראשונים: רש"י על התורה, הר"ח, היראים סי' שכ"ה, הראב"ד בתורת כהנים, והר"ש משאנ"ץ שם, המאירי, ועוד.] ג. הרא"ש בשם ר"ח, והנמוקי יוסף, והיראים [סי' שכ"ה] פירשו: ששתי פאות הם במקום חיבור הלחיים לצדעים, ועוד שתי פאות הם בגבולי השפה, אחת מימין השפה ואחת משמאלה [ונקראו פאות לפי שהם בשפת השפה. [ריטב"א שבועות ב, ב]], והפאה החמישית היא שיבולת הזקן מתחת. ד. הרא"ם על התורה פירש: שתים מכאן, היינו שתים בלחי העליון הימני, אחת בתחילתו במקום חבורו לצדעים ואחת בסוף רחבו באמצע הפנים, וכן שתים מכאן, בלחי העליון השמאלי, ואחת למטה, בשבולת הזקן, והוא הסנטר. ה. הראב"ד בפירושו לתורת כהנים, וכן הר"ש משנץ שם בשם חכמי לוניל, והריטב"א בשם יש אומרים פירשו: שתים מכאן, אחת בתחילת הלחי העליון במקום חבורו לצדעים, ואחת בתחלת הלחי התחתון דהיינו מתחת לאוזן, הרי שתים מכאן מצד ימין, וכמו כן שתים מצד שמאל, ואחת מלמטה. ו. הצמח צדק פירש בכוונת היש מפרשים שהביאו הרא"ש והנמוקי יוסף, שארבע הפאות נמצאות כולן בלחי העליון בלבד, מימין ומשמאל, שבכל לחי יש שתי פיאות במקום שמתחבר הלחי עם הצדעים, והוא ברוחב ב' אצבעות, קצה אחד באמצע הצדעה וקצה שני כנגד חצי האוזן. ז. כל הראשונים הסכימו שהפאה החמישית נמצאת בסנטר. ומשמע שהשערות שמתחת לסנטר אינם בכלל פאת הזקן ומותר מדין תורה לגלחם בתער, וכן כתב להדיא המאירי. אבל הטור [סי' קפ"א] כתב, שהפאה החמישית נמצאת בסוף הזקן בגרגרת, וכן כתב בהגהות מימונית [פי"ב מעכו"ם אות ה']. וכתב הרא"ש: "וירא שמים יצא ידי כולם". וכן פסק השו"ע [יו"ד קפ"א י"א]. ומכל מקום גם לשיטת הראשונים שתחת הסנטר אינו בכלל פאת הזקן, כתב הריטב"א בשם רבותינו הצרפתים, שאסור לגלח שם, לפי שפעמים שמושך אליו את העור של הפאה. ובבית יוסף בשם רבינו יונה באגרת התשובה כתב, שיש איסור מדרבנן לגלח בתער תחת הסנטר, משום שאסרו חכמים להעביר שער בתער בכל מקום הגוף, לפי שדומה לתיקון הנשים. אולם המאירי כאן כתב: "ולדעתנו לא נאמר בשאר אברים אלא מסרק עדי אשה ואין ראש וזקן בכלל זה", וכן כתב בביאור הגר"א [סי' קפ"א ס"ק י"ח], שלא אסרו אלא בגוף שאינו גדל כל כך ואינו עושה אלא ליפותו, ואסור משום לא ילבש וכו'. עיי"ש. 
(4) פירשו הראשונים: שהמספרים אינם משחיתים את השיער מעיקרו מהשורש, שהרי ניכר שם השיער. והוסיף הריטב"א, שאפילו במספרים כעין תער אינו חייב, אלא רק בתער ממש שמשחית את השיער מעיקרו. [וכן מתבאר מהרא"ש כאן, ומהתוספות בשבועות ב, ב וכן מהרמב"ם פי"ב מעכו"ם ה"ז]. 
(5) כמו שנתבאר בקדושין [לה, ב] 
(6) החינוך [מצוה רנ"ב] כתב בדעת הרמב"ם, שאף על פי שאינו חייב מלקות על גילוח במספרים, מכל מקום יש איסור לגלח במספרים כעין תער. ובריטב"א כתב בפירוש, שמותר לגלח אפילו במספרים כעין תער, אלא שמדת חסידים היא שלא לעשות כן מפני חשד הרואים, וכן ראוי לעשות. וכן פסק השו"ע [יו"ד סי' קפ"א ס"י] שמותר במספרים כעין תער. ולענין השחתה בלי גילוח, דהיינו על ידי מלקט ורהיטני, כתב המאירי בפירוש, שהוא מותר. וכן נראה מהריטב"א. [ובשו"ת צמח צדק [יו"ד סי' צ"ג אות ז'] כתב, שמדרבנן אסור במלקט ורהיטני]. וכתב הנודע ביהודה [תנינא יו"ד סי' פ"א], שמותר להוריד את שער הזקן על ידי סם המשיר את השער, שאף על פי שיש כאן השחתה, אין זה גילוח. וכתב, שמכל מקום יש להזהר שלא לגרר את הסם מעל פניו בסכין או בשאר דבר חד, דשמא יש שערות שלא שלט בהם הסם ונמצא נכשל בגלוח שיש בו השחתה, ולכן ישתמש רק בעץ או בקיסם שאין בהם חשש חיתוך שערות. 
(7) האחרונים דנו מהו שיעור גודל השיער שחל עליו איסור גילוח. רבי וואלף בסקוויץ בשו"ת נודע ביהודה [תנינא יו"ד סי' פ'] כתב, שהשיעור הוא: כל שיכול השיער להינטל על ידי הזוג של המספרים, כשם שמצינו שיעור זה בפרה אדומה [רמב"ם פ"א מפרה אדומה ה"ד] ונגעים [רמב"ם פ"ב מטומאת צרעת ה"א, ופ"ח ה"ה], שכל שערה שאינה ניטלת בזוג הרי היא כאילו אינה. ולפי זה צדד להקל לגלח תחלה על ידי מספריים ואחר כך להעביר תער, לפי שעל ידי המספריים כבר לא נשאר שעור של כדי נטילת הזוג, ושוב לא נשאר שעור של גלוח. אבל הנודע ביהודה [שם] חלק וכתב, שסברא היא שאין שיעור באיסור גלוח, וכל שהתער שולט בשער ומגלחו הרי זה אסור אף על פי שאין בשער כדי נטילת הזוג. והוסיף, שאף אם נאמר שאיסור גילוח הוא בכדי נטילת הזוג, מכל מקום אין להתיר לעשות כן, מפני שיש לחוש שישארו אחרי המספריים שערות בכדי נטילת הזוג, עיי"ש. ועיין בשו"ת חתם סופר [או"ח סי' קנ"ד] שכתב, ששיעור השיער האסור בגילוח תלוי במחלוקת ראשונים, עיי"ש. ומסיק שלמעשה יש להחמיר ולחשוש לדעת רוב הפוסקים שהשיעור הוא בכדי קריצת צפורן, עיי"ש. וכתבו כמה אחרונים לאסור הגלוח במכונות חשמליות שאינן משאירות שיעור כדי קריצת צפורן, והרי זה כגילוח בתער ממש, ראה בליקוטי הלכות לבעל החפץ חיים בסוגיין שמסיק "ושומר נפשו ירחק מזה מאוד". ולענין גילוח באבן שמשירה את השיער על ידי שחוככים את האבן על שיער הזקן, ראה בנודע ביהודה שם שאיסור גמור הוא. 
(8) כך פירש הריב"ן, אבל רוב הראשונים [רמב"ם הלכות עבודה זרה יב יא, ראב"ד, החינוך מצוה רנג, נמוקי יוסף, מאירי, ועוד] כתבו שסדר עשית הכתובת קעקע הוא הפוך, שתחילה שורט בבשרו ואחר כך ממלא מקום השריטה צבעונים הרושמים. ונחלקו האחרונים אם סדר העשיה מעכב לענין חיוב מלקות משום כתובת קעקע. הרע"ב כתב, שהסדר מעכב, ואם שינה את הסדר, ותחילה כתב ואחר כך שרט בבשר, אינו חייב. [וכן כתב המנחת חינוך [מצוה רנ"ג] בדעת הרמב"ם]. אבל הב"ח [ביו"ד סי' ק"פ] כתב, שהסדר אינו קובע, ובכל ענין, בין כתב תחילה ואחר כך שרט ובין שרט תחילה ואחר כך כתב, חייב לכולי עלמא. והסכים עמו הש"ך [שם ס"ק א']. 
(9) זהו לשון הריב"ן "ונראה בו כל הימים", ומשמע שחיובו הוא רק על כתיבה המתקיימת לעולם, אבל הנמוקי יוסף כתב בלשון אחרת "וניכרת שם זמן גדול", משמע שאף אם אינו מתקיים לעולם, רק זמן מרובה, די בכך לחייבו. 
(10) כתבו התוספות בגיטין [כ, ב ד"ה בכתובת קעקע] והתוספות רא"ש [שם], שמכל מקום מדרבנן אסור. וראה במנחת חינוך [מצוה רנ"ג] שכתב, שמכל מקום צריך כתב המתקיים, אבל סתם כתיבה הנמחקת אין איסור. אבל בתועפות ראם [סי' של"ח] כתב בדעת היראים, שבכתב ולא קעקע או קעקע ולא כתב, אין אפילו איסור. 
(11) מהתוספות ישנים למכות, וכן מפסקי תוספות [סי' ל"ב], משמע, שחיוב כתובת קעקע הוא רק בכתב אותיות, אבל לא בעשה סתם רושם, וכן כתב החינוך [מצוה רנ"ג]. אבל בריטב"א ובר"ש משאנץ כתבו להדיא, שאין צריך צורת אותיות, וחייב על כל צורת רושם. וראה במנחת חינוך [שם] בשם היד הקטנה והמשנת חכמים, שאפילו לסוברים שאין צריך אותיות מכל מקום צריך שיהיה רושם שלם, כלומר, רושם בעל משמעות, אבל סתם שריטה שמילאה בצע אינו חייב עליה, והמנחת חינוך עצמו מפקפק בזה. ולדעה הסוברת שדווקא בצורת אותיות חייב, כתב במעין חכמה [דף נ"ז], שצריך שתי אותיות, כמו בשבת, שאינו חייב כי אם בכתב שתי אותיות, משמע שאות אחת לא נקראת כתב. אבל החינוך [שם] כתב להדיא, שאפילו על אות אחת חייב. 
(12) מה שאמרה המשנה "השם" בה"א הידיעה, פירש הריטב"א שהכוונה להשם הידוע והמורגל לכותים בכתיבת קעקע, דהיינו שם עבודת אלילים שהיו מראין עצמן שהם נחתמים ונמסרים לעבודתם. 
(13) כתב הריב"ן, שאין חיוב לרבי שמעון אלא רק בכותב שם של עבודה זרה, אבל איסור יש בכל כתובת קעקע, [וכן כתבו התוספות והתוספות רא"ש בגיטין כ, ב] 
(14) כתב הריב"ן: ומיהו, אפילו לרבי שמעון אסור לכתוב שום כתיבה בעולם, אלא שסובר שיש חיוב מלקות רק באופן שכותב שם של עבודה זרה. והב"ח [יו"ד קפ] פירש את דבריו שהאיסור הוא מן התורה. אך התוס' והרא"ש במסכת גיטין כ ב, כתבו שלרבי שמעון אסור רק מדרבנן אם אין בה שם עבודה זרה. ובפתשגן הכתב הוכיח שכל הראשונים סוברים שאין איסור דאורייתא לרבי שמעון בלי כתיבת שם עבודה זרה, אבל חקיקת שתי וערב אסורה מן התורה כיון שהיא סימן לעבודה זרה. 
(15) פירוש איסור מדרבנן. ריטב"א. 
(16) הריטב"א הביא בשם הרמ"ה, שלאו דווקא אפר מקלה אסור, אלא הוא הדין כל אפר, ולא כתב אפר מקלה אלא משום שדרך לשימו על המכה. אבל הריב"ן כתב, שדווקא אפר מקלה אסור, לפי שקשה הוא ומקעקע מקום המכה, והרושם נראה שם אחר זמן, אבל בעפר סתם אין איסור. 
(17) כך פירש הריב"ן, וביאור לשון הגמרא "שמעתתא רב מלכיו" פירש, "מה שנשאר מן השמועות בסימנו של רב מלכיו, דהיינו שפוד וגומות, רב מלכיו אמרינהו". והוכיח כפירושו, ממה שאמרו בגמרא לקמן דאיכא בינייהו רק "שפחות", ולא אמרו דאיכא בינייהו "אפר מקלה". וכן היא גם שיטת רבינו תם בתוספות, והביא ראיה שאין כלל הקובע ש"שמעתתא רב מלכיו", מדלא נתנה הגמרא סימן אלא למתניתא. ואולם שיטת הרשב"ם בתוספות בכתובות [סא, ב ד"ה איכא בינייהו] היא, שכל מתניתא רב מלכיא היא, וכל שמעתתא רב מלכיו, וכפשטות לשון הגמרא, ואף שאמרו בגמרא "איכא בינייהו שפחות", ולא הזכירו גם את "אפר מקלה", לזה פירש רשב"ם שכוונת הגמרא היא "שפחות, ושכנגדה" כלומר: שפחות היא האמצעית בשלשת הראשונות כמו "אפר מקלה" שהיא אמצעית בשלשת האחרונות. 
(18) התוספות כאן כתבו שכן הלכה, וכן כתבו ברא"ש, ריטב"א, מאירי, נמוקי יוסף ועוד. 
(19) כתב הרמב"ם בפירוש המשניות [נזיר פ"ו מ"ה]: "זה שאמרנו באלו הבבות, "אינו חייב אלא אחת", אין זה אלא בדיני אדם, שאינו מתחייב מלקות אלא אחר ההתראה, ולכך צריך התראה על כל מלקות, והוא מה שאמרו לו "אל תשתה", אבל בדיני שמים כל זמן ששתה רביעית יין עבירה, ועל כל גלוח שערו עבירה, וכל טומאה שיטמא עבירה, ועל זה תעשה היקש לכל איסורין שבתורה, אין הפרש בזה בין איסור לאו ובין איסור כרת או איסור מיתת בית דין". 
(20) כך פירש הריב"ן, שעל שאר השתיות שלא היו תוך כדי דיבור להתראה יכול לומר, כבר שכחתי את ההתראה. אבל התוספות לעיל [כ, ב ד"ה לא צריכא] פירש, שהטעם שאינו חייב אלא אחת, כיון שכל היין ששתה, שם אחד וגוף אחד הכל נחשב שתיה אחת, אבל באמרו לו "אל תשתה אל תשתה" חייב על כל אחת ואחת, שההתראות מחלקות. ובתוספות רי"ד [קדושין עז, ב] כתב, שהטעם שאינו חייב אלא אחת, משום שיכול לומר שאף על פי שהתרו בי והודיעוני שנזיר השותה יין לוקה, סבור הייתי לשתות כל היום כולו וללקות פעם אחת, ואילו ידעתי שאלקה על כל כוס וכוס לא הייתי שותה, לכן צריך התראה על כל כוס וכוס. 
(21) אף על פי שצריכים לומר לו "אל תשתה כדי שלא תלקה", פירש הריטב"א, שלישנא קלילא נקט. פירוש אחר פירש, שכיון שבהתראה ראשונה התרו בו התראה גמורה, לכן בהתראות האחרונות מספיק שיתרו בו בלשון "אל תשתה", כיון שכל ההתראות מוסבות על ההתראה הראשונה. 
(22) לא שור וחמור בלבד אסורים משום כלאי בהמה, אלא הוא הדין כל בהמה, ואפילו חיה ועוף בכלל זה, כמו שאמרו בבבא קמא [נד, ב] שלומדים בגזירה שוה "שור" "שור" משבת. וכתב הריב"ן, שאפילו בשני מינים טהורים לוקה, [וכן כתב הרא"ש בהלכות כלאים סי' ה']. אבל הרמב"ם [בפ"ט מכלאים ה"ז-ח] כתב, שאינו עובר על הלאו אלא במנהיג במין טהור עם מין טמא, אבל שני מינים טהורים, או שני מינים טמאים אינו אסור אלא מדרבנן. 
(23) כך פירש רש"י בפסחים, והובאו דבריו בתוס' כאן. ועל השור אינו עובר משום מעילה, כיון שהוא בכור, ולאו בר מעילה הוא, כיון שהוא ממון כהן, ואין מעילה אלא בקדשי גבוה, שכתוב "מקדשי ה"', ואין מעילה בבכור אלא בנהנה מן האימורים אחר זריקת דמים, שהם של גבוה. והוא הדין לכל קדשים קלים. אבל בקדשי קדשים יש מעילה לפני זריקת דמים, כיון שהם מיועדים לגבוה. מה שאין כן אחרי שנזרק הדם, זכו הכהנים בבשר משולחן גבוה, והוא נהיה ממון כהן, ואין בו מעילה. ריב"ן. 
(24) הטעם שנקטו במשנה יום טוב ולא שבת, משום שבשבת יש חיוב מיתה, ולאו שניתן לאזהרת מיתת בית דין אין לוקין עליו. 
(25) הר"ן מפרש, הטעם שחייב אף על פי שלא עשה מעשה, כיון שעשה מעשה כשלבש, ועכשיו שוהה כדי לפשוט וללבוש, נחשב למעשה, כיון שהתרו בו על כל שהיה ושהיה. וכן פירש התוספות בשבועות [יז, א ד"ה או אין]. 
(26) האגלי טל [זורע, ס"ב אות ז'] הוכיח מכאן דלא כהמגן אבות [להר"מ בנעט] שסובר שמהות זריעה היא שמכסה את הזרע בקרקע. אלא מהות מלאכת הזריעה היא הנחת הזרע בקרקע במקום הראוי לצמוח, ואפילו אם לא חיפה את הזרעים בעפר. שאם נאמר שמהות הזריעה היא כיסוי הזרעים בעפר, אם כן מה בא רבי ינאי להשמיענו, הרי כל זריעה כך היא. וכתב החזון איש [כלאים סי' ב' סק"ח], שיש הכרח לפרש שמדובר כאן באופן שגם בלי כיסוי הזרעים בעפר ראויים להשריש, משום שאם מדובר באופן שרק על ידי כיסוי הזרעים ראויים להשריש, אם כן לא מסתבר שיהיה מחלוקת אם חייב על כיסוי הזרעים בכהאי גוונא, כיון שהיא עיקר הזריעה. 
(27) ורבי ינאי היה צריך להעיד על כך כיון שמחלוקת היא בתחילת מועד קטן [ב, ב]. ריטב"א. 
(28) אין לומר ברבי ינאי שכוונתו שלוקה משום מקיים כלאים כשיטת רבי עקיבא לקמן, כיון שאם לזה נתכוון לא היה לו לנקוט אופן של "מחפה" בכלאים אלא היה לו לומר סתם, "המקיים כלאים לוקה". אלא משמע מזה שנקט "מחפה" שיש עדיפות בחיפוי מבקיום שמחפה נחשב כזורע, וחייב בו לפי כולם. ריב"ן לקמן ד"ה אי לאו. 
(29) כתב החזו"א [שביעית סי' כ"ה ס"ק ל"ח, ב"ק סי' י"ד ס"ק י"ב], שמקושית הגמרא מתבאר שחייב ביום טוב על זריעה גם אם נעשית על ידי בהמתו, שמכסה את הזרעים בחרישתה, ואף על פי שעיקר המלאכה נעשה בכח השור המושך, כיון שדרכו בכך, זהו עיקר המלאכה. וכן לגבי שביעית, אם זרע על ידי שוורים, חייב. 
(30) יש מחלוקת מנין לומדים חילוק מלאכות בשבת: יש מאן דאמר שסובר שלומדים מ"הבערה", שנכתבה לחוד, והיא מיותרת, כדי ללמוד ממנה חילוק מלאכות. ופסוק זה של הבערה, נאמר רק בשבת. ואם כן ביום טוב, שאין יתור פסוק של הבערה כדי ללמוד ממנו על חילוק מלאכות, אין בו חילוק מלאכות. ויש מאן דאמר, ש"הבערה" יצאה מן הכלל ונכתבה בפני עצמה כדי ללמד שאין חייבים עליה מיתה, אלא היא אסורה רק באיסור לאו. ומאן דאמר זה לומד את חילוק המלאכות בשבת מ"ועשה מאחת מהנה". ואף על פי שפסוק זה לא נאמר דוקא בשבת, מכל מקום, כיון שהוא נכתב לגבי קרבן חטאת, לומדים ממנו לחלק רק באיסורים שיש בשגגתן חיוב חטאת, והיינו מלאכות שבת שזדונן כרת ושגגתן חטאת. אבל לא לומדים ממנו לענין חילוק מלאכות יום טוב שזדונן מלקות, ואין בהם חיוב חטאת. ריב"ן. 
(31) הרא"ם בתוספותיו על הסמ"ג הלכות חמץ, כתב להוכיח מזה שהברייתא מונה בבשר בחלב שני מלקיות, על בישול ועל אכילה, ולא ג' מלקיות, על בישול, על אכילה ועל הנאה, שהרי נהנה באכילתו, מוכח, שאין לוקים על הנאת בשר בחלב. אבל המשנה למלך [פ"ה מיסודי התורה ה"ח ד"ה אך] דחה ראיה זו, שאפילו לסוברים שלוקה על הנאת בשר בחלב, אינו לוקה על אכילתו שתים, משום אוכל ומשום נהנה, שהאכילה וההנאה דבר אחד הוא. 
(1) הגבורת ארי הקשה, הרי זה שאמרנו שאין חילוק מלאכות ביום טוב, הוא או בעשה ב' מלאכות בבת אחת, כגון מחפה שיש בו משום חורש ומשום זורע, או בעשה ב' מלאכות בזה אחר זה בהתראה אחת, אבל העושה שתי מלאכות בזה אחר זה ובשתי התראות, פשיטא שחייב שתים, ואפילו בעושה מלאכה אחת פעמיים, וכמו בנזיר שאמרו לו אל תשתה אל תשתה, וכל שכן בעושה ב' מלאכות חלוקות, ואם כן, מה מקשה לא ליחיייב אהבערה כיון שחייב משום בישול, והרי מלאכות הבערה ובישול נעשות בזה אחר זה, וכשהתרו בו על שתיהן, ודאי שחייב על שתיהן. ותירץ, שכאן מדובר שההבערה והבישול נעשו בבת אחת, וכגון ששפת הקדרה על העצים, ואחר כך הביא שם את האש, שעל ידי הבערה זו שהבעיר את העצים נעשים יחד איסור הבערה ואיסור בישול, ובאופן זה, שבפעולה אחת נעשו שתי מלאכות, הדבר תלוי בחילוק מלאכות, ואם אין חילוק מלאכות ביום טוב אינו חייב אלא אחת. 
(2) נחלקו הראשונים בביאור הלאו של "לא תביא תועבה אל ביתך". הרמב"ם [בפ"ז מעכו"ם ה"ב] כתב שלאו זה נאמר על איסור הנאה בעבודת כוכבים ומשמשיה ותקרובת שלה וכל הנעשה בשבילה, וכן כתבו הרמב"ן והריטב"א במסכת עבודה זרה [כא, א], אבל דעת התוספות [שם ד"ה אף] שלאו זה נאמר על הבאה לבית ואפילו בלי הנאה, וכן היא דעת הרא"ש והר"ן שם. וכתב הערוך לנר, שלדעה זו שהלאו הוא על הבאה לבית, קשה, מה מקשה "ולילקי נמי משום לא תביא", והרי אפשר להעמיד שלא הביא את העצי אשירה לביתו. וכתב שצריך לומר, שכוונת הקושיא שירבה התנא בלאוין ונעמיד בהביאו לבית. וכן כתב הבית הלוי [ח"א סי' מ"ז]. עוד כתב הבית הלוי, שיש לומר שביתו לאו דווקא, אלא הוא הדין רשותו, וכשנטלם לעצי אשירה לבשל בהם הרי הכניסם לרשותו. 
(3) כתב הרמב"ם [בפ"ו מיסודי התורה ובפ"א מבית הבחירה] שאיסור נתיצת אבן מהמזבח ושריפת עצי הקדש הוא בנותץ ושורף דרך השחתה, וכן כתב המאירי בסוגיין. וכתב הפרי מגדים [או"ח סי' קנ"א במשבצות סק"ג] שלפי זה מה שמבואר בסוגיין שגם בשורף עצי הקדש לצורך בישול עובר בלאו זה, צריך לומר שגם זה נקרא דרך השחתה, ואף על פי שעושה כן להנאתו, בכל זאת נחשב להשחתה, משום שמכל מקום השחית את עצי ההקדש. אבל בשיח יצחק כתב, שאפילו אם נאמר, שבעושה לצורך לא נקרא דרך השחתה, לא קשה מסוגיין שעובר על לאו זה בשורף עצי הקדש לבשל עליהם, משום שכאן מדובר שמבשל עליהם בשר בחלב האסור באכילה והנאה, וזה נקרא שעשה שלא לצורך כלל. המגן אברהם [בסי' קנ"ב סק"י] כתב בשם המהר"ם פאדווה, כי מה שאסור לנתוץ הוא דווקא בדבר המחובר. והקשה עליו הפרי מגדים [שם] מהאמור בסוגיין, ששורף עצי הקדש לוקה מלאו ד"לא תעשון", והרי שורף עצי הקדש תלושים הם, ואיבוד ונתיצה נלמדים מאותו פסוק. ותירץ החתם סופר [בשו"ת או"ח סי' ל"ב], שלא נתכוון המהר"ם פאדווה לומר שאין איסור נתיצה בתלוש, ולא אמר אלא שאין איסור בפינוי הספסלים והכלים מבית הכנסת, כיון שהכלים אינם מחוברים לבית הכנסת אין בזה נתיצת בית הכנסת. 
(4) הוא סימן לשמות של כל האמוראים שתוקפים להקשות על מנין הלאוין שבמשנה [רב הושעיא, רב חנניא, רב אבהו, אביי, רב אשי, רבינא, רבי זעירא] 
(5) הערוך לנר הקשה, למה רב הושעיא הקשה דווקא מזורע ולא מחורש בנחל איתן, שהרי כל עבודה אסורה בנחל איתן. ותירץ, שלרב יאשיה שמפרש בסוטה [מו, ב] את הפסוק "אשר לא יעבד" לשעבר, אם כן אין איסור רק על זריעה, ורק לרבי יונתן שמפרש את "אשר לא יעבד" להבא, אז כל העבודות אסורות, ולכן אילו הקשה מחורש, היה אפשר לדחות שמשנתינו סוברת כרבי יאשיה, ולכן מקשה מהזורע שזה אסור באיסור מלקות לכולי עלמא. 
(6) הערוך לנר הקשה, שאם מדובר במצורע, איך יתחייב גם משום נזיר, והלא ימי חלוטו אינם עולין לו למנין נזירות כמו שכתוב במסכת נזיר [נו, א וכן פסק הרמב"ם בפ"ז מנזירות ה"ט]. ואם כן, אם המשנה תחשב את מצורע, אם כן תצטרך למעט את הלאו של נזיר שנטמא בשעת החרישה. ותירץ, שעל אף שאין ימי חלוטו עולין לו, מכל מקום, אם נטמא באותם ימים, הרי הוא לוקה, כמבואר ברמב"ם לענין גלוח, שנזיר מוחלט אם גילח, עובר בלאו של "תער לא יעבור על ראשו". 
(7) הריטב"א מבאר שקושיה זאת היא רק לדעת חנניא בן חכינאי במשנתנו, שמנה במנין הלאוים גם את איסורי הבגדים שעליו, כגון כלאיים. ובספר ערוך לנר ביאר, שמדובר באופן שהכהן גדול עמד בסמוך לחורש, כשהוא לבוש בגדי כהונה, והחורש הזיח במחרשתו את החושן מעל האפוד. 
(8) ריטב"א. 
(9) כתב הרמב"ם [בפ"ו מהלכות מלכים הל' ח'-י']: אין קוצצין אילני מאכל שחוץ למדינה ואין מונעין מהם אמת המים כדי שייבשו, שנאמר "לא תשחית את עצה", וכל הקוצץ לוקה. ולא במצור בלבד, אלא בכל מקום, כל הקוצץ אילן מאכל דרך השחתה לוקה. וכו', ולא האילנות בלבד, אלא כל המשבר כלים, וקורע בגדים, והורס בנין, וסותם מעין, ומאבד מאכלות דרך השחתה, עובר ב"לא תשחית", ואינו לוקה אלא מכת מרדות מדבריהם, עכ"ל. וכתב בשו"ת מהר"י בסן [סי' ק"א], דמקורו של הרמב"ם שלוקה אף בקוצץ אילן שלא במצור הוא מסוגיין. 
(10) וזהו הדין של "איסור כולל", שחל על איסור אחר. 
(11) המהרי"ק [שורש נ"ב] הקשה, שהרי אם נשבע על דעת רבים אינו יכול להשאל על השבועה, ואם כן חוזרת הקושיא, שאפשר להחשיב במשנה, שעובר על לאו נוסף באופן שנשבע על דעת רבים. ועיין בפני יהושע בגיטין [לו, א] שכתב, שעל דעת רבים שאין לו התרה, אינו אלא מדרבנן, אבל מדאורייתא יש לו התרה. ואם כן גם שבועה על דעת רבים איתא בשאלה מדאורייתא, ולכן לא החשיבה המשנה לאו זה. 
(12) הריב"ן פירש, שאין לפרש נזיר שמשון, שנעשה נזיר מבטן ומלידה, כיון שבנזירות זו יכול אביו להישאל עליו, ולכן יש לפרש, נזירות שמשון, שנעשה על ידי מלאך. בשו"ת חות יאיר [סי' כ"ה] פירש שכוונת הריב"ן לפרש שנזיר שמשון האמור בגמרא היינו לא שקיבל על עצמו נזירות שמשון אלא שמלאך מן השמים הזירו. ועיין שו"ת מהרי"ט [ח"ב סי' כ"ד] שהאריך להקשות על פירוש זה. ופירש, שכוונת הריב"ן היא, שהוא קיבל על עצמו נזירות שמשון. אלא שנתכוון הריב"ן לתת טעם למה אין שאלה בשקיבל נזירות שמשון, ולזה כתב שנזירות שמשון היתה על ידי מלאך. 
(13) כך פירש הריב"ן, אבל התוספות בשם רבינו תם כתבו, ששור פסולי המוקדשים נחשב לשני גופין, משום דכתיב ביה "כצבי וכאיל", שהם ב' מינים. 
(14) מסורת הש"ס 
(15) כתב הרמב"ם [בפי"ז מהלכות סנהדרין ה"א]: כיצד מלקין את המחוייב מלקות, כפי כחו, שנאמר "כדי רשעתו במספר" וזה שנאמר "ארבעים", שאין מוסיפין על הארבעים אפילו היה חזק ובריא כשמשון, אבל פוחתין לחלש, שאם יכה לחלש מכה רבה בודאי הוא מת, לפיכך אמרו חכמים שאפילו הבריא ביותר מכין אותו שלשים ותשע, שאם יוסיף לו אחת נמצאת שלא הכהו אלא ארבעים הראויות לו, ע"כ. וכתב החינוך [מצוה תקצ"ה] שכוונת הרמב"ם היא, שמן התורה חייב מ' ומתקנת חכמים שלא ילקה אלא ל"ט, ותקנו כן חכמים כדי לגדור את הלאו של "לא יוסיף". וכן פירש הכסף משנה בפירושו הראשון, וכתב שהרמב"ם יפרש, שהדרשה שבמשנה, אינה אלא אסמכתא. אבל הכסף משנה בפירושו השני פירש, שכוונת הרמב"ם שבאמת מן התורה אינו לוקה אלא ל"ט, וכך קבלו חכמים ממשה רבינו עליו השלום דרשה זו, ומה שכתב "אמרו חכמים", הוא לשיטתו של הרמב"ם - שכל דבר שאינו מבואר במפורש בתורה, הוא קורא דברי סופרים. 
(16) רע"ב 
(17) עיין במשנה שהתבאר ביתר ביאור. 
(18) לכאורה קשה שכאן משמע שגברא רבה עדיף מספר תורה, ובקידושין [לג, ב] אמרו להיפך: מפני לומדיה עומדים, מפניה לא כל שכן. ותירץ הר"ן [בקדושין שם], שמה שאמרו בסוגין, לא משום שעדיף גברא רבה מספר תורה, אלא לומר שכיון שאלמלא הם היתה התורה כרוכה ומונחת, והם פירשוהו, שהרי בתורה כתוב "ארבעים יכנו" ובאו חכמים והפחיתו מכה אחת, כמה טפשים הם, שלא סוברים שכשם שראוי לעמוד מפני ספר תורה כך ראוי לעמוד מפני לומדיה, וכן כתב במאירי שם. ובמהרש"א בחידושי אגדות בסוגיין פירש, שכאן מדובר בעמי הארץ שבזים לתלמידי חכמים באמרם "מאי אהני לן רבנן [מה הועילו לנו חכמים], מעולם לא שרו לן [מעולם לא התירו לנו] עורב ולא אסרו לן יונה" [גמרא סנהדרין צט, ב], ופירש רש"י שם, "לא אמרו לן שום חידוש שלא מצינו בתורה", ולכן הם קמים מפני ספר תורה, ולא קמים מפני תלמיד חכם, ועל זה אמר שהם טפשים שהרי שפיר הועילו חכמים, שבספר תורה כתוב "ארבעים" ובאו רבנן והפחיתו אחד, ואילולי רבנן אפשר שימות הנלקה על ידי מכות ארבעים. אבל המהרי"ט בחידושיו לקדושין שם, כתב לחלק שגברא רבה האמור כאן, מדובר בתלמיד חכם שהגיע להוראה ומורה, והוא עדיף מספר תורה, אבל "לומדיה" האמור בקדושין, מדובר בתלמיד חכם שלא הגיע להוראה, והוא, ספר תורה עדיף ממנו. ובשל"ה [תורה שבכתב, אור חדש] כתב לחלק, בין בני עליה המועטים ששורש נשמתם בתורה הקדומה שקדמה לעולם אלפיים שנה, שהם עדיפים מספר תורה. לבין רוב תלמידי חכמים ששורש נשמתם בתורה הנגלית, שספר התורה עדיף מהם. עיי"ש. 
(19) מה שאמר "מכות" בלשון רבים, אף על פי שאינה אלא אחת, מסביר הריטב"א, שכיון שמכה בד' רצועות כדאיתא במשנה בסמוך, לכן קרא להם מלקות, עוד פירש, משום שמלקיות הרבה היו מלקין אותו, ויש בכל המלקות אחת בין ידיו, לכן קרא להם "מכות" בלשון רבים. 
(20) בגמרא בבא בתרא [כא, א] אמרו, "כי מחית לינוקא, לא תימחי אלא בערקתא דמסאנא" [כשמכים התינוקות, אין להכות אלא בשרוך של נעל]. וכן פסק הרמב"ם [בפ"ב מתלמוד תורה ה"ב], שאין מכים את התלמידים בשוטים ולא במקלות אלא ברצועה קטנה. וכן פסק השו"ע ביור"ד סי' רמ"ה ס"י. 
(21) עיין חזו"א [חו"מ סי' י"ח סק"א] שהקשה, למה פוטרים אותו בשלקה מקצת, והיינו אפילו אם לקה מכה אחת או שתים, והרי הוברר שאינו ראוי למלקות הראויות להשתלש ואינו בר מלקות, ומה מועיל כאן מה שנתבזה, והרי זה נחשב כאילו נתבזה חוץ לבית דין, וכן בלקה י"ח ואחר כך נתברר שהיה יכול לקבל ארבעים למה נפטור אותו מחיובו מחמת בזיון בית דין, איך רשאים לפוטרו משום כבודם. ותירץ, כיון שהוא טעות בשיקול הדעת, כל שנעשה על פי דעת בית דין, ואי אפשר כבר להחזירו, כבר חלה הוראתם, והלכך כשאמדוהו למ' מלקות ולקה אחת, הוה ליה הכאה זו כדין, וכשנודע שאי אפשר לקבל עוד הרי הוא כמו בנתקלקל, ונפטר במה שלקה כבר, וכן בלקה י"ח ופטרוהו בית דין כבר יצא ידי חובתו. 
(22) כתב המנחת חינוך [מצוה תקצ"ד], בשיטת הריב"ן, שאפילו ראוי לקבל מלקות לפי האומד השני גם כן ממתינים לו עד שיבריא. והטעם שממתינים לו עד שיבריא ויוכל לקבל כפי האומד הראשון, כיון שהאומד השני סותר את הראשון, וחוששין שמא האומד הראשון אמת הוא ואסור לו ללקות בפחות, ואי אפשר להלקותו כפי האומד הראשון, מחמת חשש פיקוח נפש, לכן אין לוקה עכשיו כלל, וממתינים עד שיוכלו לאמוד אותו אומד הראוי, וכל זה כשהאומד השני היה להקל, ואז אינו ברור כל כך, שאפשר שמפני חומר פיקוח נפש לא דקדקו כל כך, אבל כשהאומד השני היה להחמיר, ודאי דקדקו בו ביותר, על כן אומד זה עיקר, ומלקים אותו כפי האומד השני, אם לא לקה עדיין כפי האומד הראשון. 
(23) החזון איש הקשה, הרי לכאורה נראה שלעולם אין ממתינים למי שחייב מלקות עד שיבריא אף אם כוחו עכשיו כחוש, אלא כל שיכול לקבל מכות הראויות להשתלש מלקין אותו מיד. ולפי זה, מי שלקה וחזר וחטא מיד, אין ממתינים לו עד שיתרפא מן הראשונות, אלא מלקין אותו מיד, אם יכול לקבל ג' מלקות לפחות. ואם כן, הדין נותן, שמי שנתחייב ב' מלקיות, אם אמדוהו שיכול לקבל מ"ב מלקות, מלקין אותו מ"ב ונפטר, שאין הבדל אם אמדוהו אומד אחד למ"ב מלקות, או שאמדוהו ב' אומדים, אחד לל"ט מלקות ואחר כך לג' מלקות. ואם כן קשה, מה אומרת המשנה: "ואם לאו לוקה ומתרפא", שמשמע שאם האומד הראשון היה על מלקות אחת ממתינים לו. למה ימתינו, שילקה עוד ג' מלקות ויפטר. ותירץ, שיש לפרש את ה"ואם לאו, לוקה ומתרפא" שבמשנתנו, שהטעם שלא אמדוהו לב' המלקיות, היינו משום שלא היה יכול לקבל מ"ב מלקות, ואין הכי נמי אם אמדוהו למ"ב מלקות אף על פי שלא נזקקו באומד אלא למלקיות אחת, לוקה מ"ב ונפטר. וכן כתב הריטב"א: "ואם לאו - שלא אמדוהו אלא ארבעים או פחות מארבעים". אבל מהריב"ן לא משמע כן, אלא שתלוי בכוונת האומד. 
(24) המהרש"ל פירש, שחזן הוא מלשון "חוזה", פירוש, שרואה את צרכי העיר. 
(25) כן כתב הריטב"א. והתוספות [בסוטה ח, א ד"ה והכהן] כתבו, שהטעם שמגלה את ליבו, משום דכתיב בו "ונקלה" שמצוה לנוולו. והרמב"ם [פט"ז מהלכות סנהדרין ה"ח] כתב שהטעם: שהוא מגלה את ליבו, שאינו מכהו על כסותו, שנאמר "והכהו" ולא לכסותו. 
(26) ריטב"א 
(27) כן פירש הריב"ן. אבל הרמב"ם [בפרק ט"ז מסנהדרין ה"ט] פירש "מלפניו" על חזהו בין דדיו, וכן פירש הריטב"א. 
(28) כן פירש הרמב"ם [שם], והריטב"א בשם יש אומרים, וכתב שלזה הסכים הרב ר' בה"ר מנחם הצרפתי ז"ל בשם רבותיו רבני איברא ז"ל, וכן היה אומר כי ההכאות האלו אינם לרוחב הגוף אלא לארכן, ולכן אמרו מגעת על פי כרסו. 
(29) כן העמידו בבבא קמא [לב, ב]. והקצות החושן [סי' שמ"ח סק"ד] הוכיח מכאן שאפילו בשוגג אין שליח לדבר עבירה, שאם נאמר שהיכן שהשליח שוגג יש שליח לדבר עבירה, אם כן למה השליח בית דין גולה, כיון שאינו אלא שליח בית דין, והבית דין הוא המשלחו. וסיים שזו ראיה ברורה נגד שיטת התוספות שכתב, שבשוגג יש שליח לדבר עבירה. אבל הנתיבות המשפט [שם ס"ק ד'] דחה ראיה זו, על פי מה שכתב הש"ך [בסי' רצ"ב סק"ז] שאף במקום שיש שליח לדבר עבירה לא חידשה התורה אלא לחייב את המשלח, אבל לא לפטור את השליח, אם אפשר לחייבו, ולכן שפיר חייב השליח גלות. אלא שעדיין יש להקשות שיתחייבו הבית דין עצמם גלות, ועל זה תירץ, שאין בית דין חייבין על טעותם בדין גלות. [ועיי"ש עוד תירוץ] ועיין עוד בפרי יצחק [ח"ב סי' ס"ו], ובדבר אברהם [ח"א סי' כ'] שביארו את הפטור של בית דין מגלות, מהדין של הרגוהו עשרה בני אדם בעשר מקלות, שאם הרגוהו במזיד הם פטורים לפי שכל אחד עשה רק מקצת מיתה, ולכן באופן הזה בשוגג הם פטורים מגלות. ועוד תירצו, ששליח בית דין אינו נחשב כשליח שלהם, אלא הוא מבצע את פסק הדין שלהם מכוחו העצמי. 
(30) הריב"ן הקשה מדוע חייב השליח בית דין והרי זה דומה למה שאמרו בסנהדרין [עח, א] שאם הכוהו עשרה בני אדם בעשר מקלות ומת, כולם פטורים, אם כן גם כאן, כיון שמת אחרי כל המכות, אין לחייבו על המכה האחרונה בלבד. ותירץ, שאינו דומה לשם, שבסנהדרין מדובר שכל המכות היו בהם כדי להמית, אלא שכל מכה קירבה את זמן מיתתו, ולכן כולם פטורים. מה שאין כן כאן, שאחרי המכות המגיעות לו יכל לחיות, [שהרי אמדוהו בית דין שיכול לקבל. ערוך לנר] והמכה האחרונה היא שהרגה אותו. 
(1) השיח יצחק מבאר עוד, שה"מאי טעמא" שבגמרא, הוא על הכפיתה לעמוד. 
(2) רש"י יבמות ד. והוסיף שם, ש"חוסמין" לישנא דקרא נקט, כיון שיליף לה מ"לא תחסום". 
(3) כתב הרשב"ם בפסחים קיח, א שאף על פי שאסור לקבל ולהאמין ללשון הרע, אבל צריך לחוש לדברים. 
(4) פירש המאירי: ראוי להשליכו אחר מיתתו לכלבים, שכל כיוצא בזה אינו בצורת האדם העצמית, ואינו ראוי להקרא אדם אחר המוות, נמשל כבהמות נדמה. ובפתח עינים להחיד"א כתב בשם גורי האר"י, שענשו הוא להתגלגל בכלב. 
(5) מהרש"א בשם הילקוט והירושלמי. 
(6) גירסת הלכות גדולות 
(7) גליון 
(8) כדבר הבא בזרם. על פי הערוך. 
(9) ריטב"א 
(10) כתב הבעל המאור: דרבי חנניה בשלא עשה תשובה קאמר, דאי בשעשה תשובה, תשובה פוטרתו, ולא מלקות. אבל הרמב"ם בפירוש המשניות כאן כתב: כבר הקדמנו כי המלקות עם התשובה יכפר הכרת. ובשו"ת מהרלב"ח בקונטרס הסמיכה הקשה על הרמב"ם, שאם מדובר בעשה תשובה, אם כן למה לי מלקות לפטור מכרת, ומה החידוש בדברי רבי חנניה בן גמליאל, והלא אין לך דבר העומד בפני התשובה, ואפילו בעבירות החמורות יותר, כמו חייבי מיתות בית דין, מועילה התשובה לפטור מעונש שמים. ותירץ, על פי האמור ביומא [פו, א] עבר על כריתות ומיתות בית דין ועשה תשובה, תשובה ויום הכיפורים תולין ויסורין ממרקין, והדיענו כאן התנא שמלקות על ידי בית דין יש בהן כדי למרק יחד עם התשובה ונפטר מן הכרת מכל וכל ואינו זקוק ליסורין שימרקו, ועוד השמיענו שמלקות מועילות גם קודם התשובה, אבל יסורין הממרקין הם דוקא אחר התשובה, וכמשמעות לשון הגמרא שם, תשובה ויום הכיפורים תולין ויסורין ממרקין. וכן כתב בשו"ת חתם סופר או"ח סי' קע"ה. ובנודע ביהודה תנינא או"ח סי' קכ"ח, בתשובה מבן המחבר. 
(11) עיין ערוך לנר שביאר מדוע אינו נפטר גם ממיתת בית דין על ידי מלקות, על פי שיטת הרמב"ם שמלקות עם התשובה הם שפוטרים מכרת, ולכן רק מכרת נפטר על ידי מלקות ותשובה, כיון שהתשובה מועילה בעונש שהוא בידי שמים לפוטרו ממנה. אבל למיתת בית דין אינו מועיל, לפי שאין תשובה מועילה לגבי בית דין של מטה, ועל ידי המלקות בלבד אינו נפטר. 
(12) נמוקי יוסף 
(13) בשפתי חכמים על התורה שם, הביא בשם ה"קיצור מזרחי", שאין לפרש אלפיים דור כפשוטו, כיון שאין כל ימי עולם כי אם ששת אלפים שנה, ולא יגיע העולם מתחילתו ועד סופו אפילו לאלף דור. ואם כן יש לפרש שהקרא לא בא להשמיענו אלא שיעורה של מדה טובה. אבל בתוספות חדשים במשניות כתבו בשם מהרש"ח: ומצאתי בהקדמה של בה"ג שכתב, התורה נבראת ב' אלפים שנה קודם העולם, וכתיב "דבר צוה לאלף דור", שהוא תתקע"ד דורות קודם העולם, שמע מינה שכל דור ודור הוא שתי שנים וי"ט שעות וב' שלישים וי"ד חלקים, וזה הוא דור, עכ"ל. 
(14) ובאבן עזרא על התורה שם, פירש לאלפיים כפשוטו, עד סוף כל הדורות, וז"ל: ועושה חסד לאלפים, והטעם אין קץ והוא לעולם ועד, וזה הדבר יתפרש לשני ענינים, האחד, שהשם יעשה חסד לאוהביו שתעמודנה נשמותם לעולם לאלף אלפי דורות, והשני, כי השם יעשה טוב לבניהם שהם כמותם עד אין קץ. ע"כ. 
(15) לפי פירוש הרע"ב, וכן פירשו הריטב"א והנמוקי יוסף, אבל המהרש"א פירש שרבי שמעון קאי על האמור בראש המשנה עיי"ש. 
(16) הרמב"ם בפירוש המשניות כתב: בעקרי האמונה בתורה כי כשיקיים אדם מצוה מתרי"ג מצוות כראוי וכהוגן ולא ישתף עמה כוונה מכוונות העולם בשום פנים אלא שיעשה העושה לשמה מאהבה, כמו שבארתי לך, הנה זכה בה לחיי העולם הבא, ועל זה אמר רבי חנניא כי המצוות בהיותם הרבה אי אפשר שלא יעשה אדם בחייו אחת מהם על מתכונתה ושלמותה, ובעשותו אותה המצוה תהיה נפשו באותו מעשה, וממה שיורה על העיקר הזה, מה ששאל רבי חנניא בן תרדיון [בעבודה זרה יח, א] מה אני לחיי העולם הבא והשיבו המשיב כלום מעשה בא לידך, כלומר נזדמן לך לעשות מצוה כהוגן, השיבו כי נזדמנה לו מצות צדקה על דרך שלמות ככל מה שאפשר וזכה לחיי העולם הבא, ופירש הפסוק [ישעיה מב] "ה' חפץ למען צדקו, לצדק את ישראל, למען כי יגדיל תורה ויאדיר, ע"כ. ובדרשות הר"ן דרוש י' כתב: אמנם בעשיית מצוה אחת לבדה על השלמות כל ימיו יזכה בה לחיי העולם הבא אבל לא יהיה כן בכל המצוות וכו', ואין ספק שיש קצת מצוות שהן גדולות הערך ורבות הגמול עד שבמעטות מהן יזכה האדם לחיי העולם הבא. 
(17) כתב הערוך לנר, שגם לדידן יש בזה נפקא מינה למעשה, שמי שחייב כרת אפילו כשאין מלקות נקרא רשע ופסול לעדות, ובזה שפסקנו שנפטר מכרת על ידי המלקות, הוכשר לעדות משלקה. 
(18) כתב המאירי: מקרא מגילה, העיד רוח הקודש עליה שלא תבטל קריאתה לעולם, דרך צחות אמרו [בירושלמי מגילה פ"ב ה"ה] כל הכתובים יבטלו ומקרא מגילה לא תבטל, ולא שיבטל ספר מן הספרים הנאמרים בנבואה או ברוח הקודש, אלא כך הוא אומר שאפילו תבטל קריאתם בצבור, מקרא מגילה זו לא תבטל, שעיקר תקנתה לקריאת צבור היתה, ע"כ. 
(19) ריטב"א 
(20) והריטב"א ביאר, שתקנת חזקיה היתה, שיביאו כל אחד מעשרותיו לאוצר ידוע, ויהיה נחלק שם על ידי בית דין, וזאת, אף על פי שהתורה נתנה טובת הנאה לבעלים, שזכותו לתתו לכל כהן שירצה, כדכתיב "ונתת ללוי". ועשה כן מפני שהיו אנשים שזלזלו בנתינת המעשרות, או שנתנום למי שאינו הגון. 
(21) פירוש אחר הביא הריב"ן "הופיע" - נשמעה בקול גדול 
(22) עיין בעיון יעקב שפירש, שאף על פי שאצל כל שלשה היושבים בדין שכינה שורה ביניהם כמו שנאמר "אלוקים נצב בעדת קל" מכל מקום אינו מופיע בפרהסיא, ובג' מקומות אלו ניתן הקול בפרהסיא לפי שאלו הג' היו צריכים פרסום. 
(23) שם לא היה חי באותה שעה שהרי מת, אלא היה בית דין של אחריו מבניו ותלמידיו, ונקראת בית דין של שם, כמו בית שמאי ובית הלל. ריב "ן. 
(24) בספר מעלות התורה [לר' אברהם אחי הגר"א] כתוב: ושמעתי מאחי הגאון ז"ל שורש הדבר, שבודאי אין לומר שלא יכנסו תחת גדר המצות רק תרי"ג ולא יותר וכו', אלא באמת כל דבור ודבור בתורה שיצא מפי הגבורה הוא מצוה בפני עצמו, והנה באמת המצות רבו ועצמו מאוד עד אין מספר וכו', ועל זה אמר דוד המלך עליו השלום, "לכל תכלה ראיתי קץ רחבה מצותך מאוד", ומה שהוזכר תרי"ג מצות אינם אלא שורשים, אבל הם מתפשטים לענפים הרבה. ע"כ. 
(25) הקשה המבי"ט בקרית ספר [בהקדמה], שלשון נצטוו ישראל משמע שהחובה על כל ישראל לקיים תרי"ג מצות, וכן מוכח מלשון המדרש [תנחומא פ' כי תצא] שכל אבר וכל יום אומרים לו לאדם שיעשה בו מה שמגיע לחלקו, או שלא יעשה בו מה שהוא בחלקו, וקשה שהרי יש הרבה מצות שאינן על היחיד אלא על הציבור, וכן יש הרבה מצות שתלויות בפעולה מסויימת, ואפשר שלא יגיע האדם לקיומם, בהעדר הפעולה ההיא, וכמו המצוות שנצטוינו בעבד עברי ועבד כנעני וארבעה שומרים, והעשים והלא תעשים שבנזיר ומצורע, ומצות הכהנים וטמאים, וזולתם אלו, הרבה מצות שאין האדם בא לחיובן. ותירץ, שהיות וישראל נעשו ערבים זה לזה, והם נענשים ונתפשים זה בעון זה, אם כן נמצא שכל אדם יכול לקיים כל המצוות, אותן שהם בגופו יקיימו, ואותן התלויות בפעולה מן הפעולות, ימחה באחרים אם לא יקיימום או יסייע להם בעשיית המצות וייחשב לו כאילו הוא עצמו עשאם. ועוד תירץ, שכשיקבל האדם לעשות כל מה שנצטווה מפי הגבורה הרי הוא כאילו עשאן, והקבלה תיחשב כמעשה. 
(1) כתב הרמ"ה [הביאו הכותב בעין יעקב], שאין הכוונה שעל ידי מצות אלו בלבד יזכה לחיי העולם הבא, אלא שבתחילה רק מי שהיה מקיים את כל התורה כולה, היה הקב"ה מסייע לו להגן עליו מיצר הרע, וכיון שראה דוד שהדורות מתמעטים והולכים, ביקש רחמים והעמידם על י"א מצוות, שעל ידם יגן עליו הקב"ה מיצר הרע. ויש שכתבו לפרש, שעל ידי מצוות אלו יגיע לקיום כל המצוות כולן. ויש שכתבו שאלה הם כללים הכוללים את כל התורה כולה. ויש שכתבו שדוד פירש המצוות שיש בהם שכר גדול. 
(2) המעשה שהיה עמו, הובא בשאילתות פרשת ויחי שאילתא ל"ו 
(3) כתב המהרש"א: כתב המרדכי בפ"ק דקדושין, שהמעלה בזה, שהיה מקיים את מה שחשב אפילו בדברים שהם של הדיוט, כדין הקדש, שהדין בהקדש שקנה במחשבה כמו שנאמר "כל נדיב לב", והוא הקדיש את דברי החולין שלו כאילו הם דברי קודש, וכענין זה אכלו החסידים את מאכלי החולין שלהם, על טהרת הקודש, והיא המתכונת השלמה, שכל דיבורו ומאכלו יהיה קודש. 
(4) עיין שו"ת חתם סופר [חו"מ סי' ע"ט סוד"ה מהפך השם השני] ושו"ת חות יאיר [סי' מ"ב], שבענין ירידה לאומנות חברו יש שלשה חילוקים, יש אופן שאסור מן הדין, ויכול בעל האומנות לעכב על חברו שלא ירד לאומנותו [כגון האופן שהובא בבבא בתרא כא, ב]. ויש אופן שמן הדין אינו יכול לעכב, רק מכל מקום אסור ונקרא רשע [כגון האופן שהובא בסנהדרין פא, א]. ויש אופן שמותר גם לכתחילה, ורק ממדת חסידות יש להמנע מזה. ועיין עוד בדבריו שם, שיסוד האיסור הוא מן התורה, מדברי הכתוב "שם - שם לו חוק ומשפט". ועיין בקהילות יעקב ב"ק סוף סימן א. 
(5) כך פירש הריב"ן, אבל רש"י בסנהדרין פירש, שחזקיהו עצמו נתבזה ונמאס בפני עצמו שלא חש לכבודו במקום קידוש השם. 
(6) הגמרא בכתובות קג ב מבארת שכל זה הוא לגבי הנהגה בצנעא. אבל בפהרסיא, צריך המלך לנהוג ביד רמה, ולהטיל אימה. וכן פסק הרמב"ם בהלכות מלכים ב ה. 
(7) והשתמט מהם משום שלא רצה לההינות מבני אדם. מהרש"א בח"א. 
(8) כתב המאירי: אף על פי שרבית של גוי מותרת כמו שביארנו במקומו, מכל מקום מי שנשקע בהתיר לעצמו רבית של ישראל, כשיתעורר לשוב בתשובה שלמה, צריך להרחיקו בקצה האחרון, ולימנע מכל ריבית אפילו מן המותר לו, דרך רפואת הנפש. והוא שאמרו "מי יגור באהלך וכו"'. ונאמר בו "כספו לא נתן בנשך". ודרשו בו אפילו רבית דגוי. וכבר ביארנו בחבור התשובה, שזה המזמור כלו בנוי על בעל התשובה, ובעניני ההנהגות שהוא ראוי לאחוז בהן. 
(9) גירסת הרש"ש. כדגריס בגמרא בסנהדרין פא, א 
(10) הערוך לנר הקשה, שהרי אמרו, בא דוד והעמידן על י"א, ובא אחריו חבקוק והעמידן על אחת [כמו שיבואר בהמשך הגמרא], ואם נפרש בקרא של דוד, שגם אם יקיים רק את אחת מכל אלה "לא ימוט", אם כן מאי רבותיה דחבקוק, אדרבה מה שהעמידן דוד עדיף, שבאחת מכל הי"א יכול לזכות. ותירץ, שאמנם בקיום אחת מאלה "לא ימוט", אבל "לעלות בהר ה' ולגור במקום קדשו" יזכה רק בקיום כולם. 
(11) מהרש"א. ועיין בערוך לנר שהעיר, למה דוקא ברבים, והרי גם בינו לבין עצמו אסור להקניט. ולכן פירש, שהכוונה היא לתוכחה, שבבואו להוכיח את חבירו אשר לא טוב עשה, יוכיחו בינו לבין עצמו. אבל יעויין בדקדוקי סופרים שגרס בגמרא: שאינו מקניט פני חבירו בדברים. 
(12) ריב"ן. ומבאר המהרש"א: אף על פי שבגמרא נראה שלא קיבלו משום שוחד, מכל מקום, לאחר שאמר לו "פסילנא לך לדינא" ולא ישב בדינו, יכול היה לקבל, אלא שלא קיבלו משום "עושק". 
(13) הריב"ן. 
(14) אף על פי שהוא צריך לעבור דרך שם ואין לו דרך אחרת לעבור, שאם יש לו דרך אחרת אסור לו לעבור שם. ריטב"א. ע"פ הגמרא בבבא בתרא נז, ב 
(15) מהרש"א. 
(16) רש"י סוכה מט, ב 
(17) הריטב"א מבאר שזו היא האמונה בה' כראוי, בקבלת אלהותו ועול מלכותו, כדרך שנצטווינו בקריאת שמע, הכוללת כל התורה, והמקיימה הרי הוא מקיים את כל התורה. והמאירי כתב: כל המצות פונות אל תכלית אחת, והוא התכלית שראוי לכל משכיל להדריך עליו כל פעולותיו, והוא הכונה לעבודת השם. והוא שאמרו "וכל מעשיך יהיו לשם שמים". והוא שדרשו בכאן על כלל המצות, בא חבקוק והעמידן על אחת, שנאמר "וצדיק באמונתו יחיה": 
(18) כמבואר במועד קטן [כו, א], אמר רבי אלעזר, הרואה ערי יהודה בחורבנן אומר וכו' וקורע, ירושלים בחורבנה וכו' וקורע, בית המקדש בחורבנו אומר וכו' וקורע, וכו' כיון שהגיע לצופים קורע וכו'. 
(19) בית הלוי בדרשה ח' מבאר את דברי רבי עקיבא, שהחורבן והשממה של ארץ ישראל ומקום המקדש הם עצמם משמשים ראיה שהארץ עומדת בקדושתה, ואינה סובלת שיישבו עליה עוברי עבירה. ולכן נאמר בסוף מגילת איכה: "על הר ציון ששמם, שועלים הלכו בו - אתה ה' לעולם תשב!". שהסיבה להילוך השועלים בהר ציון, היא מפני שה' שוכן בו, ולכן אין הגויים יכולים ליישבו. ולכן צחק רבי עקיבא, כי אם ציון תחרש, בודאי תשוב לקדושתה ותפארתה. ועיין במהרש"א כעין זה. 
(20) המהרש"א בחידושי אגדות מבאר, שכפלו את הדברים על שם שני המעשים שזכר, והוסיף, כי מצינו בכל הנחמות בלשון כפול, "נחמו נחמו עמי", ובכן ינחמנו אלקינו במהרה בימינו, אמן. 