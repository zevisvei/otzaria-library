<h1> חברותא  הערות</h1>
הרב יעקב שולביץ שליט"א
(1) להלן [כא א] נחלקו האמוראים אם מצות קריאת שמע היא מדאורייתא, ומקורה מהפסוק זה, או שהמצוה היא מדרבנן, ורק אסמכוה אקרא. <b>והרמב''ם</b> [בסהמ"צ עשה י ובמנין המצוות ריש הל' ק"ש] מנה את ק"ש בבקר ובערב כמצוה אחת, ומדברי <b>הרמב''ן</b> [סוף שרש ט] משמע שהן שתי מצוות. וה<b>שאגת אריה</b> [יב] כתב, שלכן שנינו [כ א] שהיא מצות עשה שהזמן גרמא, אף שהיא נוהגת גם ביום וגם בלילה [וראה <b>מג''א ולבושי שרד</b> נח ז, ולהלן ג א הערה 4]. ולהלן נברר אם זמן ק"ש תלוי בשעת "שכיבה", או ב"לילה". ולכאורה, המחלוקת תלויה בשאלה הזאת, האם הן מצוות "יום" ו"לילה", או שהן מצוה אחת שיש לה שני זמנים ביום לקיום, ונפקא מינה לקרוא בשעת ביה"ש, שלגבי זמן תחילת ה"לילה" הוא ספק, אך לא לגבי "זמן שכיבה" זה דבר התלוי במציאות. ו<b>הרשב''א</b> הביא מירושלמי, שביה"ש נחשב ספק גם לק"ש. וכבר העיר <b>הגר''א</b> שהבבלי חולק בזה, ונקט שק"ש תלויה בזמן <b>שכיבה</b>, <b>ולא בלילה</b>. ובסוגית הגמרא נרחיב. 
(2) <b>הריטב''א</b> [ריש מגילה] מפרש שמסכת ברכות פותחת בלשון "קורין" את שמע, ואילו מסכת מגילה פותחת בלשון מגילה "נקראת", לפי שבקריאת המגילה, לכתחילה אחד קורא ומוציא אחרים ידי חובתן. אבל בקריאת שמע - כל אחד חייב לקרוא בפיו, ואין אחד מהם מוציאם, ואפילו בציבור, לכן נאמר בה לשון "קורין", שמשמעותו כולם קורין בפיהם. <b>והגר''א ב''שנות אליהו''</b> דייק כך מהמשנה הבאה, הפותחת בלשון יחיד, "בשחר מברך", בעוד שהמשנה כאן נוקטת לשון רבים, "מאימתי קורין", לפי ששם מדובר לגבי ברכות קריאת שמע, שבהן היחיד מוציא את הרבים, ואילו כאן, לגבי קריאת שמע, כל אחד צריך לקרוא לבדו, ולכן נאמר "קורין". אולם ראה ב<b>טורי אבן</b> [שם] שביאר לשון "נקראת" באופן אחר. ואמנם מסקנתו ב<b>שאגת</b> <b>אריה</b> [ו] שאילם יוצא ידי חובת ק"ש בשמיעה מאדם אחר. ו<b>המשנה ברורה</b> [סא מ] כתב, שלדעת רוב הפוסקים אפשר להוציא אחרים בקריאת שמע מדין שומע כעונה, [וראה <b>מג''א</b> סא טז, קסז כח, <b>ופר''ח</b> ס"ב, וכדבריו משמע בשו"ע קסז יג]. 
(3) <b>המהרש''א</b> [ע"ב תוד"ה משעה] כתב, שהכוונה היא שאין להם עיכוב לאכול מצד טומאתם, לפי שכבר נטהרו, אבל למעשה אסורים באכילה, כיון שעדיין לא קראו ק"ש ולא התפללו. <b>והצל''ח</b> הסתפק בזה, כיון שאכילת תרומה מצוה היא, ומצינו שקרויה עבודה, יתכן שלא נאסרה האכילה לפני התפילה וקריאת שמע. וראה <b>שפת אמת ודרך אמונה</b> [תרומות פ"ו בה"ל התרומה]. <b>והגרע''א</b> [בתוס' למשניות] כתב ליישב לדעת ה<b>מג''א</b> [רלה ד] שטעימה מותרת קודם ק"ש ותפילה [וראה להלן [ד ב] שנחלק עליו]. והביאו שדקדק לשון המשנה שנקטה "לאכול בתרומתן", ולא "בתרומה", ללמד שרק אכילה מועטה, בשיעור "תרומתן" של הכהנים עצמם מותרת קודם ק"ש, כיון שכהן אינו צריך לתרום מכריו אלא חטה אחת, שהיא כדי טעימה. ו<b>הרש''ש</b> כתב, שהכוונה למעט תרומת מעשר של דמאי, שהיא ספק ומותרת לאכילה בין השמשות, ואינה בכלל "תרומתן", כי בעליה הישראל אינו חייב בנתינה לכהן אלא מוכרה לכהן. ונקט, שזמן טהרתה תלוי ב"לילה", [שהרי ודאה אסור בביהש"מ, וכמבואר בשבת לה א וכן הוכיח הגר"א. אך ראה להלן הערה 30 שלדעתו זמן תרומה אינו תלוי ב"לילה"], ולכאורה תמוה, שאם זמנה תלוי ב"לילה" איך משוה התנא זמן ק"ש שתלוי ב"שכיבה" לזמנה שתלוי ב"לילה", ועיין בשו"ת <b>שערי ציון</b> [ח"ג א], <b>אבי עזרי</b> [ק"ש א ט], <b>זכרון שמואל</b> [טז ב], ו<b>צהר</b> [אהל ברוך] שדנו בזה בהרחבה [וראה הערה 37]. 
(4) אבל קודם לכן אינו נחשב זמן "שכיבה", לכן הקורא לפני צאת הכוכבים לא יצא ידי חובתו. והראשונים תמהו על מה שנהגו העם להתפלל ולקרוא ק"ש בבית הכנסת לפני צאת הכוכבים, והביא רש"י בשם הירושלמי, שאכן לא יוצאים בקריאה זו ידי חובה, וקורין אותה רק כדי לעמוד בתפילה מתוך דברי תורה, אך חובה לשוב ולקרותה שוב משתחשך. ודעת <b>רש''י</b> שיוצא בקריאת שמע שקורא על מיטתו. אך <b>תוס'</b> תמהו, שהרי אין קורין על המיטה אלא פרשה ראשונה, ואילו לפי רש"י היה צריך לקרוא ג' פרשיות של ק"ש. [וכתב הרשב"א שדעת רש"י שחיוב ק"ש מדאורייתא הוא רק בפרשה ראשונה]. ולכן כתבו, שקוראים בביהכנ"ס מבעוד יום משום שסומכים על שיטת רבי יהודה שזמן תפילת ערבית הוא מפלג המנחה. או משום שהלכה כדעת התנאים הסוברים שזמן ערבית הוא לפני צאת הכוכבים [כמבואר להלן ע"ב]. <b>ורבנו יונה</b> כתב, שיחזור ויקרא בביתו את שתי הפרשיות הראשונות. ובשם <b>רב האי</b> הביא שבביהכנ"ס יקרא ק"ש בלא ברכותיה ובביתו ישוב ויקרא עם הברכות. וגם <b>בשו''ע</b> [רלה א] פסק כרש"י, אך כתב, שבבואו לביתו יחזור ויקרא ק"ש ולא יסמוך על מה שקורא על מיטתו. וראה ב<b>שאגת אריה</b> [ב] שהוכיח שצריך לומר גם פרשה שלישית, והובא ב<b>משנה ברורה</b> [רלה יא]. 
(5) כל חלק של הלילה קרוי "אשמורת", וטעם לכך הביא רש"י [שמות יד כד] "לפי שהלילה חלוק למשמרות שיר של מלאכי השרת כת אחר כת לשלושה חלקים, לכך קרוי אשמורה". 
(6) בגמרא [ריש דף ג] מצינו שני ביאורים בפיסקא זו, א. "דברי רבי אליעזר" נסוב על כל האמור עד כה, דהיינו על תחילת וסוף הזמן. ב. רבי אליעזר חולק רק על סוף הזמן, אך בתחילתו מודה לרבנן שהזמן הוא מבין השמשות, והוא קודם לזמן שהכהנים נכנסין בו לאכול בתרומה. <b>והגר''א בשנות אליהו</b> ביאר שלכך שנינו לשון "מאימתי" שמשמעותו מתי תחילת הזמן, ולא "אימתי" שכולל את כל הזמן מתחילתו עד סופו, [וגם לפי הביאור הראשון תחילת הזמן אינה דוקא מדברי רבי אליעזר, כי חכמים מודים לו בכך]. 
(7) "דודאי כל שדעתו לישון כבר שכב וישן" - <b>רש''י להלן</b> [ד א ד"ה לימרו]. 
(8) <b>רש''י להלן</b> [ג א ד"ה לאו] נקט שלדעת חכמים מעיקר הדין זמן ק"ש הוא כל הלילה, ורק סייג הוא שלא יקרא אחר חצות, [אך בדיעבד אם בשוגג לא קרא, קורא אחר חצות ויוצא ידי חובה], וכן דעת <b>הרא''ש</b> [סי' ט]. אולם <b>רבינו יונה</b> נקט שלדעת חכמים אחר חצות אינו יוצא ידי חובה אף בדיעבד, והביא שהראשונים נחלקו אם יקראנה בלא ברכותיה כי חכמים יכולים למנעו מברכות שהם תקנום, או שבמקום סייג יכולים לפטרו אפילו ממצות עשה, ולא יקרא ק"ש כלל. וראה ב<b>פמ''ג</b> [פתיחה לק"ש] שלדבריו אינו מקיים מצות ק"ש אחר חצות, וכן הוכיח ב<b>קובץ הערות</b> [סט ז] מדברי תוס' בסוכה [ג א], וראה <b>קובץ שיעורים</b> [ד"ס ג], ובהערה 15 נרחיב. 
(9) "עלות השחר הוא האור הנוצץ בפאת מזרח קודם עלות השמש בכדי שעה וחומש שעה מן שעות זמניות". <b>הרמב''ם בפירוש המשנה</b>. וה<b>מג''א</b> [פט ג] נקט שהוא הרגע הראשון שמאיר. וה<b>אליהו רבא</b> הוכיח שהוא רק כאשר מאיר כל המזרח. וראה <b>במשנה ברורה ובביאור</b> <b>הלכה</b> [שם ד"ה ואם] בירור השיטות בזמן עלות השחר. 
(10) <b>הבית יוסף</b> [צט] הוכיח מדברי <b>הרא''ש</b> <b>והרשב''א</b> להלן [ט א], שדוקא משום שהיו במשתה הרשות אמר להם שאם עלה עמוד השחר פטורין. אך אם היו במשתה מצוה הם נחשבים אנוסים, ויכולין לקרא בדוחק גם אחר עלות השחר, עד הנץ החמה. <b>והט''ז</b> [רלה] ביאר, שהתחילו במשתה מבעוד יום, ולכן לא הוצרכו להפסיק במשתה הרשות. וראה <b>תוס'</b> <b>יו''ט</b> [עירובין פ"ח מ"א] שסתם "בית המשתה" הוא שמחת חתן וכלה. 
(11) בגמרא [ט א] מבואר שבני רבן גמליאל הסתפקו בדעת חכמים הסוברים שזמנה עד חצות [והלכה כמותם], האם מודים הם בעיקר הדין לרבן גמליאל, שזמן החיוב הוא עד עלות השחר, ורק כדי להרחיק את האדם מן העבירה אמרו חכמים שהזמן הוא עד חצות, אך בדיעבד [כשנאנסו, רש"י שם] ניתן לקרוא עד עלות השחר. או שמא חכמים חולקים, וסוברים שהזמן מעיקר הדין הוא רק עד חצות, כי טעמם כרבי אליעזר, שהזמן תלוי ב"תחילת שכיבה", אלא שלדעתם זמן זה נמשך עד חצות. 
(12) <b>הרשב''א</b> כתב, שהמשנה לא הביאה מעשה זה כדי לומר שרבן גמליאל עשה כשיטתו ולא כרבנן, אלא להשמיענו שאף חכמים לא חולקים על רבן גמליאל מעיקר הדין, אלא רק משום סייג. ולכן היה יכול לומר לבניו לנהוג כשיטתו, ויצאו בדיעבד ידי חובתן אף לדעת חכמים. ולדעת <b>רבינו יונה</b>, שלדעת חכמים אינו קורא אפילו בדיעבד, צריך לפרש דהיינו דוקא אם פשע, אך כיון שבני רבן גמליאל היו אנוסין, יכולין לקרות עד עלות השחר [והיינו כפרש"י להלן ט א ד"ה או. ולכאורה משמע, שמחמת הסייג, אם לא קרא במזיד, אינו יוצא אפילו בדיעבד. וראה עוד בהערות שם, וב<b>ראש יוסף</b> <b>ופרי יצחק</b> ח"ב ב]. 
(13) <b>רש''י</b> [ד"ה כדי] נקט, שלגבי הקטר חלבים לא אמרו חכמים "עד חצות", ודינם הובא במשנתנו רק כדוגמא לדבר הנוהג בלילה שהוא כשר כל הלילה. וכן דעת <b>הרשב''א</b> [שו"ת רמה]. וטעמם מבואר ב<b>מאירי</b>, דאמרינן "כהנים זריזין הן". ו<b>הבית הלוי</b> [ח"א לד] ו<b>הגרא''מ</b> <b>הורביץ</b> ביארו, שלא עשו להם סייג להקטירם קודם חצות, כיון שעצם הקרבתן בלילה נחשבת כדיעבד מדאורייתא, שהרי לכתחילה צריך להקריבם קודם תמיד של בין הערביים, כי חביבה מצוה בשעתה. וראה בית הלוי שם ו<b>אור שמח</b> [מעה"ק ד ב] שרש"י נקט דוקא "חלבים" של שאר הקרבנות ולא "אברים" של עולה, כי לשיטתו אסרו את אכילת בשר הקרבנות הנאכלים, וקבעו שאין לאכלם אחר חצות אפילו בדיעבד. ולכן חייבים להקטיר את החלבים קודם חצות, כי אחרת לא יוכלו לאכול את בשר הקרבן, ולא הוצרכו לעשות להם סייג. ודעת <b>תוס' בפסחים</b> [קכ ב ד"ה רבא] ו<b>הריטב''א והמאירי בשם ראב''ד</b> שגם הקטר חלבים ואברים לכתחילה עד חצות. וכן כתב <b>הרמב''ם</b> [מעשה הקרבנות ד ב]. וראה <b>בתוס'</b> <b>יו''ט</b> מקור לדבריהם מתוספתא. וכבר דחה <b>הגרעק''א</b> שבתוספתא מדובר רק לענין אכילה של בשר הקרבן ולא לגבי הקטרה. אכן, לפי ביאור האחרונים בדעת רש"י, נמצא שלדעת הרמב"ם שאחר חצות אינו קורא ק"ש אלא בדיעבד, אף שהלכה כרבן גמליאל, בהכרח שחכמים עשו סייג אף לדבר שקיומו בדיעבד, ולכן שייך סייג גם בהקטר חלבים ואברים. וראה <b>קרן אורה</b>. אולם מדברי הרמב"ם משמע שאפילו בדיעבד אין מקטירין, וכן אין נאכלין אחר חצות. ותמהו האחרונים, מה החילוק מק"ש שיוצא בדיעבד אחר חצות. וב<b>אבי עזרי</b> [ק"ש א ט] כתב, שחכמים לא יכולים לבטל מצוה אלא רק להרחיב איסור שקיים בדבר. כגון, במקום שיש איסור נותר, יכולים חכמים לאסור את ההקרבה והאכילה כבר מחצות. אך בק"ש, שאין בה איסור, לא יכולים חכמים לאסור לקרוא אחר חצות אפילו בדיעבד. 
(14) לשון <b>רש''י</b> "ואסרום באכילה קודם זמנן". ומשמע שמחצות אסורים באכילה אף בדיעבד. אך דעת <b>תוס' בפסחים</b> [קכ ב ד"ה רבא] שבדיעבד אוכל עד עלות השחר, שלא עשו סייג להביא קדשים לבית הפסול קודם זמנם. וה<b>גרעק''א</b> דקדק שלגבי אכילת קדשים נקט רש"י שעשו סייג כדי "שלא יבא לאכלם, ויתחייב כרת", ולא די בחשש שמא "יאמר עדיין יש לי שהות ויעבור זמן אכילתן", כי משמע מהמשנה שבאכילת קדשים גם רבן גמליאל מודה שעשו הרחקה, ובהכרח, משום שיש חשש שיעבור בקום ועשה ויאכל בשר שנותר ויתחייב כרת, ולכן עשו בו סייג. אבל בקריאת שמע, כל החשש הוא שמא יעבור בביטול עשה על ידי "שב ואל תעשה", ולכן לא עשו בה סייג. אך בפשטות, כוונת רש"י היא לתת טעם לדבריו שאסרו לאכול אחר חצות, כי אחר חצות שייך יותר הסייג מחשש כרת של אכילת נותר. אך לפירוש התוס' הסייג הוא מחשש שימנע מקיום המצוה, ואם כן, בדיעבד עדיף שיאכלנו לקיים המצוה אפילו אחר אחר חצות. 
(15) <b>הרמב''ם</b> [ק"ש א ט] כתב: מצוותה משעת יציאת הכוכבים עד חצי הלילה, ורק בדיעבד, אם עבר ואיחר, וקרא עד שלא עלה עמוד השחר, יצא ידי חובה. וב<b>כסף משנה</b> נקט שפסק כרבנן, ואחר חצות יצא ידי חובה בדיעבד. <b>והגר''א</b> [ס"ס רלה] נקט שכוונתו כרבן גמליאל וכביאור <b>רבינו יונה</b> שלפי כולם יש להקדים ולקרותה מיד בצאת הכוכבים, שהרי אמרו [ד ב] שחששו שמא יבוא מהשדה בערב ויאמר: אוכל קמעא, אישן קמעא ! ולא יקרא כל הלילה. ולא נחלקו אלא לעניין דיעבד, שרבן גמליאל סובר שקורא דיעבד עד עלות השחר, והסייג הוא שיקראו לכתחילה עד חצות, וחכמים סוברים כי משום סייג וגדר קבעו שאחר חצות לא יקרא אף בדיעבד. [וב<b>ראש יוסף</b> כתב, שגם לרבן גמליאל בחצות עובר על זמן דרבנן אלא שלא הפקיעו ממנו את המצוה, וראה <b>בשנות אליהו</b> שרבן גמליאל במשנתנו אינו חולק על חכמים אלא רק על רבי אליעזר], וב<b>שאגת אריה</b> תמה על כך, כי איך אפשר לעשות סייג לצורך ספק ק"ש אחרת, ולבטל עתה מצות ק"ש ממי שודאי לא קרא, וראה <b>פרי יצחק</b> [שם] שיישב דבריהם. ודעת <b>רש''י</b> [ג א ד"ה לאו] כי מעיקר הדין לכולי עלמא מצוותה עד עלות השחר, אלא שלדעת חכמים רבנן עשו סייג לדבר ואמרו עד חצות, ורבן גמליאל לא סובר את הסייג, ולשיטתו מותר לקרוא לכתחילה עד עלות השחר, ולפי דרכו כתבו <b>הרשב''א והריטב''א</b> <b>והרא''ש</b> [כאן ולהלן ט א], כיון שהלכה כרבן גמליאל, נמצא שמותר לקרוא לכתחילה עד עלות השחר, ומה שחששו שמא יבא מהשדה וכו' הוא רק כשהולך לאכול או לישון ויש לחוש לפשיעה, אך כשלומד או עוסק במלאכתו כל הלילה יכול לכתחילה לקרא עד עלות השחר [וראה <b>ביאור הלכה</b> רלה ד]. 
(16) כך פירשו <b>תוס'</b> [ד"ה וליתני], ולכאורה תמוה, שהרי התמידין שניהם ביום ולכן הוזכר הראשון קודם, ומשמע שהנידון בסוגיין להקדים שחרית לערבית בתורה בכל מקום שאין טעם להפך, ועדיין לא נודע שהיום הולך אחר הלילה וצריך להקדימו, [ראה הערה 20]. אמנם ביאור זה תלוי במחלוקת הרמב"ם והרמב"ן אם ק"ש שחרית וערבית הן שתי מצוות או אחת, כי הנידון על סדר המצוה בתורה שייך רק במצוה אחת, ולא בשתי מצוות שתלויות ביום ולילה, ולדעת הרמב"ן בהכרח שהנדון על סדר הזכרתן גרידא. <b>ובתוס' הרא''ש</b> ביאר: "שעיקר המצוות נוהגות ביום הילכך מצוה דיום חביבה ליה לאקדומי". ו<b>הריטב''א</b> ביאר שעדיף להתחיל בשחרית משום שנאמר [תהילים קיט קל] "פתח דבריך יאיר". והאחרונים העירו שהרי חיוב האדם במצוות מתחיל בלילה שבו נעשה גדול, ואם כן ראוי לפתוח בערבית. ו<b>בבית הלוי עה''ת</b> [מהדו' מישור, בסופו] תירץ על פי דברי תוס' בנדה [ב ב] שדרך שערות של גדלות לבא ביום, ורק אז מתחיל זמן גדלותו. 
(17) <b>תוס' להלן</b> [כא א ד"ה ההוא] נקטו שתירוץ זה יתכן גם לדעת רב יהודה [לקמן כא א] שקריאת שמע אינה אלא מדרבנן, והפסוק "ודברת בם בשכבך ובקומך" נסוב על דברי תורה ולא על ק"ש, כי רבנן אסמכוהו אקרא. אולם <b>תוס' בסוטה</b> [לב ב ד"ה ורבי] כתבו שתירוץ זה סבר שמצוות ק"ש מדאורייתא, וכן הוכיח מכאן ה<b>פרי חדש</b> [סי' סז]. 
(18) <b>בנחלת דוד</b> ביאר שהמקשן הבין שיש לתנא מקור לחיוב ק"ש בערבית, וגם זמנה ידוע, וכל שאלתו היא "מאימתי" מתחיל זמן זה. אך בתירוץ הגמרא שמקור התנא הוא מהפסוק, נמצא שצריך להשמיענו את עצם הזמן של ק"ש שלא נתבאר בפסוק, וא"כ היה לו לשאול "מתי" זמנה, ולא "מאימתי" שמשמעו מתי מתחיל הזמן, ולכן הוסיפה הגמרא לפרש "והכי קתני זמן שכיבה וכו"' דהיינו שכוונת התנא לכל הזמן של ק"ש דערבית, ו"מאימתי" נסוב גם על המשך המשנה שזמנה נמשך "עד סוף אשמורה ראשונה ". ומדברי <b>רבינו פרץ</b> משמע שכוונת הגמרא בתירוץ זה, שמשנתנו עוסקת בזמן "שכיבה", ונמצא שאין כאן הקדמת "ערב" ל"בקר" אלא הקדמת "בשכבך" ל"בקומך", ובהכרח שכיבה קודמת לקימה שהיא רק אחר שכיבה, וראה עוד <b>בצל''ח</b> [להלן יא א] וב<b>פני יהושע ומרומי</b> <b>שדה</b>. 
(19) "שאילו אמר "בבוקר ובערב" היה דבר ידוע שתחילת הלילה הוא צאת הכוכבים ותחילת היום הוא עליית עמוד השחר וכו', אבל עכשיו שתלה העניין בזמן שכיבה וקימה ואין זה זמן ברור הוצרך לבאר זמנים אלו מה הם", <b>מאירי</b>. 
(20) <b>הרשב''א</b> פירש שהתירוץ השני בא ליישב את הקושיא על הקדמת שחרית לערבית, וביאר <b>הפני יהושע</b> שהוצרכו להוסיף תירוץ זה לדעת רב יהודה [לקמן כא א] שקריאת שמע אינה אלא מדרבנן, והפסוק "ודברת בם בשכבך ובקומך" נסוב על דברי תורה ולא על ק"ש. ואילו על עצם המקור לחיוב ק"ש שעליו דנו "מאימתי" מסתבר שעניין ק"ש היה ידוע ומקובל בידם מאנשי כנסת הגדולה, ואפשר דמשה תיקן להם, ובדבר ידוע שייך למיתני "מאימתי". וביאורו מתאים עם המבואר לעיל שהמקשן לא ידע אם היום הולך אחר הלילה, ועל כך יליף מברייתו של עולם, ונמצא שתירוץ זה נצרך ליישב אפילו אם הנידון על סדר הזכרת "שחרית וערבית", כי לרב יהודה ש"בשכבך ובקומך" לא נאמר בק"ש הרי זמנה אינו תלוי בזמן שכיבה, ואין ללמוד מזמן "שכיבה" שהוא קודם, [ואף לתירוץ זה בתמידין הוקדם של שחר משום ששניהם ביום, ראה מהרש"א]. ובשם <b>תוס'</b> הביא הרשב"א שתירוץ זה נסוב לבאר למה הקדימה התורה עצמה "בשכבך" ל"בקומך", ותמה על כך, שלא יתכן שהפסוק נצרך ללמוד מברייתו של עולם, והיינו שאין הפסוק צריך ללמוד את סדר ההזכרה מפסוק אחר. אכן לפי המבואר, אינו לומד את סדר ההקדמה בהזכרת בקר וערב, אלא שהיום הולך אחר הלילה, ומשום כך הקדימה התורה את זמן השכיבה בסדר המצוה, ואחריה נמשכה המשנה. ויתכן שזה מקור הרמב"ם שהן מצוה אחת, ורק נקבעו לה זמנים לקיום ב"שכיבה" ו"קימה", וראה <b>כסף משנה</b> [ק"ש א א] שהקדים ק"ש של ערב משום שתחילת היום מהלילה דיליף מברייתו של עולם, והיינו שאף שלהלכה אין סדר בעצם הזכרתן, צריך טעם להקדמת סדר המצוה. 
(21) <b>תוס'</b> [ד"ה אי] מבארים שלפי התירוץ הראשון, שמקור החיוב נלמד מ"בשכבך ובקומך" האמור לגבי קריאת שמע בלבד, אין להקשות למה לגבי ברכות ק"ש נקט התנא קודם את של שחר, וקושיית הגמרא היא רק לפי התירוץ השני שהתנא למד מברייתו של עולם, ואם כן היה לו להקדים ערב לבוקר גם בדיני ברכות ק"ש. 
(22) וזמנו כשיצאו שלושה כוכבים בינונים [כמבואר שבת לה ב], ולחומרא, עד שיראו שלושה כוכבים קטנים [<b>רבינו יונה</b>, וראה בשו"ע ונו"כ סימן רל"ה]. 
(23) <b>הריטב''א</b> ביאר, שאין הקושיא דוקא על זמן "צאת הכוכבים" שהוזכר בברייתא, אלא כך יקשה על כל זמן, למה צריך לתלותו בכהנים, והרי עדיף לפרש את הזמן בשעות היום. והגר"א <b>בשנות אליהו</b> כתב, שהמשנה תלתה את זמן ק"ש בתרומה, כי לא מצינו זמן "צאת הכוכבים" אלא בתרומה, שנאמר בה "ובא השמש". ואין כוונתו לתת טעם אחר, אלא לבאר את דברי הגמרא שכוונת התנא לרמוז לתרומה, אף שדינה כבר מפורש במסכת נגעים [ראה תוד"ה והא], כי מקור זמן צאת הכוכבים נאמר בה. [אך ראה להלן שנקט כי "ובא השמש" בתרומה אינו בצאת הכוכבים]. 
(24) <b>הרשב''א</b> ביאר שההוכחה ממה שהוסיף התנא בלשונו ותלה בזמן "שהכהנים נכנסין לאכול", בהכרח שהכוונה לכל טמא, ואילו מחוסר כפרה אוכל רק למחר אי אפשר לתלות בזמן זה, ובהכרח שזמן אחד נקבע לטהרת כלם והוא בצאת הכוכבים, וראה גם <b>בתוס' רע''א</b> למשניות. ו<b>הנצי''ב</b> בהרחב דבר [ויקרא כב ז] כתב, שהכתוב "ובא השמש" מלמד שמחוסר כפורים אינו עיכוב לאכול בתרומה, ועל כך מקשה הגמרא שלימוד זה שייך רק אם "ובא השמש" הוא צאת הכוכבים, אך אולי הכוונה לשקיעת החמה והכתוב בא להקל רק בטומאת מגע שאינה טעונה צאת הכוכבים. 
(25) כמבואר ביבמות [עד ב]. 
(26) כך פירש <b>רש''י</b> [בהשמטות, הובא במהדו' עוז והדר] "לכשתשקע החמה ויפנה היום וטהר מן תוך חללו של עולם ששקעה לגמרי דהיינו צאת הכוכבים", והיינו שהיום SBהשמשSE נטהר מן העולם. ובשבת [צה ב ד"ה טהור] פירש"י שהעולם התפנה מן השמש. ו<b>הרשב''א</b> כתב בשם רש"י: "ובא השמש", דהיינו שקיעת החמה, "וטהר יומא" מן השמש לגמרי, דהיינו צאת הכוכבים ! והיינו, שהיום נטהר מן השמש ששקעה. 
(27) לפי שמתחילת שקיעת החמה עד צאת הכוכבים הוא שיעור מהלך של חמישה מיל, כמבואר בפסחים [צג ב], לכן השמיעה התורה "וטהר", שהכוונה היא שהיום נטהר לגמרי [<b>רש''י</b> בהשמטות], וראה עוד בהערה 30. 
(28) אף שבכמה מקומות נאמר "וטהר" והוא צווי על האדם, היינו במקומות שאין אפשרות לטעות שהכוונה על היום, אבל כאן, שאפשר לטעות, היתה התורה צריכה לומר "ויטהר". <b>תוס'</b>. 
(29) "דכי" תרגומו טהור. <b>ערוך</b>. <b>ורש''י</b> כתב, שהוא לשון עבר מן העולם. 
(30) ביאור השקלא וטריא כפירוש <b>רש''י</b>, ולביאורו הקושיא על האמור בברייתא ש"ביאת שמשו" מעכבתו. אולם <b>התוס'</b> [ד"ה דילמא] פירשו ששאלת הגמרא היא על עצם זמן "צאת הכוכבים" מנין ש"בא השמש" הוא שקיעת החמה, ו"טהר" הוא שנסתלק היום לגמרי בצאת הכוכבים, והרי יתכן ש"ובא השמש" הוא תחילת שקיעת החמה, ואין צורך להמתין עד צאת הכוכבים שהוא שיעור מהלך של חמישה מילין [פסחים צג ב], אלא מתחילת השקיעה מותרים כבר באכילת תרומה, ועל כך נאמר "וטהר" שהאדם נטהר כשמגיע תחילת שקיעת החמה, וכן נקט <b>הרמב''ם</b> [תרומות ז ב. וכתב <b>בעל</b> <b>המאור</b>, שגרסו "ממאי דביאת אורו היא<QM> דילמא ביאת שמשו היא", כי לא יתכן שביאת אורו תקדם לביאת שמשו, שהרי אחר שקיעת גוף השמש עדיין יש אור. ועיין בהקדמת <b>אגלי טל</b> מה שכתב. ולכאורה, פירוש התוס' מתאים רק עם שיטת ר"ת שמתחילת שקיעת החמה עדיין יום הוא עד שיעור מהלך שלושה ורבע מילין, ורק אז מתחיל בין השמשות כשיעור שלושת רבעי מיל עד צאת הכוכבים, ולפיו יתכן שכוונת הפסוק להתיר בתחילת שקיעת החמה. אך לשיטת הגאונים שמתחילת שקיעת החמה נחשב "בין השמשות", שהוא ספק יום או לילה [כמבואר להלן], אין צריך מקור להתיר משקיעת החמה, כיון שמאותה עת הוא כבר ספק צאת הכוכבים, וראה ב<b>השגות הראב''ד</b> שצריך שני סימנים "אורו" ו"שמשו". ו<b>הגרעק''א</b> הקשה לפירוש תוס', מה מקשינן "דילמא ביאת אורו"<QM> והרי עדיין אסורין בתרומה מספק, שמא צריך "ביאת שמשו" ! <QM> וביאר, שיהיו מותרין מפני ספק ספיקא, כי אפילו אם צריך ביאת שמשו, הרי בבין השמשות הוא ספק ביאת שמשו. [ובעצם קושייתו יש לומר, שקושיית הגמרא שב"ביאת אורו" תהיה ודאי טהרה, ואין זה ספק לגמרא. וראה <b>אגרות</b> <b>משה</b> או"ח ח"א פח, <b>זכרון שמואל</b> טז, ו<b>באר</b> <b>יעקב</b> יד]. וב<b>ביאור הגר''א</b> [רסא ס"ק יב] נקט, ש"ביאת השמש" בתרומה אינה תלויה כלל ב"לילה", והנידון בסוגיין הוא האם טהרתו תלויה בהתכסות החמה או בצאת כל הכוכבים בחשיכה, כאשר כלה כל האור. ופשטו שהוא בשקיעה. ולרבי יהודה בכיסוי החמה הוא טהור ודאי, ואינו תלוי בספק ביהש"מ, ולרבי יוסי הוא זמן שלישי, בתחילת צאת הכוכבים קודם חשיכה, ואז הוא טהור ודאי, וראה <b>עמודי אור</b> [ה]. 
(31) <b>תוס'</b> הקשו, מדוע הסתפקו בכך בני מערבא ולא פשטו מהמשנה בנגעים [יד ג] שכשהעריב שמשו מותר בתרומה. והעלו מכך כביאורם, שהנידון הוא מהו "ובא השמש", אם תחילת שקיעת החמה או סופה, ובנגעים לא מצינו אלא ש"העריב שמשו" מותר בתרומה, ועדיין יש להסתפק מהו "הערב שמש", ולכן הוצרכו להוכיח מהברייתא שהכוונה לצאת הכוכבים. <b>ובעל המאור ותוס' הרא''ש</b> הקשו, שהיה אפשר לפשוט ממשנתנו, שנכנסין לאכול רק ב"ערבין", [והעלו מכך כביאור התוס', וראה <b>מהרש''א</b> למה תוס' לא הקשו כן]. וה<b>גרעק''א</b> [בתוס' למשניות] תירץ, שבמערבא לא ידעו שאפילו טעימה אסורה לפני ק"ש, ולכן הבינו שיתור לשון התנא במשנה בא ללמד שמותר לטעום, וממילא אין ללמוד ממנו שגם כהנים מחוסרי כפרה אוכלים, ולכן דקדקו מהברייתא ששנינו בה "משעה שהכהנים <b>זכאין</b> לאכול". <b>ורבינו פרץ</b> כתב, שהנידון בסוגיין מנין שהפסוק מדובר בתרומה, והרי יתכן שרק בקדשים צריך ביאת אורו כדי שיביא קרבנותיו קודם אכילתו, אך בתרומה יכול לאכול מהשקיעה, ובכך דנו גם בני מערבא, ולכן הוצרכו לפשוט מהברייתא, וראה <b>פני יהושע</b> <b>וצל'' ח</b>. 
(32) אין בקושית הגמרא הוכחה שאין הדין נכון, שהרי יתכן שהברייתא סוברת אחרת מהמשנה, אלא כוונת הגמרא רק להביא דעה סותרת למה שנאמר במשנה. 
(33) <b>תוס'</b> [ד"ה משעה] פירשו, שאין הכוונה דוקא משעה שנכנס לאכול, שהרי גם העני צריך להתפלל, ומשעה שהתחיל זמן ק"ש אסור להתחיל בסעודה [ולא מסתבר שנתנו סימן לזמן לפי עניי עכו"ם שאינם קורין]. אלא הכוונה לזמן מועט קודם, והוא זמן שיכול לקרא ולהתפלל עד שיכינו לו את הסעודה וכן דקדק <b>הרשב''א</b> מלשון "נכנס" לאכול, ולא אמרו שהוא אוכל, דהיינו שנכנס לאכול ואחרים מתקנין לו סעודה, ובאותה עת הוא קורא ק"ש. וב<b>תוס' הרא''ש</b> כתב, ש<b>רבינו חננאל</b> גרס "עד שעה שעומד לישן" וכוונתו שיקרא ק"ש אחר אכילתו [עי"ש שדחאו]. ומשמע מדבריו שהקושיא היתה שהרי יעבור זמן ק"ש, ולא משום איסור אכילה בתחילת הזמן, וראה <b>צל''ח</b> <b>וראש יוסף</b> שדנו בזה. 
(34) למרות שאין לעני נר, צריך לומר שיש עדיין אור מועט, וכן צריך לפרש במסקנא שהעני נכנס לאכול לאחר צאת הכוכבים. אך <b>הנצי''ב</b> כתב, שלמסקנא פירשה הגמרא ש"עני" היינו פועל, וראה הערה 39. 
(35) <b>הרשב''א</b> הקשה שהרי אסורים לאכול לפני ק"ש ומתי יקראו, וביאר שהכוונה לזמן מועט קודם [כביאור תוס' בעני]. וב<b>ראש יוסף</b> ביאר שתוס' לא הקשו כן על רבי מאיר, כי <b>הט''ז</b> [רלה ג] כתב, שהקורא מבעוד יום בביהכ"נ וסומך על ק"ש שעל המטה, יכול לאכול ואינו נחשב כעובר על דברי חכמים, ולכן הקשו רק על עני שזמן אכילתו נמשך עד אחר זמן ק"ש, ויש חשש שלא יקרא. ויתכן שלא הקשו על רבי מאיר כי סעודת שבת היא מצוה, [וכדברי הצל"ח על הכהנים האוכלים תרומה], ומשום כך לא הקשו גם על הברייתא בסמוך, כי ביארו לעיל [ד"ה אימתי] ש"נכנסין להסב" היינו בערב שבת. [אך בב"י רסז משמע שאסור לאכול סעודת שבת קודם ק"ש, וראה <b>שפת אמת</b> שאינה כתרומה שאכילתה עבודה והיא מדאורייתא, משא"כ סעודת שבת דרבנן ולכן אסורה]. 
(36) כך פירש <b>רש''י</b> כאן, ולהלן [ג א ד"ה קשיא] פירש שזמן זה מאוחר מזמן ש"הכהנים נכנסים", וביאר <b>תוס' ר''י החסיד</b> שמסתבר שאין בני אדם ממהרין כל כך בערב שבת לאכול קודם זמן טבילת הכהנים. [ויתכן שכאן נקט כהו"א שזמן עני ככהן וזמן בני אדם קודם, ולמסקנא זמן בני אדם כעני שהוא מאוחר מכהן, וראה הערה 42]. אולם <b>הריטב''א</b> שם נקט שזמן "שבני אדם נכנסים" הוא מוקדם, כשעה "שקדש היום", כי כיון שקדש היום כל אדם ממהר להכנס לאכול, וראה <b>ביאור הגר''א</b> [רצט ס"ק ג] שהעלה מדברי הרמב"ן ב<b>מלחמות ה'</b> [פסחים קה ב] שמצות עונג שבת מתחילה בספק חשכה קודם צאת הכוכבים. ואין להקשות למה לא נקטה הברייתא "צאת הכוכבים" [כקושיית הגמרא לעיל על המשנה], כי רק לגבי התליה בזמן הכהנים הקשו כן, שהרי גם זמנם תלוי בצאת הכוכבים, אבל כניסת העני אינו תלויה בצאת הכוכבים, אלא הוא סימן מתי הוא זמן ק"ש וראה <b>פני יהושע וצל''ח</b>. 
(37) <b>הר''י מלוניל</b> כתב, "אע"ג שממהרים לסעוד שהכל מתוקן, אפילו הכי זמן שכיבה הוא לקצת בנ"א המעונגין ברוב השינה". והנה <b>הרשב''א</b> ביאר שנחלקו אם זמן ק"ש תלוי בזמן "לילה" או בזמן "שכיבה" [ויבואר בהערה 43], אך ב<b>שו''ת הרא''ש</b> [ד ה] נקט שהמחלוקת בזמנים אלו היא נידון ב"זמן שכיבה", כי יש מעונגין המקדימין לשכב קודם "לילה", ולכולי עלמא הזמן מתחיל בזמן שכיבה. וכן הסיק <b>הגר''א</b> שהזמן "שהכהנים נכנסין" הוא סימן לזמן שכיבה שהוא בצאת הכוכבים. ובספר <b>עטרת ראש</b> כתב, שזמן זה יש לו מקור מהתורה, שנאמר בהשבת העבוט "כבא השמש ושכב בשלמתו", והיינו שזמן שכיבה הוא ב"בא השמש", ולדבריו מובן איך תלו את זמן ק"ש בזמן תרומה, כי זמן שכיבה נקבע ב"בא השמש" ואם ביהש"מ הוא ספק מתי הוא "בא השמש" הרי הוא ספק גם לק"ש אף לשיטת הבבלי [ראה הערה 3]. 
(38) <b>רבנו יונה</b> תמה "היאך אמר שאין ראיה לדבר, שהרי בפירוש נראה מהפסוקים שיציאת הכוכבים הוא לילה ואין לך ראיה גדולה מזו, וגם במסכת מגילה מוכיח בפירוש מאלו הפסוקים שזהו נקרא לילה". וכן הקשו <b>תוס'</b> [ד"ה אע"פ, ובמגילה כ ב ד"ה והיה], ופירשו שתחילת זמן קריאת שמע תלוי ב"זמן שכיבה" ולא ב"לילה", ולכך אין לכך ראיה גמורה מהפסוק, רק זכר לדבר, כיון שנקרא לילה, מסתמא זמן שכיבה הוא. אכן <b>רש''י</b> [ד"ה שאין] פירש, שאין ראיה מתי נגמר היום [ואין הנידון על זמן שכיבה], ודקדק ב<b>ראש יוסף</b> שנחלק על תוס'. <b>והרשב''א</b> כתב, שאין ראיה שזהו זמן של המקרא. 
(39) ה<b>מאירי</b> ביאר שההוה אמינא לומר שהם שיעור אחד, נבעה מדקדוק תוספת הלשון שהעני אוכל פת "במלח", ומשמע שאין לו שום דבר הדורש הכנה, ושוה לשאר בני אדם בערבי שבתות, שהכל מתוקן להם לסעודה ואין סיבה לעיכוב. ו<b>הגר''א</b> ביאר, שבהכרח מדובר לגבי סעודת עני ביום חול, כי למסקנא אינו שיעור אחד עם בני אדם, ואילו בערב שבת הוא מחויב בהדלקת הנר ושוה לשאר אדם, וראה הערה 34. 
(40) כך פירש <b>רש''י</b>, וראה להלן [נא ב ד"ה וכבר] שבביה"ש רק אם קבלו עליו נחשב שהתקדש, ויתכן דהיינו רק לענין ברכה על היום [ראה רא"ש פסחים קה א] אך איסור מלאכה חל מספק גם אם לא קדשו. וכבר הבאנו לעיל שלדעת הגאונים זמן בין השמשות [לשיטת רבי יהודה להלן] מתחיל משקיעת החמה [דהיינו כשכדור השמש שוקע מתחת האופק], ולדעת ר"ת שיעור מהלך ג' מילין ורביע אחר שקיעת החמה עדיין נחשב יום, ורק אז מתחיל זמן בין השמשות [והוא כשאור החמה נעלם מכל כיפת הרקיע], וראה ב<b>ביאור הלכה</b> [רסא] שבירר כל השיטות. ו<b>הרשב''א ותוס' הרא''ש</b> [בשם רב האי גאון] ביארו שכוונת רבי אליעזר שקדש היום מתחילת שקיעת החמה, ולא בבין השמשות. והיינו אף לשיטת ר"ת שהוא עדיין יום, כי אין הכוונה שזמן זה גורם לאיסור מלאכה, אלא שמזמן זה ראוי לקבל תוספת שבת. וראה הערה 43 
(41) רבי יהודה סובר שזמן בין השמשות הוא מהלך חצי מיל לפני צאת הכוכבים, ולכן תמה שאם הכהנים טובלים לפני בין השמשות נמצא שאין זה זמן שכיבה [<b>רש''י</b>]. והקשה <b>הגרע''א</b> שהרי בשבת [לה א] מבואר שלדעת רבי יהודה השיעור הוא או שלשה רבעי מיל או שני שלישי מיל ולא חצי מיל. וב<b>שאגת אריה</b> [ג] כתב, שטעות סופר היא ברש"י, וכן הגיה <b>הגר''א</b> "יותר מחצי מיל". אך בהגהות <b>מהר''ב מרנשבורג</b>. הביא שרש"י פירש כן גם בנדה [נג א], וראה <b>מצפה</b> <b>איתן</b>. 
(42) <b>רש''י</b> הביא שיש מפרשים שהכוונה לסעודתם בימות החול, ויש המפרשים שהכוונה לסעודת ליל שבת, ולשני הביאורים הוא זמן מאוחר מעני וכהן [ראה רש"י ותוס' ג א ד"ה קשיא ומהרש"א כאן]. וביאר <b>רב האי גאון</b> [ברשב"א וריטב"א] לפי שתחילת הלילה מספרים ברחוב העיר על פתחיהן זה עם זה. ו<b>תוס'</b> [ע"א ד"ה אימתי] כתבו שהכונה לסעודת ליל שבת, ונקטו שזמנה מוקדם מכל הזמנים, והוא מבעוד יום [והסיקו שלדעת רבי יהודה זמנה מפלג המנחה, אך הרא"ש והרשב"א נקטו ששיטתו רק בזמן תפילה, אך זמן ק"ש מצאת הכוכבים]. ו<b>הרשב''א</b> כתב להוכיח שהכוונה לסעודה בימות החול, שהרי ההנחה שזמני "עני" ו"בני אדם בערב שבת" אינם שוין נדחתה רק משום שהוכחנו כי "עני" ו"כהן" שוין, אך למסקנא ש"שעורא דעני לחוד ושעורא דכהן לחוד" נמצא ש"עני" ו"בני אדם בערב שבת" שוין, וכיון שרבי חנינא תלה בזמנו של "עני" בהכרח שרב אחא החולק עליו ותולה בזמן "שבני אדם נכנסין" היינו בסעודת יום חול. 
(43) ואף שזמן קידוש היום הוא בתחילת בין השמשות, ויתכן ששיעור של "עני" הוי קודם או אחר כך, מכל מקום לא מסתבר לחלק כל כך בשיעורי זמן שכיבה, ולומר שנחלקו מתי הוא זמן השכיבה בתוך הזמן הקצר שלפני צאת הכוכבים. [<b>תוס'</b> ד"ה ואי, ע"פ מהרש"א, וראה פנ"י]. ו<b>הרשב''א</b> ביאר שלא יתכן להקדים את שיעורו של רבי חנינא [עני] לשיעורו של רבי אליעזר [קידוש היום], שהרי <b>רב האי גאון</b> ביאר מקור לזמנו של כל תנא, שרבי אליעזר סבר ש"ובא השמש" הוא ביאת שמשו בתחילת השקיעה [כמבואר בהערה 40], ורבי יהושע סבר שהוא ביאת אורו, וזמניהם קרובים זה לזה, ואי אפשר להוסיף זמן אחר ביניהם, אלא שרבי מאיר הקדים לזמן רבי יהושע כדי שיעור טבילה ואילו רבי אחא איחר את הזמן שאינו בתחילת הלילה אלא בשעת שכיבה כשבני אדם נכנסין לאכול, ונמצא שאם זמנו של רבי חנינא קודם לרבי יהושע, בהכרח הוא כזמנו של רבי אליעזר. וגם לדעת רש"י שזמנו של רבי אליעזר הוא בין השמשות, ביאר הרשב"א, שאם זמנו של רבי חנינא קודם לו, נמצא שהוא בשקיעת החמה, והוא זמן ידוע, ולא היה מביא סימן מעני. 
(44) הקשו <b>התוס'</b>, הרי לדעת רבי יהודה מתפללים ערבית מפלג המנחה, והוא קודם לזמנו של רבי מאיר. ותירצו, שרבי יהודה סובר שזמן ק"ש אינו תלוי בזמן שכיבה, וקושייתו היא רק לשיטת רבנן, שתלוי בזמן שכיבה. ותמה <b>הב''ח</b> [רלה], וכי רבי יהודה סובר כבית שמאי<QM> שהרי להלן [יא א] שנינו שרק הם חולקים על דרשה זו. ולכן ביאר, שרבי יהודה הקשה רק לרבנן הסוברים שמפלג המנחה נחשב "יום" לגבי מנחה, אך לשיטתו שנחשב "לילה" לגבי מנחה, הוא הדין שנחשב זמן שכיבה לק"ש. 
(45) למסקנת הגמרא בשבת [שם] זמן בין השמשות של רבי יוסי מתחיל לאחר בין השמשות של רבי יהודה. ונחלקו הראשונים אם זמנו מיד לאחר בין השמשות של רבי יהודה או מעט אחר כך, ראה <b>תוס'</b> שם [ד"ה אלא] <b>ואור</b> <b>זרוע</b> [ח"ב יד]. 
(46) <b>רש''י</b> [ג א ד"ה קשיא] פירש שטובלין קודם בין השמשות ואז הוא זמן ק"ש. אך כאן כתב שטובלין סמוך לחשיכה, וראה ב<b>מאירי</b> שהכהנים מאחרין טבילתן שמא יטמאו אח"כ ונמצא שטבלו בחנם, וכן נקט ב<b>אליהו רבה</b> [זבים ב ג, ולכאורה נחלקו בזה הרמב"ם והראב"ד במקואות א ו]. <b>והרשב''א</b> הביא בשם <b>הראב''ד</b> שלדעת רבי מאיר זמן ק"ש הוא בשעה שטובלין לפי רבי יוסי והוא במשך כל בין השמשות של רבי יהודה, אך רבי מאיר עצמו סבר בביהש"מ כרבי יהודה, וכיון שטובלין קודם, הרי הוא יום גמור ואין קורין בו של ערב. [ואין לתמוה שא"כ היינו רבי אליעזר, שהרי הרשב"א ביאר שזמנו של רבי אליעזר מתחילת השקיעה שיכול לקבל שבת מבעוד יום]. והרשב"א עצמו כתב לעיל [ד"ה ונשאל] ש"אין לך בברייתא מוקדם ליציאת הכוכבים אלא או ר"א או ר"מ, ושעוריה דר"מ אי אפשר לעמוד עליו קודם יציאת הכוכבים, וכדאיתא בגמרא דבין השמשות דר"י קאמר". ותמה ה<b>פני יהושע</b> אם הזמן הוא רק כהרף עין, הרי כתבו תוס' שלא נחלקו מתי הוא זמן שכיבה בתוך זמן קצר [ראה הערה 43]. וביאר, שרבי יהושע דרש ש"בשכבך" הוא צאת הכוכבים ורבי מאיר נחלק עליו בעיקר הדרשה וסבר שהוא זמן מועט קודם הערב, ואין זו מחלוקת על השעה, אלא על מקור קביעת הזמן. 
(1) כך פירש <b>רש''י</b>, וב<b>תוס' ר''י החסיד</b> ביאר שמסתבר שאין בני אדם ממהרין כל כך בערב שבת לאכול קודם זמן טבילת הכהנים, וב<b>מג''א</b> רעא א הוכיח מכך שהדרך לאכול סעודת שבת אחר צאת הכוכבים [עי"ש במחצה"ש, וראה ב ב הערה 36. ובשו"ת <b>בית שלמה</b> יו"ד פו ביאר כוונת רש"י שזמן בני אדם מאוחר מזמן שהכהנים נכנסין לאכול בתרומתן, אך ה<b>מהרש''א</b> לעיל הוכיח מתוס' כאן שהזמן ש"כהנים נכנסים" מאוחר יותר, ורק זמן טבילתן קודם ל"בני אדם"]. ו<b>תוס</b>' [ד"ה קשיא] כתבו שלא תירצו ששני הזמנים חד שיעורא הן, שהרי בברייתא האחרונה נקט רבי מאיר את הזמן של "כהנים טובלים" ונחלק עמו רב אחא ואמר משעה שבני אדם נכנסין לאכול [ופרש"י בערב שבת], ובהכרח אינם שיעור אחד. <b>והרשב''א</b> ביאר כדרכו לעיל, שלמסקנא שבה הגמרא להנחה שעני ובני אדם חד שיעורא הוא, וכיון שעני מאוחר מכהן הוא הדין לבני אדם. וגם נמצא שאם הזמן שכהנים טובלין הוא שיעור אחד עם בני אדם, הרי הוא גם שיעור אחד עם עני שזמנו כבני אדם, ואם כן זמנו של רבי מאיר בברייתא האחרונה ["כהנים טובלים"] כזמנו של רבי חנינא ["עני"]. אולם <b>הריטב''א</b> פירש שהסתירה בדברי רבי מאיר היא - שהרי זמן "שבני אדם נכנסים" הוא בשעה שקדש היום, כי כיון שקדש היום כל אדם ממהר להכנס לאכול, ואילו "שהכהנים טובלין" הוא זמן מאוחר וסמוך לחשיכה [שהרי טובלין רק קודם ביהש"מ של רבי יוסי], ולא תירצו שחד שיעורא הן, כי אין כלם ממתינים לאכול סעודתן עם חשכה. 
(2) כמבואר לעיל [ב ב] כי לשיטת <b>הגאונים</b> מהשקיעה מתחיל בין השמשות, ולשיטת <b>ר''ת</b> רק אחר מהלך שלש ורבע מיל, ולביאור <b>הרשב''א</b> גם לר"ת זמנה מתחילת שקיעת החמה. וביארו <b>תוס'</b> [ד"ה קשיא השני] שלא תירצו ששני הזמנים "משקדש היום" ו"כהנים נכנסין" שיעור אחד הן, שהרי אם כן נמצא שרבי אליעזר בברייתא היינו רבי יהושע. וב<b>מצפה איתן</b> כתב, שלדעת רש"י לא יתכן שהם שיעור אחד, כי קדוש היום הוא מבין השמשות ואז אסור לכהנים לאכול תרומה מפני הספק, אך לדעת הגר"א שזמן תרומה אינו תלוי בלילה אי אפשר לומר כן. [ותוס' הוסיפו ביאורם רק משום שדעת רבי אליעזר שתרומה בזה"ז דרבנן, אך ראה שו"ת <b>שערי ציון</b> [ח"ג א] שטבול יום לא הותר בביה"ש בתרומה דרבנן כי יש לו מתירין בטבילה, ועי' בהערה 3 למשנה]. 
(3) <b>הריטב''א</b> ביאר שהתנא במשנה לא סידר את דברי 'חכמים' בבת אחת, משום ששנאה כסדר הלילה<b>;</b> תחילה סוף אשמורה ראשונה, אחריה חצות, ובסופה עמוד השחר. 
(4) בפשטות טעמו של רבי אליעזר הוא שזמן שכיבה נקבע לפי רוב בני אדם, ורבנן סברו שדי בזמן שמיעוט הולכים לשכב, אך מסוגיין משמע שרבי אליעזר סובר שתלוי בתחילת הזמן [משקדש היום] ורבנן סברו בסופו [צאת הכוכבים] ולא התפרש במה נחלקו. וביאר <b>רש''י</b> שרבי אליעזר סבר ש"בשכבך" משמעותו כשעסוקים בהליכה לשינה, וזמנו משקיעת החמה ועד סוף אשמורה ראשונה, אך אחריה כבר אין 'הולכים לישון'. ואילו 'חכמים' סברו שמשמעותו בשעה ש'שוכבים', וזמנו מצאת הכוכבים ועד עלות השחר, אלא שעשו סייג והגבילו שיקרא קודם חצות, [אך קודם צאת הכוכבים עדיין אין 'שוכבים' אלא 'הולכים לישון' ואינו זמן ק"ש]. וב<b>כסף משנה</b> [ק"ש א יג] הקשה לרבנן למה לא דרשו גם "בקומך - כל זמן שקמים". והעלה מכך שמדאורייתא זמן ק"ש הוא כל היום, ומה ששנינו שסוף זמנה בשחרית בג' שעות, הוא רק מדרבנן, וקרא אסמכתא בעלמא [ולהלן יא הערה 2, טו הערה 4 נברר דעת הרשב"א בזה]. ותמהו עליו <b>מג''א וט''ז</b> [נח ו] שאם כן למה לאחר ד' שעות אינו אומר ברכותיה, ולכן כתבו שרק 'שכיבה' כוללת כל זמן ששוכב, אך משמעות 'קימה' היא רק כשעומד ממטתו, ולא בהמשך היום כשיושב או ה ולך. סיכום השיטות וביאוריהם: א. לדעת <b>רבי אליעזר</b> משעה שקידש היום בערבי שבתות, דהיינו מתחילת בין השמשות. [לדעת הגאונים זמנו משקיעת החמה, ולדעת ר"ת רק לאחר שיעור שלשה מיל ורביע משקיעת החמה. ולביאור רב האי גאון אף לדעת ר"ת הזמן הוא משקיעת החמה, והריטב"א נקט שזהו זמנו של רבי מאיר בברייתא ב שבני אדם]. ב. לדעת <b>חכמים</b> [במשנה ובברייתא ב] <b>ורבי</b> <b>יהושע</b> [בברייתא ג] משעה שכהנים נכנסים לאכול בתרומתן, והוא מצאת הכוכבים. ג. לדעת <b>רבי מאיר</b> [בברייתא ג] משעה שכהנים טובלים שהוא סמוך לחשכה, [לדעת רש"י זמנו קודם בין השמשות, ולדעת הראב"ד כל בין השמשות, ולדעת הרשב"א והריטב"א סמוך לצאת הכוכבים, ואי אפשר לעמוד עליו]. ד. לדעת <b>ברייתא א ורבי חנינא</b> משעה שעני נכנס לאכול פתו ביום חול, ולמסקנא זמנו מאוחר מכהן, והוא אחר צאת הכוכבים. [לדעת הרשב"א הוא כשיעור שבני אדם נכנסים לאכול פתם בערבי שבתות, וכדעת רבי מאיר בברייתא ב]. ה. לדעת <b>רבי מאיר</b> [בברייתא ב] משעה שבני אדם נכנסין לאכול פתם בערב שבת. [לרש"י זמנו מאוחר מכהן, והוא גם זמנו של רב אחא בברייתא ג, לריטב"א זמנו כרבי אליעזר בשעה שקדש היום]. ו. לדעת <b>רב אחאי</b> או רב אחא משעה שרוב בנ"א נכנסין להסב, [לרש"י בין בחול ובין בשבת, ולהרשב"א בחול, וזמנו אחר צאת הכוכבים והוא מאוחר מעני וכהן, ולתוס' בשבת, והוא מבעוד יום ומוקדם מכלם]. ז. <b>תוס'</b> [ב א ד"ה מאימתי] כתבו שלדעת רבי יהודה זמן ק"ש מפלג המנחה, אך <b>שאר</b> <b>הראשונים</b> נקטו שאין דעתו כן אלא בזמן תפילה ולא בזמן ק"ש. 
(5) בע"ב מובאת מחלוקת תנאים אם ארבע משמרות הוי הלילה או שלש, ועל כך נסוב נידון הגמרא "כמאן סבר" [רש"י]. 
(6) <b>הרמב''ם בפירוש המשניות</b> [מ"ב] כתב: "ודע דכל השעות הנזכרות בכל המשנה הם השעות הזמניות". והיינו שהיום והלילה מתחלקים לשנים עשר חלקים שוים, ונמצא שבחדש טבת שהלילה ארוך כל שעה זמנית היא ארוכה משישים דקות, ואילו בתמוז שהלילה קצר השעה תהיה קצרה, וכן פסק <b>הרמ''א</b> [סי' רלג]. אולם <b>המג''א</b> [שם ד, וסי' א ד] כתב בשם הזוהר שמחשבים את הלילה תמיד לי"ב שעות שוות הן בקיץ והן בחורף, והיינו שאורך היום והלילה נקבע לפי תשרי וניסן כשהיום והלילה שווים, וכך מחשבים אותו כל ימות השנה, ובלילה הארוך סופו נחשב מן היום וכן להפך, [אך הוא מודה שלענין תפילה תלוי בשעות זמניות]. <b>ובפמ''ג</b> [סי' א] כתב, שאפשר לבאר בארבעה אופנים: א. כל אשמורה היא ארבע שעות שוות [קבועות, ולא שעות זמניות], ובאמצע משמר שני הוא חצות, ובין בקיץ ובין בחורף זמנו בשעה קבועה בסוף שעה שישית, וכך הבין ה"מגן אברהם". ב. משמעות סוגיין שהחישוב בשעות זמניות, דהיינו שכל לילה לפי גדלו מחולק לשלושה ובאמצע החלק השני הוא חצות הלילה. ג. יתכן לחלק, שרק לגבי זמני המשמרות חלוקת הלילה תלויה בשעות זמניות, כי רק בלילה אומרים שירה, וכשהלילה קצר מיד שיאיר היום מפסיקים המלאכים לומר שירה, אולם זמן חצות אינו תלוי במשמרות אלא בשעות השוות. ד. בדעת הזוהר צידד שבלילות הארוכים אין אומרים שירה אלא לפי יב שעות שוות, ואולם בלילות הקיץ הקצרים אין אומרים אלא עד שעלה השחר, וחצות תלוי בזמני המשמרות, שבחצי המשמרת השניה היא חצות, [שלא כהבנת המג"א שדעת הזוהר כי גם בקיץ הלילה הוא יב שעות שוות]. ובסמוך נדון בהתאמת ביאורים אלו לשקלא וטריא בסוגיין. 
(7) ב<b>ארצות החיים</b> [א ס"ק ג] תמה מכאן על דעת המג"א שתמיד יש בלילה יב שעות, שהרי בלילות הקיץ אין אלא שש שעות, ונמצא שסוף המשמר הראשון הוא בסוף היום שעבר ומתי יקרא ק"ש לדעת רבי אליעזר. 
(8) לשון הגמרא "לעולם קסבר ג' משמרות וכו"', משמע שהוא חלק מהתירוץ. והיינו משום שאם ד' משמרות הוי הלילה אין את סימני ההיכר המוזכרים בסמוך, [צל"ח]. 
(9) <b>רש''י</b> [ד"ה והא] נקט שהשמיענו רק שיש היכר לאדם לדעת זמניהם, ומשמע שעצם חלוקת משמרות ברקיע היתה ידועה מכבר, וכן משמעות גירסת <b>הריטב''א</b> "דכי היכי דאיכא משמרות ברקיע איכא נמי משמרות בארעא", ונמצא שהביא את הברייתא רק לצורך ה"סימן לדבר", וראה <b>מהרש''א</b> וצ"ע. ו<b>הר''אש</b> גרס להיפך: דאיכא משמרות ברקיע כי היכי דאיכא משמרות בארעא, [ולפנינו גירסא שלישית, ומשמעותה שבא להשמיענו על כל המשמרות הן ברקיע והן בארעא]. 
(10) ב<b>שפתי חכמים</b> ביאר שהקב"ה כביכול מגביה קולו ושואג מעל קול שירם של המלאכים, עד שלא נשמע לפניו השיר של המלאכים. 
(11) <b>עיון יעקב</b>. וכמשמעות הפסוק ש"שואג על נוהו". וכתב <b>האשכול</b> [הל' ק"ש] ששלש שאגות אלה הן כנגד שלושה פרקים שהיו תורמים את המזבח דתנן [יומא כ א] בכל יום תורמין את המזבח בקריאת הגבר או סמוך לו, ביום הכיפורים מחצות, וברגלים מאשמורה ראשונה, והקב"ה זוכר שלש עונות אלו שנעשה בהן עבודה במקדש ושואג עליהם. 
(12) כך פירש <b>רש''י</b>. <b>והריטב''א</b> פירש שהלימוד הוא מ"ישאג" "קולו" ו"שאוג ישאג", אך "שאוג ישאג" אינו נחשב כשתי שאגות כי כפל לשון הוא. 
(13) <b>הצל''ח</b> פירש שאז התינוק רעב ומתחיל לינוק, והוא מעיר את האשה, והיא מתחילה לספר עם בעלה. וב"<b>בניהו</b>" תמה על הסימן שתינוק יונק, שהרי דרך כל תינוק להקיץ משנתו ארבע וחמש פעמים במשך הלילה, ואין סוף הלילה מיוחד ליניקתו<QM> [וראה <b>ר''ש</b> פאה ד ה שיש תינוק שיונק רק סמוך לשחר]. ומבאר כנ"ל, שכל הלילה כשיונק אמו ממשיכה לישון, ואולם בסוף הלילה מתעוררת ומתחילה לספר עם בעלה. [וכן ביאר למה בסמוך שינתה הגמרא והקדימה לומר "אשה מספרת עם בעלה" ואחר כך "תינוק יונק", עי"ש]. וב<b>משכנות יעקב</b> [עט] הוכיח מסימן זה שהנדון בסוגיין הוא על זמן ק"ש בניסן ותשרי שהיום והלילה שוין, שהרי לא יתכן שבקיץ תינוק יונק ובני אדם קמים שלש שעות אחר חצות, ובהכרח שלמדו את הזמן מתקופה שהלילות שוין, והוא כשש שעות אחר חצות. 
(14) לפי שקרוב הוא לבוקר ואנשים מתעוררים משנתם, ונקט "אשה ובעלה" לפי שדרך הנמצאים יחדיו לשוחח זה עם זה, [רש"י]. ו<b>הרמב''ן</b> [באגרת הקדש פ"ו] נקט, ש"מספרת" בסוגיין היינו משמשת וכלשון הגמרא בנדרים [כ ב] "היה מספר עמי", וראה <b>צל''ח</b>. ומהרש"א כתב, שיש רמז בסימן זה, כי אשה רמז לכנסת ישראל המספרת בתפילה לבקש כל צרכה מבעלה שהוא הקב"ה, וראה עוד ב<b>נועם</b> <b>אלימלך</b> [וארא ד"ה או יאמר] וב<b>צדקת הצדיק</b> [רכ]. <b>והגר''א</b> ביאר, שהכוונה לעולם הזה שדומה ללילה ונחלק לג' זמנים, ימי העליה שבהם רודף אחר התאוות החמריות ודומה לחמור, ימי העמידה שבהם רודף אחר עושר וכבוד ודומה לכלב הצועק "הב הב", וימי הירידה בזקנה שאז חוזר מדרכו ופורש לתורה והוא כתינוק היונק מאמו שנאמר "דדיה ירווך בכל עת", והמשל לאשה מספרת עם בעלה, שאפילו החומריות מדברת עמו בתורה. 
(15) ה<b>פמ''ג</b> הקשה מכאן על שיטת <b>המג''א</b> שזמני המשמרות תלויים בשעות זמניות, שהרי אם כן בלילות קצרים או ארוכים אין סוף המשמרות חל בזמן תחילת היום, וראה <b>בכור</b> <b>שור</b>. 
(16) כתב <b>הרשב''א בשם רב האי גאון</b> שהצורך בידיעת זמנים אלו "שיש על ישראל במשמרות הלילה להפיל רינה ותחנונים על חורבן הבית, כפי שנאמר "קומי רוני בלילה לראש אשמורת". וכן כתב <b>הרא''ש</b>: וראוי לכל ירא שמים, שיהא מצר ודואג באותה שעה לשפוך תחנונים על חורבן בית המקדש, כמו שנאמר "קומי רוני" וגו'. והוסיף הרשב"א, שהסימן על זמן אמצע המשמרת השניה נצרך לעניין אכילת קודשים שזמנה עד חצות. וה<b>צל''ח</b> הוכיח מכך שלדעתו זמני רינה ותחנונים הם רק בתחילת המשמרות ולא בחצות ולכן הוצרך לנפקא מינה זו. אך ב<b>מגן גבורים</b> כתב, שהרשב"א העדיף נפקא מינה לדינא ולא לעת רצון שבה עוסקת הגמרא, וראה בהערה 18 לגבי עת רצון בחצות. 
(17) <b>הפני יהושע</b> תמה על קושיית הגמרא ושני התירוצים, שהרי הסימנים קיימים ואפשר לבדוק ולראות מתי הם מופיעים, ואם אינם ברורים איך נתנו סימן היכר, ואיך שייך שיחלקו בזה. ו<b>בדמשק אליעזר</b> [על ביאור הגר"א א טז] כתב, שודאי לא נחלקו במציאות סימני המשמרות, ולשני התירוצים הסימנים משמשים בכל משמרת מתחילתה עד סופה, אלא שהחמור ממשיך לנעור עד אמצע השניה ואילו הכלבים מתחילים מתחילתה, ותירוץ א' נקט רק תחילת זמן שהחמור לבדו או הכלבים לבדם, ואילו תירוץ שני נקט סוף זמן שהם לבדם. וביאר שזו כוונת <b>הגר''א</b> [שם] שכתב לענין עתות רצון בלילה "חמור נוער וכלבים צועקים עד חצות ובסוף הלילה אשה מספרת עם בעלה", ותמוה שהרי לתירוץ א' היא מספרת מתחילת משמרת ג', ואילו לתירוץ ב' כלבים צועקים עד סוף משמרת ב. ובהכרח שכוונתו כי כיון שבחצות החמור מפסיק לכולי עלמא הוי שינוי משמרות והוא עת רצון. 
(18) <b>בשו''ע</b> [א ב] כתב: "המשכים להתחנן לפני בוראו יכוון לשעות שמשתנות המשמרות, שהן בשליש הלילה ולסוף שני שלישי הלילה ולסוף הלילה, שהתפילה שיתפלל באותם שעות על החורבן והגלות רצויה", והיינו כתירוץ השני בסוגיין שהסימנים ניתנו כדי לדעת את זמני סיום המשמרות, [וראה הערה הבאה] <b>ובמגן אברהם</b> [ס"ק ד] הביא בשם <b>הרקנטי</b> שבחצות הלילה הוא עת רצון לתפילה, וכתב, דהיינו כתירוץ הראשון בסוגיין שהסימן השני ניתן לחצות הלילה, אך לתירוץ הראשון ההיכר רק בסופי המשמרות, וכתב <b>המחצית השקל</b> שהרשב"א לא כתב נפקא מינה זו כי לא היה לפניו ספר הזוהר, אבל עתה שנתגלה הזוהר ומבואר בו שחצות הלילה הוא עת רצון להתפלל על החורבן, עדיף לבאר שהסימן ניתן לעת רצון לתפילה ותחנונים. והוסיף, שתירוץ השני סובר שאינו עת רצון, ואף שמצינו ביבמות [עב א] שחצות היא עת רצון למכת בכורות, אין בכך ראיה שהיא עת רצון לתפילה, [והיינו משום ששם מוכח רק על נקודת חצות, ואין ראיה שמחצות ואילך ראוי לתפילה]. אולם ב<b>פמ''ג</b> כתב, שהתירוץ השני סובר כביאורו [השלישי] שזמן חצות תלוי בשש שעות שוות, ולפיכך לא ניתן לו סימן במשמרות שזמנם תלוי בשעות זמניות. 
(19) <b>תוס'</b> [ד"ה למאן] הקשו, הרי שיטת רבי אליעזר [ט ב] שזמנו כשיכיר בין תכלת לכרתי, ואיך יקרא בעלות השחר<QM> וביארו, שכוונת הגמרא היא, כיון שידע מתי עלות השחר, עד שיקום ויזמן עצמו, יגיע עת קריאת שמע. ולפי דרכם ביאר <b>הצל''ח</b> איך כתב השו"ע שסוף הלילה הוא עת רצון לתפילה, והרי הגמרא נקטה נפקא מינה רק לק"ש, ולא הזכירה שהוא עת רצון לתחנונים<QM> כי אמנם הוא עת רצון, אך כיון שהנפקא מינה רק למאן דגני בבית אפל, ועד שיקום ויכין עצמו כבר יעבור הזמן, לכן לא נקטה הגמרא נפקא מינה אלא לק"ש שזמנה לאחר שיכין עצמו. וה<b>מג''א</b> [נח א] הוכיח מדבריהם שמנין "שלש שעות" לענין זמן קריאת שמע מתחיל בעלות השחר. [וביאר ה<b>פמ''ג</b> שכוונתו, כי אף שהלילה תלוי בשעות שוות, "שלש שעות" הן זמניות, ולכן ניתן סימן לעלות השחר לדעת מתי סוף זמן ק"ש שהוא אחר ג' שעות ממנו ומיושבת קושית תוס'. וראה <b>דגול מרבבה וחתם סופר</b>. ו<b>מחה''ש ולבו''ש</b> העירו, שהסימן ניתן לתחילת הזמן כמשמעות "לקום וליקרי", ולכן ביארו שכוונתו, כי אף שלענין פלג המנחה מחשבים את ה"יום" מ"הנץ עד שקיעה", מנין השעות לק"ש מתחיל בעה"ש, והראיה מלשון התוס' בביאור הגמרא. ו<b>בביאור הגר''א</b> נקט, שכוונתו כשיטת <b>תוס'</b> [פסחים יא ב ד"ה אחד] <b>ותרומת הדשן</b> [א] שהיום מתחיל מעה"ש, ושלא כדעת <b>הרמב''ם בפיה''מ</b> [פסחים פ"ג] שהיום מתחיל מהנץ]. 
(20) <b>הגר''א</b> ביאר שה"בית" הוא חומות הר הבית [כמבואר בביכורים א ט שנקרא בית ה'], ועליהם נקט לשון "חורבן" שהוא נופל על הריסה חלקית, [כמבואר בשבת קיט ב ש"מחריבין" עם שיור], כי לא הצליחו להחריב את הכותל המערבי, אך על בית המקדש שכולו נקרא "היכל" [כמבואר ברמב"ם [בית הבחירה א ה] אמר לשון שריפה, כי נשרף כולו. ובאופן אחר ביאר, שבית המקדש שלמטה מכוון כנגד ביהמ"ק שלמעלה, והקב"ה נשבע שלא יבא בשל מעלה עד שיכנס תחילה לבית מקדש של מטה [תענית ה א], ולפיכך, אף שלא שרפו ביהמ"ק שלמעלה, הוא נשאר כביכול חרב ושמם, ועליו אומר "אוי לי שהחרבתי את ביתי", כי אין בעה"ב בא בתוכו, "ושרפתי את היכלי" הוא ביהמ"ק של מטה, שהוא היכל ה'. 
(21) פירש <b>רבינו חננאל</b>: "אוי להם לרשעים, כי עוונותיהם גרמו שהחרבתי את ביתי ושרפתי את היכלי והגליתי את בני, ואפילו הכשרים שבהם כגון דניאל, חנניה, מישאל ועזריה וכיוצא בהן בין הגויים בגללם". וראה <b>תוס' הרא''ש</b>. 
(22) ב<b>רוקח</b> [סי' שכב] <b>ועין יעקב</b> הגירסא "להתפלל מנחה", וכן נקט בשו"ת <b>מהר''י</b> <b>אסאד</b> [או"ח סח], ו<b>מו''ר הגראי''ל</b> הוכיח כך מחששו שיפסיקוהו עוברי דרכים, ואילו במעריב חצי שעה אחר השקיעה כבר כלתה רגל מהשוק [שבת כא ב], וראה להלן הערה 32. אך ב<b>בכור שור</b> נקט שהתפלל שחרית, שהרי שמע בת קול, וכיון שודאי לא המתין בתפילת מעריב עד סוף אשמורה ראשונה [כתירוץ א] וגם לא היה מהלך יחידי בלילה, מסתבר ששמע בסוף אשמורה שלישית [וכתירוץ ב. וכתב, שמכאן הסיקו הרא"ש והטור שהסימן בסוף המשמרות, ומשמע שנמשכות עד הנץ ולא עד עה"ש]. 
(23) <b>רש''י</b>. <b>והגר''א</b> ביאר "שלא דיבר עמי", ואילו <b>השפת אמת</b> פירש כפשוטו, ששמר עליו כי בחורבה צריך שמירה מהמזיקים. 
(24) <b>בעיון יעקב</b> ביאר שאף שסבר אליהו שעושה שלא כדין שמתפלל בחורבה, מ"מ לא רצה להפסיקו. עיון יעקב. וה"<b>כותב</b>" ביאר שבא להשמיענו שלא דיבר עמו אפילו בדברי תורה עד שיצא ממקום סכנה. 
(25) <b>הרמב''ם</b> [ת"ת ה ה] כתב, שאם רבו נתן לו שלום יחזיר לו "שלום עליך רבי ומורי", אך <b>תוס'</b> [ב"ק עג א] נקטו שגם כשמחזיר לרבו אומר רק "שלום עליך רבי", ואף שמצינו בסנהרין [צח א] שריב"ל אמר למשיח "מורי ורבי" ביאר ה<b>פרי חדש</b> דהיינו משום כבודו של משיח. ו<b>הט''ז</b> [יו"ד רמב ס"ק ה] כתב, שטעם הרמב"ם משום שהמשיב שלום צריך להוסיף קצת [על ברכתו הרגילה "שלום עליך רבי"], <b>והגרע''א</b> כתב, שמקורו של הרמב"ם מסוגיין, ודבריהם תמוהים שהרי יתכן שרבי יוסי הוסיף "ומורי" משום שאליהו הקדים ואמר "רבי", אך מנין שאם אמר לו "שלום עליך" צריך להוסיף "מורי ורבי". והנה <b>הגר''א</b> ציין שמקורו משאלת שלום של ריב"ל למשיח, אף שריב"ל פתח בשלום, ויתכן שכוונתו ללמוד נוסח של תוספת ברכה, ולפיכך למד משאלת שלום למשיח שהיא גדולה יותר משאלת שלום לרבו, ובחזרת שלום לרבו ראוי להוסיפה. 
(26) <b>הפני יהושע ושפת אמת</b> ביארו שמדובר בחורבה חדשה ובשדה [כדלהלן בע"ב] ובאופן כזה אין חשש אלא מפני המזיקין, [ולכן אמר לו אליהו לחורבה "זו"], וסבר רבי יוסי שדין המתפלל הוא כשלוחי מצוה שאינם ניזוקים. ובביאור <b>''הרי''ף''</b> SBבעין יעקבSE מפרש, ששאלו למה נכנס לחורבה שהוא מקום סכנה. והשיב רבי יוסי, שנכנס "להתפלל" וסמך על זכות התפילה שתעמוד לו להצילו. ואליהו השיב לו, כיון שיכל להתפלל בדרך, לא היה לו להכנס בה. ובפשטות כוונתם שאליהו השיב לו שאין להכנס לחורבה זו אפילו לצורך מצוה כי מזיקין מצויים בה, ובמקום ששכיחי מזיקין אפילו שלוחי מצוה ניזוקין [כמבואר בפסחים ח ב, וראה <b>ברכי יוסף</b> יו"ד קטז יא], וכן משמע בשו"ע, וכדלהלן הערה 45. אולם יתכן לבאר שרבי יוסי סבר שבמקום שאין חשש מצד החורבה [כנ"ל] מותר להתפלל בה, ואליהו חידש לו שיש איסור נוסף על "תפילה בחורבה", וכן משמע מדברי <b>הרמב''ם</b> שהביא דין זה בדיני "תיקון המקום לתפילה" [תפילה ה ו], וראה כס"מ ולח"מ שדנו למה למה הביאה בדיני תפילה ולמה לא הביא את שלשת הטעמים לאיסור, ומסתבר דהיינו משום שהוא איסור מדיני תפילה ואינו תלוי כלל בשלשת טעמים אלו. 
(27) <b>רש''י</b>. נוסח תפילת הביננו מפורש לקמן בפרק רביעי [כט א] <b>ובתוס'</b> [ד"ה היה] כתבו שאף שאביי לייט על מאן דמתפלל הביננו היינו דוקא בעיר אבל בשדה מותר, וראה <b>בית יוסף</b> [סי' ק]. וב<b>ראש יוסף</b> כתב, שאליהו אמר לו שאינו נחשב כ"שליח מצוה" בתפילתו, כי יכל להתפלל תפילה קצרה. 
(28) <b>מהרי''ץ חיות</b> תמה, איך למד מאליהו, והרי על לימוד הלכה מנביא נאמר "לא בשמים היא", [וראה רש"י שבת קח א, שאין למדים הלכות מפי אליהו]. וחילק בין לימוד דרך נבואה ללימוד דרך טעם וסברא. וכן חילק ה<b>ברכי יוסף</b> [או"ח לב ד]. וכן משמע מדברי <b>הרמב''ם</b> [בהקדמתו לזרעים וביסוה"ת א ט]. [ובשו"ת <b>הרשב''א</b> ח"א י חילק בין ספיקא דדינא שאין למדים ממנו, לידיעת המציאות שיכול לגלותה, וכן חילק ה<b>משנה למלך</b> אישות ט ו, ואם כן תלוי מה חידש לו אליהו, אם אמר לו ששייך חשש או שהאיסור מדיני תפילה וכנ"ל]. וה<b>חתם סופר</b> [ח"ו צח] כתב, ליישב שלא יקשה הרי אליהו <b>מלאך</b> הוא, כי רק כשהוא מתגלה בנשמתו נחשב מלאך, אך אם התגלה מלובש בגוף דינו כאחד מחכמי ישראל. 
(29) רבי יוסי הבין שאין מתפללין בדרך, כדלהלן [לד ב] שאין מתפללין בבקתה שהיא מקום פרוץ, וביארו שם תוס' שהטעם לכך שמא יפסיקוהו עוברי דרכים. וראה <b>רש''ש</b> [שם] שביאר כי <b>הרי''ף</b> <b>והרא''ש</b> השמיטו דין זה מפני דברי אליהו בסוגיין, שהתיר להתפלל בדרך. וב<b>ראש יוסף</b> חילק, שאליהו לא התיר להתפלל בדרך אלא באופן שאין לו מקום אחר, אך להלן הנידון אם מותר להתפלל במקום פרוץ אפילו כשיש לו בית להתפלל בו, וראה <b>תרומת הדשן</b> [ו, הובא ברמ"א ס"ס צד] שאם חושש שיפסיקוהו עוברי דרכים עדיף שיתפלל במלון מלא גילולים, ועי' <b>מג''א</b> [צ ס"ק ב ג]. 
(30) "בת קול" היא מידה ממידות השמים המשתלחת בכל הלשונות [בשבעים לשון] פעמים לזה ופעמים לזה [<b>רש''י סוטה</b> לג א] ומדרגתה נמוכה מרוח הקודש [יומא ט], <b>ותוס'</b> <b>סנהדרין</b> [יא א] כתבו שהוא קול היוצא מתוך הקול, וב<b>מהר''ץ חיות</b> [שם] כתב בשם <b>הרא''ש</b> שהיא יוצאת במדה ואין כל אדם שומעה, וב<b>תוס' יו''ט</b> [יבמות טז ו] <b>ורש''ש</b> [גיטין סו] כתבו שהוא קול שחידש הקב"ה אחר החרבן להודיע סודו ליראיו, ונקראת "בת" כי תש כוחה כנקבה כלפי נבואה. וב"עץ יוסף" בירר אם היא בחינה של מלאך או קול היוצא מקולו של הקב"ה, וראה עוד בהערה הבאה. 
(31) ביאר <b>המהרש''א</b> שבאמת הקב"ה שואג כארי, אך רבי יוסי שמע רק בת קול כיונה, כי רק בעל רוח הקודש יכול לשמוע את השאגה, ומבואר בגמרא שמזמן שמתו חנניה מישאל ועזריה הסתלקה רוח הקדש והיו משתמשים בבת קול, ולכן לא שמע שאגה אלא בת קול, [ולביאורו "שואג כארי" נסוב רק על זמן נבואת ירמיה ולא בזמנינו, וראה הערה 46]. ו<b>הצל''ח</b> ביאר על פי דברי תוס' סנהדרין [יא א] שבת קול הוא קול היוצא מתוך הקול, ונמצא שרבי יוסי שמע רק את הבת קול היוצאת מן השאגה והיא הייתה מנהמת כיונה. וה<b>שפת אמת</b> כתב, שבלילה מדת הדין שולטת, ולכן אמרו בו ש"הקב"ה יושב ושואג" לשון זכר, [והיינו להשלים מדת הדין שהיא נקבה] אבל ביום "מנהמת כיונה", וראה <b>בן</b> <b>יהוידע</b>. 
(32) <b>בשפת אמת</b> דקדק מכאן שגם היום נחלק לג' משמרות; וכן מצינו בדברי <b>רבנו חננאל</b> [לעיל ב ב] "דאיכא משמרות ברקיע, ויש מלאכים קבועים יודעים בכל משמר ומשמר, וכל כת מקלסתו להקב"ה במשמרתה, <b>וכן ביום</b>", וכן כתב <b>הרשב''א</b> בחידושי הגדות [ו ב]. <b>והיעב''ץ ועיון יעקב</b> כתבו, ששלשת פעמים אלו הם כנגד שלש תפילות שמתפללין בכל יום. וכבר הבאנו בהערה 22 שהאחרונים נחלקו אם נכנס להתפלל שחרית, ושמע את סוף המשמרת האחרונה של הלילה. או שנכנס להתפלל מנחה. 
(33) <b>תוס'</b> [ד"ה עונין] הביאו בשם <b>מחזור</b> <b>ויטרי</b> שביאר כי באמירת "יהא שמיה רבה מבורך וכו"' אנו מתפללים על שמו של ה', שנשבע שאינו שלם עד שימחה עמלק, שיהא שם י-ה רבה. כלומר, גדול ושלם. וההמשך "מבורך לעולם ולעלמי עלמיא" היא תפילה אחרת, שיהא מבורך לעולם הבא. אולם התוס' כתבו שלשון הגמרא "יהא שמיה הגדול מבורך" מורה שכולה תפילה אחת היא, שיהא שמו הגדול מבורך. והאריכו לדון בדבריהם ה<b>מג''א</b> [נו] ו<b>כפות תמרים</b> [סוכה לט א] ו<b>נפש החיים</b> [<b>א ב</b>]. עוד הביאו התוס', ש"העולם אומרים" שתפילת קדיש נאמרת בארמית כדי שהמלאכים לא יבינוה, לפי שתפילה נאה ושבח גדול הוא ויש חשש שיקנאו בנו, לכן תקנוה בארמית. וראה ביאור דבריהם <b>בשנות אליהו ובביאור</b> <b>הגר''א</b> [נו א]. וב<b>ארחות חיים ובטור</b> [<b>נו</b>] ביארו שחוששים מהמלאכים לפי שמבואר כאן כי בשעה שאומרים אשי"ר אומר הקב"ה אשרי וכו', והיינו שנזכר לפניו חורבן הבית וגלות ישראל ויש בכך כביכול דאגה לפניו, ולכן יש חשש שהמלאכים לא יתנו לתפילה זאת לבוא לפניו. 
(34) כך פירש <b>רש''י</b>. <b>ורבנו חננאל</b> כתב, "אשרי <b>בני</b> המלך שמקלסין את אביהם בביתו". ו<b>החיד''א</b> [במראית העין] כתב, שהקב"ה אומר כן מאחר שישראל עונים איש"ר ואינם מזכירים את תועלתם שהיא ביאת המשיח [שעליו ביקש הש"ץ ויצמח פורקניה ויקרב משיחיה], ומוכיחים שכל מעיינם לכבוד השי"ת. 
(35) מלשון "אוי" ונאמר בדרך כבוד כלפי מעלה [<b>רש''ש</b>]. <b>והטור</b> [סי' נו] כתב, "ומה לו לאב שככה מקלסין אותו בניו ורחקם מעל שולחנו". 
(36) פירש <b>המהרש''א</b> שבזמן שביהמ"ק היה קיים נקרא הקב"ה "מלך" אך בזמן שגלו נקרא "אב", שכביכול אינו מלך כיון שאין הכסא שלם. ויתכן עוד, שלגבי הקילוס עדיף תואר "מלך" מ"אב", אך לגבי הצער על הבנים גדול צער האב שהגלה בנו מצער המלך שביטל מלכותו, וראה <b>ישועות יעקב</b> [קטו]. 
(37) <b>בתוס' הרא''ש</b> כתב, שמשום כך אומרים בקדיש "ונחמתא" שכביכול צריך תנחומים על צער החרבן. 
(38) כתב <b>רבינו יונה</b> "אף על פי שהאדם לא יעשה העבירה, יש לו להיזהר ולברוח מן הדברים שמביאין לידי חשד, שנאמר והייתם נקיים מה' ומישראל", ומקור לזה בשקלים [ג ב]. ובשו"ת <b>חכם צבי</b> [צא] הקשה שבת [כג א] אמרו שחצר שיש לה שני פתחים צריך להדליק נר חנוכה בשניהם מפני החשד, ודנה הגמרא מנין שחוששין לחשד, ולכאורה כאן מצינו שחוששין משום והייתם נקיים. ומוכח שחלוק המכניס עצמו למקום חשד שאינו נחשב "נקי", לבין המקיים מצוה ואינו גורם לחשד, שהוא "נקי" ולכך צריך מקור לחשוש גם לחשד הנופל עליו ממילא. 
(39) כך פירש ב<b>הגהות יעב''ץ</b> [ע"פ גירסתו בפירש"י. וב<b>אפיקי מגינים</b> ביאר שבנין חדש שעוד לא נכנסו לדור בו נקרא "חורבה" כמו שמצינו בעירובין [עד א, פה א, פח א, עי"ש]. 
(40) כמבואר להלן [מג ב] לאחד נראה ומזיק, לשנים נראה ואינו מזיק. 
(41) כמבואר בקידושין [פ ב] שמותר לאשה להתייחד עם שני אנשים כי כל אחד מתבייש מחברו ולא יחטא. 
(42) כמבואר שם שרק שני כשרים מותרים ביחוד, אבל פרוצים אפילו עשרה יחד אסורים לפי שאינם בושים. והגדרת "פרוצים" מבוארת שם [פא א] בגמרא ובראשונים ובשו"ע אהע"ז [כב]. 
(43) הקשה <b>המהרש''א</b>, למה לא הקשתה הגמרא כדלעיל, תיפוק ליה משום "מזיקין" לחוד או משום "חשד" לחוד<QM> וראה <b>ראש יוסף</b>. וב<b>מגן</b> <b>גבורים</b> [צ ד] הביא שתירצו כי סתם אדם הוא בחזקת כשרות, ואין בו חשש חשד אלא רק אם יש רגלים לדבר שנכנס במקום סכנה כ"מזיקין" או "מפולת". ודחה, שעדיין יתכן להקשות תיפוק ליה משום חשש מפולת בלבד או מזיקין בלבד. ולכן ביאר, שלעיל הקשו למה נצרך טעם החשד, והרי אינו יכול לכוון מפני פחדו ממפולת או ממזיקין, אך על טעמים אלו אי אפשר להקשות כן, ולכן מקשינן שאפילו אם אינו מפחד, הרי בצירוף חשד אין ראוי להתפלל בה. 
(44) <b>תוס'</b> [ד"ה במקומן] ביארו שמדובר באופן שידוע שרגילים שם המזיקין, ומה שאמרו שבתרי ופריצי אין חשש מזיקין, מדובר בסתם שאין ידוע שרגילין שם המזיקין. וגם <b>בתוס'</b> <b>הרא''ש</b> ביאר כן, אך כתב גם להיפך, שבסתמא יש לחוש למזיקין גם בשנים, ומה שאמרו כי בתרי אין אלא חשש מפולת, מדובר באופן שידוע שאין מזיקין רגילים שם כלל. <b>והריטב''א</b> גרס "באתרא דשכיחי", ומפרש: כלומר, בחורבה שהיא חורבה מזמן גדול חיישינן אפילו בתרי. 
(45) <b>בשו''ע</b> [צ ו] פסק לאסור להתפלל בחורבה, מפני שלושת הטעמים, ומשמע שמצות התפילה אינה מגינה עליו מהמזיקין, כי אפילו שלוחי מצוה ניזוקין במקום דשכיחי מזיקין, וכנ"ל. וב<b>מחצית השקל</b> כתב, שהשו"ע נקט את הטעמים ללמד שבמקום חורבה חדתי ובשדה ובשנים מותר להתפלל, ומשמע שהאיסור הוא מפני דיני חורבה ואינו מדיני תפילה [שלא כדעת הרמב"ם בהערה 26]. 
(46) ביאר <b>הצל''ח</b> ששניהם דרשו מ"שאוג ישאג" שהקב"ה שואג ג' שאגות, אלא שנחלקו אם "יתן קולו" כנגד משמר רביעי, או שהוא רמז על הבת קול המגעת לצדיקים מג' השאגות שבג' המשמרות. וראה ב<b>יערות דבש</b> [ח"א יא] שלא אמרו שדעת רבי נתן כרבי אליעזר לעיל, משום שלא נחלקו אלא בביאור הכתוב, אך שניהם מודים שאחר החורבן אין אלא שלש משמרות, [כי בטלה השירה במשמרת שניה שנועדה לקונן על החרבן], ודברי רבי אליעזר על אחר החרבן. 
(47) <b>בתוספתא</b> [פ"א ה"ג] שנינו: "רבי נתן אומר ג' אשמורות בלילה, שנאמר "ראש האשמורת התיכונה", אין תיכונה אלא שיש לפניה ולאחריה". ומשום כך הוסיפה כאן הגמרא "תנא", לומר שאלו הם דברי התוספתא, דהיינו דברי רבי נתן עצמו ולא דברי הגמרא. ומיושבת בכך קושית <b>הצל''ח</b> למה לא דנה הגמרא תחילה "מאי טעמא דרבי", והרי הוא מוזכר קודם בברייתא - כי כיון שבתוספתא מוזכר רק טעמו של רבי נתן, לכן דנה הגמרא בתחילה בטעמו, כדי להביא את הטעם שבברייתא. וב<b>בניהו</b> כתב, שטעמו של רבי היה פשוט לגמרא, כיון שבכמה מקומות נאמר "חצות לילה" בהכרח שתי משמרות קודם חצות ושתים לאחריו. ורק אחרי שמביא שרבי נתן הכריח כן מהפסוק דנה הגמרא מה טעמו של רבי - האם גם לשיטתו יש הכרח. 
(48) ב<b>יד דוד</b> דייק מכאן שרבי אליעזר [החולק על רבי יהושע במשנה להלן] סובר שבני מלכים אינם ישנים עד שעה ג', ויישב בכך איך לדעתו [שזמנה בהנץ החמה] קראו בני מלכים ק"ש בזמנה. אך <b>הצל''ח</b> כתב, שכוונת הגמרא שרבי נתן סובר כרבי יהושע לעניין זה שדרך מלכים לקום עד שלש שעות, אך גם רבי אליעזר אינו חולק על מציאות זו, [אלא שדעתו שזמן ק"ש אינו תלוי בהם אלא ברוב בני אדם], ומכל מקום כיון שרק רבי יהושע פירש שכך הוא מנהגם, אמרו ש"סובר" כמותו. וב<b>שאגת אריה</b> [ה] ביאר ששבחו של דוד בהקדמת שתי משמרות שייך רק לדעת רבי יהושע שיכול לקרות עד ג' שעות, כי אילו לרבי אליעזר, שצריך לקרות קודם הנץ, נמצא שבין כה וכה היה חייב לקום בסוף הלילה, ואינו מקדים אלא שש שעות שלרבי נתן הם משמרת וחצי, [וראה סוף הערה הבאה]. 
(49) <b>רש''י</b> [ד"ה ור' נתן] פירש שדרכן לעמוד בתחילת שעה שלישית, ולכן צירף דוד עוד שתי שעות לשבחו. ונמצא לביאורו שזמן ק"ש של שחרית נמשך רק עד תחילת שעה שלישית. אך דעת <b>תוס'</b> [ע"ז ד ב ד"ה בתלת] וה<b>רמב''ם</b> [ק"ש א יא] שזמנה עד סוף השעה השלישית, וכן פסק <b>בשו''ע</b> [נח ו], וב<b>הגהות</b> <b>מיימונית</b> [ק"ש א אות ט] ביאר שלדעתו באמת בני מלכים ישנים עד סוף ג' שעות, והגמרא לא הזכירה אלא שתי שעות כי לא נצרכה למצא אלא שדוד הקדים שתי משמרות כדי ליישב המקרא, ושעה שלישית מה לו להזכיר כיון שמצא ב' משמרות, וכן דוד לא הזכיר אלא משמרות שלמות. <b>והב''ח</b> כתב, "באמת קמים בתחילת שעה שלישית, אלא דאחר כך עד שעומדים ממטתן שוהין בלבישתן ובעשיית צרכיהם עד סוף שעה שלישית". וכן כתב <b>הרמב''ן</b> במלחמות ה' [לדף ח ב] ש"נעורין במיטתן ואין רוצים לעמוד עד ג' שעות". וה<b>פמ''ג</b> כתב [משב"ז נח ז] שלפ"ז בחורף זמן ק"ש מוקדם, כי היום קצר, והם ממהרים לקום. וה<b>מג''א</b> [נח ו] העיר ממשמעות הפסוק "קדמו עיני" דהיינו שהם עדיין ישנים, ולא תלה השבח בקימתו לפניהם. וב<b>חתם סופר</b> ביאר שלכן השתבח דוד רק בשתי שעות שבהם הם ישנים, ולא הזכיר את השעה השלישית כי בה הם נעורים. וה<b>פני יהושע</b> נקט שגם לדעת הרמב"ם מתחילין לקום בתחילת שעה שלישית, אלא שיש מאחרין עד סוף שעה שלישית, ולכן עד סוף השעה נחשב לזמן קימה, ודוד השתבח שקם לפני המלכים הראשונים, ולכן החשיב רק שעתיים, וכן ביאר <b>בשנות אליהו</b>. וגם ב<b>שאגת אריה</b> [ה] כתב, שמלכי עכו"ם קמים בסוף ג' שעות, אך דוד לא השתבח אלא במדת חסידות שהקדים לקום, ושעה אחרונה אינה שבח, שהרי היה מחויב לקום לקרא ק"ש. [ואף שלעיל ב ב הערה 33 מצינו שלא קבעו זמן לפי עכו"ם, היינו שלא נתנו סימן לזמן, אך "זמן קימה" עצמו ודאי תלוי גם בקימת מלכי עכו"ם, כי באמת הוא גם זמן קימת מלכי ישראל, אלא שהם מקדימין לקום קודם זמנם כדי לקרא]. 
(50) <b>בשבות יעקב</b> למד מכאן שמעיקר הדין אף לחם וחצי קרוי לחם משנה, כשם שמשמרת וחצי קרויות שתי משמרות, <b>והחתם סופר</b> [או"ח מו] דחה דבריו. 
(51) דהיינו שאין אומרים בפניו דברי תורה אלא דבריו של מת, "ומה הם דבריו של מת, הלכות הספד והוצאת המת וקבורה" [<b>רמב''ן</b>]. <b>והב''ח</b> [יו"ד שדמ] כתב, "ודבריו של מת מותר אפילו בדברי תורה, אפילו תוך ארבע אמות, וכן נהגו לדרוש באגדות ובפסוקים, אפילו תוך ד"א בפני המת, ויוצאים מעניין לעניין עד שמגיעים לסיפור שבחיו של מת מעסק תורתו וחסידותו ויתר מידות טובות שהיו בו וכו', דכיון דלכבוד שכבא הוא דעביד שרי". וב<b>שפת אמת</b> הוסיף שגם חידושי תורה שחידש המת בחייו נחשבים "דבריו של מת", ובסמיכת חכמים כתב, שחידושיו נקראים דבריו של מת כיון ששפתיו דובבות בקבר, והרי זה ממש "דבריו". וראה להלן [יח א] שבבית הקברות אסור להחזיק ס"ת בזרועו ולקרא בו, וכתבו תוס' [שם ד"ה וספר] שאפילו על פה אסור לקרות, אך ב<b>משך חכמה</b> [בראשית נ י] נקט שהאיסור דוקא לקרא בספר כי אף המת לימד תורה בשמים אין לו מעלת הקריאה בספר, אך בפניו אסור לדבר בד"ת כי כל ג' ימים נפשו מרחפת על גופו, ואז הוא לועג לר"ש. 
(52) גירסת <b>מהרש''ל</b>: "אמר רבי אבא בר כהנא אפילו בדברי תורה וכ"ש במילי דעלמא". 
(53) <b>תוס' הרא''ש</b> הקשה, מדוע נאסר לדבר במילי דעלמא, והרי לא אסרו [להלן יח ב] אלא לקיים מצוות לפני המת ומשום לועג לרש, וטעם זה שייך רק בדיבור בדברי תורה. וביאר, שללישנא קמא מדובר בתוך ד' אמות, ולכן כל האיסור הוא רק לדבר בדברי תורה משום לועג לרש. אבל ללישנא בתרא מדובר מחוץ לד' אמות, "ואינו איסור. אלא משום כבוד המת אין ראוי לספר כלום אלא בדבריו של מת, ואף בדברי תורה וכל שכן במילי דעלמא". וכן ביאר ב<b>אליהו רבא</b> את דבר<b>י התוס'</b> [ד"ה אין] שהביאו שהרי"ף פסק שהאיסור רק בד"ת ודוקא בתוך ד"א, וכוונתו ששני הדינים תלויים זה בזה, וכיון שפסק כלישנא קמא, נמצא שהאיסור משום לועג לר"ש ולכן הוא רק בתוך ד אמות ורק בד"ת. וראה ב<b>רא''ש</b> להלן [פ"ג סי' ו] שדברי הרי"ף הם חוץ לד' אמות, ואילו בתוכם אסור אפילו במילי דעלמא, ועי' <b>בביהגר''א</b> [יו"ד שדמ ח] ובהערות ל<b>חברותא</b> [ב"ק טז א]. <b>והריטב''א</b> נתן טעם לאסור דיבור בפני המת אף במילי דעלמא "מפני שיהיו עסוקים בהספדו, ויש מפרשים מפני שהמת יודע כל מה שאומרים לפניו, עד שיסתם הגולל, ומצטער כששומע שמדברים שלא מצרכיו, וכתיב 'ועשית הישר והטוב', ואין טוב כשמצטער המת". [וראה רש"י [יז ב ד"ה אוכל] שגם האוכל בפני המת נחשב לועג לרש, ובשאילתות [חיי שרה יד] נקט שבית הקברות דינו כפני המת, והצל"ח דן אם איסור הדיבור בד"ת הוא גם לפני אשה שמתה, וראה משנה ברורה [כג ה] שלבישת ציצת לפניה מותרת]. 
(54) כך פירש <b>רש''י</b>, וכוונתו שאינו ישן שינה עמוקה, שהרי מבואר בסוכה [כו ב] שהסוס ישן שיתין נשמי SBשישים נשימותSE ושינת דוד היתה כשינת הסוס. והובא ב<b>שו''ע</b> [ד טז]. וב<b>שערי תשובה</b> [שם] הביא בשם <b>החיד''א</b> [מח"ב קו"א] שהסוס ישן מ"ט נשמי ומתעורר, [וכן מבואר להדיא בזוה"ק ויגש ע"ד עי"ש]. וראה ב<b>דברי חמודות</b> [להלן פ"ט אות עז] שהאיסור רק ביותר משינת הסוס אך שיתין נשמי מותר, ולהנ"ל שיתין נשמי הוא כבר בכלל טעם מיתה. <b>ובארצות החיים</b> הוכיח מסוגיין ששיתין נשמי הם שש שעות, שהרי לדעת רבי זירא דוד היה ישן עד חצות, [ותלוי בביאורים דלהלן], וראה <b>בביאור הלכה</b> [ד"ה דוד] שהביא שלש דעות בשיעור זמן זה, א. שלש שעות, ב. יותר מחצי שעה ג. מעט יותר משלשה רגעים. 
(55) ב<b>חפץ ה</b> [מהאור החיים] כתב, שלא היה ער כל מחצית ראשונה של הלילה, שהרי אי אפשר בלי שינה, וכן אמרו בסמוך שהיה הכנור מעירו, אלא רק בחלק ממנו היה עוסק בתורה, וכן משמע <b>בפירש''י</b> [תהלים קיט קמח] שהיה ישן עד שליש הלילה, וראה <b>רש''ש</b>. ולפי רב אשי נמצא ש"ואשועה" נאמר על עסקו בתורה, וכעי"ז מצינו בתמיד [לב ב] שנאמר על העוסק בתורה בלילה "שפכי כמים לבך", וב<b>צדקת הצדיק</b> [קפב] כתב, שתורה נקראת "שועה". 
(56) ב<b>מדרש שוחר טוב</b> [כב ח] מצינו שהיה "עוסק בתורה בשירים ותשבחות" ונמצא שגם דברי רב אשי מתאימים עם דברי רב שמעון חסידא שאמר בסמוך שמחצות לילה היה עוסק בתורה. ויתכן שנקרא "עוסק בתורה" כמו שמצינו [שם יט] שבקש שההוגה בתהלים יקבל שכר כעוסק בנגעים ואהלות, וראה <b>נפש החיים</b> [ד ב] שכתב, "ומי יודע אם הסכים הקב"ה על ידו בזה<QM>", ולהנ"ל נמצא שכאן קראו לעסקו בתשבחות "עוסק בתורה", והיינו משום שהיה עמל בהם, ולא דרך קריאה בעלמא. וראה ב<b>באר היטב</b> [או"ח רלח] שאין לקרא מקרא בלילה, וב<b>אשל אברהם</b> [בוטאטש] כתב, שמותר לקרא תהלים כלמוד משניות שזמנו בתחילת הלילה, ויש אוסרין, ולכאורה תלוי אם הוגה בהם כתורה או רק קורא. וה<b>רד''ק</b> [תהלים קיט סב] פירש "אחר חצות אחבר מזמורים שאודה לך בהם". 
(57) לפי ביאור הגר"א ב<b>אמרי נועם</b>. 
(58) שאלת הגמרא לפי רבי זירא שבחצות היה מתגבר כארי, או לפי רב אשי שהיה עוסק בשירות ותשבחות, אך לרבי אושעיא שמעולם לא עבר עליו חצות בשינה לא קשה מידי [<b>פנ''י</b>]. 
(59) ביאר ה<b>פני יהושע</b> שאין כוונת הגמרא לצדד כאילו היה ספק על הזמן לפני הקב"ה ח"ו, אלא שמא בעת ההתראה עדיין לא קבע מתי בדיוק תהא המכה, וגם צד זה נדחה כי ודאי היה זמנה קבוע מתחילה. 
(60) על פי רש"י ותוס'. וידוע בשם <b>הגר''י</b> <b>אייבשיץ</b> שביאר כי משה לא יכל לסמוך על הסימן דלעיל שכלבים צועקים בחצות, כיון שבאותו לילה נאמר "לא יחרץ כלב לשונו". אולם לביאור ה<b>דמשק אליעזר</b> [לעיל הערה 17] עדיין יקשה שיכל להוכיח מזמן שחמור מפסיק לנעור. 
(61) <b>רש''י</b> פירש על פי המבואר בב"ב [כה א] שארבע רוחות מנשבות בכל יום ויום, ובחצות הלילה מנשבת רוח צפונית. והיו נקבי הכינור מונחים לצד צפון באופן שכאשר הגיעה רוח צפונית החל הכינור מנגן מאליו. ובמדרש תהלים [כב ח] אמרו שהחלון מעל מטתו היה פתוח לרוח צפון. וראה ב<b>יערות דבש</b> [ח"א טו ח"ב יב] שהאריך בענין והוכיח שניגן בדרך נס. <b>ורבינו חננאל והרשב''א בשם רב האי</b> <b>גאון</b> ביארו שהשתמש בכינור כמו ב"אבן השעות" [- שעון שמש], והיינו שלא היה דרך נס, אלא שהתקינו באופן מיוחד שלא ניגן אלא כנשבה בו רוח צפונית בלבד [ולכן לא ניגן בשאר הלילה אף שרוח צפונית משמשת עם כל הרוחות, גיטין לא א]. 
(62) דברים אלו מתאימים לכאורה רק עם תירוצו של רבי זירא לעיל שעד חצות התנמנם ובחצות קם לעסוק בתורה. וראה ב<b>פסיקתא</b> [ז] "היה נוטל כינור ונבל ונותנן למראשותיו ועומד בחצי הלילה ומנגן בהם וקורא בתורה, והיו חברי ישראל שומעין את קולו ואומרים ומה אם דוד המלך עוסק בתורה אנחנו עאכו"כ, נמצאו כל ישראל עוסקין בתורה. 
(63) כתב <b>הריטב''א</b> "וזה שהיו אומרים שצריכים פרנסה, כשהיו עניים דחוקים היו אומרים כך ולא בכל שעה". וה<b>אור החיים</b> [בספרו חפץ ה'] תמה על משמעות לשון הגמרא שכך היה הסדר כל יום, [וב<b>שפתי חכמים</b> כתב ש"פעם אחת" אמרו לו כך]. וב<b>יערות דבש</b> [ח"א ב] ביאר על פי מדרש [רות תרג] שדוד לא זכה לבנות את ביהמ"ק, כי הפריש לצורך בנייתו את כל הזהב שהשליכו עליו בהרגו את גלית, ולא פרנס את העניים ברעב. ועל כך באו אליו חכמי ישראל יום יום שיתנו לעניים. ו<b>מו''ר הגראי''ל</b> [בספרו ימלא פי תהלתך עמ' רטו] ביאר שהיה זה נידון קבוע בין דוד המלך לחכמי ישראל על דרגת דורם בהסתפקות במועט, כי כפי ההסתפקות כך מתמעט הצורך בהשתדלות, וכדלהלן. 
(64) כך פירש <b>רש''י</b> [בהגהות הב"ח], וקומץ מלשון "מלא קומצו". והביא פירוש נוסף שקומץ פירושו חגב, שכן מתרגמים חגבים, קמצין, והכוונה שחגב אחד אינו משביע את הארי. <b>והריטב''א ותוס' הרא''ש</b> ביארו שהארי כשהוא רעב מניח קומצו בתוך פיו ומוצץ. ובשם <b>רב האי גאון</b> פירשו שדרך הארי להיות בחפירה כעין בור, ואם לא יצא ממנה לטרוף לא ישבע, ו"בור" תרגומו "קומצא". 
(65) ה<b>מהרש''א</b> בסנהדרין [טז ב] העיר אם שני משלים הם היה ראוי לומר "אי נמי אין הבור וכו"', ועוד שהרי ודאי דוד עצמו ידע כל זאת, ועליו מוטלת פרנסת ישראל ולמה הוצרכו לטענותיהם של חכמים. וביאר, שראוהו עוסק בתורה, ואמרו לו שתורה שאין עמה מלאכה סופה בטלה, ואמר להם שיטלו צדקה מהעשירים ויסתפקו במועט. וענו לו, שהעניים אינם מסתפקים במועט כקומץ, וצריכים למותרות כארי שאינו נוהם אלא על קופה של בשר, ולכן אין הבור מתמלא מחולייתו, שאם יקחו מהעשירים הרבה יחסר מהעשירים, וכיון ששמע שאינם מסתפקים במועט, אמר: אם כן, לכו ופשטו וכו'. <b>ומו''ר הגראי''ל</b> ביאר, שכפי דרגת העסק בתורה כך נמנע צורך העסק בפרנסה, ולכן כשלמד דוד סבר שלא יצטרכו לטרוח בפרנסה, ואף כשאמרו לו שצריכים פרנסה סבר שדי בכך שיטלו זה מזה ויתברך במעיהם. והשיבו לו, שאף לדרגה זו לא הגיעו, כי הרודף אחר פרנסה [כארי] אינה מתברכת בידו [כבור שאינו מתמלא מחולייתו], ואז אמר שיצאו להשתדלות גדולה כמלחמה, ויבקשו שיתפללו עליהם. 
(66) כך פירש <b>רש''י</b>. <b>ותוס'</b> הבינו בדבריו שהכוונה שהחופר בור אם יניח חזרה את העפר שהוציא לא יתמלא הבור, והקשו שאין הנידון דומה לראיה, שהרי לא היה אומר להם ליטול אלא מן העשירים. ובפנים ביארנו כפי שהוסיף בסנהדרין [שם]. <b>ותוס'</b> פירשו ש"חולייתו" היא נביעתו, ובור מים אינו מתמלא מנביעתו עד שימשכו לו מים ממקום אחר. 
(67) כך פירש רש"י, וביאר <b>בשפת אמת</b> [עה"ת פורים תרלד] שאף על פי שכבר נועצו באורים ותומים הוצרכו שיתפללו עליהם, כי אף לאחר ידיעת הישועה צריך להתפלל. <b>ובמרומי שדה</b> כתב, שהתפילה הייתה שלא ימותו במלחמה. ומדברי רש"י משמע שנטלו רשות רק כדי שיתפללו עליהם, ותמה ב<b>יד המלך</b> שהרי יציאה למלחמת רשות צריכה נטילת רשות מסנהדרין כמבואר במשנה ריש סנהדרין [ויש שגרסו "וכדי", כלומר גם כדי שיתפללו]. וב<b>מקור ברוך</b> [בסוף הספר] דקדק מלשון רש"י [ד א ד"ה וכן] שבתחילה נמלכו בסנהדרין כי דין הוא על המלך שלא לצאת למלחמה אלא ברשותם, ורק אח"כ נועצו באחיתופל ושאלו באו"ת וחזרו לבקש מסנהדרין שיתפללו עליהם. ובעל <b>תקנת עזרא</b> תמה שהרי הגמרא בסנהדרין הוכיחה ממעשה זה שצריך "נטילת רשות" מהסנהדרין, ולכן ביאר ע"פ מה שאמרו להלן [כט ב] "המלך בקונך - זו תפילת הדרך", והיינו שאם סנהדרין אומרים שיתפללו זו עצמה נתינת רשות. וראה ב<b>באר היטב</b> [קי] שלמד מכאן שנוהגים ליטול רשות מהגדולים ומתברכים כשהולכים בדרך. וב<b>עינים למשפט</b> ביאר לפי דעת ה<b>מאירי</b> שהמלך צריך ליטול רשות כדי שיוכל לכוף את העם למלחמת מצוה, [ואינה מדיני מלחמה אלא מדיני המלך], ולכן כשרצו לצאת לפרנסתם אינו צריך רשות. <b>ובמרגליות הים</b> [סנהדרין שם] נקט שנידון המלחמה נסוב על האמור לעיל "ויכם דוד עד הנשף" והיא המלחמה שהיתה בזמן שגדודי העמלקים היו פושטים על הארץ ובוזזים [ראה שמואל א ל], וזו מלחמת מצוה להגן מפני האויב, ואינה טעונה רשות סנהדרין. [ויישב בכך איך יצאו למלחמה לצורך שלל, כי לא יצאו אלא להגן או להשיב שללם]. ובפשטות נראה כדברי <b>הרמב''ן</b> [בראשית מט יט] "גד גדוד יגודנו- שהיו מלחמות תמיד ופשט גדוד בארצו", וכן כתב רש"י במלכים ב [ה ב] שהיו יוצאים כנגד הגדודים רק כמאתיים איש, ונמצא שאין זו "מלחמת העם" ואינה טעונה רשות. 
(68) כך ביאר <b>הריטב''א</b>. 
(69) לפנינו הגירסא: "ואחרי אחיתופל <b>יהוידע</b> <b>בן בניהו</b> וכו"', וכך גורסים התוס'. ורש"י פירש כפי הגירסא בגמרא, ותמה עליו <b>רבינו יונה</b> בסנהדרין שלא מצינו מקרא כזה, ויש שפירשו ש"בן" הו כמו "בנו", והיינו שבנו היה בניהו. 
(70) <b>במצודות דוד</b> ביאר: "כמו השואל מה מדבר אלוקים, בטוח הוא שהתשובה היא נאמנה, כן הייתה עצת אחיתופל בטוחה להשיג על ידה הדבר הנרצה" <b>ובשו''ת הרשב''א</b> [ח"א מח] נשאל למה הוצרכו לפסוק זה והרי מצינו בפסוקים רבים שאחיתופל היה יועץ. והשיב הרשב"א שנקט פסוק אחד מהפסוקים. ועוד שהכוונה ליישב למה נועצו בו אחר שכבר נועצו באורים ותומים, ומקרא זה מלמד שאפילו במקום ששואלין בדבר האלוקים נועצין בעצתו תחילה, ונמצא בתשובת האורים ותומים כעצתו. ויש לדון, אם כוונתו שמדיני האורים ותומים יש חיוב להוועץ עמו קודם כי אי אפשר לעמוד על דבריהם בלא שנועצו קודם, או שהיעוץ על תכסיסי מלחמה, ורק נמצא כחכמתו באורים ותומים. וראה <b>תוס' שבועות</b> [טו א ד"ה שאין] ששאלה באורים ותומים מעכבת מלחמה, ועי' ב<b>משך חכמה</b> [שמות כה ט]. 
(1) בימי דוד היה אביתר כהן גדול והיה נשאל באורים ותומים עד מלחמת אבשלום, שאז שאל אביתר ולא נענה ושאל צדוק ונענה, ונסתלק אביתר מהכהונה הגדולה ונתמנה צדוק תחתיו [רש"י בשם סדר עולם]. 
(2) כך פירש <b>רש''י</b>. ותמהו <b>תוס'</b> כי לפרושו לא מצינו מקור שבניהו היה סנהדרין. <b>ומהרש''ל</b> ביאר שרש"י פירש שההוכחה מפסוק זה היא שבניהו קודם לאורים ותומים ובהכרח שהוא היה סנהדרין, וראה <b>רש''י בסנהדרין</b> [טז ב]. <b>ורבינו תם</b> פירש ש"כרתי ופלתי" הם הסנהדרין, ופסוק זה רק מוכיח שבניהו היה סנהדרין, ואינו הוכחה נוספת על סדר היעוץ. [וגרסו "בניהו בן יהוידע זה סנהדרין, וכן הוא אומר ובניהו וכו"', ואחר כך "ואביתר אלו אורים ותומים"]. 
(3) ע"פ <b>שטמ''ק</b>. וראה חידושי <b>הגרי''ז</b> [כלי המקדש]. 
(4) ביאר <b>הריטב''א</b> שרק רבי זירא יכל לומר תירוץ זה, לשיטתו לעיל שעד חצות היה מתנמנם, ובחצות היה הכינור מעוררו ומתגבר כארי, אך לפי שאר האמוראים לא היה צריך כינור שיעירו בחצות. ולפי המבואר לעיל [ג ב הערה 55] יתכן תירוץ זה גם לרב אשי, כי רק בחלק מהזמן שעד חצות היה ער. 
(5) <b>רבינו בחיי</b> [שמות יא] תמה הרי איצטגניני פרעה וחרטומיו כבר הודו במכת כנים ואמרו אצבע אלוקים היא, ואיך יתלו הטעות במשה ויאמרו בדאי הוא, והרי הם היודעים שלא נפל מכל דבריו ארצה. ועוד, שאפילו אם יתלו הטעות בו, למה היה חושש מהם שישנה בשביל כך הלשון שנאמרה לו מפי הגבורה. וביאר שעד המכה השלישית היה ברור לחרטומים ואצטגנינים שהכל בדרך חכמה ולא מאת השי"ת, ורק במכה שלישית הודו ואמרו אצבע אלוקים. משם ואילך שראו שהמכות באות ומסתלקות כדבר משה בכח תפילתו היה הולך ומתברר אצלם הדבר והיה שם שמים נודע למתבקש על ידו, לכך נתירא משה במכה זו האחרונה שהיא חתימת עשר המכות פן ימצאו החרטומים והאצטגנינים מקום לטעות, ואז יהיו מכחישים כל המכות והאותות והמופתים למפרע ויתחלל שם שמים. לכן שינה בלשונו כדי שלא ימצאו מקום לטעות ונמצא שם שמים מתחלל. וב<b>פני יהושע</b> כתב שגם אחר ממכת כינים לא הודו אלא ש"אצבע אלהים היא", דהיינו ע"י מלאך, אך סברו שאינו עושה בשליחות ה' כי לא הגיע זמן גאולתן, ורק במכת בכורות שהיתה בזמן רצון שאין בה רשות למזיקין הוכח להם שהיא יד ה', וכדי שלא יאמרו שנעשית מעט קודם חצות ע"י מזיקין, אמר "כחצות", לגלות שאין עיקר המופת בזמן המכה אלא באופן המכה שפוסחת על בתי בני ישראל, ורק הקב"ה מבחין בין טוב לרע ובין טיפה של בכור. אכן <b>רש''י</b> [ד"ה שמא] פירש, שחשש שמא קודם שתגיע נקודת חצות יהיו סבורים שכבר הגיעה ועדיין לא באה המכה, ויאמרו משה בדאי הוא, ומשמע שחששו היה רק על רגעים אלו, וכמבואר <b>בחתם סופר</b> שחייב אדם להסיר מעליו גם חשד לזמן, ואפילו שודאי יתברר אחר כך. [והוסיף, כי אצל הקב"ה השעה בכל מקום בעולם נקבעת לפי ירושלים, ואינה שוה בדיוק לחצות של מצרים, ולכן לא יכל משה להוכיח את שעת חצות ע"י הרוח המנשבת בכינור, כי שעת חצות לא נקבעה לפי הזמן במצרים. וראה <b>רמב''ן</b> ויקרא יח כה ו<b>כוזרי</b> יח]. 
(6) <b>תוס' בקידושין</b> [ל א] הקשו הרי אמרו שם "שיהיו דברי תורה מחודדים בפיך, שאם ישאל לך אדם אל תגמגם ותאמר לו, אלא אמור לו מיד", ואיך אמרו מאידך ש"ילמד אדם לומר איני יודע", והוכיחו מכך שרק במילי דעלמא ילמד אדם לומר "איני יודע". וה<b>רא''ם</b> [ויקרא יד לה] כתב שהרואה נגע בביתו אומר לכהן "כנגע" נראה לי, משום שראוי לומר "איני יודע", ונראה שאצל בעל הבית אינו נחשב כדברי תורה אלא כמילי דעלמא. ובעצם ההיתר לומר "איני יודע" ביאר הגר"י קמנצקי ב<b>אמת ליעקב</b> שאיסור שקר הוא מחמת הונאת חברו ולא בעצם חוסר האמת שבדבריו, ולפיכך אם רוצה להתבדות מותר להתחמק מעניית תשובה כידיעתו. והגר"ח קנייבסקי ב<b>ארחות יושר</b> ביאר, כיון שבכל ענין יש פרטים שאינם ידועים לו, יכול לומר בסתם שאינו יודע. 
(7) <b>רש''י</b> [שמות יא ב] <S>. <b>והרמב''ן</b> [שם ד] פרשו, שהדברים נאמרו למשה לאמרם לפרעה, ו<b>בשפת אמת</b> כאן כתב "לא מצאתי שום פירוש לדברי גמרא אלו, הלא לפרעה אמרו", ואמנם ב<b>ילקוט</b> [בא, קפו] הושמטה תיבת "לישראל". אך ב<b>פסיקתא דר''כ</b> [ז] מצינו ש"א"ל הקב"ה למשה לך אמור להם לישראל ועברתי וגו' הלך משה ואמר לישראל כה אמר ה' כחצות וגו' אמר הקב"ה מה אמר משה בחצות הלילה אף אני פועל בחצות" והיינו שלא נאמרו דברים אלו למשה אלא מדעתו אמרם לישראל בלבד, וכן מבואר ב<b>ילקוט</b> [בהעלותך תשכט] שהוא "מהדברים שגזר משה על האלוקים וקיים גזרתו". ויתכן שרק רב אשי סבר כמבואר בפסיקתא ובילקוט, אך רש"י והרמב"ן נקטו כביאור הגמרא לעיל שמשה לא ידע מתי חצות, ובאמת נבואה זו נאמרה לו לאמרה לפרעה, וראה הערה הבאה. 
(8) <b>רש''י עה''ת</b> [שמות יא ב] כתב שנבואה זו [כה אמר ה כחצות וגו'] נאמרה למשה בעמדו לפני פרעה. ובהגהות <b>מהרא''ל לפקין</b> כאן כתב שהזדמן לו לעמוד לפני פרעה בחצות, כי מכת חשך הסתיימה בסוף היום ואז שלח פרעה לקרא למשה, ונמשך הדבר עד חצות, [ויתכן דהיינו עד שיצא משה ואמר נבואה זו לישראל], והוכיח מכאן שמכת חשך הסתיימה בליל יד ניסן. והרא"ם [שמות יא ד] תמה שהרי הקב"ה דבר עם משה ביום ולא בלילה, שנאמר "ויהי ביום דבר ה' וגו"', וכתב <b>מהרש''א</b> שרב אשי לא אמר שהקב"ה דבר אל משה בלילה אלא שמשה אמר לישראל בלילה את דברי הקב"ה. וראה <b>רמב''ן עה''ת</b> [שם] שנבואה זו נאמרה קודם ר"ח ניסן, ואילו לפני פרעה נאמר לו "עוד נגע אחד אביא" [שהוא תחילת הנבואה של "כחצות"]. ולפי המבואר בהערה הקודמת נמצא [לביאור הגמרא לעיל] שנבואה זו נאמרה לו לאמרה לפרעה, אלא שדעת רש"י שכבר היתה לפרעה התראה על מכת בכורות בנבואת הנני הורג את בנך בכורך [שם ד כא], ולפני פרעה נאמר לו רק זמנה, אך הרמב"ן נקט ש"הנני הורג" היתה נבואה למשה ואמרה לישראל, וכעת הוצרך לנבואה חדשה לאמרה לפרעה. וראה דברי הנצי"ב ב<b>הרחב דבר</b>. 
(9) דעת <b>הב''ח</b> [יו"ד קפח] שאין רואין אלא מראה יבש, כי בלח קשה להבחין, ותמה עליו ה<b>תורת השלמים</b> מכאן שהיו ידיו מתלכלכות כשבדק דם, ובהכרח שהיה לח. ובשו"ת <b>מנחת</b> <b>אלעזר</b> [ח"א לב] כתב שצ"ל "בדם שפיר ושליא" והיינו שהם היו מלוכלכים בדם, [ואין הכוונה לבדיקת מראה דם בפני עצמו, כמשמעות גירסתנו "בדם ובשליא" שהם דברים נפרדים]. וראה תירוץ נוסף בהקדמת "<b>ערוגת הבשם</b>" ע"פ ביאור חדש בסוגיין. [וראה <b>נודע ביהודה</b> קמא מג שעיקר השבח הוא על היתר אשה לבעלה, ולא על ההפרשה מאיסור נדה]. 
(10) זכיתי וחייבתי, שייך בדיני נפשות או בדיני ממונות [<b>רש''י</b>]. 
(11) <b>הפני יהושע</b> העיר למה לא אמרו כפשוטו שדוד היה חסיד בכל מעשיו, שהרי מצינו שהיה עושה משפט וצדקה. ועוד תמוה כיצד התפאר דוד בעצמו שיקרא חסיד, ואין זה מדרך החסידים. וכתב שקושיא מתורצת בחברתה, כי כיון שלא היתה דרכו להתפאר בהכרח שלא התכוון לומר שהוא חסיד בכל מעשיו, ולא התפאר כנגד שאר ישראל, אלא רק כמלך נגד שאר מלכים, שהרי מלך שמחל על כבודו אין כבודו מחול, ואין למלך לפגום בכבודו בעצמו, ולכן אמר שידיו היו תמיד מלוכלכות בדם וכו', אף שלא היה חייב בזה, שהרי היה נמלך במפיבושת רבו, ויכל להטיל דבר זה עליו, רק שהיה עושה לפנים משורת הדין לאהבתו את ה', וביקש "שמרה נפשי" כנגד המלעיגים. עוד פירש, שחשש להענש בעוון שבקשו העם מלוכה, וביקש להנצל שהרי התנהג כחסיד והוכיח בכך שאין מלכותו מצד עמי הארץ שבקשו מלך כדי להיות "ככל הגויים", אלא כעצת זקנים שבדור ששאלו כהוגן ואמרו תנה לנו מלך "לשפטינו". ובדרשות <b>חתם סופר</b> [דף שצא] ביאר שדוד הקטין עצמו לפני מי שגדול ממנו בחכמה והתפלא למה באים לשאול אותו כשיש גדולים ממנו, ולכן ביקש שמרה נפשי שאפסוק כהוגן כי חסיד אני, כלומר, חסיד אני במעשים אך לא בתורה לכן ביקש שישמרו שיפסוק כהלכה. וראה עוד ביאורים <b>בעיון יעקב ומהר''ץ חיות</b>. 
(12) על פי <b>מהרש''א</b>. וראה <b>ראשית חכמה</b> [שער האהבה יא פו]. 
(13) ב<b>פרשת דרכים</b> [טו] הביא שרבותיו ביארו שהוקשה לגמרא איך קרא לרבו בשמו, ולכן הביאו שאינו שמו אלא תואר שנקרא בו. והוא עצמו הוכיח מכך כדעת רש"י [סנהדרין ק א] שמותר לומר "פלוני רבי", [והנידון הוא אם עצם הזכרת השם אסורה, ולכן לא מועילה הוספת תואר, או שהאיסור להזכיר את שמו בלבד אך עם תואר מותר]. ותמה <b>הצל''ח</b> שהרי מבואר ב<b>ש''ך</b> [יו"ד רמב כד] שבפני רבו אסור להזכיר שמו אפילו עם תואר "רבי", ולכן הסיק שלא היה רבו מובהק, וראייתו שהרי הורה הוראה בפני רבו. ועדיין תמוה שהרי מצינו [שמואל ב יט כו] שקראו בשמו בלא תוספת "רבי", ובהכרח צריך לפרש כרבותיו. 
(14) <b>הריטב''א</b> מביא בשם הרב שמעיה שיש לגרוס אלא 'מריב בעל' שמו, שהרי 'איש בושת' היה בן שאול שמלך שנתיים תחתיו והומת ע"י ב' עבדיו. ובדברי הימים [א ח לד] מצינו שהיה ליונתן בן שנקרא 'מריב בעל'. <b>ותוס' ביבמות</b> [עט א ד"ה ארמונו] גרסו "אלא איש בעל שמו" שהרי לא מצינו בשום מקום איש בושת שנקרא מפיבושת, ואיש בושת נהרג בתחילת מלכות בית דוד קודם מעשה הגבעונים. 
(15) <b>עץ יוסף</b>, וראה שם שהוכיח כי באמת דוד לא טעה, אלא מפיבושת טעה ודוד ביטל דעתו, עד שבא כלאב והוכיח למפיבושת את טעותו וכדלהלן. וב<b>סמיכת חכמים</b> כתב שדוד לא טעה מעולם בפסק ההלכה, אלא שצריך לשאת ולתת בו ואם טעה הזדמן הקב"ה למפיבושת להחזירו להסיק אליבא דהלכתא, ולכן אמר "יפה דנתי" אף שודאי נמלך בו קודם ההוראה. 
(16) ומקורו, שהרי בשמואל [ב ג] נאמר: "ומשנהו כלאב לאביגיל", ואילו בדברי הימים נאמר: "והשני דניאל לאביגיל" [<b>רש''י</b>]. 
(17) "כאילו דוד אמר על בנו" [<b>מהרש''א</b>, וראה עוד <b>בעיון יעקב</b>]. 
(18) פירוש, גם אני מסכים עמך להלכה, וחוזר בי ממה ששתקתי. והוסיף ואשיבה חורפי דבר, היינו שישיב למפיבושת מחרפו דבר דבור על אפניו להכריע כדברי. [<b>עץ יוסף</b>]. 
(19) <b>רש''י</b>. <b>ומהרש''א</b> פירש שנקוד רק על אותיות "לא" ומשמעו "לא האמנתי". 
(20) משמע שביקש דוד שכר על מצוות שעשה, ותמה <b>בן יוהידע</b> וכי היה עובד על מנת לקבל פרס. וביאר שבעת שפוסקין לצדיק שכר הראוי לכל מצוה שעשה עולה נשמתו לכסא הכבוד, ושם יראה פני שכינה, וזו השמחה של נשמת הצדיק שזוכה לראות פני שכינה. ונמצא שלא ביקש שכר מצוות להנאתו ועינוגו, אלא כדי לראות פני שכינה. 
(21) <b>רש''י</b> [ד"ה שמא] פירש שדוד חשש שמא יחטא, ואילו לגבי יעקב פירש [ד"ה ויירא] שחשש שמא יחטא אחר ההבטחה, ובמדרש [במדב"ר יט לב] מצינו שחשש שמא נתלכלכתי אצל לבן, וה<b>רמב''ן</b> [בראשית לד יג] נקט שחשש שמא חטא בעשותו ברית עם לבן, והיינו משום שאחר היותו אצל לבן עדיין נאמר לו "ואהיה עמך" [לא ג] ולא חשש אלא על הברית שכרת עמו כשרדף אחריו. והאו"ח כתב ב<b>חפץ ה'</b> שגם יעקב חשש רק שמא יחטא, שהרי בכתובות [קיא א] אמרו "יודע יעקב שצדיק גמור היה", ויתכן שרש"י סבר שבכתובות מדובר ביומו האחרון ורק אז נודע לו, [ראה ב"ר סב ב שמראין לו מעשיו ביומו אחרון]. 
(22) מתירוץ הגמרא משמע שראוי לחשוש כך, וכבר תמהו על <b>הרמב''ם</b> [שמונה פרקים, ז] שכתב שפחד יעקב גרם לו שתסתלק ממנו שכינה. ובביאורי אגדות שבסוף <b>קובץ הערות</b> כתב שתירוץ הגמרא הוא רק למה לא סמך על הבטחת הקב"ה, ואילו כוונת הרמב"ם שהיה לו לבטוח בה' אף בדבר שלא הבטיחו, וכמבואר בביאור <b>הגר''א למשלי</b> [יד כו]. וראה גם ב<b>אמונה ובטחון לרמב''ן</b> [פ"ב] שהחשש שמא יגרום החטא אינו חסרון באמונה, אך הבוטח בה' אינו חושש אפילו לכך. אולם ב<b>תנחומא</b> [חקת כה] מצינו שהיראה שמא יגרום החטא מדת חסידות היא, ומשמע שאין מקום לבטחון כאשר יש חשש חטא. 
(23) <b>המאירי</b> תמה איך גורם החטא שלא תתקיים ההבטחה, והרי אמרו לקמן [ז א] שכל דבור שיצא מפי הקב"ה לטובה אפילו על תנאי מתקיים. וכתב שכלל זה נאמר רק על נבואה פרטית, כלומר שהוא מתנבא תדעו שטובה פלונית באה לפלוני וכיוצא בה, אבל אם אינה על טובה מסויימת אפשר שלא תתקיים. <b>ובהקדמת הרמב''ם לפירוש המשנה</b> כתב שיעקב חשש משום שמהבטחה לנביא עצמו יכול לחזור, ורק בנבואה לאחרים אינו חוזר, [וראה <b>שבת</b> נה א ו<b>תוס' יבמות</b> נ א ד"ה תדע, <b>ומשך חכמה</b> בהפטרת זכור, וחי' <b>הגרי''ז</b> על שמואל, והכלל הוא שאם יצאה מפי ה' אף שלא נאמרה לנביא ואפילו על תנאי אינו חוזר אלא אם חטא, ואם נאמרה לנביא אינו חוזר אף אם חטא]. ו<b>הרא''ם</b> [בראשית לב ח] תמה שהרי ביאה שניה נאמרה לאחרים, ובכל זאת גרם החטא שלא תתקיים, ותירץ ה<b>גור אריה</b> שלא היתה להם הבטחה בפירוש, כי למדוה רק מהקש. <b>והצל''ח</b> כתב שההבטחה על ביאה שניה לא בטלה לגמרי וסופה להתקיים במהרה ע"י מלך המשיח. ואת קושית המאירי יישב הצל"ח ע"פ דברי <b>הרמב''ם</b> [יסודי התורה י ד] שהטעם שהבטחה לטובה ע"י נביא אינה בטלה, הוא משום שיש בקיומה אות להבחין אם הוא נביא אמת, אך ההקש בין שתי הביאות נאמר למשה, והוא אינו צריך לאות, שנאמר "וגם בך יאמינו לעולם", ולכן הבטחה על ידו יכולה להבטל מפני החטא, וכדבריו משמע מדברי <b>רבינו יונה</b> [ב ב] שבעת מכת בכורות היו יראים שמא יגרום החטא ויתן רשות למשחית, והיינו משום שהנבואה היתה למשה. אך ב<b>משך חכמה</b> [שמות כה ט] כתב שנבואת משה אינה יכולה להבטל אפילו באופן ששאר נבואות בטלות, [וראה צל"ח לב א]. ויתכן דהיינו רק ממתן תורה ואילך כמבואר ב<b>רמב''ם</b> [יסוה"ת ז ו] <b>וספורנו</b> [שמות יט ט], ואמנם רק מאז האמינו בו ישראל [יסוה"ת ח ב], אך אם כן שוב יקשה שהרי קודם לכן גם הוא הוצרך לאות, ושמא אף נבואות שקדמו למתן תורה כיון שהאמינו בו אינן צריכות להתקיים לעתיד. 
(24) <b>רש''י סנהדרין</b> [צח ב]. וראה <b>בעל</b> <b>הטורים</b> [במדבר ט יז] שדבר זה נרמז גם בלשון "העלות" שנאמר רק פעמיים במסורה, א. העלות הענן [שם] ב. עם העלות הגולה [עזרא א יא]. 
(25) <b>רש''י בסוטה</b> [לו א] כתב "שגרם החטא, חטאם של ישראל בימי בית ראשון, ונגזר עליהם שלא יעלו אלא ברשות". ותמה <b>היעב''ץ</b> וכי אבות אכלו בוסר ושיני בנים תכהינה, והביא שבזוהר [כי תשא קפט ב] מצינו שהכוונה לחטא אותו הדור שנשאו נכריות והולידו מהם בנים, <b>והמהרש''א</b> [יומא ט ב] כתב שחטאם היה שלא עלו כולם. וכתב <b>במשך חכמה</b> [שמות י] כי אף שגם במצרים חטאו, שהרי 'הללו עובדי ע"ז והללו עובדי ע"ז', היינו שלא שמרו גופי תורה, אך הסייגים והגדרים שמרו ביתרון גדול, שהרי לא שינו שמם ולשונם, אולם בגלות בבל היו שומרים גופי תורה אך עברו על הסייגים והגדרים, ובגולה העיקר הוא בשמירת הסייגים והגדרים כדי שלא יתערבו בין העמים. 
(26) ואין לומר שחכמים דורשים "בשכבך" כרבי אליעזר, אך לדעתם "זמן שכיבה" נמשך עד חצות, כי לא מסתבר שתהא דעה נוספת בזמן שכיבה [ראה <b>ריטב''א</b>]. 
(27) <b>הפני יהושע</b> הקשה מהו נידון הגמרא, והרי בשלמא לדעת רבינו יונה שחכמים סברו שאחר חצות אינו קורא אפילו דיעבד, יתכן שחכמים נחלקו על רבן גמליאל ועל כך מקשינן למה אמרו 'עד חצות', אולם לדעת הרשב"א גם לחכמים קורא בדיעבד עד עלות השחר ונמצא שבעיקר הדין סוברים כרבן גמליאל במשנה ורק רצו להרחיק את האדם מן העבירה. וב<b>ביאור הגר''א</b> [רלה יג] ביאר שלדעת ת"ק במשנה חכמים סוברים שזמנה רק עד חצות, ואילו לדעת ר"ג חכמים סוברים שזמנה בדיעבד עד עלות השחר, ונמצא ששאלת הגמרא לפי ת"ק. 
(28) בפשטות נראה שחכמים קיצרו את הזמן כדי שיראה שאין לו שהות לנוח קודם ק"ש. ויתכן שקבעו זמן חצות משום שלעיל [ג א] מצינו שני לשונות אם בני אדם מתעוררים קרוב ליום דהיינו לפני עלות השחר [רש"י ד"ה ואשה], או בתחילת אשמורה שלישית, ולכן אם הזמן עד עלות השחר יש לחוש שישן על דעת לקום בזמן לקרוא שמע, וכשקבעו את הזמן עד חצות, שוב אין חשש שיאמר אקום לפני הזמן לקרות את שמע שהרי אין רגילות לקום לפני חצות, וראה הערה 32. 
(29) כך ביארו <b>הריטב''א והרא''ה</b> והיינו שהסייג שיקרא מיד כדי שלא תהא לו שהות לאכול ולישון, וכן משמע מלשון <b>תוס'</b> "משמע דמשהגיע זמן ק"ש אסור לאכול" והיינו שעצם הסייג אינו באכילה, <b>ובבית יוסף</b> [רלה] דייק כן גם מדברי <b>הרמב''ם</b> [וראה <b>פרי יצחק</b> [ח"ב ג]. ורבינו יונה [במשנה], ביאר שחכמים עשו סייג שלא יאכל כדי שיקרא מיד בצאת הכוכבים, [וגם ר"ג מודה בזה, כי כשם שמודה לאיסור אכילה כך מודה לסייג לכתחילה מתחילת הזמן, רק דעתו שבדיעבד יוצא אף אחר חצות, וכמבואר בהערה 13 למשנה]. וכן נקט <b>הרא''ש</b> [סי' ט] אלא שלדעתו הסייג שלא יאכל כדי שלא ימשך, ואם אינו אוכל אינו חייב לקרא מיד, [וב<b>ראש יוסף</b> כתב שחילוק הביאורים תלוי אם גורסים עשו סייג "כדי", ונפקא מינה ביניהם לגבי טעימה, שאיסורה רק אם חייב לקרא מיד]. אולם <b>הרשב''א</b> לקמן [ט א] כתב שהסייג הוא שלא יאכל וישתה קודם ק"ש ותפילה, וסברו חכמים כי כשם שעשו חז"ל סייג זה, כן עשו גם סייג לגבי הזמן שיקרא רק עד חצות, וגם לביאורו אין מצווה לקרוא מיד בתחילת הזמן, אלא רק איסור לאכול קודם, ואם אינו אוכל יכול לכתחילה להמתין בקריאתה עד חצות לרבנן ועד עלות השחר לר"ג, [וסבר ר"ג שאין עושין סייג אחר חצות כי אינו מצוי], <b>ובבית</b> <b>יוסף</b> [שם] נקט שדעת תוס' כשיטה זו. 
(30) מכאן למדו <b>תוס'</b> [ד"ה וקורא] "דמשהגיע זמן ק"ש אין לו לאכול סעודה". ודייק ה<b>מג''א</b> [רלה ד] שרק סעודה נאסרה, אך טעימה מותרת. <b>והגרעק''א</b> [בתוס' למשנה אות ד] תמה, שהרי איסור סעודה מפורש הוא במשנה בשבת [א ב] שאסור להתחיל בסעודה לפני התפילה, והוכיח מכך שגם תוס' סברו כדעת <b>תרומת הדשן</b> [קט] שאפילו טעימה אסורה [ראה לעיל ב א]. וראה <b>תפארת ישראל</b> [יכין א]. וב<b>פרי יצחק</b> [ח"ב ג] הוכיח מכך שהסייג על עצם זמן ק"ש ולא על איסור אכילה, כי הוא איסור גמור, ולא סייג. 
(31) ה<b>מג''א</b> [רלב יז] כתב שאסור לשתות יותר מכביצה, ואף שבסוכה מצינו ששתיה נחשבת ארעי אפילו ביותר מביצה - בתפילה האיסור הוא משום שמא ימשך, וחשש זה שייך במשקה המשכר יותר מאכילה, וראה <b>משנה ברורה</b> [רלב לה] שסתם משקה מותר לשתות אפילו הרבה. 
(32) <b>הריטב''א</b> בסוכה [כו ב] כתב שהנודר לעשות דבר בחצי הלילה מותר לו לישון קודם, כי לא גזרו על שינת עראי אלא בסוכה שהאיסור בגוף השינה. ותמה ה<b>חשק שלמה</b> [תמיד כח א] מכאן שאסרו לו לישן [ויל"ע אם "קימעא" הוא ארעי]. וכבר הבאנו שהריטב"א כאן ביאר שהסייג בעצם הזמן ולא על השינה, ו<b>בעמק ברכה</b> כתב, כיון שהחשש קבוע בכל לילה אסרו אפילו ארעי. ויתכן עוד שההיתר רק כשחיובו בחצי הלילה, ולא חששו אלא בק"ש שמצוותה כל הלילה ויישן כדרכו על מנת לקום קודם סוף זמנה, כמבואר בהערה 28. 
(33) <b>הריטב''א</b> כתב שקורא או שונה כי השונה אחת שחרית ואחת ערבית קיים מצות "לא ימוש". אך <b>רבינו יונה</b> כתב כביאורו שכוונת הברייתא לחדש שאפילו קודם זמנה של ק"ש כבר אסרו חכמים לאכול ולשתות שמא יפשע וימשך, לכן הצריכוהו לקרות ולשנות כדי שיתפלל מיד. [וראה <b>ט''ז</b> תלא ב שמצוה ללמוד קודם ק"ש, אף שלפני בדיקת חמץ אסור - שלא הקפידו שיקרא ק"ש סמוך לביאתו אלא שלא יבטל המצוה]. <b>והבית יוסף</b> [שם] כתב שהאיסור דוקא כחצי שעה קודם זמנה, אולם דייק מלשון תוס' שרק כשהגיע הזמן נאסר באכילה ולא קודם לכן, וה<b>ט''ז</b> כתב שהאיסור רק לשיעור מועט. 
(34) "כלומר, שהוא מתאחר לקרות ק"ש לאחר חצות, אבל אין רוצה לומר שאם יאכל קודם שיקרא ק"ש שיהיה חייב מיתה" - <b>ריטב''א</b>. והיינו משום שסייג השינה הוא כדי שלא יבטל עשה, אך איסור אכילה הוא רק לכבוד המצוה. וראה ב<b>פרי יצחק</b> [ח"ב ג] שתמה, כי לדעת הרשב"א שהסייג הוא שאסור לאכול קודם ק"ש, נמצא שהחיוב מיתה בעובר על דברי חכמים הוא על אכילה ושינה קודם ק"ש, ומנין שחייב גם על קריאה אחר חצות<QM> [כמבואר בסמוך שהחמירו בה משום אונס שינה], ומאידך, אין זו חומרא באיחור ק"ש, שהרי חיוב זה נסוב גם על איסור אכילה קודם ק"ש. וראה יישוב לזה להלן הערה 36. 
(35) דכתיב [קהלת י ח] "פורץ גדר [שגדרו חכמים] ישכנו נחש". [<b>רש''י סוטה</b> ד ב]. וב<b>שערי תשובה</b> [שער ג] כתב: העובר על דברי חכמים חייב מיתה יותר מן העובר על מצות עשה ועל מצות לא תעשה:. כי תקל מצוותם בעיניו לא מתגבר יצרו עליו, אבל כי תכהין עיניו מראות אור דבריהם ולא יהלך לנוגה האמונה ולא משך בעול גזרתה ולא יטרח לקיים מאמרם, כי לא נכתב בספר התורה. וכו'. ו<b>בדרשות הר''ן</b> [<b>ז</b>] ביאר דבריו, שהחוטא ביצרו נענש רק על המעשה, והמבזה על עקירת התורה, וכיון שתקנות חכמים הם יסוד האמונה נמצא שהעובר עליהם מקעקע כל היסוד. וב<b>שדי חמד</b> [ח"ג מערכת ח כלל צב] הוכיח שאין הכוונה לחיובי מיתה אלא נאמר דרך הפלגה, וכדברי <b>הריב''ש</b> [קעא] שדרך חז"ל להפליג בהגדלת העוונות כדי שישמר האדם מהכשל בהן. וכן כתב <b>הרמב''ן</b> [בראש שער הגמול] "זה שאמרו חכמים לחיים ולמיתה אינם בימים בלבד, אלא כל העונשין שבעוה"ז<b>;</b> נגעים ועוני ומיתת הבנים וכיוצא בהן כולם כינו אותם חכמים בשם מיתה". אך הביא ששאר גדולי דורו נקטו שהכוונה לחיוב מיתה. ו<b>הגרעק''א</b> ציין לדברי <b>רש''י ותוס'</b> בסוטה [ד ב] שדנו אם החיוב הוא רק כשמזלזל בזה תמיד או אפילו בפעם אחת. וכן ציין לעירובין [כא ב] וראה <b>מהרש''א</b> שם שאין חיוב מיתה על גזרת חז"ל אלא אם גזרו גדר על דבר תורה שיש עליו מיתה, ותמוה מסוגיין, שהרי ק"ש אין בו חיוב מיתה. ובהכרח שחילק בין הסוגיא בעירובין שעוסקת בזלזול פעם אחת שאין עליו חיוב אלא בגדר לחיוב מיתה דאורייתא [נט"י], ואילו בסוגיין אין חיוב מיתה אלא כשמזלזל תמיד, וראה <b>אליהו רבה</b> [קנח ט]. 
(36) <b>רבינו יונה</b> הקשה "למה אמרו בזה חייב מיתה יותר מכמה מקומות", ותירץ שבסייג זה אפילו חכמים מודים שמעיקר הדין זמנה כל הלילה ולכן צריך להזהירו שלא יזלזל בו. ותמוה שזו קושיית הגמרא, [וכתב <b>מהר''ץ חיות</b> שלא היתה לפניו גירסתנו], וגם תירוצו תמוה שהרי עוד גזרות נגזרו בדברים המותרים. ויתכן שביאר שקושיית הגמרא היא למה הוצרכה הברייתא לומר את חומר האיסור דוקא כאן, ועל כך השיבה שכאן הוצרכו להזכיר חומרתו משום אונס שינה [ולכן לא אכפת לן שגם איסור אכילה נזכר בברייתא]. אולם קושייתו היא אם הסייג על עצם הזמן שיקרא לכתחילה בתחילת הלילה, הרי לא מצינו מיתה על סייג לצורך לכתחילה, ועל כך השיב שמתוך קולו החמירו שלא יזלזלו בו. 
(37) לתירוץ זה הכוונה ב"עשו סייג לדבריהם" היא שלא יאחר להתפלל אחר חצות, או לאכול לפני התפילה. וכיון שתפילה היא מדרבנן נמצא שעשו סייג "לדבריהם", וראה <b>נחלת דוד</b>. 
(38) ב<b>שנות אליהו</b> דקדק שהגמרא הקדימה לפרש את הסיפא לפני הרישא, כי היה אפשר לומר שהטעם שעשו סייג רק לק"ש ולא לתפילה הוא משום שתפילת ערבית רשות, אך כיון שהוכח מהסיפא שתפילת ערבית חובה, ומאידך הוכח שקורא ואח"כ מתפלל ואי אפשר לסמוך שיתפלל לפני זמן ק"ש [כריב"ל בסמוך] - בהכרח שהטעם שלא עשו סייג לתפילת ערבית הוא משום שהלכה כרבי יוחנן שצריך לסמוך גאולה לתפילה, ובעל כרחו יתפלל ערבית עד חצות, [ונמצא שהגמרא בסמוך מוכיחה כרבי יוחנן, ולא רק שלא כריב"ל, ראה הערה 42]. 
(39) <b>רבינו יונה</b> ביאר, ששכר הסומך גאולה לתפילה גדול כל כך, משום שגאלנו ממצרים כדי שנהיה לו לעבדים, ותפילה היא עבודה, וכשהוא מזכיר "גאל ישראל" ומתפלל מיד, מראה שהוא מכיר בטובה ובגאולה, ומכיר שהוא עבדו מפני שגאלו ובודאי יעשה רצונו ומצוותיו ולכן יזכה לעולם הבא. <b>ועוד</b>, שהמזכיר הגאולה ומיד מתפלל, מראה שבוטח שיענה אותו כמו שענה לישראל בעבור שבטחו בו, והביטחון הוא עיקר היראה והאמונה "ולפיכך זוכה בסיבת הביטחון לכל, וזוכה לחיי העולם הבא" [הריטב"א בשם ר"י]. [וראה דבריו להלן יב ב בדפי הרי"ף ד"ה והיכא שנחלקו אם עיקר החיוב להזכיר "יציאת מצרים" או דוקא "ברכת גאולה", ו<b>הגרש''ז</b> <b>אויערבאך</b> העלה מכך שאם בא קודם שמונה עשרה יאמר פסוק של יציאת מצרים, אך ראה תוס' להלן [יג ב ד"ה שואל] שמפסיקין לקדושה קודם הברכה, ומשמע שהחיוב לסמוך ברכתה ולא הזכרתה, ועי' <b>מג''א ורע''א</b> תצ ו]. <b>ורבינו יונתן מלוניל</b> כתב "כיון שסומך גאולה לתפילה, בודאי מתכוון בתפילתו, ומי שמתכוון בתפילתו מודה שיש לו אלוה יודע מצפונו ונגע לבבו, ולפיכך הוא ירא כל היום מחטוא לו". <b>והריטב''א</b> ביאר, שהכוונה ב"איזהו בן עולם הבא", שכל הזהיר בדברי חכמים לדקדק בהן ולקיימן, שאף בזו הוא זהיר לסמוך גאולה לתפילה, אפילו בלילה. <b>ובן יהוידע</b> כתב, שאמנם כל ישראל יש להם חלק לעוה"ב, אלא שיש דברים שהעושה אותם אין לו חלק לעוה"ב, ומי שסומך גאולה לתפילה או אומר תהילה לדוד בכל יום, מצוה זו תגן עליו שלא יכשל באותם דברים אשר בהם מאבד את חלקו לעוה"ב. 
(40) וכל שכן בשחרית שלכו"ע צריך לסמוך גאולה לתפילה, כי עיקר גאולת מצרים בשחרית היתה, [רש"י ד"ה זה]. ובטעם סמיכת גאולה לתפילה הביא רש"י שדוד רמזה בתהילים, שסיום פרק טו הוא "ה' צורי וגואלי" ובתחילת פרק טז נאמר "יענך ה' ביום צרה", ופירש ה<b>טור</b> [קיא] "וגואלי היינו גאולה, וסמיך ליה יענך וכו' היינו תפילה", ואילו <b>הב''ח</b> בשם מהרש"ל נקט ש"אמרי פי" זו תפילה ו"צורי וגואלי" זו גאולה, וכין שאח"כ נאמר "יענך ה' ביום צרה", מוכח ששכר הסומכן שלא יהא ניזוק באותו היום. עוד פירש רש"י בשם ירושלמי, שאם אינו סומך "דומה לאוהבו של מלך שדפק על פתחו, יצא המלך ומצאו שהפליג, אף הוא הפליג, אלא יהא אדם מקרב להקב"ה אליו ומרצהו בתשבחות וקילוסין של יציאת מצרים ובעודו קרוב אליו יש לו לתבוע צרכיו". וב<b>אור זרוע</b> [ק"ש יד, הובא בהג"א י] כתב שנפקא מינה בין הטעמים לגבי שבת שאינו יום צרה, אם צריך לסמוך בה גאולה לתפילה, וה<b>מהרי''ל</b> כתב שביו"ט צריך לסמוך לכל טעם, כי לפעמים חל בחול שהוא עת צרה, ואינו כשבת שלעולם אינו עת צרה, [ו<b>אליהו רבה</b> נקט שהחילוק משום שבמצרים נחו רק בשבת ולא ביו"ט, ו<b>באר הגולה</b> כתב שהיו"ט הם ימי דין על התבואה ועל המים, ונ"מ ליו"ט שחל בשבת, אך לה<b>שאגת אריה</b> טז החיוב תלוי בתפילת חול]. וה<b>בית יוסף</b> [קיא] חלק ונקט שגם בשבת סומך, כי עיקר הטעם הוא מהסברא ולא מרמז המקרא [וב"ח ופרישה כתבו דהיינו רק לביאור הטור], ועוד שתפילת שבת באה במקום תפילת חול שהיא ענייה בעת צרה. וראה <b>שאגת אריה</b> [ג] שדעת תוס' שסומכין בשבת, שהרי כתבו [ב א ד"ה מאימתי] שרב צלי של שבת בע"ש כדי לסמוך, אולם יתכן שבערב שבת דינו כיו"ט, כי אף שמתפלל של שבת עדין זמן "יום צרה" הוא. 
(41) ובכללן ברכת "גאל ישראל" שאחר ק"ש, שהיא על גאולת מצרים. ובסמוך תדון הגמרא למה ברכת השכיבנו אינה נחשבת הפסק. 
(42) ה<b>צל''ח והגר''א</b> העירו שכל ההוכחה מהברייתא היא רק שק"ש קודמת לתפילה, אך אין ראיה שצריך לסומכה בערבית. [וכן מדוקדק ברש"י ד"ה מסייע "שלא כריב"ל", וראה לעיל]. ו<b>בתוס'</b> [ד"ה דאמר] כתבו ש"הלכה כרבי יוחנן ולכן יש להזהר ש<b>לא לספר</b> בין גאולה דערבית לשמונה עשרה". ומשמע שבערבית אין חיוב "להסמיך" אלא רק "להקדים ולא להפסיק", וכן משמע ב<b>שו''ת הרשב''א</b> [ח"א רלו] שבערבית יכול לומר ק"ש אחר התפילה לצורך תפילה בציבור אך בשחרית סמיכת גאולה עדיפה. וכן מוכח מההתר לענות ברכו ולהכריז "יעלה ויבא" אחר קדיש בערבית [רלו ב] וביאר ה<b>מג''א</b> שתפילת ערבית רשות משא"כ בשחרית [ונחלקו בזה הב"י קיד ודרכי משה קיא עי"ש]. והטעם לכך, משום שחיוב הסמיכה הוא מצד צורך ה"תפילה", [לרש"י ש"יענך ה" נאמר אחר גאולה, או שלא ימצאנו המלך שהפליג, והיינו כשיפתח לתפלתו], וכיון שערבית רשות כל זמן שלא חל חיוב תפילה אין חיוב לסמוך, אלא רק סדר התפילה הוא להקדים ולא להפסיק, וכסיום דברי תוס', ולכן חיוב התפילה בציבור עדיף מסדר התפילה, וראה <b>קהילות יעקב</b> [ב]. אך לביאור רבינו יונה שמראה עצמו כעבד שנגאל, נראה שהחיוב לסמוך הוא מצד ה"גאולה", וצריך לומר דהיינו דוקא בשחרית שחייב להתפלל, אך בערבית אי אפשר לחייב מצד הגאולה כי אינו חייב להתפלל, ואף אם המתפלל חל עליו חיוב לסמוך מצד התפילה ודאי יכול לומר כל דבר שהוא צורך התפילה. ונפקא מינה בטעם החיוב באופן שהפסיק, אם בטלה הסמיכות או שעדיין אסור ב"הפסק", ועי' היטב <b>בשו''ע</b> [סו ח], וראה עוד בסמוך. 
(43) ה<b>צל''ח</b> העיר שלשון "תפילות באמצע תקנום" משמעותו שצריך להקדים תפילה לק"ש בדוקא, ואילו ריב"ל לא אמר ב"סברא" אלא טעם שאין צריך להקדים ולסמוך ק"ש לתפילה. והוכיח מכך שדעתו כי תפילת ערבית חובה, וגם סובר כרבי יהודה להלן [כא א] שק"ש של ערבית חיובה רק מדרבנן, ולכן צריך להקדים תפילה לק"ש. אך בפשטות טעמו משום "קרא" שצריך לקרא דוקא "סמוך למיטתו", וראה <b>מצפה איתן</b>. 
(44) לפי טעמו של רבינו יונה נמצא שיש נפקא מינה בין מקורות חיוב הסמיכה בערבית, שהרי בשחרית צריך "לסמוך" משום גאולה, ואם גם במעריב למדו מסברא של "גאולה" הרי יש בה חיוב סמיכה ואסור להפסיק אפילו לצורך, אך אם המקור נלמד מהקש לומדים משחרית רק את סדר התפילה, אך כיון שאין חיוב מצד הגאולה מותר להפסיק לצורך. 
(45) לכאורה ראייתו של ריב"ל תמוהה, שהרי יתכן שק"ש יאמר סמוך למיטתו, אך את ברכותיה צריך לומר קודם התפילה לצורך סמיכת ברכת הגאולה לתפילה, ובפשטות מוכח מכאן שהברכות הן חלק מדיני ק"ש, כמבואר ב<b>תוס'</b> [ב א ד"ה אימתי, יא ב ד"ה שכבר] וב<b>רמב''ם</b> [ברכות ב יז], שלא כה<b>רשב''א</b> [שו"ת מז, שיז]. אולם יתכן לבאר כדעת <b>הגר''א</b> [ס"ס מו, ס ב] שאם כבר יצא ידי חובת ק"ש, שוב אינו נחשב סומך גאולה לתפילה. ומבואר שהחיוב לסמוך חל גם על עצם הק"ש ולא רק על ברכותיה, ונמצא שאפילו אם יכול לומר ברכותיה בנפרד עדיין מוכח שאין צורך בסמיכת ק"ש לתפילה. [אך <b>ברשב''א</b> שבת ט ב משמע להפך, <b>וראה</b> ב<b>בה''ל</b> ד"ה כי ביאור אחר בדברי הגר"א, ועי' <b>מג''א</b> מו טז <b>ופרי יצחק</b> א א]. ומדברי <b>הרמ''א</b> [סו י] משמע שהחיוב לסמוך רק על הברכות, שכתב שאם הגיע סוף זמנה ואינו יכול להתפלל יאמר ק"ש עד אמת ואח"כ יאמר ברכות ויתפלל. וכן מבואר ב<b>משנה</b> <b>ברורה</b> [ע ב] שנשים הפטורות מק"ש חייבות בברכות, ולכן חייבות גם לסמוך לתפילה. וכן צריך לבאר בדין היוצא לדרך קודם זמן ק"ש [פט ח], שיתפלל קודם וימתין לקרות ק"ש בזמנה, "אע"פ שאינו סומך גאולה לתפילה", דהיינו שגם ברכותיה אומר בזמנה [בישיבה בדרך] ולכן "אינו סומך". ו<b>השאגת אריה</b> [ג] הוכיח מדין זה שהחיוב לסמוך חל גם קודם שהגיע זמן ק"ש ולכן נחשב כ"אינו סומך", ומשמע שנקט שהחיוב מצד התפילה, כי אם הוא מצד ה"גאולה" ודאי אינו חל קודם שהגיע זמן ק"ש, [וב<b>קה''י</b> דחה שמדובר אחר עלות השחר וכבר יוצא בק"ש בדיעבד]. אולם אם החיוב חל על הברכות, יתכן שחל כל זמן תפילה, [כי זמנם כזמן ק"ש רק משום תוכן הברכה, ראה רש"י יא ב ד"ה יוצר ובה"ל ריש סי' נח, אך חיובם חל קודם], ולכן הוא נמשך גם קודם ואחר זמנה. 
(46) כתב <b>רבינו יונה</b> "והטעם שאינו הפסקה, מפני שהשכיבנו מעין הגאולה היא, שבשעה שעבר השם לנגוף את מצרים היו מפחדין ומתפללין לבורא לקיים דברו ושלא יתן המשחית לבוא אל בתיהם, שדרך הצדיקים שיראים תמיד שמא יגרום החטא, וכנגד אותה התפילה התקינו לומר השכיבנו וכו', וכיון שהתקינו לאמרו כנגד מה שהיה בשעת הגאולה אמרו דל"ה הפסקה דכגאולה אריכתא דמיא". <b>והריטב''א</b> כתב שגם בהשכיבנו יש גאולה משדים ומכל דבר רע, וישמור צאתנו ובואנו, ולכן כגאולה אריכתא דמיא. <b>ותוס'</b> כתבו שגם ברכת "יראו עינינו" שנהגו לאמרה אחר השכיבנו, אינה הפסק, כי הואיל ותקנו לאמרה הו"ל כגאולה אריכתא. ועוד, משום שיש בפסוקי ברכה זו יח אזכרות כנגד יח ברכות שבשמונה עשרה, וראה ב<b>שיח תפלה</b> שלדבריהם המאחר למעריב ומתפלל שמו"ע עם הציבור מסתבר שצריך לומר יראו עיננו כדי לסמוך גאולה לתפילה. [ולכאורה משמע שהחיוב מדיני הגאולה ולכן די שיסמוך לאלו, כי אם הוא חיוב התפילה הרי זו אינה תפילה ואינה מחייבת לסמוך, אך ה<b>לבוש</b> רלו נקט שצריך לעמוד בה כשמו"ע, וראה <b>ט''ז</b> שם ג]. <b>והרשב''א והריטב''א</b> כתבו שבתי כנסת שלהם היו רחוקים, וכיון שהיו חוששים להתעכב שם עד אחר ערבית תקנו לאמרה כנגד שמונה עשרה, והתפללו שמו"ע בביתם. ואנו אף שמתפללים שמו"ע, מנהג אבותינו בידינו לאמרה ואין חוששים למסמך גאולה לתפילה כיון שתפילת ערבית רשות. אך דעת <b>תוס'</b> שאף שערבית רשות צריך לסמוך גאולה לתפילה, <b>ורבינו יונה</b> כתב שאף שלבסוף קבעו תפילת ערבית כחובה, קבעוה על דעת כן ואינה נחשבת הפסקה. 
(47) ביאר <b>רבינו יונה</b> שאחר פסוק זה נאמר "כי לא תחפוץ זבח ואתנה עולה לא תרצה", והיינו שדוד המלך כשהתפלל על חטא בת שבע, הקדים ואמר שעל חטא במזיד אין מביאין קרבן, וביקש בוראי תסייעיני שאוכל לכוון בתפילתי ולספר מהללך כדי שתפילתי תהא רצויה לפניך ותהיה התפילה כפרה במקום קרבן, ואף אנו אומרים אותה על אותו עניין שתהיה תפילתנו מקובלת ורצויה במקום זבח וקרבן, ומפני שנתקן על עניין התפילה אמרו דכתפילה אריכתא דמיא. 
(48) <b>בדברי חמודות</b> [אות נג] העלה מכך שאף במוסף ומנחה כיון שאמר ה' שפתי תפתח שוב אין לומר פסוקים כי פסוק זה מכלל תפילה, [ולכן אף שאין סמיכת גאולה בתפילות אלו אסור להפסיק], והביאו <b>המג''א</b> [קיא א]; וב<b>ביאור הלכה</b> דן בשכח לומר "ה' שפתי תפתח" אם נחשב חיסרון בעצם התפילה וצריך לחזור, ומסקנתו שלא אמרו 'כתפילה אריכתא דמיא' אלא לעניין שלא יהא הפסק בין גאולה לתפילה, אבל אינו כתפילה ממש עד שיצטרך לחזור בשביל זה, וראייתו מ"השכיבנו" שנחשבת כגאולה אריכתא ובכל זאת אין ברכות מעכבות זו את זו, ואם לא אמר השכיבנו יצא. ויתכן שבזה נחלקו <b>השו''ע ורמ''א</b> [קכג ו] בחזרת הש"ץ, שהשו"ע פסק שאומר ה' שפתי ויהיו לרצון כי הם חלק מהתפילה, ואילו הרמ"א נחלק רק על יהיו לרצון שיכול לסמוך על קדיש תתקבל, ואמנם גם מה שאומר ה' שפתי הוא מאותה סיבה שאומר היחיד, ואינה חלק מהתפילה [וראה בב"י שי"א שגם אינו אומר ה' שפתי, ועי' ט"ז]. וראה <b>ריטב''א</b> [תענית ג ב] שאם טעה בתפילה וחוזר לראש אינו אומר שוב ה' שפתי, אך ב<b>סידור הרס''ג</b> [הל' ר"ח] נקט שחוזר ואומרו. 
(49) ראה <b>תוס' להלן</b> [לב ב ד"ה קודם] שנהגו להוסיף תחילה את הפסוק "אשרי יושבי ביתך" כי ממנו למדים ששוהין שעה אחת קודם שיתפלל כדי שתתיישב דעתו עליו. וה<b>גרעק''א</b> [נא] הביא בשם מהרש"ל שטעם זה שייך רק במנחה ולא בשחרית שכבר החל להתפלל. ו<b>אבודרהם</b> כתב שהוסיפוהו כיון שהקב"ה שואג כארי בשלוש משמרות של הלילה על חרבן הבית, ולכך אנו אומרים על הבית שנשרף ואין לנו כי אם מקדש מעט אשרי יושבי ביתך. ובסוף המזמור מוסיפים "ואנחנו נברך י-ה" להודיע שהוא בן עולם הבא וזהו "מעתה ועד עולם". וראה <b>פרישה</b> [נא] שלטעם זה אומרים אותו גם במנחה [אך טעם הטור לשלשל הללויה אחר הללויה אינו שייך במנחה], ולכאורה נמצא שקודם סליחות אין צריך לאמרו, כי אינו ממנין הג' פעמים ביום. 
(50) <b>רש''י</b> כתב ששלשת הפעמים הם כנגד שלש תפילות, וביאר ה<b>כלבו</b> [סי' יב] שאומרים פעמיים בשחרית ואחד במנחה, ולא תקנוה בערבית לפי שערבית רשות, ופעמים שמבטלים אותה לצורך, [וראה <b>זהר</b> פנחס רכו א]. וב<b>תניא רבתי</b> [סי' ב] כתב שהם כנגד ג' אבות, והטעם שתקנו כן, כדי שאם לא כיון באחת יכוון בשניה ויצא בזה ידי חובה וכ"כ <b>האשכול</b>. <b>ובפמ''ג</b> [תרכב משב"ז ב] נקט שאין לאומרו יותר מג' פעמים ביום, כי דינו כהלל, עי"ש. וב<b>גליון הש''ס</b> הביא ש<b>הרא''ש הטור</b> <b>והרוקח</b> לא גרסו "שלש פעמים" אלא רק "בכל יום", ולכן פירש שהטעם לסיים בפסוק "ואנחנו :. הללויה" נוא כדי לשלשל מהללויה להללויה, וטעם זה אינו שייך אלא בפסוקי דזמרה ולא בג"פ, וראה <b>מעדני יו''ט</b> [ה]. וב<b>שלטי גבורים</b> להלן [כג א בדפי הרי"ף] הביא רמז שמצא הריא"ז ב"אשרי" לאמרו כל יום, עי"ש. 
(51) <b>הבית יוסף</b> [נא] הביא בשם אוהל מועד שהכוונה שמצוה זו מכרעת, אבל משום מצוה זו בלבד אינו בן עולם הבא. וכן כתב <b>אבודרהם</b>, והוסיף "והשמיענו בזה שהיא כשאר מצוות, והטעם לפי שכלו שבח והודאה למקום וצורך בעולם ופרנסתן והשם ברחמיו מכין להם צרכיהם והאומרו בכוונה ודאי יש לו רוח נשברה" וב<b>מג''א</b> [א ז] הביא מ<b>רבינו בחיי</b> [ויקרא ז לד] שלא די באמירה בעלמא, אלא מתוך שיתבונן יכיר בנפלאות תמים דעים וכו' ולא יחטא ובזה יזכה לעוה"ב. ובספר <b>המנהיג</b> מובא בשם רבינו שמואל מרומרוג שאין הכוונה שיהיה בן עולם הבא אם מעשיו מקולקלים, "אך רוצה לומר המדקדק בכל עסקיו וענייניו שגם בזה מדקדק בידוע שהוא ירא אלוקים וסר מרע ובטוח בזה שהוא בן העולם הבא". וב<b>פני יהושע</b> כתב שהאומרו ג' פעמים בכוונת הלב, בתלת זימני הוי חזקה ותתחזק האמונה בלבו שכל העולם לא נברא אלא לצוות למי שעוסק בתורה שנתנה בכ"ב אותיות הא"ב שיש בזה המזמור, ויכוון ג"כ בפסוק פותח וכו' שהקב"ה זן ומפרנס עולמו מקרני ראמי עד ביצי כינים, ויתן על לבו לעשות מלאכת שמים עיקר ומלאכתו טפל. 
(52) "<b>א</b>רוממך אלוקי המלך" הוא א', "<b>ב</b>כל יום" ב' וכן הלאה. <b>הריטב''א</b> ביאר שיש חשיבות בסידור המזמור לפי אותיות הא' ב', כי בכך מסדר שבח הקב"ה בכל האותיות. <b>ואבודרהם</b> כתב לפי שאדם משבח בה לקב"ה בכל מוצאות הדיבור. <b>והמהרש''א</b> כתב שהוא רמז ללימוד תורה שנתנה בכ"ב אותיות, וראה הערה 54. <b>והמשך חכמה</b> [ויקרא כו ד] כתב שא-ב מורה על מהלך טבעי, ומעלתו גדולה מנס, בקיומו התמידי, שהולך בלא מרוצה מא' עד ת'. וראה עוד ב<b>בית אלוהים</b> להמבי"ט [תפילה טו] וב<b>פחד יצחק</b> [פסח נה]. 
(53) <b>בפסחים</b> [קיח א] מבואר שנקרא הלל הגדול "מפני שהקב"ה יושב ברומו של עולם ומחלק מזונות לכל בריה". <b>והרשב''ם</b> שם פירש: דכתיב ביה נותן לחם לכל בשר והיינו דבר גדול. הלל הגדול נאמר בליל פסח ובירידת גשמים. ובפסוקי דזמרה בשבתות וימים טובים. וראה שם בפסחים שיש שיטות שהלל הגדול כולל עוד פסוקים חוץ ממזמור קלו. וההלל שאנו אומרים ביום טוב ובר"ח נקרא "הלל המצרי" ראה להלן [נו א וברש"י ד"ה הללא]. 
(54) <b>המהרש''א</b> ביאר את צירוף שתי הסיבות כדרכו: שא-ב מרמזעל התורה שהיא מזון לנפש והלחם הוא מזון לאדם, כמו שאמרו אם אין קמח אין תורה וכן להפך, והם תרתי דשייכי הדדי, והוסיף <b>הגר''א</b> שאדם צריך לעבוד את ה' ביצר טוב ויצר הרע, ומזון הגוף נגד יצר הרע ומזון הנפש נגד יצר הטוב. וה<b>משך חכמה</b> ביאר כדרכו, שא-ב מורה על מהלך טבעי, ואם הוא נותן מזון לאדם הרי זה פלא, שכל העולם עומדים הכן לשרת האדם ולהוציא מזון מן הטבע, עי"ש. 
(55) כתב <b>רבינו יונה</b> בשם גאונים שאם לא כוון בפסוק "פותח את ידך" צריך לחזור ולאמרו, כי עיקר הכוונה בפסוק זה, ולכאורה תמוה שהרי מסקנת הגמרא שקבעוהו משום דתרתי אית ביה, ויתכן שביאר שהכוונה שהקב"ה זן את העולם בזכות התורה, ונמצא שהעיקר בפותח את ידך. ודעת <b>הלבוש</b> [נא] שצריך לומר את כל המזמור כסדר, [וראה <b>משנה ברורה</b> ס"ק טז וצ"ע]. ותמה ה<b>אליהו רבה</b> שלא מצינו דין זה אלא בק"ש שנאמר בה "והיו", וב<b>חיי אדם</b> [כלל יח] תירץ שהכרח לאמרו כסדר כיון שתקנו דוקא מזמור זה מפני שהוא על סדר א ב. ודעת החיי אדם שדי לחזור מ"פותח את ידך" עד סוף המזמור, ואם לא נזכר עד שאמר מזמורים אחרים ואין לו שהות לחזור, יאמר אחר התפילה מפותח עד הסוף, ותמה ב<b>אגרות משה</b> [או"ח ד טז] שהרי הוא עיקר פסוקי דזמרה ועדיף שיאמרנו וידלג מה שלפניו. 
(56) כך פירש"י, וביאר <b>הגר''א</b> שכוונתו לפרש שלא תקנו לומר "אודה ה' בכל לבב [קיא] אף שנאמר בא-ב ויש בו פרנסה, משום שנאמרה בפסוק "טרף נתן ליראיו", ואילו באשרי נאמרה על כל חי. 
(57) שהרי לאחר הפסוק "<b>מ</b>לכותך מלכות כל עולמים" נאמר "<b>ס</b>ומך ה' לכל הנופלים". 
(58) הגמרא משתמשת בלשון הפוכה כדי לא לומר פורענות על ישראל. 
(59) <b>הרשב''א</b> [ח"א מט] נשאל הרי מצינו פסוקים נוספים באותיות אחרות על מפלתם של שונאי ישראל. והשיב שמפלה בלא תקומה לא נאמרה כי אם בפסוק זה, ועל כך ההקפדה, ולכן במזמור הכולל שבחין לקב"ה אינו ראוי להזכיר שם מפלתן של ישראל. וה<b>צל''ח</b> הוסיף להקשות למה בשאר מזמורים שסודרו לפי א' ב' לא דילג את האות נ'. וביאר בעל נתה"מ בספרו <b>אמת ליעקב</b> שבסוף כל "ספר" בתהילים נאמר "אשרי" כנגד אחת הגאולות, ומזמור "תהלה לדוד" נאמר על גאולה העתידה, ולכן נאמר בשבחים שבתחילתו וסופו "לעולם ועד" לומר שאין אחריה מפלה אחרת, ולפיכך רק בו לא הוזכר פסוק באות "נ" המרמזת לנפילה. 
(60) לשון "מתרצי" משמע שנתקשו ובאו ליישב הקושי, וב<b>בן יהוידע</b> ביאר שקושייתם היתה שהרי ראוי לומר "נפלה בתולת ישראל ולא תוסיף קום". ולפי דרשתם מיושבת לשון המקרא כי "קום בתולת ישראל" הוא דבר נפרד. 
(61) יש מקשים אם כן אין זה פורענות ולמה לא אמר דוד לאות נו"ן, וב<b>בניהו</b> ביאר שיש בזה פורענות שהכוונה "קום בתולת ישראל" שתקום מעצמה ולא שהבורא יקימה, ודבר התלוי ביד ה' הוא ממהר לעשותו, אבל דבר התלוי ביד אחרים יתאחר ויתעכב הרבה. ואולם <b>בן יהוידע</b> הביא מהזוהר להפך, שכל הפעמים קמה לבד והפעם הקב"ה יקימה. 
(62) כיון שהפסוק "נפלה" נאמר בנבואת עמוס זמן רב לאחר מכן, לכך אמר שסמכה ברוח הקודש [<b>שפתי חכמים</b>]. 
(63) ביאר <b>המהרש''א</b>: מיכאל "מים מימין" ממונה על הרחמים", ואילו גבריאל "אש משמאל ממונה על הדין", ולפי שרחמי שמים מרובים ניתן כוח למיכאל לעשות שליחותו בפריחה אחת, ולגבריאל לא ניתן כוח למהר שליחותו עד שתי פריחות, שירגיע בינתיים אולי ישוב וניחם ה'. ומלאך המות הממונה על מיתת האדם לא ניתן לו כוח לקיום שליחותו עד ח' פריחות אולי ישוב האדם ביני וביני. <b>ובתוס' הרא''ש</b> הקשה שהרי ביומא [לז א] נקרא מיכאל "מלאך" ומדוע נקרא כאן "שרף". וכתב שפעם נקרא כן ופעם כן הכל לפי השליחות. וראה עוד <b>בשפת אמת</b> 
(64) "כי כשאנו חוטאין נותנין כח לס"מ" [<b>עיון</b> <b>יעקב</b>]. 
(65) ה<b>טור</b> [רלט] כתב שיקרא פרשה ראשונה, ובשם <b>רבינו חננאל והרא''ש</b> הביא שצריך לקרא גם פרשה שניה לפי שיש בה "בשכבך ובקומך, וביאר ה<b>ב''י</b> שגרסו בסוגיין "הנכנס לישון אומר שמע והיה אם שמוע". וב<b>מג''א</b> [רלה ב בשם רבינו יונה] כתב שאינו צריך לומר פרשה שלישית כי כבר הזכיר יציאת מצרים בביהכנ"ס. <b>והב''ח</b> הביא בשם <b>רבינו יונה</b> [בספר היראה שטוב לומר כל שלושת הפרשיות של קריאת שמע שהוא רמ"ח תיבות, לשמור על רמ"ח איברים, וכן הביא <b>המגן אברהם</b> מרבינו ירוחם בשם מדרש שוחר טוב [ד], וכן מדוקדק לשון הגמרא "אע"פ שקרא" ובביהכנ"ס קרא ג' פרשיות. ויתכן שנידון זה תלוי בטעמי ק"ש על המטה [בסמוך], כי "שמירה" נצרכת לרמח איבריו, אך לקבלת עול מלכות שמים די בפרשה ראשונה. 
(66) כך ביאר <b>המאירי</b>. <b>והבית יוסף</b> [רלט] הביא ש<b>רבינו יונה</b> [טו א בדפי הרי"ף] אסר לאמרה בשכיבה, אלא קורא סמוך לשכיבתו. אך <b>רש''י</b> [י ב ד"ה כדרכו] <b>והרמב''ם</b> [ק"ש ב ב] התירו, ולשיטתם קורא על מיטתו ממש. ויתכן שנחלקו אם יש דין קבלת עול מלכות שמים באמירתה כמצות קריאת שמע, או שהיא רק משום שמירה, ולכן מותר לקרותה בשכיבה, [ויתכן שגם ר"י לא אסר אלא בק"ש של ערבית, ולא בק"ש שעל המטה לשמירה]. עוד כתב <b>המאירי</b> "וטעם קריאה זו פירשו בתלמוד המערב, להבריח המזיקים. וביאורו אצלי, המזיקים הידועים, והם הדעות הכוזבים. והזקיקוהו בעתות הפנאי לייחד את השם, שלא יטעה באמונות השנויות. וכשיקרא על הכוונה הראויה, תהא מיטתו בטוחה מהם". וכן דעת ה<b>אור זרוע</b>, וכן הוכיחו <b>תוס' לעיל</b> [ב א ד"ה מאימתי] <b>ותוס' בחולין</b> [קז א] ממה שפטר רב נחמן ת"ח מאמירתה, כי התורה ששגורה בפיו משמרתו. וראה <b>מג''א</b> [רלט ב] שמפני כך כתב <b>הרמב''ם</b> [תפלה ז ב] שאומר ק"ש אחר ברכת המפיל. אולם מלשון ה<b>טור ושו''ע</b> דקדק, שתחילה אומר ק"ש ואח"כ ברכת המפיל ושאר פסוקים, וביאר, שסברו כי אין אומרים ק"ש משום שמירה אלא כדי לומר דברי תורה סמוך לשינה, [כלהלן יד א "המשביע עצמו מד"ת ולן"], ולכן אומרה קודם המפיל, שלא להפסיק בין הברכה לשינה, והפסוקים שנאמרים לשמירה אומר בסוף. וכן מצינו בשבועות [טו ב] שריב"ל אמר פסוקים לשמירה לפני שינתו. ועוד כתב, שלא נהגו נשים לאמרה, משום שנוהגת רק בלילה, וכמצוה שהזמן גרמא היא. ותמה ה<b>אליהו רבה</b> [ס"ק ד], וכי נשים אינן צריכות שמירה<QM> וראה <b>פמ''ג</b> שכוונת המג"א רק אם אמירתה היא כדי ללון מתוך דברי תורה, שנשים פטורות מתורה. וראה <b>רמ''א</b> [תפא] שבליל הסדר אומרים רק ק"ש ולא מזמורים כי הוא ליל שימורים, ומשמע שנקט שאמירת ק"ש על המיטה היא לשם קבלת עול מלכות שמים. 
(67) על פי <b>מהרש''א</b>. ומדברי <b>רש''י</b> [ד"ה על] נראה שגם "על משכבכם" מרמז לק"ש שנאמר בו "בשכבך", וכן משמע מדברי ריש לקיש בסמוך. וראה <b>שפתי חכמים</b>. 
(1) <b>רבינו יונה</b> הקשה שהרי להלן [נד ב] מצינו שתלמיד חכם צריך שמירה בלילה, ותירץ דהיינו דוקא אם עומד יחידי באישון לילה ואפילה. 
(2) <b>רבינו יונה</b> ביאר שתורתו משמרתו גם כשאינו לומד, ובהגהות <b>תפארת שמואל</b> על הרא"ש תמה, שהרי המזיקין מתקנאים בת"ח. ולכן כתב שרב נחמן סבר שטעם הקריאה על מטתו הוא כדי לישון מתוך ד"ת, ולכן ת"ח שחוזר על גרסתו אינו צריך לק"ש, וכן משמע מפירוש <b>רש''י</b> "שגורס בה תמיד". ומסתבר שמפני כך השמיטו <b>הרמב''ם</b> <b>והשו''ע</b> את דברי רב נחמן, כי סברו שאמירתה משום שמירה וגם ת"ח צריך לאמרה, [ראה <b>רש''ש</b> אם הגי' "ואמר רב נחמן" או "אמר"]. <b>והרמ''א</b> כתב שאם לא יכול לישון מיד קורא כמה פעמים, אך ה<b>מג''א</b> השיגו כתב שאינו צריך לחזור ולומר דוקא ק"ש אלא יכול להרהר בד"ת כת"ח שחוזר על גרסתו, [ותמוה שאם כן אינו צריך לומר אפילו פעם אחת, ולמה השיג דוקא על דברי הרמ"א]. וב<b>מלא הרועים</b> כתב שריב"ל לשיטתו שק"ש סמוך למיטתו. והיינו כנ"ל [ד ב הערה 65] שלדעת ריב"ל צריך לקרא ק"ש דוקא סמוך למיטתו משום שנאמר "בשכבך", וגם כאן כוונתו על חיוב ק"ש דאורייתא, שלכתחילה ישוב ויסמכנה למיטתו, ורב נחמן סבר שת"ח אינו צריך להפסיק מגירסתו. אך לדידן שק"ש קודם לתפלה וק"ש על מיטתו לשמירה, ת"ח חייב בה 
(3) ראה <b>תוס' יו''ט</b> [נדה ד ו], שתיבת "כגון" מלמדת שיש גם אופן אחר, ובנידון דידן פירושה שאין חובה לומר דוקא פסוק זה. אך ב<b>בה''ג</b> [ברכות א] כתב שצריך לומר "בידך אפקיד רוחי", ומשמע שלא גרס בגמרא "כגון", וראה ב<b>גליוני הש''ס</b> שבירר אם יש "כגון" שמשמעותו דוקא דוגמא זו. 
(4) <b>רש''י בסנהדרין</b> [קיא ב ד"ה ומתגבר] פירש: אם יצר הרע אמר לו עשה עבירה זו, לא די שנמנע מהעבירה אלא הולך ועושה מצוה. וה<b>אור החיים</b> [דברים כ י] ביאר ש"הרגזתו היא לסגף עצמו בדברים המותרים לו, גם בתעניות מלקיות ובכי להתיש כח הרע", [וראה דבריו בבראשית כח יד] וכן ביאר <b>הגר''א</b> [משלי א ב]. <b>ו</b>עוד ביאר <b>הגר''א</b> שאף אם נראה שנכנע היצר, אל ירפה ממנו כמו שמרפה משונא הנכנע, אלא <b>לעולם</b> ירגיז, שנאמר רגזו - <b>תמיד</b>. ועוד ביאר, שבכל מלחמה המנוצח נחלש, ואילו במלחמת היצר אם נצחו היצר מתגבר עליו, שהרי כל הגדול מחבירו יצרו גדול ממנו. ובעל נתה"מ בספרו <b>אמת ליעקב</b> ביאר שבבא עבירה לידו לא ידחנה מחמת מיאוס, אלא יראה הטוב שבה וידחנה מחמת גזרת ה', כמו שאמרו [בתו"כ] "אל יאמר אי אפשי בבשר חזיר, אלא אפשי ומה אעשה וכו"' וה<b>גרעק''א</b> ביאר ע"פ הפסוק [תהלים קיח] "ה' לי בעוזרי ואני אראה בשונאי", דהיינו שהאדם יכול להלחם בשונאים הנראים לו, אך כלפי מי שמראה עצמו כאויב צריך עזר ה' לנצחו, ויצר הרע מראה עצמו כאוהב לאדם, וצריך להכיר בו שהוא שונא לו כדי לנצחו. 
(5) <b>בישועות יעקב</b> [מז] כתב שאע"פ שהמהרהר בד"ת אינו צריך לברך, כי אין מברכין על מחשבה, מכל מקום יוצא ידי חובת לימוד תורה, ו<b>מהרש''ם</b> הוכיח מכאן כדבריו, שהרי למדו "תורה" מ"על לבבכם", ומשמע שדי בהרהור. אולם יתכן שרק לצורך המלחמה ביצרו די בהרהור, וכלשון <b>הרמב''ם</b> [איסו"ב כא יט] ש"אם יבא לידי הרהור יסיע לבו מדברי הבאי לדברי תורה", והיינו כמו שאמרו בקידושין [ל ב] שה"עיסוק" בתורה הוא תבלין ליצר הרע, אך מצות תלמוד תורה - שעליה מברכין - יתכן שאינה מתקיימת אלא בדיבור. [וראה <b>מהרש''א</b> שבת סז א. וגם יש לומר כדברי ה<b>מג''א</b> קא ב שלשון "לבבכם" משמעותה דיבור]. 
(6) לכאורה תמוה כיצד לא נצחו, והרי אמרו בקידושין [ל ב] שלימוד התורה הוא תבלין ליצר הרע. וידוע בשם <b>הגר''ח</b> שאין התבלין מועיל אלא קודם שיחטא, אך כאן מדובר אחר שחטא, ואין הכרח שיועיל לו, ולכן צריך עצה נוספת. 
(7) ב<b>חכמה ומוסר</b> [א נו] ביאר שצריך להזכיר לעצמו יום מיתתו שלו, כי אינה דומה הזכרת מיתתו לזכירת מיתתו של אחר. 
(8) ב<b>שבט מוסר</b> [כא] דייק שלא יזכיר לו את עצם ה"מיתה" אלא "יום המיתה", וביאר שיחשוב מה שעובר עליו ביום המיתה, ויחשוב כאילו הוא מת מוטל על גבי קרקע באמצע הבית, וכל בני ביתו סובבים לו וכו'. ו<b>הגר''נ</b> <b>קרליץ</b> ביאר שיזכור כי ביומו האחרון כל מעשיו יעברו לפניו [כמבואר בשמו"ר נב] ויתבייש בהם, ומפני כך יחדל מחטא. 
(9) ב<b>יערות דבש</b> [ח"א א] העיר למה צריך לעבור ג' שלבים, והרי עדיף שיזכיר לעצמו בתחילה יום המיתה, וביאר שהכוונה לשלשה אופני מלחמה ביצר, והם כנגד שלשת הסיבות לחטא, א. אם חטאו מחוסר ידיעה משכהו לבית המדרש ללמוד ולדעת. ב. אם חוטא ברצון מחמת כבוד וגאוה, יקרא ק"ש ויבטל גאוותו. ג. אם מחמת תאוה יזכיר יום המיתה ויפקיע תאוותו, [ועי"ש שביאר גם מהו לשון "נצחו ולא נצחו"]. וכעין זה ביאר בהקדמת <b>תרומת הכרי</b> ששלשה סיבות הן לחטא: א. החכם בעיניו שאינו שומע לרבותיו - יעסוק בתורה בעיון, ויראה שהוא רחוק מחכמה. ב. החטא קל בעיניו - בק"ש יראה חומרתו, שנאמר וסרתם ועבדתם ופרש"י ע"י שסר מהתורה בא לידי ע"ז. ג. תאוות - יזכיר יום המיתה ותפקע תאוותו. וראה עוד ב<b>בית הלוי</b> [פר' בראשית]. ויתכן לבאר שאמנם כוונת הגמרא לשלבי התשובה, כי אילו לא ילמד תורה ויקרא ק"ש לא תעזור לו זכירת יום המיתה, שהרי הרשעים שמחים ביום מיתתם [ראה תענית יא א, וכן מצינו אצל עשו שפקר ביום מיתת אאע"ה], והיינו משום שסבורים שאין יותר מתענוגי העוה"ז, ורק אם ילמד תורה ידע שהעיקר הוא בתענוג הרוחני לעתיד לבא, ויחשוש להפסדו אחר מיתה. 
(10) תמוה שהרי "עשרת הדברות" הן בכלל המקרא, ולכאורה מוכח כאן שהיתה להם נתינה נפרדת משאר תורה שבכתב. וכן משמע מהאמור בשחרית של שבת "ושתי לוחות אבנים הוריד בידו וכתוב בהן שמירת שבת, וכן כתוב בתורתך ושמרו וכו"', והיינו, שהכתיבה בהן היא חוץ מהתורה. ויתכן שלכן נקראים בשבועות בטעם העליון, כי אז קריאתם בתורת "עשרת הדברות", וכל השנה נקראים כחלק מהתורה בטעם התחתון. אכן ב<b>מדרש</b> [במדב"ר נשא יג טז] מצינו שכל התורה היתה כתובה בין כל דיבור ודיבור, וכן משמע ב<b>תרגום יונתן</b> עה"פ ואתנה לך [שמות כד יב], וצ"ע. 
(11) <b>פרש''י</b> שנקרא "מקרא" לפי שמצוה לקרות בתורה. וביאר <b>המהרש''א</b> ש"צריך לקרותה בכתב בנקודותיה ובפסוק טעמיה מה שאין כן במשנה ובתלמוד". וראה בהערות להלן [יג א] מש"כ הרשב"א בשם הראב"ד. 
(12) ביאר ה<b>מהרש''א</b> שנקראת בלשון "מצוה", לפי שהמשנה לא דברה אלא בגוף המצוה, ורק אח"כ בא התלמוד לפרש הטעמים מהיכן נלמדה. וה<b>פני יהושע</b> כתב שהקדימו משנה לנביאים וכתובים, לפי שמימי משה הוצרכו לשנות כל המשניות שהן ההלכות הפסוקות שנאמרו ונדרשו בי"ג מידות, וההלכה למשה מסיני, וא"כ המשנה קדמה לנביאים וכתובים. 
(13) נאמרו בלשון "אשר כתבתי" כי אף שניתנו ליכתב, אין בהם מצות קריאה כמו בתורה [<b>מהרש''א</b>]. ולכאורה תמוה, שהרי מצינו בקידושין [ל א] שגם נביאים וכתובים נכללו ב"מקרא" שהרי ודאי גם עליהם נאמר ש"ישלש ימיו שליש במקרא". אכן, כבר תמה ב<b>חידושי הר''א</b> [נדה יט ב] איך יתכן שניתנו נביאים וכתובים למשה רבינו, וביאר <b>הגר''י קמנצקי</b> [בפתח <b>אמת ליעקב</b> עה"ת] ע"פ דברי <b>רש''י בתענית</b> [ט א] ש"החומש הוא יסוד הנביאים וכתובים", אלא שמשה מסר את דברי ה' כפי שקבלם, ואילו הנביאים קבלו רק צורת נבואה, והוציאום כפי דעתם, ולפיכך עצם הקריאה בתורה נחשבת לימוד אף אם אינו מבין, כי תיבות התורה הן גופן תורה, ואילו בנביאים שרק התוכן נחשב "תורה" אף שהן "מקרא" אינו נחשב לימוד אלא בהבנה. וראה <b>מג''א</b> [נ ב] <b>ושו''ע הגר''ז</b> [ת"ת יב] שחילקו בין תורה שבכתב לבע"פ, ולא בין תורה לנביאים]. ועי' <b>בכתבי הגר''ח</b> [סי' ה]. וב<b>משך חכמה</b> [שמות כד יב] ביאר ע"פ הגמרא בנדרים [כב ב] שאילו לא חטאו ישראל לא ניתן להם אלא תורה וספר יהושע בלבד, והיינו משום ש"אשר כתבתי" שייך רק בידיעת ה' שאינה סותרת לבחירה, אך הנביאים לא יכלו לכתוב את המאורעות קודם שאירעו, כי במקום ידיעת האדם אין בחירה. 
(14) פירש <b>רש''י</b> שגמרא נקראת "להורותם" כי היא כוללת סברת טעמי המשניות, וממנה יוצאת הוראה, ואילו המשנה מצוה ללמוד ולהתעסק בה, אבל המורים ממנה הוראה נקראים מבלי עולם. 
(15) על פי <b>מהרש''א</b>. ומסתבר שהכוונה שיש בה שתי פיות א' של ק"ש וא' של תורה. ובעיון יעקב הוסיף שתיבת "כל" באה לרבות אף חתן וכלה, שהם צריכים שימור מאד לפי שהמזיקין מתקנאים בהם כמבואר להלן בפרק הרואה, וע"י שקורין ק"ש המזיקין בדילין מהם. 
(16) <b>המהרש''א</b> מבאר ששאלת הגמרא היא, הרי בהמשך נאמר "לעשות נקמה בגויים", ולכאורה משמע ש"חרב פיפיות" נסוב על הגויים ולא על המזיקים. 
(17) והיינו שפירוש "על משכבותם", הוא שירננו על דבר שנאמר בו "שכיבה", דהיינו ק"ש דכתיב בה "בשכבך" [<b>נימוקי יוסף</b>]. 
(18) מאמר זה לכאורה סותר את המאמר הקודם שאמר רבי יצחק שאוחז חרב פיפיות <b>להרוג</b> את המזיקין ולא להבדילן ממנו בלבד. וב<b>בן יהוידע</b> כתב עפ"י דברי <b>האר''י</b> שיש שני סוגי מזיקים<b>;</b> יש הרוצים להילחם באדם ולהמיתו, וכנגדם אוחז חרב פיפיות להרגם, ויש הרוצים רק לפתותו. וכנגדם אמר שבדלין ממנו. ועוד כתב בשם האר"י שאין ביד האדם כח להרוג כולן בבת אחת, ועל אלה שלא הצליח להרגן אמר שבדלין ממנו. וראה עוד בצל"ח. 
(19) לכאורה טעם זה מתאים ל"עוסק בתורה", ולא ל"כל הקורא ק"ש" שהרי אין "עוף" אלא "תורה". וביאר ה<b>פני יהושע</b>, שדרך המזיקים להתקרב אצל לומדי תורה, [כדלהלן ש"דוחקא דכלה מינייהו"], אלא שאין להם כוח להזיקן, אולם ע"י ק"ש הם בדילין לגמרי, ולכן דחקו שהאמור בפסוק לעניין "תורה", הכוונה על ק"ש, ומה שרמז הכתוב את ק"ש בלשון תורה, לרמז שאין המזיקין בדילין אף בקורא ק"ש אלא למי שקורא אותה בכוונת הלב ובדקדוק אותיות וטעמיה כלומד תורה. 
(20) <b>רש''י</b>, וראה <b>רש''י מגילה</b> [יח ב]. והקשה <b>המהרש''א</b> כיצד נלמד שאין "עוף" אלא תורה, הרי "התעיף" נסוב על "עיניך". וביאר שסמכו על המשך הפסוק "כנשר יעוף השמים" שמדבר על תורה, והיינו שהתורה נמשלה ל"עוף" המעופף בשמים. וב<b>שפת אמת</b> פירש באופן אחר את כל מהלך הגמרא. 
(21) תיבות "ובני רשף" נאמרו באמצע, אחר "מזי רעב" ולפני "וקטב מרירי", ולכן ניתן לדורשו לפניו וניתן לדורשו לאחריו [רש"י]. 
(22) <b>המהרש''א</b> [עירובין נד א לגבי "החש בראשו יעסוק בתורה"] הקשה, הרי אמרו [שבועות טו ב] שאסור להתרפאות בדברי תורה, וכן יש להקשות כאן. אכן <b>הרי''ף</b> הביא שהגמרא בשבועות הקשתה איך מותר לומר שיר של פגעים והרי אסור להתרפאות בדברי תורה, ותירצה שלצורך הגנה מותר, וביאר <b>רבינו יונה</b> שלא הקשתה על אמירת ק"ש שעל המטה, כי אומרה לשם חובה, ורק אם אומר פסוקים שאינו חייב נראה כמשתמש בהם לשמירה ולדבריו מסתבר שההיתר להגן הוא משום שעוד לא חלה המכה ואין השימוש לרפואה ניכר; וכן משמע מה<b>רמב''ם</b> [ע"ז יא יב] שחילק בין בריא לחולה. ולדבריהם יתכן שכל האיסור שייך רק בפסוקי שמירה, אך העוסק בתורה שחייב בכך וגם אינו ניכר, מותר בכדי להעביר ממנו יסורים, ובאופן זה לכאורה מותר אפילו אחר שכבר החלו. היסורין וראה ב<b>חינוך</b> [תקיב] שההיתר לומר פסוקי שמירה הוא משום שרק מעורר בכך את נפשו לחסות בה', וכ"כ ה<b>פרישה</b> [יו"ד קעט יז], וגם לטעם זה אין חילוק בין קודם שבאו לאחר כך, אך תמוה מה החילוק בין הגנה לרפואה. 
(23) שאף אם נגזר עליו יסורים בגין עוון מה, התורה מגינה עליו שלא יבואו [מהרש"א]. 
(24) ה<b>פני יהושע</b> הקשה הרי מפסוק זה שמעינן שהלומד שמקיים את כל המצוות יסורים בדלין ממנו, ואילו ר"י בא להשמיענו שאפילו בשביל עסק התורה לחוד יסורים בדלין ממנו. ותירץ שפסוק זה נאמר במרה לפני שקיבלו את התורה, והפסוק נסוב על הנאמר לפני כן "שם שם לו חוק ומשפט", וכמו שדרשו חז"ל שנצטוו שם על שבת דינין ופרה אדומה, ועדיין לא היו מקימין אותם עד לאחר מתן תורה אלא שניתן במרה כדי שיתעסקו בהם, ולפי"ז מדייק ר"י שפיר שאפילו בשביל עסק התורה כתיב לא אשים עליך. 
(25) בסנהדרין [קא א] שואלת הגמרא, וכי מאחר שלא שם מחלה - רפואה למה<QM> ומפרשת: "אם תשמע לא אשים, ואם לא תשמע אשים. אעפ"כ אני ה' רופאך". 
(26) הקשה ה<b>פני יהושע</b> הרי אף זאת יודעים תינוקות של בית רבן, שהרי כל הברכות והקללות שבתורת כהנים ומשנה תורה נאמרו בפירוש על ביטול תורה, שנאמר "אם בחוקותי תלכו", ודרשו חז"ל "שתהיו עמלים בתורה". ותירץ שמקרא זה אינו מלמד אלא אם מבטלים תלמוד תורה ולא עוסקים בה כלל, ורבי יוחנן בא להשמיע שהוא הדין באדם שעוסק לעיתים בתורה, אלא שלא יכול לעסוק יותר. 
(27) ב<b>אהבת איתן</b> פירש על פי <b>תוס' בשבת</b> [נה א ד"ה אין] שיסורים מכוערין היינו נגעים. וב<b>בן</b> <b>יהוידע</b> פירש דהיינו עניות, כי העני יהיה מכוער בעיני בני אדם הן בלבושו והן בחכמתו, לעומת העשיר ש"כסף יטהר ממזרים". 
(28) דבר שאינו צלול נקרא עכור, כמו מים עכורים [להלן כה ב, וראה רש"י עה"ת בראשית לד ל]. 
(29) על פי <b>''רי''ף'' ועץ יוסף</b>. 
(30) כך פירש רש"י, וראה במדרש רבה [תרומה לג] דהיינו אפילו כשמוכר לצורך רווח, כי חושש שמא יכלו המעות קודם שימצא אחר לקנות. 
(31) לכאורה דמיון הקב"ה למוכר תמוה, שהרי התורה נשארה גם אצלו. וביאר <b>בן יהוידע</b> שמעת מתן תורה "לא בשמים היא" וההלכה תלויה חכמים, וראה <b>בית הלוי</b> [פרשת יתרו]. 
(32) רש"י. והיינו שההוכחה ששמח היא ממה שמשבחה בפניהם ומזהירם עליה. וב<b>עיון יעקב</b> ביאר שמלשון "נתתי" משמע ששמח ככתוב "נתתי שמחה בלבי". אלא שהמוכר דבר מפני רעתו המוכר שמח, לכן הזהיר שלא יעזבו את התורה, כי לקח טוב היא, ואין השמחה כמוכר מפני רעתה. 
(33) <b>הצל''ח</b> תמה למה נחשב למוכר ולא לנותן, הרי התורה ניתנה במתנה, ומפרש ב<b>עץ יוסף</b>, שהתורה ניתנה לישראל בזכות האבות, וזכויות אלו הם כינוי לדמי מכירה שקיבל הקב"ה תמורת התורה שנתן לעמו. וראה עוד במהרש"א. 
(34) בא ללמד שראוי לאדם שלא להרהר אחר מידותיו של הקב"ה, אלא כל שרואה בעצמו יסורים וכו' יפשפש במעשיו [<b>מאירי</b>]. ו<b>המבי''ט</b> [בית אלוקים תשובה ט] כתב שלא אמר ש"יעשה תשובה", אלא ש"יפשפש במעשיו", שהרי אין צדיק שיעשה טוב ולא יחטא, וודאי יש לו על מה לעשות תשובה, אלא שאם אמר הכתוב "נחפשה דרכנו" משמע שיש לחקור לדעת מהו החטא המסויים שבגינו הגיעו היסורים, ולאחר שידע אזי יעשה תשובה, כי אז תשובתו תהא שלמה וגמורה. 
(35) ה<b>מנחת חנוך</b> [שסד] דקדק מדברי <b>הרמב''ם</b> [תשובה א א] שאין מצוה לשוב בתשובה, אלא שאם אדם רוצה לשוב, יש לו כללי תשובה. אך נראה כי אף לדבריו אין כוונת הגמרא לעצה טובה בעלמא כיצד להרחיק ממנו יסורין, אלא בזמן שבאים עליו יסורין יש עליו חובה גמורה לשוב, וכמבואר ב<b>מאירי</b> [ר"ה טז ב] שבעשי"ת וביום המיתה ובעת יסורים וצרות חל חיוב תשובה. 
(36) שכל העניין לפני כן מדבר ביסורים [<b>מהרש'' א</b>]. 
(37) ביאר ה<b>מהרש''א</b> שלא מצא עבירה גדולה שראויין יסורין לבוא עליו בגינה, שהרי "אין צדיק שיעשה טוב ולא יחטא". וב<b>עץ יוסף</b> כתב שלא מצא עוון במזיד, ו"אין צדיק שלא יחטא" היינו חטא בשוגג. וב<b>עיון יעקב</b> כתב שיסורים באים דווקא על ל"ת, ויתכן ש"אין צדיק שלא חטא" בביטול עשה. ו<b>המבי''ט</b> [שם] פירש שהתורה כוללת כל העוונות הכתובים בה, שהרי הלומד תורה נחשב כמקיים המצוות הכתובות בה, כמו שאמרו כל הקורא פרשת עולה כאילו הקריב עולה וכו', וכשהוא מתבטל מלימודה הרי הוא כאילו אינו מקיים המצוות ואינו נזהר מן העבירות, ונמצא שבביטול תורה כלול גם העוון שהוא מיוחס ליסורים שבאו עליו. 
(38) ב<b>נפש החיים</b> [ד כט] תמה, אם בידו עוון ביטול תורה, למה אמר קודם שפשפש ולא מצא<QM> וביאר, שבכל עוון העונש הוא מידה כנגד מידה, באבר שפגם בו, אבל בביטול תורה פוגם בכל העולמות, ולכן אין העונש תלוי במקום מסוים בגופו, וזו כוונת רש"י ש"לא מצא עבירה שבשבילה ראויין יסורין הללו לבא". וראה <b>ראש</b> <b>יוסף</b> <b>והגר''א</b> ש"יתלה" את מה ש"לא מצא" בכך שהוא עם הארץ, שביטל תורה, ואין בור ירא חטא לידע מה חטא. ו<b>הרי''ף</b> [בעין יעקב] ביאר, שעליו לתלות שיכל לעסוק יותר בתורה ממה שעוסק, או שגרס בלבד והיה יכול גם לחדש בה, ולא חידש. וב<b>בן יהוידע</b> פירש שיתלה שביטל תורה עבור מצווה שהיה אפשר לעשותה ע"י אחרים, ולפיכך היה אסור לבטל תורה. 
(39) מפרש <b>המהרש''א</b> שמפסוק זה שמעינן תרתי, א. שיסורים באים על ביטול תורה. ב. שע"י התורה בדילין ממנו, ולכן נאמר "אשרי הגבר אשר תיסרנו", שיפשפש במעשיו שע"י ביטול תורה באו, ואז "מתורתך תלמדנו", כי ישוב לעסוק בה כדי שיהא בדילין ממנו. 
(40) <b>רש''י</b>. כבר תמהו רבים למה מביא הקב"ה על הצדיקים יסורים בלא שום עוון כדי להרבות שכרו בעוה"ב, והרי אין זו אפילו מידת בשר ודם לייסר את אוהבו ביסורין כדי לתת לו מתנות, כל שכן לפני הקב"ה שהכל שלו ונותן למי שירצה בלי שיעור. וראה ב<b>חובת הלבבות</b> [בטחון ג] ובספר <b>העיקרים</b> [ד יג]. וב<b>דרשות</b> <b>הר''ן</b> [י ד"ה ועד"ז] ביאר שהיסורים מועילים לצדיק להרחיק טרדת תאוות העוה"ז. ו<b>הפני יהושע</b> ביאר שכל נשמה מעורבת עם הגוף בעניני תאוות גופניות וגשמיות, וכיון שנתעבו חלקים בנשמה, לא תוכל לקבל אור הגדול והעולמות העליונים הצפונים לצדיקים, וע"י יסורים היא מזדככת וכאילו נפרדת מן הגוף, ואינה קשורה לעוה"ז אלא לצורך קיומה. וכך יכולה לזכות לכל הטוב הצפון. אולם מלשון רש"י ש"ירבה שכרו יתר על זכויותיו" לא משמע כן, ולכן פירש שלדעת רש"י הצדיק מקבל יסורים עבור עוונות כלל ישראל, כי אם יביאם על הבינוניים אפשר שיבעטו ביראתו ח"ו. לכן מביאם על הצדיק שיקבלם באהבה לטובת ישראל, וכיון שזכות הרבים תלויה בו, ונוטל חלקו וחלקם בג"ע. <b>והמבי''ט</b> [שם] כתב שיש צדיקים שלגודל אהבתם ותשוקתם למלאות רצונו יתברך - כל קיום התורה והמצוות אינו נחשב לטורח עבורם כיון שהרגילו עצמם לכך:. וכשרואה הבורא גודל אהבתם אותו וחשקם באהבתו, ושיש בכחם לעשות יותר ממה שיכולים להוציא בפועל ורצונם להצטער באהבתו, כי קיום המצוות ולימוד התורה עונג הוא להם, אז מביא הבורא עליהן יסורין שיודעים שהם מאתו יתברך, כדי שיסבלו צער בגופם בעבודת הבורא ויוציאו לפועל טוב הכנתם וחפצם להצטער בעבודת הבורא, ונמצא שהשלימו עצמם בזה העולם בכל מה שבכוחם להשלים, ובזה יזכו למדרגה גדולה מחיי העולם הבא מה שלא היו משיגים אם לא היה מביא עליהם הבורא אותם יסורים וכו"'. ו<b>הצל''ח</b> פירש שלחולה יותר קשה לעסוק בתורה ומצוות, ולפום צערא אגרא, לכן מתרבה שכרו. וכל ביאורים אלו נצרכו רק לדעת <b>רש''י</b> <b>ותוס'</b> [להלן מו ב ד"ה מר] שנקטו כמ"ד [שבת נה א] שיש יסורים בלי עוון, אולם דעת ה<b>רמב''ן</b> <b>בשער הגמול</b> שאין יסורים בלא עוון, ויסורים של אהבה באים על חטא בשוגג, ונחשבים "אהבה" כי אינם לעונש אלא לניקוי העוון. אולם הוסיף שיש יסורים ללא עוון כלל שתכליתם לנסיון, והם לזמן קצר ואין בהם ביטול מצוות. [וראה דבריו בבראשית כב א] 
(41) לפני כן נאמר "מוסר ה' בני אל תמאס ואל תקוץ בתוכחתו", והיינו כשלא מצאת לתלות במעשיך ולא בביטול תורה, אל תמאס ותהרהר ח"ו אחריו, אלא תחשוב כי הן יסורים של אהבה, שנאמר כי את אשר יאהב ה' יוכיח וגו'. <b>מהרש'' א</b>. ו<b>המבי''ט</b> פירש כי אין חוטא קרוי אוהב ה', וכיון שאמר את אשר יאהב ה' יוכיח, נראה כי למי שהוא אהובו יוכיח, וא"כ הם יסורים של אהבה להרבות שכרו בלי עוון. 
(42) על פי <b>עיון יעקב</b>. אך רש"י [בישעיה שם] ביאר שחפץ לדכאו ולהחזירו למוטב, [כמו שנאמר "תשב אנוש עד דכא ותאמר שובו"]. 
(43) ב<b>מצודות ציון</b> [ישעיה שם] ביאר מלשון שבר וכתיתה, ובתרגום שם כתב "למצרף ולדכאה". וב<b>בן יהוידע</b> כתב שלא אמר "מיסרו", לומר שמקנה לו ביסורים מידת ענוה ושפלות שהוא מלשון דכא ושפל רוח. 
(44) שהרי אין לפרש שתיבת "חפץ" נסובה על חולי, וביאורה שה' חפץ להביא חולי, שהרי "מאתו לא תצא הרעות", אלא ודאי נסוב על האדם שה' חפץ בו [<b>מהרש''א</b>]. 
(45) ב<b>עיון יעקב</b> ביאר שנקטו "אשם" כי מבואר בערכין [כא א] שכל חייבי קרבנות ממשכנים אותם אם לא הביאום, ולפעמים אף חייבי חטאת ממשכנים, משא"כ אשם אין ממשכנים כלל רק הכל תלוי ברצונו ודעתו. וראה עוד ב<b>מהרש''א</b>. וה<b>מג''א</b> [א יא] כתב שחיוב אשם אינו תלוי בידיעת החטא כחטאת, ושלא כהרמב"ם [שגגות ט י], אך כאן משמע שטעון ידיעה. והרמב"ן בשער הגמול כתב שאם "יש בידו ידיעה תחילה וסוף יתלה בביטול עשה [ואם לא מצא, או שאין לו ידיעה יתלה בביטול תורה] ויתכן שמקורו מכאן. 
(46) <b>בן יהוידע</b> ביאר שבא לומר שאע"פ שמצד הטבע יהיה עלול לשכחה מאחר שהוא מבולבל ביסורין וכוחו חלוש, עם כל זה הקב"ה יתנהג עמו הפך הטבע שיתקיים תלמודו בידו ולא ישכחנו. 
(47) על פי <b>מהרש''א</b>. 
(48) <b>עץ יוסף</b> בשם <b>אלשיך</b>. 
(49) כי משמעות תיבת "מאיתי" נסובה גם על "ותפילתי", ואם כן היה ראוי לומר שלא הסיר "מאתו", ועל כן דרשו "מאיתי" ממש שלא הסיר מאיתי תפילתי על ידי חולי ויסורין, <b>מהרש''א</b>. והצל"ח פירש שהשם "אלהים" מרמז למידת הדין, והיינו שנותן הודאה על הרעה, ולפיכך אמר "לא הסיר תפילתי", בכך אני רואה שהוא "וחסדו" כלומר ממידת החסד שאין יסורים של אהבה, וראה כעין זה <b>בשפת אמת</b>. וה<b>פני יהושע</b> הקשה כיצד ייחשבו "יסורין של אהבה", והרי מפסיד שכר תורה ותפילה. וביאר, כיון שאין בו עוון הרי הוא צדיק גמור, ובודאי יושב מתוך היסורים ומצטער על ביטול התורה והתפילה יותר מעל עיקר היסורין, ואינו מפסיד משכר התורה והתפילה כלום. 
(50) <b>בעיון יעקב</b> ביאר שדרש מהאמור קודם לכן "מוסר ה' בני אל תמאס", ואם ה"מוסר" הוא רק כשאין בו ביטול תורה ותפילה, עדיין יש מקום למאוס בתוכחת ה' באופן שיש בה ביטולים אלו, ובהכרח שהפס' "כי את אשר יאהב ה' יוכיח" מלמד שבכל עניין נכלל ב"יסורין של אהבה". וראה ביאור שונה <b>במהרש''א</b>. 
(51) <b>החתם סופר</b> [בתורת משה, משפטים] הוכיח מכאן שגם אם העבד הכה את האדון וחזר האדון והכה אותו, יצא לחירות, שאל"כ הרי לא חשיד קוב"ה דעביד דינא בלא דינא, ואיך למדו ק"ו משן ועין. וכ"כ בשו"ת <b>צפנת</b> <b>פענח</b> [עב]. 
(52) פירוש מריקין דמו ומכילין כוחו [<b>ערוך</b>] ו<b>בשפתי חכמים</b> הביא מ<b>פיה''מ להרמב''ם</b> [זבחים פי"א] ש"מריקה" היינו כיבוס חזק שמסיר כל הדבוק בו. 
(53) על פי <b>מאירי</b>, והוסיף: "כך החוטא שבאו עליו יסורים, אם קבלם על הצד הראוי ופשפש במעשיו כתיקון חכמים <b>נשתחרר מחטאיו</b> ונזדכך, ובלבד שלא יהיה רגיל בכך לשנות החטאים ככלב שב על קיאו". וה<b>מהרש''א</b> פירש את הדמיון לעבד, כי עבד כנעני השתעבד מצד עוונות אבותיו [מקללת נח], וע"י יסורין בשן ועין יוצא בהן לחירות למרק בו עוון אבותיו. ק"ו ביסורים של כל גופו שממרקין בו עוונותיו של אדם. ו<b>הרי''ף</b> [בעין יעקב] הקשה הרי דין זה נוהג רק בעבד כנעני, וכיצד נלמד ממנו לאיש ישראל. <b>והפני יהושע</b> הקשה עוד שהרי עבד כנעני יוצא לחירות כיון שאין לרבו רשות להכותו אך בעניין היסורין לא שייך לומר כן. ותירץ שהכוונה היא כמו שעבד ע"י שן ועין יוצא לחירות ונעשה בן חורין גמור כמו ישראל גמור לכנוס תחת כנפי השכינה, כמו כן הצדיקים ע"י היסורין יוצאים מצד העבדות שהיו נקראין עבדים למקום ואחר היסורים נקראים בנים למקום, ונתקרבו תחת כנפי השכינה יותר. ודמיון זה לא שייך אלא בעבד כנעני, אך לא בעבד עברי שאין בו עבדות וחירות בפועל אלא היא לשון מושאל. וראה <b>מנחת חנוך</b> [נ] שהעלה מכאן שאם האדון הרג את העבד יצא לחרות [וגופו אסור בהנאה כישראל], שהרי "כל גופו עאכו"כ", ותמוה שהרי לא מצינו שאם יסרו בכל גופו יצא לחירות. 
(54) על פי <b>מהרש''א</b>. ותתיישב בכך הערת <b>הגר''א</b> שאין המשל דומה לנמשל, כי מלח ממתק ואילו יסורין ממרקים - אך להנ"ל הרי הכוונה שיסורין מרים כמלח ואחר שנכנסו ומירקוהו הרי הוא כבשר הנמלח שיצא ממנו הדם והתמתק. ו<b>מהרש''ם</b> ביאר שעבד יוצא בשן ועין רק כשהכהו האדון והעבד מכיר בכך [ותובעו], אבל אם אחר הכהו או שלא ידע מי הכהו, אינו משתחרר, ונמצא שיש נפ"מ בין הטעמים, שלרבי יוחנן הלמד מק"ו, לא יועילו היסורין רק אם מאמין שבאים מיד ה' ואינו חושב שבאו במקרה, אך לר"ל שלמד גז"ש ממלח, יועילו לו אף אם חשב שבאו במקרה, כשם שמלח מועיל לבשר גם כשאחר מולחו. 
(55) נקראים מתנות טובות, לפי שעל תורה נאמר "כי לקח טוב", ועל ארץ ישראל נאמר "על הארץ הטובה", בעולם הבא כתיב "הנה נתתי לכם את החיים ואת הטוב" [<b>מהרש''א</b>]. וראה טעמים נוספים ב<b>עץ יוסף</b>. 
(56) ביאר ה<b>מהרש''א</b> שתענוגי העוה"ז הם ביטול תורה, ודרכה של תורה היא פת במלח תאכל וכו'. 
(57) <b>המהרש''א</b> מבאר שא"י ניתנה ע"י יסורין להורות שלא נתנה הארץ בכדי לאכול פירותיה ולהתענג מרוב טובה, כי בכך יבא לידי מרד בהקב"ה ח"ו. 
(58) <b>הגר''א</b> מבאר: כי נר מצוה - קיום מצוות, ותורה אור - לימוד התורה, הם הדרך להשגת חיי עולם הבא. בנוסף לכך הדרך להשגת חיים - העוה"ב - הוא באמצעות תוכחות מוסר. וראה ב<b>ראשית חכמה</b> [תשובה ג מג] שבתורה וא"י מוזכר שמות של רחמים ששיתף מדת הרחמים בנתינתם, אבל בעוה"ב לא נזכר רחמים להורות שניתן על פי דין גמור בלי לוותר מאום. 
(59) אמר "כל העוסק" וכו' לפי שמצינו שלשה מיני עוונות בפסוק "נושא עוון פשע וחטאה", והעוסק בשלשה דברים אלו נמחלין לו שלשה מיני עוונות [<b>עיון יעקב</b>]. 
(60) "גמילות חסדים" היא שגומל חסד בגופו או בממונו, כגון שמלוה מעות. ו"צדקה" היינו שנותן לעני כגון מעות [סוכה מט ב]. ויתכן שכוונת הראיה מהפסוק היא ממה שנאמר בו גם "צדקה" וגם "חסד", משמע שהכוונה ב"חסד" היא לגמילות חסדים. וראה ב<b>עץ יוסף ובפירוש</b> <b>ה''רי''ף''</b> שכוונת הגמרא להוכיח שכוונת הפסוק שהעוון מתכפר בזכות החסד שעשה החוטא, ואין הכוונה לחסד ה' שמכפר עוון. 
(61) כמבואר בבכורות [כט א] שיוציא הוצאות ללמוד תורה, אך כשבא ללמד לאחרים לא יבקש שכר. 
(62) י"א שהוא אליהו הנביא ראה <b>תוס' חולין</b> [ו א ד"ה אשכחיה]. 
(63) כך סברה הגמרא תחילה ובהמשך יתבאר. 
(64) ה<b>צל''ח</b> דקדק מהוכחת המקשה שהם יסורים של אהבה שהרי הם מכפרים, שסבר יסורים שאינם של אהבה אינם מכפרים, ותמה על כך, שהרי ודאי יסורים של אהבה אין באים על חטא. וביאר, שהמקשה רק דייק את הלשון "מזבח כפרה", והגמרא הבינה שבא לכפר על הרהור, ואין זה אלא יסורים של אהבה. וראה ביאור ה"רי"ף ". וב<b>תוס' הרא''ש</b> הקשה, הרי מצינו בערכין [טז א] שנגעים באים על לשון הרע ושפיכות דמים וכדומה, וחטאת מצורע אינה באה על חטא כי כבר נתכפר בנגעים. הרי שנגעים באים על עוון, ואינם יסורים של אהבה. 
(65) כך פירש <b>רש''י</b> הנדפס בעין יעקב, וראה <b>מהרש'' א</b>. 
(66) כף פירש <b>רש''י</b>. <b>והראשונים</b> הקשו ששילוח מחוץ למחנות לא היה נוהג אלא בזמן שהיובל נוהג, ויכלה הגמרא לחלק בין זמן שהיובל נוהג לזמן שאין היובל נוהג. [ונחלקו <b>תוס' ורשב''א</b> אם גם בזה"ז נוהג שילוח חוץ למחנה. וראה <b>צל''ח וזכרון שמואל</b> פג שתלוי אם השילוח משום קדושת מחנות או מחיצות, ונ"מ לענין שילוח מירושלים]. ו<b>רב האי גאון</b> פירש שלבני בבל נחשבו כיסורים של אהבה כיון שלא היו זהירים בטומאה, אבל בני ארץ ישראל שנזהרו בטומאה אינם של אהבה [ואף שגם ביטול תורה ותפילה נכללו ביסורים של אהבה, הבינו חז"ל שלזהירים בטומאה אינם יכולים להחשב של אהבה]. וה<b>מהרש''א</b> ביאר "לן" - לכל העולם הם יסורים של אהבה כי הן מכפרים על חטאיהם, אך "להו" - לצדיקים שסובלים בשביל אחרים אינן של אהבה. ו<b>מפרשי עין יעקב</b> פירשו, שלבני ארץ ישראל נחשבו כיסורים של אהבה, וביאר <b>בן</b> <b>יהוידע</b> שא"י היא תחת הנהגת השי"ת עצמו ככתוב "ארץ אשר עיני ה' אלהיך בה וכו"', וכיון ש"את אשר יאהב ה' יוכיח" נמצא שהן יסורים של אהבה כי שם הם באים על ידו יתברך. אבל בחו"ל נמצאים תחת ממשלת השרים, והיסורים באים ע"י מלאך ושר, לכך אינם נקראים של אהבה. 
(67) והיינו דוקא לבני חו"ל, אבל בא"י שטעון שילוח אין לחלק וגם בצנעה יש לו את הבזיון [<b>צל''ח</b>]. ונמצא לפי תירוץ זה שבזיונות שהם עצמם יסורים, ודאי אינם יסורים של אהבה. 
(68) <b>רש''י</b> פירש שהיה גודלה פחות מכשעורה שאינו מטמא והיה נוטלו לעגמת נפש. [וסבר כדעת ה<b>משנה למלך</b> אבל יד כא, שחיוב קבורה תלוי בשיעור מת לטומאה, ולכן לא קברה]. וה<b>ריטב''א</b> פירש שהכוונה ל"שן שנתלשה מחיים" [וסבר כה<b>נודע ביהודה</b> קמא יו"ד צ שכל חלק מהמת חייב קבורה, אך תמוה שהרי שן אינו מטמא [אהלות ג ג] ולמה הוסיף מחיים, ושמא של מת אסורה בהנאה, וראה <b>רבנו</b> <b>חננאל</b>]. ו<b>רבנו ניסים גאון</b> הביא בשם גאונים שרבי יוחנן קבר עשרה בנים זכרים והעשירי שבהם נפל ליורה רותחת ונמס בשרו, ונטל רבי יוחנן עצם של אצבע קטנה שלו והיה מנחם בה אחרים, וראה <b>תוס'</b> [ד"ה והאמר] ו<b>רשב''ם</b> [ב"ב קטז א ד"ה דין]. ויש שפירשו ש"ביר" הכוונה לסעודת הבראה שעושים לאבלים ולקח עצם מסעודת ההבראה העשירית [ראה <b>מהר''ץ חיות ומפרשי עין</b> <b>יעקב</b>]. 
(69) <b>רש''י</b>. והקשו <b>תוס'</b> שלמסקנת הגמרא מי שלא היו לו בנים אין זה יסורים של אהבה, והרי כמה צדיקים שלא היו להם בנים. ולכן פירשו שהיה רגיל רבי יוחנן לנחם אחרים בעצם זו, וממה שהיה מנחם בכך משמע שהם יסורים של אהבה, כי אם חטא וקיבל עונש אין בזה כדי לנחם. וב<b>ערוך</b> [גרם] כתב "ומצטער ומרוב החביבות היה נושאו" וביאר ה<b>מהרש''א</b> שהיה חביב לו להצטער, ומוכח שהן יסורין של אהבה. וראה <b>שיחות מוסר</b> להגר"ח שמואלביץ [לא יט] 
(70) <b>רש''י</b> פירש שהאבלות מכפרת על עוונותיו, ולכאורה תמוה שלעיל ביאר שהקב"ה מייסרו בלא עוון כדי להרבות שכרו לעולם הבא. וביאר ב<b>סמיכת חכמים</b> שלאחר שנתכפר בצער האבלות, מה שמצטער עתה שאין לו בנים הם יסורים של אהבה, משא"כ למי שלא היו מתחילה, שכל צערו בא לכפר על עוונותיו. 
(71) ביאר ה<b>מהרש''א</b> שתקפו עליו היסורים וגרמו לו ביטול תורה, ולכן לא חפץ בהן, ומה שאמרו [ב"מ פד א] שהצדיקים מקבלין יסורין באהבה, היינו כשאים גורמים ביטול תורה. 
(72) ביאר ה<b>מהרש''א</b> שקושיית הגמרא רק לרבי יוחנן שהעמיד את רבי חייא, אך לרבי חייא לא הקשו כי יתכן שסבר שאי אפשר להעמיד חולה. 
(73) <b>רש''י עה''ת</b> [וירא כא כז] כתב שיפה תפילת חולה מתפילת אחרים עליו. ותמה <b>הרא''ם</b> מסוגיין, והוכיח שאם החולה יכול לכוון הוא עדיף. וב<b>גור אריה</b> חילק שבתפילה הקב"ה מתירו "אבל יהיב ליה ידיה היינו שיתחזק מעצמו ואז יגיע לו עזר ממרומים, וזה לבד לא שייך שאין אדם מתחזק מעצמו". וראה <b>מהרש''א</b> עירובין [כט ב]. וב<b>שו''ת הרשב''א</b> [תט] הקשה על מה שמצינו במו"ק [כח א] שמזוני תלוי במזל, ואילו בתענית [י א] שנינו כל העולם ניזון בשביל חנינא בני. ותירץ שכל העולם אכן ניזון בזכות הצדיקים, ואילו הצדיקים תלויים במזל, כמו שאמרו שאין החבוש מתיר עצמו מבית האסורים. 
(74) ה<b>מהרש''א</b> הביא מה שמצינו בתענית [כה א] ברבי אלעזר בן פדת שלא הועילו לו זכויותיו לשנות מזלו, [וראה תוס' בשבת קנו א], וביאר שהוא היה החולה, ולכן אמר לו רבי יוחנן שבני חיי [תורה] ומזוני במזלא תליא ואין מצבו מורה על חסרון זכויותיו. 
(75) שהיה בשרו מבהיק, כמו שמצינו [בב"מ פד א] שהיה יפה מאד. וב<b>בן יהוידע</b> כתב שהכוונה לאור רוחני, שהרי אפילו אבן טובה ומרגלית אין האור יוצא ממנה אלא אם כן תהיה במקום שמש. ובעל נתה"מ ביאר ב<b>אמת ליעקב</b> ש"גני בבית אפל" ביאורו שרבי אלעזר חשב שהולך מהעולם, ורבי יוחנן "גליא דרעיא" גילה כוחו בתפילתו, ו"נפל נהורא" שהתחיל לשוב לאיתנו. 
(76) ב<b>אהבת איתן</b> כתב שצערו היה על כך שרבי יוחנן רצה ללמדו מעשה מרכבה, ור"א סבר שעדיין לא ראוי ולא למד, כמבואר בחגיגה, וב<b>שפת אמת</b> פירש בדרך אחר. 
(77) ה<b>אור זרוע</b> [ק"ש ו] הקשה הרי באבות שנינו: אם למדת תורה הרבה נותנין לך שכר הרבה, וכן במדרש שנינו שאף אם חסר מלמדו רק תורת כהנים נידון על כך. ולכן ביאר ש"אדם שטרח כל מה שהיה יכול לטרוח, אע"פ שלא עלה בידו אלא דבר מועט, נותנין לו כאותו שטרח כמותו ועלה בידו הרבה דלפום צערא אגרא וכו"' וכן הסיק ה<b>מג''א</b> [א ו] וה<b>מבי''ט</b> <b>בהקדמת בית אלהים</b>. וב<b>בן יהוידע</b> [שבועות טו א] העיר שעדיף לומר "שהמרבה כממעיט", וראה ב<b>אור החיים</b> [ויקרא ב ב] שביאר שהכוונה להשוותם ממש, שלא יאמרו שהקב"ה מצד רחמיו מתרצה אל הממעיט מפני חוסר יכולתו, אף שאינו חשוב כמו המרבה [וראה דבריו בדברים לב ב]. אכן לדברי האור זרוע נמצא שבתלמוד תורה שכר הממעיט שוה רק למי שטרח כמותו והרבה, אך אינו שוה למי שטרח יותר ממנו, ויתכן שלכן טרח רש"י [ד"ה אחד] לפרש שכלל זה נשנה לגבי קרבנות, כי בהם אין השכר תלוי בטירחה והממעיט שוה ממש למרבה, אך לגבי תורה יש חילוק ביניהם. 
(78) ניחם בזה שהוכיחו שהם יסורים של אהבה, ראה תוס' [ד"ה והאמר]. 
(79) המהרש"א ביאר שודאי לא בכו על היופי, אלא שמצינו [בב"מ שם] שרבי יוחנן היה האחרון שנשאר מבני ירושלים היפים, ובכו משום שהצטערו על זכרון חורבן ירושלים. וב<b>שפת אמת</b> ביאר שמצינו [בב"מ שם] ששופריה דר"י היה מעין שופריה דאדם הראשון שעליו נאמר "בצלם אלוקים עשה את האדם" ועל זה בכו. 
(80) ב<b>חידושי הגאונים</b> דקדק שאמרו לו לעיין ב"מיליה" ולא ב"עובדיה" דהיינו במעשיו. כי כוונתם היתה על מה שאמר רב הונא לעיל שאם אדם רואה שיסורים באים עליו יפשפש במעשיו וכו', ואמרו לו שיעיין בדבריו אלו. וענה להם וכי חשוד אני בעיניכם שלא אקיים מה שאמרתי, אלא שפשפשתי ולא מצאתי. והשיבוהו שלא פשפש יפה. וב<b>אהבת איתן</b> כתב שרב הונא אמר בשבת [כג ב] שהזהיר בקידוש היום זוכה וממלא גרבי יין, וכן מצינו במגילה [כז ב] שרב הונא משכן בגדו ליין לקידוש, וזכה לד' מאות חביות יין, וזה שאמרו לו שיעיין בדברי עצמו, כלומר, אם נזהר בקידוש היום כיון שהחמיצו היין. 
(81) הקשו המפרשים הרי נתבאר שיש יסורים של אהבה ואפשר שהם יסורים של אהבה. ותירצו שידעו את המבואר בסמוך שלא נתן לאריסו, ולכן אמרו כן. 
(82) אריס הוא העובד בשדה של בעל הבית תמורת חלק מהתוצרת, כשליש או רביע וכו', ומבואר במשנה [ב"מ קג א] שהאריס מקבל חלקו גם בזמורות שחותכים. 
(83) ה"<b>רי''ף</b>" ביאר שנענש בהפסד היין כמדה נגד מדה שהפסיד לאריס את הזמורות, ואמנם ב<b>נפש החיים</b> [ד כט] כתב שדרך ה' לענוש מדה נגד מדה כדי שילמד הנענש במה חטא ויוכל לתקן. וב<b>אהבת איתן</b> כתב שלקה בממונו כמבואר בסוכה [כט ב] שעל עסקי שכר שכיר נכסי בע"ב יורדים לטמיון. וב<b>מעון הברכה</b> כתב שהחמיץ יינו כדי שלא יברך עליו, כי המברך על דבר גזול הרי זה מנאץ. 
(84) ה<b>חפץ חיים</b> [כלל י באמ"ח לא] תמה, הרי אין בספור זה כל תועלת, ואיך הותר לרב הונא לספרו לרבנן. וביאר, שלפיכך כתב רש"י "וכי אינו חשוד בעיניכם", והיינו, כיון שהכירוהו כגנב, אין בכך לשה"ר [וכ"כ ה<b>יש''ש</b> ב"ק פ"ג ה]. ועוד, שכוונתו רק לדחות הגנאי מעצמו, וכיון שלא היה יכול להציל עצמו בדרך אחרת, מותר לומר האמת. 
(85) ה<b>מרדכי</b> [ב"ק פ"ג סי' ל] הקשה הרי עביד איניש דינא לנפשיה, וא"כ למה היה רב הונא צריך להחזיר<QM> הרי עשה כדין. והעלה מכך, שכלל זה נאמר כשלוקח חזרה את הדבר עצמו ששייך לו, ואילו רב הונא נטל זמורות אחרות. וביאר ב<b>שו''ע הגר''ז</b> [גניבה סעי' כז] כי אף שהאריס גנב זמורות, כיון שהם שותפים בכל הזמורות, הרי הגנב לא נטל בתורת חלוקה אלא ע"מ לגנוב, ורצה לקבל חלקו מהזמורות הנשארות, וכשלקח רב הונא את חלקו בזמורות שנשארו, נמצא שגזלו כנגד מה שגנב ממנו. ואף שהדין עמו, אינו רשאי לעשות דין לעצמו אלא ע"פ בי"ד. ומשמע מדבריו שהוא איסור גזל מהתורה. וראה בפתחי חושן [גניבה א סעי' ו] שמביא שיטות שהוא רק איסור מדרבנן, שחששו שמא בעה"ב יטול יותר ממה שהגזלן לקח ממנו. ו<b>ראבי''ה</b> [סי' ח] הביא שיטות שעביד דינא לנפשיה רק כשנוטל בפרהסיה ולא דרך גניבה. והביא, שאחרים תרצו, שדין זה נאמר רק כשיכול לברר בבי"ד שחייבים לו, ורב הונא לא יכל לברר. ויש שכתבו, שמותר ליטול גם חפץ אחר, אך כאן נחשב כהלואה, כיון שלקח זמורות יותר ממה שמגיעו, וכאילו לקח עכשיו ובעה"ב יקח כנגדם פעם אחרת, ולכן דינו כזקפן עליו במלוה [ראה <b>שו''ת הרא''ש</b> סד א, <b>ריב''ש</b> שצב, <b>מהרי''ק</b> סי' קסא <b>בית יוסף</b> חו"מ סי' ד בשם המרדכי, <b>יש''ש</b> [שם], <b>ש''ך בתקפו כהן</b> סי' קיז <b>תומים</b> סי' ד סק"ה, וב<b>נתה''מ</b> שם]. 
(86) ב<b>שדי חמד</b> [א כללים פ"ז] כתב שנחלקו אם מותר לההנות ממעשה ניסים ולכן חזר ונעשה יין, או שאסור, ובהכרח שהתייקר החומץ. 
(87) ראה <b>מהרש''א</b> שהאריך לבאר למה הביאו מימרא זו כאן. 
(88) כך משמע מדברי <b>רש''י</b> [ד"ה סמוך]. וה<b>פני יהושע</b> פירש שהכוונה שאף כשהיה לו צער, נזהר לא לעבור. וב<b>עיון יעקב</b> כתב שבנעוריו לא עשה כן, ועל כך היה מצטער. וב<b>ישועות יעקב</b> [ג ס"ק ב] ביאר שהצער בשינוי המטה משעה ששוכב יחידי לשעת תשמיש, וראה בסמוך. 
(89) כך כתב ב<b>מעדני יו''ט</b> [נ] ו<b>דברי חמודות</b> [יח], ונתן לכך טעם על דרך הטבע, [וכבר נזכר טעם זה ב<b>מגן אבות</b> להתשב"ץ, וכן משמע ב<b>אגרת הקדש להרמב''ן</b> דרך ב], וכך פסק <b>המ''ב</b> [ג יא]. אך <b>פסקי תוס'</b> [יא] <b>והב''ח</b> <b>ואליהו רבה</b> [ג ד] נקטו שאין חילוק לאיזה צד ראשו, רק שלא ישכב בין מזרח למערב, וראה הערה 94. 
(90) <b>רש''י</b> פירש שנכון להסב דרך תשמיש לצד צפון או דרום לפי שהשכינה שורה במזרח או במערב, וכן כתבו <b>תוס'</b> שהאיסור דוקא כשישן עם אשתו, ומשמע שהישן לבדו אינו צריך להקפיד בכך. וה<b>טור</b> לא הזכיר דין זה, וב<b>קיצור פסקי</b> <b>הרא''ש</b> כתב "טוב ליתן מטתו בין צפון לדרום", וכתב ה<b>ב''י</b> שלשון הגמרא "דאמר רבי חמא בר חנינא כל הנותן וכו' הוי ליה בנים זכרים" משמעו שאינו איסור אלא עצה טובה [וכן דקדק הט"ז מלשון רש"י "נכון"]. אך ב<b>שו''ע</b> [ג ו] כתב "וכן אסור לישון בין מזרח למערב אם אשתו עמו, ונכון ליזהר אפילו כשאין אשתו עמו" ומקורו מ<b>הרמב''ם</b> [בית הבחירה ז ט]. וכתב ה<b>ב''י</b> שלא גרס "דאמר רבי חמא" אלא "אמר" והוא ענין חדש [וכ"ג רי"ף], וביאר שאבא בנימין היה "מצטער" מפני האיסור בדבר. והנה להלן [סא ב] אמרו שגם אסור להיפנות לכיוון מזרח ומערב, אך במקום המוקף מחיצות אין איסור, וכתב ה<b>ט''ז</b> [ס"ק ה] שגם לגבי שינה אם מוקף מחיצות אין איסור. אולם ה<b>מג''א</b> [ס"ק ז] הביא שה<b>לבוש</b> אסר, וביאר שבבית הכסא אין השכינה שורה, לכן במקום מוקף מחיצות מותר, אבל במקום שינה שורה שכינה לכן אף במוקף מחיצות אסור. ודעת ה<b>זוהר</b> [במדבר] שיש לישון דוקא בין מזרח למערב, והראש למערב, וביאר <b>הרמ''ע</b> <b>מפאנו</b> [מ"ע ג] שדעת הש"ס כדעת הזוהר והכוונה שרוחב המטה יהא בין צפון לדרום. אך <b>הגר''א</b> כתב שדעת הזוהר כדעת הגמרא, ולפיכך הסיק ב<b>משנה ברורה</b> [שם יא] שלכתחילה ינהג כשו"ע, וראה <b>כף החיים</b> [שם טז]. ובשו"ת <b>שב</b> <b>יעקב</b> [ג] וב<b>ישועות יעקב</b> [ג ס"ק ב] חילקו בין הישן יחידי על צדו שצריך להיות רוחב המטה לדרום, שלא יראה פרועו למזרח, ובשעת תשמיש יעמידנה בין צפון לדרום שיהיה רוחבה למערב. 
(91) ה<b>מאירי</b> ביאר שחוששין שהחציצה תבטל כוונתו, וכן הביא ה<b>ב''י</b> מתשובות הרמב"ם. וכן משמע משיטת <b>תוס'</b> [ד"ה שלא] שדבר קבוע אינו נחשב להפסק כמו ארון ותיבה. ודעת ה<b>ט''ז</b> [צ ה] שאע"פ שמטה נחשבת חציצה, דבר שהוא צורך התפילה כמו הסטנדר שמניחים עליו הסידורים אינו חשוב הפסק, וה<b>מג''א</b> [שם לו] הביא מ<b>שלטי הגבורים למרדכי</b> [רמז ט] שהחציצה רק בעומד סמוך לקיר שלא יתפזרו ראות עיניו, אך המתפלל עם סטנדר עומד באמצע וכבר מתפזר ראות עיניו, ואין החציצה מגרעת יותר. וה<b>טור ושו''ע</b> [צח ד] כתבו שתפלה עומדת במקום קרבן וכשם שבקרבן חציצה בין הכהן לכלי פוסלת, כך היא פוסלת בין המתפלל לקיר. ולטעם זה מובן מה שהביא <b>הרמ''א</b> [צ כא] מ<b>אבודרהם</b> שאינה נחשבת חציצה אלא בדבר גדול שגובהו עשרה ורחבו ארבעה, אבל דבר קטן אינו נחשב הפסק. וגם אדם אינו חוצץ. וה<b>מג''א</b> [שם לו] ביאר שלטעם זה ההיתר להתפלל לפני סטנדר הוא כמבואר ב<b>שו''ת</b> <b>הרשב''א</b> [ח"א צו] שתשמיש ביהכנ"ס אינו מפסיק, ולדעתו משום כך גם ארון ותיבה אינם מפסיקין. 
(92) <b>תוס'</b> [ד"ה שלא כתבו שמטה חוצצת כי אינה קבועה, וכתב <b>הב''ח</b> שגם מטה שלנו אינה קבועה כי לפעמים משנה מקומה, והכרחו שהרי תוס' כתבו דין זה להלכה. וה<b>מג''א</b> [צ לו] כתב שתוס' הוכרחו לכך מקושית הגמרא ממטה, שאילו היא קבועה כארון ותיבה הרי אינה חוצצת, ולפיכך תמך בדעת ה<b>ב''י</b> שחילוק תוס' רק במטה שהיו יושבין עליה בזמן התלמוד, אך בימינו שישים עליה נחשבת כקבועה ואינה חוצצת. אולם ה<b>ט''ז</b> דחה, שאם כן היה לגמרא לתרץ שרק מטה של שינה חוצצת. 
(93) <b>רש''י</b> כתב "כל ימי נזהרתי שלא לעשות מלאכה ושלא לעסוק בתורה כשעמדתי ממיטתי עד שאקרא ק"ש ואתפלל", וכתבו <b>תוס'</b> שרש"י מחדש בזה שאף ללמוד אסור קודם התפילה. והקשו שהרי להלן [יד ב] מבואר שרב למד לפני התפילה. ולכן נקטו שהאיסור רק לעשות מלאכה, אך מותר ללמוד לפני התפילה, וכן דעת <b>הרמב''ם</b> [תפלה ו ד]. ו<b>רבינו יונה</b> כתב שגם לדעת רש"י אין איסור אלא אם לומד לעצמו, שהרי יכול להתפלל תחילה, אבל מי שמלמד לאחרים ודאי מותר, כיון שהשעה עוברת וזכות הרבים דבר גדול הוא, ואם לא ילמדו עכשיו יתבטלו ולא יוכלו ללמוד אח"כ. ו<b>הרא''ש</b> כתב שרש"י התכוון לאדם שמתפלל בבית מדרשו [במקום שלומדים] ואינו רגיל ללכת לבית הכנסת, וחששו שימשך ויעבור זמן תפילה וק"ש. וב<b>שו''ע</b> [פט ו] פסק שאיסור זה הוא רק כשהגיע זמן תפילה שהוא בדיעבד מעלות השחר, אבל קודם מותר ללמוד. ודעת ה<b>מג''א</b> [קו ו] שאפילו אם התחיל בזמן תפלה שוב אינו פוסק [והוסיף ה<b>מ''ב</b> פט ל דהיינו אם ישאר לו זמן אח"כ להתפלל], אך ב<b>ישועות יעקב</b> כתב שמותר להתחיל ללמוד עד זמנה לכתחילה שהוא סמוך לנץ החמה. וראה עוד בשו"ת <b>אבני צדק</b> [יט] שאף לדעת האוסרים, היינו רק כשלומד בעיון ובפלפול, אבל בדרך הלכה אין לחוש, וב<b>ערוך</b> <b>השולחן</b> [פט כז] כתב שבזמנינו נוהגים ללמוד בכל אופן, כי אנו פוסקים כדעת התוס' והרא"ש המתירים. 
(94) <b>כתב רבינו יונה</b> שאין זה אלא סימן בעלמא כי "צפונך" אינו מלשון צפון. וכוונת המאמר שזוכה לבנים הוא שקודם תשמיש יזכור בשלחן בצפון שהוא נגד העושר ומנורה בדרום שהיא נגד התורה ויתפלל על בניו שיצליחו בתורה ושיהיה להם עושר כי התפלה קודם ההריון מועילה יותר, כי אז גוזרים מה יהיה משפט הנער וכו'. וב<b>מעדני יו''ט</b> [נ] דקדק שהגמרא מביאה מקור רק לצפון ולא לדרום, כי התועלת היא משום שראשו בצפון, עי"ש טעמו. 
(95) <b>תוס'</b> [ו א ד"ה המתפלל] כתבו שמדובר בתפילת ערבית, ובבתי כנסיות שלהם שהיו בשדות. ו<b>המרדכי</b> כתב: ר"י היה מחמיר אף בבתי כנסיות שלנו, והיה מאריך בתפילתו עד שיצאו כולם, ואם בתוך כך היה אדם בא בבית הכנסת היה מעיין בספר עד שגמר תפילתו, ונכון אף לנו להחמיר. ו<b>בתוס' הרא''ש</b> כתב שר"י היה מחכה אפילו ביום. וכן כתבו ה<b>סמ''ג והכל בו</b> ועוד. ומסתבר שנחלקו בטעם האיסור, שלדעת <b>רבנו</b> <b>חננאל</b> הוא רק מחוץ לעיר ובלילה שיש סכנת מזיקין. אולם לדעת <b>הערוך</b> האיסור משום שיש מעלה כשהשכינה שורה במקום שנים, וכשהולך גורם שתסתלק השכינה בדרגה זו [ראה הערה 98]. ולביאורם האיסור שייך גם בשאר תפילות וגם בבתי כנסת שלנו. וגם <b>רבנו יונה</b> נקט שאף בבבתי כנסיות שבעיר יש להמתין מן הדין, וטעמו, כי דרך העולם כשאדם עומד יחידי בתפילה תפילתו מתבלבלת. אך <b>הב''י</b> [צ] כתב שר"י היה מחמיר להישאר רק לחומרא בעלמא. עוד כתב <b>רבינו יונה</b> שאם האחרון בא מאוחר והתחיל בשעה שידע שלא יספיק עם אחרים אין צורך לחכות לו לפי שהראה שאינו חושש, וכן דקדק ה<b>ב''ח</b> מהלשון "שנים שנכנסו להתפלל", אך ב<b>שו''ע</b> [צ טו] כתב "אם נשאר אדם יחידי" וכתב <b>המג''א</b> [שם כט] שר"י היה ממתין גם באופן זה, וראה <b>פמ''ג</b> שהיא מדת חסידות. 
(96) ראה <b>רש''י</b> להלן [לד ב ד"ה שהוא]. <b>ורבינו</b> <b>יונה</b> ביאר שנענש מדה כנגד מדה, שהרי מחמתו חבירו אינו יכול לכוון בתפילתו, ולכן גם תפילתו לא תתקבל. ו<b>המהרש''א</b> פירש שמלאך אכזרי הנקרא 'אף' הוא טורף את תפילתו ומונעה מלהגיע לפניו יתברך. וה<b>רא''ה</b> נקט שהיוצא טורף נפשו של חברו, שמחמתו אין דעתו מיושבת בתפלתו. 
(97) <b>רש''י</b>. וראה <b>מהרש''א</b>. ויתכן שמתוך שלא המתין לו, מוכח שאין תפילתו חשובה בעיניו. 
(98) הטעם שגורם לשכינה שתסתלק, הוא כדלהלן [ו א] שיש מעלה בלימוד של שנים ש"נכתבים מילייהו", וכן משמע ב<b>ערוך</b> [טרף] <b>וראב''ן</b> [קכה] שכתבו "אתה גרמת להסתלק שכינה, שלא יכתב זכותו כדמפרש לקמן". והיינו שגם בתפילה יש מעלה במה שנכתבים דבריהם למרות שכל אחד מתפלל לעצמו, ונמצא שיש יתרון שהמתפלל ביחידות יתפלל במקום שיש עוד מתפלל. 
(1) <b>רש''י</b>. <b>והגר''א</b> ביאר, שאין לפרש שהכוונה שימתין מלעשות מצווה, שהרי מצוה הבאה לידך אל תחמיצנה, אלא ודאי הכוונה שההמתנה היא גופא המצוה והיינו כשממתין לחברו. ו<b>רבינו יונה</b> הביא שיש מפרשים ש"מצוותי" מלשון "צוות" דהיינו חבורה. ועוד פירש מלשון "מצוות" כמשמעו, וביאור הפסוק אם היית מקיים שתי מצוות שהיית מתפלל כראוי וממתין אח"כ לחברך עד שיתפלל היית זוכה לכל זה. וראה עוד במהרש"א. 
(2) ראה ב<b>בן יהוידע</b> מה תשלום מדה כנגד מדה יש בברכות אלו. 
(3) כתב ה<b>צל''ח</b> שלדעת <b>רבינו חננאל</b> שהאיסור להשאיר מתפלל יחידי הוא מפני סכנת המזיקין, מובן למה סידרה הגמרא את דברי אבא בנימין על מזיקין אחרי המימרא הקודמת. 
(4) כך פירש <b>רש''י</b>, [ד"ה לראות] וכבר האריך ה<b>רמב''ן</b> [ויקרא יז ז] לבאר את ענין השדים, וראה הערה 14. 
(5) פירשנו כפשוטו, וה<b>פני יהושע</b> כתב שאילו היו רואים את המזיקים, היו הם מתקנאים ביותר ומזיקים בפועל. 
(6) <b>רש''י</b>, ו<b>תוס'</b> פירשו שהוא כתלמים המקיפים את הערוגה. ויש שדקדקו מדברי רש"י שביאר כהרמב"ם בפיה"מ [מו"ק א א] שה"אוגיא" היא התעלה, ואילו ה"כסלא" היא התלולית עפר שסביב התעלה. 
(7) במ<b>סורת הש''ס</b> הביא גירסא שהוסיפה כאן: שנאמר [תהילים צא ז] "יפול מצדך אלף ורבבה מימינך", ופירש <b>רש''י</b> שם: "מצדך", משמאלך יחנו "אלף" שדים, "ואליך לא יגשו" להזיק. וראה <b>מדרש רבה</b> [דברים ד ד]. וב<b>מגיד תעלומה</b> כתב שמזיקים מימין מתגברים על שהתרפה במצות עשה, ומשמאל בעברו על הל"ת, וכיון שביטול מ"ע שכיח יותר ובפרט ביטול תורה ויראה ואהבה, לכן מימין הם רבים יותר מאשר בשמאל כי לא מצוי כל כך שיעבור על ל"ת בפועל. וב<b>עיון יעקב</b> דקדק שאביי אמר רק שהם "נפישי מינן" ומשמע שאינו סובר כרב הונא, ולדבריו הפסוק "יפול מצדך אלף" מדבר על מלאכים השומרים על האדם וכמבואר במדרש. 
(8) נקרא כלה, לפי ששבת נקראת כלה [<b>עץ</b> <b>יוסף</b>] וראה להלן [ע"ב] "אגרא דכלה" דהיינו שבת שנאספים בה, כגון לפני הרגל. 
(9) ב<b>עין יעקב</b> כתב שרבא לימד סימנים אלו, כדי שאם יופיעו אצל אדם, ידע לומר שיר של פגעים, דהיינו "יפול מצדך אלף" כמבואר בשבועות [טו ב] והוא מגן עליו. 
(10) <b>הערוך</b> [ערך שה] ביאר, ש"הברכיים מתעייפין מפני המזיקין שסומכין עליהם". 
(11) <b>ערוך</b> [ערך נהל]. 
(12) <b>מהרש''א</b>. 
(13) <b>רש''י</b>. וביאר, שאמרו "לימלי" כי בעין כל נתינה נחשבת מילוי לפי שבדבר מועט היא מלאה. 
(14) ראה ב<b>טור ושו''ע</b> [יו"ד קעט] אם מותר להשביע שדים ולישאל בהם על דברים. וכתב ה<b>בית יוסף</b> שם: "ומעשה שדים שהתירו קצת פוסקים ראינו שרוב הנטפלים להם אינם יוצאין בשלום מתחת ידם, ולכן שומר נפשו ירחק מהם", ו<b>הרמ''א</b> [סעיף טז] הביא מ<b>ספר חסידים</b> שהם מזיקין רק למי שמתגרה בהם. ודעת <b>הרמב''ם</b> [ע"ז יא טז] שכולן שקר וכזב אולם <b>הרמב''ן</b> [דברים יח יג] חלק עליו ואמר שאי אפשר להכחיש דברים יתפרסמו לעיני הרואים. וראה <b>דרשות הר''ן</b> [ד, יב] <b>ודרך ה'</b> [ח"ג פ"ב], ובספר <b>יד הקטנה</b> [ע"ז פ"ו ל"ת מו] האריך לברר שיטות הראשונים בזה. 
(15) <b>רבנו יונה</b> כתב שאף המתפלל ביחידות יתפלל בביהכנ"ס, וה<b>כסף משנה</b> [תפלה א ח] ביאר כך גם בדברי הרמב"ם, וכן פסק בשו"ע [צ ט], וראה <b>תוס' ע''ז</b> [ד ב ד"ה כיון]. וה<b>צל''ח</b> ביאר, שתפלת הציבור נשמעת גם חוץ לביהכנ"ס, ויחיד המתפלל בביהכנ"ס שיש שם עשרה, אע"פ שהם כבר התפללו שמונה עשרה, ועוסקין בשירות ותשבחות, תפלתו נשמעת, כיון שהוא בביהכנ"ס ויש שם צבור, [ודקדק כן מלשון "תפלתו של <b>אדם</b>" דהיינו יחיד]. ולפיכך כתב שהמתפלל מוסף כשהציבור מתפלין שחרית תפלתו נשמעת עמהם, ומה שכתב <b>המג''א</b> [צ יז, תקצא ט] שאינו נחשב כמתפלל עם הציבור, היינו רק כשאינו עומד עמהם בביהכנ"ס. אולם המג"א [רלו ג] נקט כן גם כשעומד עמהם בביהכנ"ס. ו<b>הרמב''ם</b> [תפילה ח א] כתב שאין תפילתו נשמעת בכל עת אלא בביהכנ"ס. ודייק ה<b>כסף</b> <b>משנה</b> שנשמעת גם כשהתפלל מחוץ לביהכנ"ס, אבל בביהכנ"ס נשמעת בכל עת. וביאר ה<b>לחם</b> <b>משנה</b> שבביתו לא מובטח לו שתתקבל אלא בשעה שהציבור מתפללין. אך ב<b>חכמת מנוח</b> נקט שאינה מתקבלת, אלא שאינה לבטלה, כי כשמתפלל אח"כ כראוי בביהכנ"ס גם תפלותיו הראשונות מתקבלות. וה<b>טור</b> [צ] נקט שהכוונה שיתפלל בציבור בבית הכנסת, וה<b>ב''י</b> הבין שנחלק על רבינו יונה, אך ב<b>מעדני יו''ט</b> [סי' ז אות ה] כתב שהטור לא גרס כאן את דברי אבא בנימין, אלא הוסיפם בדברי רבי יוחנן להלן [ריש דף ח], וכן למד רבינו יונה, ולכן הוסיף שכוונת רבי יוחנן שיתפלל בביהכנ"ס היא עם הציבור. וה<b>מאירי</b> ביאר שבביהכנ"ס תפלתו מתקבלת משום שהכוונה מצויה שם יותר, ו<b>רבינו יונה</b> כתב מפני שהוא קבוע ומוכן לתפילת ציבור, והרחיב בכך <b>בית אלקים</b> [תפילה ה]: "ואחר שהוקבע המקום לתפילה, הרי הוא מוכן ומושפע להיות נענה כל המתפלל בו, ואפילו הוא יחיד, בזכות הרבים המתפללים ונענים בו". וראה עוד מש"כ ה<b>צל''ח</b> בביאור מאמר זה. וכתב ה<b>ראש יוסף</b> שבאופן שעשרה מתפללים בבית, עדיף להתפלל עמם מאשר ביחידות בביהכנ"ס, [ונפסק במ"ב צ כח]. וראה עוד לקמן [ח א] לעניין תפילה בבית המדרש. 
(16) <b>רש''י</b>. וכתב <b>בית אלקים</b> [שם]: "עניין רינה הוא שבח ותהילה לאל יתברך, ואין מקום אמירתה אלא בבית הכנסת, כי הוא מקדש מעט, וכמו שבמקדש הלויים היו משוררים ומשבחים לאל בדוכנם, כן ראוי להיות שבחו יתברך נאמר בבית הכנסת, שהוא מקום קבוץ בני אדם לשבח אותו בדבר שהקדושה שאינה בפחות מעשרה, כי רוב הדברים הצריכים עשרה הם בעניין שבחיו יתברך, וכיון שאינם נאמרים בפחות מעשרה צריך שיתקבצו העשרה במקום אחד והוא בית הכנסת, וכיון שהשבח צריך להיות בביהכנ"ס, גם התפילה הנמשכת אחר השבח ראוי להיותם ג"כ בבהכנ"ס במקום רינה". וראה <b>מהרש'' א</b>. 
(17) ה<b>''רי''ף''</b> ביאר שלא דרשו להיפך שבמקום תפילה תהא רינה, כי נאמר: "ופנית אלא תפילת עבדך ואל תחינתו ה' אלקי לשמוע אל הרינה ואל התפילה אשר עבדך מתפלל לפניך היום", וכיון שבתחילה הזכיר רינה ותפילה וסיים רק בתפילה, משמע שעל התפילה אמר שתהיה במקום רינה. 
(18) כפי שמצינו במרגלים שנאמר "עד מתי לעדה הרעה הזאת" והיו עשרה [ללא כלב ויהושע] רש"י. ומפרש ה"<b>רי''ף</b>" שנאמר אלקים "נצב" לרמז על התפילה שהיא מעומד, וכביכול אלקים נצב אף הוא עם המתפללים, וראה <b>מהרש''א</b>. [אך באבות ג למדו מפסוק זה על עשרה שיושבין ולומדין ששכינה ביניהם]. 
(19) כמבואר בסנהדרין [ג ב] - [<b>רש''י</b>]. 
(20) <b>הב''ח</b> גרס "אפילו" וביאר החיד"א ב<b>פתח</b> <b>עינים</b> שאם חשב ועשאה מצרפים לו מחשבה למעשה, ואפילו אם בסוף לא עשאה נוטל שכר על המחשבה ועל המעשה כאילו גם עשאה. וכבר תמהו על כך מה<b>ספרי</b> [ראה ט י] ו<b>תוספתא</b> [פאה ד יז] שאם אמר ליתן ונתן נוטל שכר אמירה ומעשה, ואם נאנס ולא נתן, נותנים לו שכר אמירה כשכר מעשה, והיינו שאע"פ שרק אמר, נוטל שכר על המעשה, ומבואר שאינו נוטל שכר על האמירה. וכן נקטו <b>חסדי דוד</b> [שם] וב<b>עשרה מאמרות</b> [חיקו"ד ח"ב כב, וראה שם ח"א ב, ששכר שחוק הלויתן לעתיד לבא הוא על המחשבות לטובה שלא קוימו באונס]. וה<b>מהרש''א</b> [מכות י ב] כתב שהמלאך הנוצר מהמחשבה חפצו להשלימה בפועל ומוליך את האדם לידי מעשה, וכן מבואר ב<b>נפש</b> <b>החיים</b> [א ו בהגה] שקדושה חופפת עליו והיא לעזר לו לגמור המצוה [ונחלקו אם סיוע זה שייך גם במחשבה לרעה, עי"ש] 
(21) ה<b>חתם סופר</b> [חו"מ קעו] כתב שהפרש השכר ביניהם הוא בשכר פסיעות, שאינו אלא למי שעשה בפועל. ולכאורה הוא סותר דבריו [יו"ד שכב] ששכרו שוה ממש למי שעשאה בפועל, וראה בחידושיו [חולין פז א] שרק אם מצטער שלא זכה לעשותה שוה שכרו למי שעשאה בשמחה וטוב לבב, [וכן משמע במ"ב סב ט, ואולי היינו רק כאשר בשעת המחשבה כבר יודע שלא יוכל לעשותה, עי"ש] וראה שו"ת <b>שבות יעקב</b> [ח"ב או"ח י]. 
(22) <b>מהרש''א</b>, וראה <b>רש''י</b> בחומש שם. וההכרח לפרש כך הוא מלשון הפסוק "אזכיר את שמי", שלגבי תפילה היה ראוי לומר "תזכיר את שמי", ומוכח שהכוונה על הזכרה בלימוד במקום שנכתב שמו בתורה. אך ראה <b>מהרש''א</b> בסנהדרין [קד ב], <b>ומג''א</b> [רטו ה] שאסור להזכיר ש"ש כשמזכיר ברכה בדרך למודו, כמבואר בתוס' להלן [נד א ד"ה הרואה]. <b>ורש''י באבות</b> [פ"ג] פירש "שאתן דעת בלבך להזכיר את שמי", כי "אזכיר את שמי" משמעותו אלמד לאחרים שיהיו מזכירין את שמי. וב<b>בן יהוידע</b> כתב שהתורה כולה שמותיו של הבורא, לכך נחשב הלומד כמזכיר את שמו. וראה עוד ב<b>פני יהושע</b>. 
(23) מצינו בכמה מקומות שריבוי הציבור מועיל לחידוד וליבון הלימוד, [ראה להלן כח א, וברש"י ד"ה תלויה, סנהדרין לג א רש"י ד"ה אפילו], ובסוגיין מבואר שאין זה דבר טבעי מצד ניצוח הלומדים בלבד, אלא שכפי ריבוי המשתתפים גדולה מעלת השראת השכינה, וראה <b>ב''ח</b> [א"ח רצד] שהשכינה יושבת כנגדם ומחכמת ומלמדת תורה. 
(24) <b>תוס'</b> [ד"ה חד] הקשו הרי אף על היחיד נאמר "וכל מעשיך בספר נכתבים", ותרצו שכוונת הגמרא שלא נכתב בספר עם אחרים. וביאר ב<b>בן יהוידע</b> שכל אדם יש לו ספר פרטי שבו נכתבים מצוותיו ועוונותיו, ויש גם ספר כללי שבו נכתבים רק זכויות של כלל ישראל, ובספר זה לא נכתב הלומד יחידי. ובטעם החילוק כתב ה<b>מהרש''א</b> ששנים הלומדים מתוך שמחדדים זה לזה יבואו ברוב על האמת שניתן לכותבם בספר זכרון, אבל האחד יתכן שיטעה ולא ישים אל לבו, ולכן אין דבריו ראויים להכתב. וה<b>מאירי</b> פירש: "שבעסק התורה אם הם שנים הדבר נאה יותר, שמביניהם יבחן האמת ביותר, ועוד שמתוך שאחד נושא ונותן עם חברו הדברים חקוקים בדמיונם יותר ויותר". ולביאורם מובן למה הגמרא פתחה בעשרה מתפללין ועברה לעוסקים בתורה, ולא דנה בשנים המתפללים יחד, כי רק בתורה שייכת מעלת שתים העוסקים בה יחדיו, אבל בתפילה מעלת הצירוף היא רק בעשרה. אך לעיל [ה ב] הבאנו שה<b>ערוך וראב''ן</b> פירשו שיש השראת השכינה על שנים המתפללין כשם שנכתבים דבריהם בספר. 
(25) ה"רי"ף" [בעין יעקב] העיר שהרי בעשרה החידוש לענין תפילה, ונצרך השמיענו שגם בתפילה יש השראת השכינה. וביאר שהגמרא הבינה כי אם השכינה שורה לצורך שלשה דיינים היושבים לדון, ודאי שתבא לצורך עשרה איש שהתכנסו לתפילה. וראה עוד ב<b>שלמה</b> <b>משנתו</b>. 
(26) כך הוא לשון <b>רש''י</b>, ויש לדון אם השכינה באה אף לפני הגעת הראשון, או רק לאחר שכבר באו חלק אלא שעדיין אין עשרה. והנה ה"<b>רי''ף</b>" תמה אם בשלשה באה שכינה, פשיטא שבעשרה קדמה ואתיא שהרי כאשר הגיעו שלשה באה כבר השכינה. אכן, אם בעשרה באה לפני שבא הראשון, תתיישב קושייתו, שהרי בשלשה היא באה רק אחר שבאו שלשתם. וב<b>שפת אמת</b> כתב שלולי פירוש רש"י נראה שבעשרה השכינה באה לאחר שבאו, בטרם פתחו בתפילה, ואילו בבי"ד של שלשה היא באה רק לאחר שהחלו בדין. ויתכן שזו כוונת <b>הרשב''א</b> [ח"א נ] שנשאל על מאמר המובא לקמן, שבשעה שבא הקב"ה לבהכנ"ס ולא מצא עשרה <b>מיד</b> הוא כועס, והרי השכינה מקדימה לבא לפני העשרה. ותירץ "קדמה לא שתקדם לביאתן אלא שבא עמהם מיד כשהן באין ואינו ממתין עד שיבואו העשרה וישבו וכעניין שאמרו בשלשה עד דיתב". אולם מלשון <b>הזוהר</b> [ויקהל כא ב] משמע שהשכינה נמצאת קודם. וב<b>עץ יוסף</b> פירש "נצב" - מוכן ומזומן שם טרם בואם, וראה הגהות <b>יעב''ץ</b>. וכן מבואר ב<b>ט''ז</b> [קנד יא] שנהגו להדליק בביהכנ"ס קודם שיכנס שם אדם, משום דשכינה קדמא ושריא. 
(27) <b>רש''י במנחות</b> [לה ב] כתב שנקטו תפילין שבראש כי על הבית של ראש חוקקים אות ש' וברצועתו אות ד', ובתפילין של יד יש אות י' מהשם ש-ד-י, וכיון שרוב האותיות השם נמצאות בתפילין שבראש לכן הזכירם. <b>ותוס'</b> דחו פירושו, וכתבו ש"וראו כל עמי הארץ" שייך בתפילין של ראש שהם בגבהו של ראש ונראים, ולא בשל יד שהם מכוסים. 
(28) <b>הרשב''א</b> ביאר בשם <b>רב האי גאון</b> "שהראה הקב"ה למשה קשר תפילין והנחת תפילין, ולימדו במראית עין כדרך שלימדו מעשה המשכן". ו<b>רבנו חננאל</b> [הובא ב<b>אור זרוע</b> ק"ש ז] כתב "מצאנו שהקב"ה הראה למשה רבנו בתוך הכבוד שנאמר 'וראית את אחורי', כגון מלאך ובראשו תפילין וראה משה והבין קשר של תפילין ושין של תפילין כענין שהראהו כלי המשכן וכו' וזה יתכן למראית העין ויתכן לראיית הלב, אבל זה שכתוב "וראית את אחורי" אינה אלא ראית הלב, ועל אותה הראיה שנאמר במשה שראה קשר של תפילין ושין של תפילין אמר רבי יצחק רמז מן הכתוב מנין שנאמר וכו', ועל אותם תפילין שנראו לו למשה רבנו מתוך הכבוד, חקרו רבותינו מה היה כתוב בהם וכו"'. ו<b>המהרש''א</b> ביאר שעניין תפילין הוא דביקות של ישראל לבורא, וכן הוא מאידך ענין התפילין שהקב"ה מניח, להורות שיש לו דביקות וחטיבה בישראל דוגמת תפילין שאנו מניחים, ועל כך אמרו "מה כתיב בהו" דהיינו אלו פסוקים מורים על כוונה זו שיש לו יתברך דביקות וחטיבה בישראל. <b>ובנפש החיים</b> [ב יא בהגה] כתב שמורה על התדבקותו להטיב עמנו בכל, שהרי כל הפסוקים שבתפילו הם שבחי ישראל, עי"ש. וראה <b>רשב''א</b> וב<b>פני יהושע</b> שהזהירו לבל יטעה אדם לחשוב שהדברים כפשוטם רח"ל, שהרי אין לבורא שום תואר ודמות, ובכל אגדות אלו צריכין אנו לקבלה והן סודות מופלאים וכו'. 
(29) <b>רש''י בחגיגה</b> [ג א] מפרש "שבח אחד, שבח מיוחד לומר, אין כמוך לכך בחרונך לאלוה". וה<b>ערוך</b> [אמר] פירש "ציור אחד בעולם, כלומר דבר הניכר שאין כמותו". 
(30) "כי מי גוי גדול" מורה על דבקותנו בו בתפילה, "ומי גוי גדול" מורה על דבקותנו בו בתורה. <b>מהרש''א</b>. 
(31) כי דומים זה לזה דהיינו שדבקים בו יתברך לעניין ישועה. <b>מהרש''א</b>. 
(32) פסוק זה מורה על הדבקות בו לעשות להם ניסים ונפלאות. <b>מהרש''א</b>. 
(33) פסוק זה מורה על הדבקות בו במעלה עליונה, כדכתיב לתהילה לשם ותפארת <b>מהרש'' א</b>. 
(34) תפילין של ראש מחולק לארבעה בתים, ותפילין של יד זה בית אחד, כמבואר במנחות [לד ב]. 
(35) ב"<b>בן יהוידע</b>" פירש שהקב"ה מורה למלאכים לשאול בלילה את הנשמות כשעולים "מי בכם ירא ה' וכו"'. לכן נאמר בלשון "משאיל". 
(36) והמשך הכתוב "שומע בקול עבדו" ביאר <b>המהרש''א</b> שנסוב על המשכים לשמוע קול הש"ץ שהוא עובד בתפילתו עבודת כהן גדול כמש"כ ולעבוד את ה' אלקיך וכו'. וב<b>עיון יעקב</b> מפרש שהכוונה ששמע בקול הנביא שאמר אשרי אדם שומע לי וכו', דהיינו המשכים לביהכנ"ס כמבואר להלן [ח א], וראה עוד ב"<b>בן</b> <b>יהוידע</b>". 
(37) היינו שלא יצליח בעסקיו [<b>עץ יוסף</b>]. 
(38) ה<b>צל''ח</b> ביאר שתיבת "אשר" באה במקום תיבת "אם", ופירש כוונת הפסוק "אשר הלך חשכים" - אם הלך חשכים, ומשמע שאם הלך לדבר מצוה אזי "נוגה לו". 
(39) והיינו שמדובר באדם שסבור שעושה בכך מצוה, כי מביא פרנסה לבני ביתו, ולכך אמר שהיה לו לבטוח בה' שיתן לו פרנסתו, ולא היה לו להימנע מבהכנ"ס. 
(40) יש לדון אם דברים אלו נאמרו לגבי כל התפילות, או רק לגבי השכמה ותפילת שחרית. כי רש"י כתב "אשר ימנע עצמו מלהשכים" וב<b>עיון יעקב</b> ביאר ש"קול עבדו" היינו הנביאים שאמרו להשכים. וראה ב"בניהו" שאין הכוונה למאחר לתפילת שחרית אלא שהיה רגיל להשכים לבית הכנסת לפני התפילה, והפעם הלך לעסקיו והגיע רק לתפילת שחרית. 
(41) ה<b>מהרש''א</b> ביאר שמצא שם ט' אנשים, ולכן אמר "מדוע באתי" להשרות שכינתי "ואין איש" וחסר איש אחד למניין, "ואין עונה" דבר שבקדושה. אולם <b>הגרע''א</b> ציין לדברי הזוהר, ושם מדובר באופן שלא היה אף אדם בביהכנ"ס, אבל אם נמצא אחד ואח"כ באים היתר אין הקב"ה כועס, ושכרו של אותו אחד גדול מאד, עי"ש. 
(42) <b>הגר''א</b> [משלי יד כח] ביאר שכועס גם על אלו שבאו, שהרי מקור מאמר זה נלמד מ"מדוע באתי ואין איש", ו"איש" הוא לשון שררה, שנתנת לראשון, ואם לא הביא עשרה תחתיו אף הוא אינו נקרא "איש", וראה בהרחבה להלן [מט הערה 52]. 
(43) הגמרא מביאה מאמר זה העוסק בענין תפילה בבית כנסת, ואגב מביאה מימרות נוספות שאמר רב חלבו בשם רב הונא. 
(44) <b>רבינו יונה</b> ביאר שהכוונה היא למי שלא יכול לבוא לבית הכנסת, שייחד לו בביתו מקום קבוע לתפילה. ואילו ה<b>כל בו</b> [יא] פירש, שהכוונה היא שלא יתפלל פעם בבית כנסת זה ופעם בבית כנסת אחר. ולביאוריהם, המתפלל בבית הכנסת, אינו צריך לקבוע לו מקום מיוחד. אולם ה<b>רא''ש</b> כתב, שגם המתפלל בבית הכנסת יש לו לקבוע מקום לתפילתו. וב<b>שו''ע</b> [צ יט] פסק כהרא"ש, וראה ב<b>מג''א</b> [לג] שגם אם מתפלל בביתו, יקבע לו מקום כדי "שלא יבלבלוהו בני הבית". ומשמע שאינו משום מעלת קביעות מקום, כדלהלן. וביאר רבינו יונה, שהשכר אינו על עצם קביעות המקום, אלא שמראה בכך שאוהב את התפלה, ובודאי מדת ענוה יש בו שתהא תפלתו מקובלת לפני המקום. ו<b>הרשב''א</b> כתב, שהמקום המוכן לתפילה מוסיף יראה וממנו יבוא למידת החסידות והענוה וכו', מלבד שיש בו עוד תועלת נגלה בקביעות המקום, שהוא גורם להתמיד תפילותיו לעיתים מזומנים, ובהיות המקום בלתי קבוע, יבוא ממנו לידי היאוש והעצלה. ו<b>המאירי</b> כתב שמקום קבוע מועיל לכוונת הלב. וה"<b>רי''ף</b>" כתב, כיון שאינו מתפלל בכל מקום מזדמן, מראה שאין תפילתו עליו כמשא וכקבע אלא כתחנונים. וה<b>שפת אמת</b> כתב "כמו שיש זכות הצטרפות הרבים, כן יש הצטרפות הרבה זמנים מה שמתפלל בכל יום ויום במקום זה המיוחד וחל הארת הקדושה שם". וכעין זה ב<b>ענף יוסף</b>, שהשכינה שורה במקום שיחיד קובע תפילתו. ולדבריהם נמצא שאם אינו במקום קביעותו, יש מעלה שיתפלל במקום קבוע של אחר. וב<b>בית אלקים</b> [תפילה ה] דקדק מלשון הקובע מקום "לתפילתו", ולא "לתפילה", כי המתפלל על דבר אחד וחוזר להתפלל על אותו דבר עצמו, ראוי שישתדל שיהיה במקומו הראשון, והוא סיבה לשמיעת תפילתו, וגם לפעמים בעמדו במקום שהתפלל בראשונה, אף אם כעת אינו מתפלל, הוא נענה, כמו השואל שאלה ממלך בשר ודם והולך לו, ואחר כמה ימים חוזר לאותו מקום ששאל שאלתו כדי שיראנו המלך ויזכור למלאות חפצו וכו', וזהו הקובע מקום לתפילתו שהתפלל כבר וכו"'. והוכיח שאף בתפילת אברהם אבינו על סדום, לא נאמר ששב להתפלל אלא רק שעמד שם וה' זכר אותו וזכותו והציל את לוט בעבורו. 
(45) ה<b>''רי''ף</b>" ביאר, כיון שעושה כמעשיו של אברהם שמתפלל תחנונים, לכן אלקי אברהם יהיה בעזרו. וראה ב<b>שפת אמת</b> שביאר לפי דרכו. וב<b>בית אלוהים</b> כתב: זכות אברהם אבינו, שקבע גם הוא מקום לתפילתו, עומדת לו לעזרה. וכמו שנשמעה תפילת אברהם אבינו בשביל שקבע מקום לתפילתו, כן תהיה נשמעת תפילת הקובע מקום. 
(46) <b>רבינו יונה</b> ביאר, כיון שכל כך מדקדק בתפילתו ואוהב את התפילה, ודאי מידת ענוה יש בו, וכיון שזוכה לענוה יהיה זוכה לחסידות, והיינו שבעבור דקדוק התפילה זוכה לאלו המעלות ויאמרו אותם עליו כשיפטר מן העולם. ו<b>מהרי''ץ חיות</b> כתב שכך היה אצלם נוסח פתיחת ההספד. 
(47) פסיעה גסה לאדם בינוני היא אמה, ויש אומרים שלא יעקור רגלו השניה קודם שיניח הראשונה [ראה <b>שו''ע</b> שא א ו<b>מג''א</b>]. 
(48) ה<b>פרישה</b> [צ טז] הביא מ<b>ספר היראה</b> לר"י, דהיינו רק כשביהמ"ד סמוך ונראה, שנאמר "בית אלוהים נהלך ברגש", ומשמע שהוא משום כבוד וחיבוב ביהכנ"ס, ואין כוונתו לנידון בסוגיין, שהרי הביא מקרא אחר, וגם סמוך נקט כי הריצה לתפלה, וא"כ צריך לרוץ מפתח ביתו. ואכן ב<b>כנסת הגדולה</b> כתב בשמו שירוץ כל הדרך, וסמוך לבית הכנסת ימהר יותר, וראה <b>אליהו רבא</b>. ו<b>פמ''ג</b> [א"א כד] כתב שבשחרית מצוה לרוץ כי התפילין בידו וניכר שהולך לביהכנ"ס, ומשמע שהריצה תלויה בהיכר, וכ"כ ה<b>לבוש</b> [צ יב] ירוץ כדי להראות שהיא חביבה עליו, ושמא אינו היכר כלפי אחרים, אלא שריצתו מתייחסת לכבוד המצוה רק כשניכרת. 
(49) ביאר ה<b>מהרש''א</b> כי אף שגם רב הונא לא אמר אלא ש'היוצא' אסור לרוץ, אביי הוסיף על דבריו, וחילק, שיש 'יוצא' מבית הכנסת המותר לרוץ, והיינו 'למיעל' כשיוצא מבית הכנסת על מנת להיכנס לבית המדרש. וכן הביא <b>המג''א</b> [צ כו] בשם ה<b>של''ה</b>, אולם ה<b>פמ''ג</b> כתב דהיינו רק כשביהמ"ד סמוך ונראה. <b>וה'כותב'</b> [בעין יעקב] ביאר שכוונת אביי שהיוצא ודעתו לחזור מותר לו לרוץ, וה<b>לחם</b> <b>חמודות</b> אוסר בזה מפני חשש הרואים, וכתב ה<b>מג''א</b> שאם עדיין לא יצאו המתפללים אין חשש, וגם מוטב שיחשדהו ולא יפסיד קדושה או קדיש. וה<b>פני יהושע</b> כתב שכוונת אביי לחדש כי אפילו אם ביציאתו הולך לדבר מצוה ואינו חושש להנזק בפסיעה גסה, אסור לרוץ [דלא כהמג"א], אך בכניסתו לביהכנ"ס מצוה עליו לרוץ - אף שאמרו בשבת [קיג ב] שפסיעה גסה נוטלת אחד מת"ק ממאור עיניו של אדם - ההולך בדרך מצוה ושלוחי מצוה לא ידעו דבר רע. אולם ב<b>ראש יוסף</b> [וכן בפמ"ג צ כה] כתב, כיון דשכיח הזיקא למאור עיניו, אפילו שלוחי מצוה נזוקין בו. והנה הגמרא פתחה ב'פסיעה גסה' וסיימה ב'ריצה', ומשמע שה'רץ' פוסע 'פסיעה גסה', ולכאורה בכניסתו שיש מצוה לרוץ, מותר גם בפסיעה גסה. אולם <b>הפמ''ג</b> כתב שלא התירו 'למיעל' אלא לרוץ בפסיעות קטנות, אבל לא לפסוע פסיעה גסה. וה<b>צל''ח</b> ביאר שהטעם הוא משום שהריצה נראית יותר חיפזון, וחידש רב הונא שהיוצא אסור אפילו ב'פסיעה גסה', ואילו אביי חידש שבכניסתו מותר רק לרוץ אך לא פסיעה גסה. 
(50) שהרודף הרי הוא רץ. <b>רש''י</b>. ורבינו יונה כתב "שנאמר ונדעה ונרדפה את ה', כלומר כשנרדפה נזכה לידיעה, שכל הדברים צריכין הקדמות, והרדיפה בכאן היא הקדמה שמתוך חשקו ותאותו הוא הולך במרוצה, ומזה יבוא אל הידיעה". וביאורו מוכח מהכתוב הקודם לפסוק זה "יחיינו מיומיים, ביום השלישי יקיימנו ונחיה לפניו", ודרשוהו [ב"ר נו א] על עקדת יצחק, וביאר <b>הגר''א</b> [קול אליהו בראשית טז] ששכר מצוה בהאי עלמא ליכא, ולכך יחיינו בעוה"ז בזכות ההכנה שב"יומיים" שהלכו לעקידה, אך שכר המצוה שעשה "ביום השלישי" שמור לעתיד לבא ש"נחיה לפניו", ונמצא שהמשך הכתוב "נדעה נרדפה" נסוב על ההקדמה שמביאה לידיעת המצוה. אכן לכאורה ביאור זה שייך רק לדעת ה<b>מאירי</b> [הוריות יא] שזריזין מקדימין בכל מצוה משום חביבות המצוה, אך בשו"ת <b>פני</b> <b>יהושע</b> [טו] נקט שמקדימין מחשש שמא ישתנה המצב ותבטל המצוה, וטעם זה אינו לחיבוב מצוה, ויתכן שרבינו יונה נקט טעם למצוה בעצם הריצה, ולהלן נרחיב בזה. 
(51) <b>רש''י</b> [ד"ה מחליין] הביא משבת [קיג ב] שאסור לפסוע פסיעה גסה בשבת, והיינו כדלעיל, שסתם ריצה יש בה פסיעה גסה. אבל ה<b>פמ''ג</b> [שא] כתב שהריצה בשבת היא אסורה גם ללא 'פסיעה גסה', והיא איסור נוסף על איסור פסיעה גסה. וראה בשו"ע שם שבחורים המתענגים בריצתם, מותרים לרוץ בשבת, ומשמע שהאיסור רק ב"הילוך חול" שבו נחפז האדם לעסקיו [מ"ב שם א] אך כאשר רצונו בעצם הריצה, אינו הילוך חול, ומותר בשבת. ולפי זה מדוייק הלשון "כי חזינא לרבנן", שהרי כולם אין מבינים את השיעור, ומצוותם בעצם הריצה, ולכן אין בה חילול שבת, וכל טענתו היתה לת"ח שמבינים ולהם המצוה בשיעור, והם רק רצים לדבר מצוה, ואסור בשבת. וראה הערות הבאות. 
(52) <b>הרמב''ם</b> [שבת כד ד] כתב "מותר לרוץ לדבר מצוה [בשבת] כגון שירוץ לביהכנ"ס או לביהמ"ד", ונראה שדקדק להביא מצוות אלו כדוגמא, ללמד שההיתר הוא רק כשיש מצוה בעצם הריצה, ולא כאשר נחפז לדבר מצוה, וכן נקט מהר"ל [<b>נתיב העבודה</b> ה, ו<b>דרך החיים</b> אבות ה יד] שרק בהם יש שכר פסיעות, כי עצם ההליכה היא מצוה, ואילו בשאר המצוות היא רק הכשר, וראה בסמוך. 
(53) <b>הצל''ח</b> ביאר, כי כשם שהשומע שאגת אריה ומתיירא הולך במרוצה ומותר אף בשבת משום סכנה, כך תלכו אחרי ה' - לדבר הלכה. וה<b>רד''ק</b> ביאר, כשם שהאריה השואג לאסוף אליו את החיות הם רצים אליו, כן ירוץ לדבר מצוה. 
(54) לכאורה תמוה, הרי גם קודם פסוק זה ידע שמצוה לרוץ למצוה, ואם כן למה אסרה בשבת, ואם משום שעצם הריצה היא מעשה חול אף שהיא לצורך מצוה, אם כן מה הועיל לו פסוק זה להתירה. ומוכח שמסברא המצוה לרוץ היא רק בכדי להקדים את קיום המצוה, ונחשב כהילוך בחפזון שהוא דרך חול, אך הפסוק מלמד, שעצם הריצה היא מצוה, [ואפילו אם מאריך דרכו כדי לרוץ], וכיון שכן אינה נחשבת חפזון, ומותרת בשבת, וראה <b>מסילת ישרים</b> [ו] ו<b>פחד יצחק</b> [פסח א]. 
(55) כך פירש <b>רש''י</b>, לפי שרובם אינם מבינים את דברי החכם שיוכלו לחזור עליהם לאחר מכן ויקבלו שכר לימוד. ודייק מכך <b>הרוגוטשובר</b> [בהערות לספר פסקי תשובה] שבתלמוד תורה אין יוצאין בשמיעה, אע"ג דבעלמא שומע כעונה, ושכר הלימוד הוא רק אם יוכלו אח"כ לחזור על הדברים בעצמם, וראה <b>אבודרהם</b> [הל' ק"ש]. אכן <b>המהרש''א</b> ביאר שמדובר בת"ח שכבר יודעים את דברי ההלכה, ועיקר שכרם הוא עבור הריצה. וכן פירש בהמשך לגבי דוחקא בכלה, ונקט שאין עניין בעצם השמיעה. אך ב<b>תוס'</b> <b>לקמן</b> [כ ב ד"ה כדאשכחן] מבואר שגם בת"ת שומע כעונה, וכ"כ בספר <b>חרדים</b> [פג] ו<b>הגר''א</b> [מז ד] ו<b>הגר''ז</b> [ת"ת ב יג]. וסייעתא לזה לעיל [ע"א] ש"שנים מיכתבי מלייהו" והיינו שאף השומע נכתב בספר, וראה בהקדמת <b>אשר</b> <b>לשלמה</b> שאף אם מקיים ת"ת בהרהור, אינו אלא אם מבין ולגבי מה שנקט רש"י שאינם מקבלים שכר על עצם הלימוד, כי אינם מבינים כראוי, ראה ב<b>מג''א</b> [נ ב] שהקורא משנה ואינו מבין אינו נחשב לימוד כלל, וב<b>שו''ע הגר''ז</b> [שם יג] כתב דהיינו רק בתורה שבע"פ, אך בתורה שבכתב מקיים מצוה, ולהלן נרחיב. ו<b>היעב''ץ</b> כתב ששכר מצוה בהאי עלמא ליכא, ולכן בהאי עלמא יש שכר רק על הריצה והדוחק, ואילו ה'כותב' ביאר שמלבד השכר על עצם הדבר יש שכר גם על הריצה והדוחק, וראה עוד ב<b>תוס' הרא''ש ובפני יהושע</b>. 
(56) ב<b>בניהו</b> ביאר ש"כלה" היא דרשה קבועה הנאמרת לפני הרגל, וכולם יודעים ובאים אף מכפרים סמוכים ולכן יש בה דוחק, אך "פרקא" היא דרשה מזדמנת של חכם שהגיע לעיר, ורק אחר שפותח בדרשה יוצא הקול ורצים לשמעה, לכן בפרקא אמר ריהטא, ובכלה אמר דוחקא. <b>ומהר''ש אלגאזי</b> [בספרו תאוה לעינים] כתב שאין נוטלים שכר על הלימוד בדרשה, כיון שעיקר ענינם בהלכות הרגל הוא כדי לדעת סדר המצוה, ולא למצוות לימוד התורה. 
(57) <b>רש''י</b>. ובהקדמת ספר <b>אשר לשלמה</b> [מועד] דקדק מדבריו שאין העמל והיגיעה להבין נחשבים כהכנה למצוות לימוד תורה בלבד - ואילו עצם המצוה מתקיימת רק כשיבין - אלא היגיעה עצמה היא המצוה, שהרי עליה השכר ניתן. וראה בספר <b>תאוה</b> <b>לעינים</b> שנוטל שכר גם על סברא שדחאה. וה<b>יעב''ץ</b> ביאר כדרכו ששכר מצוה בהאי עלמא ליכא, אלא שת"ת הוא מהדברים שאוכל פירותיהם גם בעוה"ז, לכן "סברא עצמה היא אגרא מיד, שאין הנאה רבה ממנה, שמחה ושעשוע לנפש, ושמועה טובה שאדם משיג בה סברא שכלית תדשן עצם החכם המבין דבר לאשורו". וה<b>'רי''ף'</b> כתב שהטורח ויגע בהלכה להבינה על בורייה, שכרו שתזדמן לו סברא ישרה והגונה. 
(58) כך פירש <b>תוס' הרא''ש</b>. ועניין השתיקה הוא "שיש להם לישב ולשתוק ולשמוע דברי הגדול המנחם אותו, ואם היו אחרים מדברים אין זה כבוד ותנחומים לאבל". וה<b>מהרש''א</b> כתב שעניין השתיקה לפי שאין המנחמים רשאין לומר דבר עד שיפתח האבל. ו<b>רבנו חננאל והערוך</b> פירשו שהכוונה לאבל עצמו ששכרו על השתיקה, שמקבל דינו באהבה כמש"כ "וידום אהרן". <b>והרשב''ם</b> [ב"ב קטז א] ביאר שהכוונה לבית שמת נמצא בו שאסורים בלימוד תורה משום לעג לרש ויקבלו שכר על שתיקתם. 
(59) המנהג היה לקבץ מעות לצדקה בליל התענית [<b>רש''י סנהדרין</b> לה א]. ו<b>מהרש''א</b> הביא טעם נוסף, שהיו נותנים לצדקה כשיעור דמי אכילה של יום כדי שלא יהנה ממה שהתענה. 
(60) ב<b>''בניהו''</b> פירש שהכוונה היא שישבח בדברים את הכלה בפני החתן. ובשם <b>הגרע''א</b> מובא שצריך לדקדק בזה לכל אחד לפי מדרגתו<b>;</b> לבן תורה יש לשמחו בדברי תורה, כי זה עיקר השמחה<b>;</b> לאיש פשוט יש לשמחו בשיחה בדברי אגדה<b>;</b> להמוני, בשיחה נאה במילתא דבדיחותא במילי דעלמא [ראה נטעי גבריאל עמ' קנו]. 
(61) יש הגורסים אף כאן "אמר רב חלבו אמר רב הונא" [אגור קלז, מנורת המאור נר שלישי קיח], וב<b>טור</b> [צ] גרס "אמר רב חלבו". 
(62) <b>רש''י</b> ביאר שמדובר בבית כנסת שפתחו בצד מזרח, והמתפללים בו פניהם למערב ואחוריהם למזרח. והמתפלל מאחוריו, עומד במזרחו ומפנה גבו למתפללים ומתפלל למזרח, [ציור א]. וב<b>ביאור הגר''א</b> צ יא כתב שהמערב נקרא אחור, ומשמע שעומד לפני כותל מערב, ואחוריו לכותל [ציור ב]. ו<b>רבינו יונה</b> הבין מדברי רש"י, שפתחיהם בכותל מערבי הפונה למזרח, והעם מתפללים למזרח, והוא עומד לפני כותל מערב ומפנה גבו לציבור ומתפלל למערב. [ציור ג]. ואין חילוק בין הביאורים, אלא היפוך הצדדים, וראה <b>דרכי</b> <b>משה ומהרש''א</b>. וכתב <b>הב''י</b> בסימן צ' שיש להחמיר בשני הצדדים, והביא בשם סמ"ק שיהפוך פניו לצפון או לדרום, אך ה<b>פמ''ג</b> [א"א ט] נקט שהעומד במזרח יהפוך פניו למערב ולא לצפון ודרום, כי י"א שאם מתפלל לכוון ביהכנ"ס, מותר]. וביאר, שנקרא רשע מפני שלש סיבות: א. מפני שכולם בפנים והוא מבחוץ. ב. שכולם מתפללין למזרח והוא למערב. ג. שאחוריו כלפי בית הכנסת. ורק באופן שיש שלש הסיבות נראה ככופר במי שהציבור מתפללין לו, אבל אם חסרה אחת הסיבות, כגון שעומד בבית הכנסת, אף שמתפלל לצד מערב, אינו נקרא רשע. וכתב <b>הפמ''ג</b> שם שבג' סיבות נקרא רשע, בב' אסור, ובא' מותר בדוחק. וראה בתחילת דברי רבינו יונה שבתוך ביהכנ"ס "אין לו" להתפלל למערב, ואף שהוא רק חסרון אחד, אסור, משום שהסיבות גורמות שיראה כב' רשויות [ומשום כך נקרא רשע], ולכן אף שמתפלל במקום הציבור, אסור להפוך פניו. ובשם <b>רבינו יצחק הזקן</b> פירש שהפתח במערב, והציבור מתפללים למזרח, והוא עומד לפני כותל המזרח ומתפלל למזרח, ונמצא שאחוריו כלפי בית הכנסת, [ציור ד]. ואף שמתפלל לאותו רוח שהציבור מתפללין, נקרא רשע מפני ב' סיבות. א. שכל הציבור בפנים והוא בחוץ. ב. שאחוריו לבית הכנסת. אבל אם פניו כלפי ההיכל אף שכולם מתפללים למזרח והוא למערב, כיון שפונה ככל הציבור להיכל, אינו נקרא רשע. אולם <b>תוס'</b> הביאו בשם רש"י [וכ"כ רש"י על הרי"ף] שהציבור בביהכנ"ס פניהם למזרח ואחוריהם למערב, ופתח ביהכנ"ס למזרח, והוא מתפלל בצד מערב של ביהכנ"ס וגבו לביהכנ"ס, [ציור ה]. 
(63) <b>הערוך</b> גרס "בדובר קיימת קמי מרך" ומפרש: אחוריך קמי מרך. 
(64) רש"י גרס "חלף ההוא טייעא" ולא גרס שהיה אליהו, ועי' ב<b>מהרש''א</b> וב<b>בן יהוידע</b>. 
(65) <b>רש''י</b>. וראה <b>נפש החיים</b> [ב י-יג ובהגה] שכל תיבה עולה למעלה לפעול פעולתה בשורשה העליון, והיינו דוקא בלשון הקדש. <b>והערוך</b> [ערך כרם] פירש שהכוונה על <b>האנשים</b> המקיימים את התפילה ומצוות שהם עומדים ברומו של עולם ובני אדם מזלזלין בהם. 
(66) "כאותו עוף שבשעה שהחמה זורחת עליו משתנה לכמה גוונים, לפי עניין הזהורית אשר יאירו מול פניו, כך משתנה פני מי שנצרך לבריות לפי העניין האדם המפרנסו והעושה עמו טובות, שיש שנותן בעין טובה ויש בעין רעה ויש בעין בינוני" - <b>מהרש''א</b>. 
(67) ביאר ה<b>מהרש''א</b> שאזיל סומקא הוא תולדת האש, ואתי חיוורא הוא תולדות המים. 
(68) "ראשינו" הוא מלשון התרגום של נושה, שכן "כנושה" מתורגם "כרשיא" [רש"י]. 
(69) ה<b>מהרש''א והגר''א</b> ביארו שאזיל סומקא הוא תולדת האש, ואתי חיוורא הוא תולדות המים. וב<b>בן יהוידע</b> פירש שאם העשיר צועק על הלוה בקול אף וחימה, נחשב כנידון באש, ואם מניחו תלוי ועומד עד שיתקרר דמו נחשב כנידון במים. 
(70) <b>הרשב''א</b> ביאר שרב הונא הוכיח מאליהו ולא מיצחק שתקן מנחה [כדלהלן כו ב], משום שאליהו דן עם נביאי הבעל שתלו כחם בתגבורת השמש, ואף שהודו שהקב"ה ברא העולם, סברו שמסרו לגלגלים וכפרו בהשגחתו, ואליהו טען כנגדם שכל הכוחות תלויים בזמנם ומקומם, ולכן נתן להם לנסות כחם כל זמן שהשמש בגבורתה, ולא החל תפלתו אלא כאשר עבר זמן זה. עוד כתב שלא נחלקו באיזו תפלה ראוי שיזדרז, אלא כל אחד הוסיף שגם בתפלה זו יהא זהיר, ונמצא שצריך להזהר בכלן, כי זמני התפלות הם כנגד זמני העליה והירידה של האדם, ששחרית נגד נערות שהיא עת העליה, ומנחה כנגד בחרות שהיא עת העמידה, וערבית נגד הזקנה שהיא עת הירידה. 
(71) ב<b>עיון יעקב</b> ביאר שהוצרך להביא דרשא זו, אף שבתחילת הפסוק מוכח שנענה בתפילת המנחה, שנאמר "ויהי בעלות המנחה", כיון שלולי הדרשא הוה אמינא שהוצרך לכפול בקשתו כי אינה עת רצון. וב<b>בן יהוידע</b> כתב שמתוך שבקש שתי בקשות מוכח שמנחה היא עת רצון, שהרי לגבי שאר תפלות אמרו אין לו לאדם לבקש שתי בקשות בבת אחת. ו<b>הגר''א</b> ביאר שהוצרך לבקש שלא יאמרו מעשה כשפים הן, כי התפלל בשעת המנחה, וממה שהמתין עד אז ולא התפלל קודם כדי שלא יחשדוהו בכשפים, מוכח שלא היתה עת רצון להוריד אש מהשמים אלא בתפילת המנחה, וראה <b>ענף יוסף</b>. 
(72) התבאר לפי ה<b>מהרש''א</b>, שנקט כי לא נחלקו איזו תפלה עדיפה, ובמקום שהוא אנוס יתפלל רק אותה, אלא כל הנידון על הזריזות לתחילת זמן התפלה [ומשמע שרבי יוחנן סובר שיש להתפלל מנחה מיד בזמנה, ותמוה שהרי להלן כט ב סובר רבי יוחנן שמצווה להתפלל עם דמדומי חמה. וראה <b>ב''י</b> רלב]. אך ב<b>עיון יעקב</b> כתב שדנו איזו תפלה עדיפא, שבה ישאל אדם את צרכיו. והטור [שם] כתב: "וכשיגיע זמן תפילת המנחה יתפלל, ומאוד צריך להיזהר בה דאמר רבי חלבו אמר רב הונא לעולם יזהר אדם בתפילת המנחה וכו', והטעם מפני שתפילת שחרית זמנה ידוע בבוקר בקומו ממיטתו מתפלל מיד קודם שיהא טרוד בעסקיו, וכן של ערב בלילה זמנה ידוע בבואו לביתו והוא פנוי מעסקיו, אבל של מנחה שהוא טרוד בעסקיו, צריך לשום אל ליבו ולפנות מכל עסקיו ולהתפלל אותה, ואם עשה כן שכרו הרבה מאד". וביאר ה<b>מאמר מרדכי</b> שסבר כי אין עדיפות במנחה על שאר תפלות, אלא שהוצרכו להזהיר עליה יותר, ועקב הקושי השכר רב יותר. אולם ה<b>פרישה ואליהו רבה</b> נקטו שכוונת הטור כי מנחה עדיפא, משום הקושי שיש בה, ואז התפלה מתקבלת יותר 
(73) וכן מצינו ב"קטורת" שנאמר בה פעמיים "בבוקר", ודרשו מכך [פסחים נח ב] שקודמת לתמיד של שחר. 
(74) ב<b>קובץ שיעורים</b> [כתובות ה] דקדק מלשון "כל" שגם אדם חשוב חייב לשמח חתן וכלה, והוכיח מכך שהחיוב לשמח אינו מצד השבה על ההנאה משמחת החתן, אלא משום שבהנאתו נעשה שותף בשמחה, וחייב בה כאחד המחותנים. וכיון שאדם חשוב משיב על הנאתו בעצם השתתפותו, ובכל זאת חייב לשמח, בהכרח שהחיוב כשותף, וראה ב<b>עזר מקודש</b> [הג' לשו"ע אה"ע, סה] שאדם חשוב די בהשתתפותו. 
(75) כתב ה<b>מאירי</b> שמשמחו בכל מיני שמחה, וב<b>בית שמואל</b> [סה] כתב כי אף שלא נהנה מסעודתו, מצווה לילך ולשמח. וב<b>עזר מקודש</b> [שם] כתב שכל דבר שיכול לשמחו הוא בכלל המצווה, ואף אם מושיט לו מאכל או משקה או מכבדו וכו', וראה ב<b>טעמי</b> <b>המנהגים</b> [תתקפ] שמטעם זה נהגו לתת דורון כדי לשמחו. ולכאורה אינו מועיל אלא שלא יעבור בה' קולות, אך שכר בי הילולא הוא רק על "מילי" וכנ"ל. 
(76) <b>הגר''ח מוולאזין</b> העיר שלכאורה שכרו הוא בעצם מה שאינו עובר על האיסור. וביאר על פי ה<b>פרישה</b> [אה"ע סה] כתב שאם אינו נהנה אינו עובר, ולפ"ז הגמ' היא בדוקא "אם שמחו" ולא נהנה, שהרי אף אם לא שמחו אינו עובר, ואם כן כשלא נהנה ושמחו מגיע לו שכר. 
(77) ב<b>עץ יוסף</b> מפרש, כיון שהתורה כתבה חמישה "קולות" ודאי באה לרמז שהמשמח חתן כאילו קיים חמישה חומשי תורה או כאילו לומד חמישה חומשי תורה, ולפי שחביבה מצווה בשעתה לכן הנהנה מסעודת חתן ואינו משמחו מזלזל בחמישה קולות, כלומר שאינו מדקדק בפסוק, כי אילו דייק היה מבין שנכתב חמישה קולות לרמז שמקיים חמישה חומשי תורה וזהו שאמר ואם משמחו זוכה לתורה. 
(78) ובאה התורה להשמיענו שהיו רואים את הקולות [רש"י]. ובפירוש הפסוק "רואים את הקולות" פירש <b>רשב''ם</b> "הברד והאבנים כדכתיב [במכת ברד] קולות אלהים וברד" וכמבואר כאן, שראו את הקולות המוזכרים. אך <b>רש''י</b> שם פירש שראו את עצם דיבור ה' באומרו את הדברות, ומקורו ב<b>מכילתא</b> "ראו אש יוצא מפי הגבורה ונחצב על הלוחות", וב<b>פרקי דרבי אליעזר</b> [מא] "ראו את הקול יוצא מפי הגבורה בברקים וברעמים", וכן פירש <b>רש''י</b> <b>בשבת</b> [פח ב]. 
(79) <b>עץ יוסף</b>. עוד פירש שם שדבריו נכנסים ללב השומעים. 
(80) עפ"י <b>ריטב''א</b>. ומבאר ה<b>מהרש''א</b> שלא נאמר "הכל תשמע" בלשון צווי כהמשך הפסוק, אלא "הכל נשמע" ולפיכך משמע לדרוש כן. 
(81) כך פירש <b>רש''י</b>. <b>והריטב''א</b> פירש שהעולם נברא לעבוד את ה' וליראה אותו, ונמצא שזה הירא מקיים את העולם, ומי שאינו ירא הרי הוא כבהמה שאינו עושה את הדברים שנברא לעשותם. 
(82) ה<b>מהרש''א</b> ביאר שאין כאן מחלוקת, אלא שרבי אלעזר דיבר על עולם המלאכים, שנברא בשביל האדם כדי לזכותו אם יהיה יר"ש, ועל עולם אמצעי אמר שהוא שקול כנגד כל העולם, כמו שאמרו פני משה כפני חמה וכו', ועל עולם התחתון אמר לא נבראו אלא לצוות לזה כדי שישמשו אותו ויעשו עבודתו. 
(83) ה<b>מהרש''א</b> דייק שאם אינו רגיל ליתן לו שלום אין לו להקדים לו, ובטעם הדבר כתב שמא לא יחזיר לו ויקרא גזלן. 
(84) כך פירש <b>רש''י</b>, <b>והגר''א</b> ביאר שגוזל את "עניית" השלום, והיינו כי מדת העני היא שלום, שהוא ככלי המחזיק את כל הברכות אף דלית ליה מגרמיה כלום, ומקור לזה ב<b>רש''י ויקרא</b> [כו ו], עי"ש. 
(1) הגמרא מביאה מימרא זו של "רבי יוחנן משום רבי יוסי" העוסקת בעניין תפילה, ואגב מימרא זו מביאה עוד מימרות שאמר רבי יוחנן משום רבי יוסי בעניינים אחרים. 
(2) והיינו מה היא משאלתו - רצונו של הקב"ה, וכדלהלן. וראה <b>באר הגולה</b> [עמ' עט] ו<b>של''ה</b> [שער הגדול ד"ה ובתלמוד]. 
(3) <b>אונקלוס</b> [בראשית מג ל] תרגם: "כי נכמרו רחמיו" - "אתגוללו רחמוהי" [<b>עץ יוסף</b>]. 
(4) <b>הרשב''א</b> כתב שיש בזה סוד נשגב מאד, ובשם <b>רב האי גאון</b> כתב שהקב"ה למדו סדר התפילה, וכן ביאר <b>רס''ג</b> [באוצר הגאונים]. וכעין זה ביאר <b>רבנו חננאל</b>, וכדרכו לעיל, על המאמר שהקב"ה מניח תפילין, שנראה לו למשה מתוך כבודו של הקב"ה כדמות שליח ציבור מעוטף שיורד לפני התיבה, ולמד משה סדר התפילה, ובאותה שעה שמע תפילה אחרת קול מלפני הכבוד אומר "יהי רצון מלפני וכו"', והבין משה רבנו שכך ראוי לבקש מלפני השכינה, וכך היו הדברים בידם הלכה למשה מסיני, ועל כך הביא ראיה שזאת התפילה התפלל גם רבי ישמעאל. ו<b>הגר''א</b> פירש שהכוונה שרצון ה' להשפיע לישראל כל טוב, והמניעה לכך היא רק משום שישראל אינם ראויים לקבל, ונמצא שהקב"ה מייחל לכבוש את מדת הדין כדי שיקבלו ישראל טובה עד בלי די, וראה <b>נפש החיים</b> [ב ד] ו<b>משנת רבי אהרן</b> [ח"ג עמ' קל]. וה<b>צל''ח</b> ביאר, שהקב"ה מבקש מאיתנו שנתנהג בטובה כדי שיוכל להשפיע עלינו מטובו, בבחינת "תנו עז לאלהים". דהיינו, כביכול מעשי ישראל נותנים כח להשפיע עליהם ברכה, וראה <b>פני</b> <b>יהושע</b> שתפלה זו נרמזת בפסוק "והביאותים". וב<b>עין יעקב</b> ביאר, ששאלת הגמרא "מאי מצלי", משמעותה האם רצונו להשפיע טובה רק לצדיקים גמורים או גם לבעלי תשובה, והשיב רבא שנוסח התפילה הוא שיכבשו רחמי וכו', והיינו שאף ששורת הדין מחייבת להעניש את החוטא, תשוקת הקב"ה להתנהג עם בניו במידת הרחמים וליכנס עמם לפנים משורת הדין. 
(5) מעשרה הרוגי מלכות, וראה ב<b>סדר הדורות</b>, <b>ובהגהות יעב''ץ ומהרש''ם</b>. 
(6) שמו של הקב"ה, אך אין הכוונה ח"ו שראה את ה' בראית העין, אלא בהבנת הלב, והיא נקראת ראיה שכלית. [<b>ר''ח וריטב''א</b>]. והביאו שיש מפרש שהוא שם של מלאך, אולם ב<b>אור</b> <b>זרוע</b> [ק"ש יח] דחה, שהרי נכנס להקטיר קטרת ביוה"כ, ובאותה שעה אין רשות למלאך להיכנס לאוהל מועד [ירושלמי יומא ה ב] ובהכרח שהוא שם ה'. ו<b>רס''ג</b> ביאר, שהראהו הקב"ה אור שברא תחלה לכל הנבראים המעיד על כבודו, כדי לחזק אמונתו, וראה עוד ב<b>מהרש''א</b>. 
(7) ב<b>אור זרוע</b> [שם] פירש ש"ברכה" היא מלשון שבח והלל, אלא שרבי ישמעאל הוסיף את התפילה שהייתה אצלם בקבלה. ואילו ה<b>רשב''א</b> כתב שאינה לשון הודאה ושבח, אלא מלשון תוספת וריבוי, ככתוב "וברך את לחמך", ו"כבריכה הנובעת מים", [ויש שדימו להברכה באילנות]. וראה <b>רבינו בחיי</b> [דברים ח י, שלחן של ארבע עמ' תפט]. ו<b>בנפש החיים</b> [ב ב-ד] כתב שבתפילתו לא הוזכר שום שבח, אלא בקשה ורחמים, ובהכרח, שהברכה היא לתקן העולמות שיהיו ראויים לקבל שפע טוב מהקב"ה וממילא יושפע לישראל שתקנו מקום לשפע זה. וראה <b>באר</b> <b>הגולה</b> [עמ' נב] ו<b>שפתי חיים</b> [אמונה והשגחה ח"ב עמ' תלח]. 
(8) <b>רשב''א</b>. 
(9) ע"פ <b>צל''ח</b>. ומפרש שרבי ישמעאל עצמו המשיך ואמר את ה"קמ"ל". וב<b>עץ יוסף</b> הביא שיש גורסים "מאי קמ"ל", ולגירסתם שאלת הגמרא היא לשם מה סיפר זאת רבי ישמעאל, הרי ודאי לא בא לשבח את עצמו, ולפי זה "קמ"ל" היינו רבי ישמעאל 
(10) במגילה [טו א] למדו כלל זה מדוד ודניאל, אך מהם מוכח רק שאם בירכו לא יזלזל בברכתו, ואילו כאן למדנו הקב"ה שראוי לכתחילה לבקש מההדיוט שיברכנו. [הגהות <b>מראה כהן</b>]. 
(11) עפ"י <b>צל''ח</b>. ו'הכותב' ב<b>עין יעקב</b> פירש שלמד זאת ממה ש"נענע לו בראשו" כדי להראות שלמרות היותה ברכת הדיוט בערך מעלתו יתברך, הוא חפץ בברכותינו. 
(12) להלן [ע"ב] מובא מאמר זה שוב, ושם אמרו רבי יוחנן בשם רשב"י, וב<b>צל''ח</b> הביא שרבי יוחנן שמע כן משני רבותיו, ולכן אמרה פעם אחת בשם רבי יוסי, ופעם נוספת בשם רבי יוחנן. 
(13) שנינו באבות [ד יח] רבי שמעון בן אלעזר אומר: "אל תרצה את חברך בשעת כעסו", ופירש רש"י "אל תרצה, שאינו מועיל לך שאינו מקבל רצוי מתוך רתחנותו אלא לאחר שנתקררה דעתו". ו<b>רבנו יונה</b> כתב שיוסיף כעס על כעסו ויבוא לומר דברים שאינם מהוגנים. ו<b>המאירי</b> שם מבאר "מפני שידמה בעיניו שאינו חושש להפסדו". וה<b>צל''ח</b> דייק שלא נאמר "בכעסו" אלא "בשעת כעסו", כלומר כל אותה שעה שראוי לו לכעוס אף אם לא כועס לא ירצוהו, ובזה מפרש "פני ילכו" למרות שזעמו רק רגע כמבואר לקמן, אלא שכל אותה שעה שראוי לכעוס היה לו להמתין. 
(14) כך מפרש שם <b>יונתן בן עוזיאל</b>, אך <b>אונקלוס ורש''י</b> פירשו: לא אשלח מלאך לפניך, אלא אני עצמי אלך עמכם. וראה <b>מהרש'' א</b>. 
(15) לכאורה תמוה, שהרי בכמה מקראות בתורה נאמר "חרון אף", ולמה הוצרכו להוכיח כן מפסוק בתהילים. וביאר, <b>הצל''ח</b> שלפני שאמר הקב"ה "פני ילכו" נאמרו דברי ריצוי, ומשמע שכבר לא היה כעס ממש, ואעפ"כ אמר לו שימתין עד שיעברו פנים של זעם, ונמצא שיש זמן קבוע לפנים של זעם, ועל כך נסובה שאלת הגמרא. וראה <b>פני יהושע והגהות הגרא''מ</b> <b>הורביץ</b>. וב<b>בן יהוידע</b> הרחיב לבאר שאין "כעס וחרון אף" כפשוטו ח"ו, ככעס וחימה של בשר ודם, אלא ענינו הוא מניעת שפע מן המידה המשפעת, וכגון שיש חטא בתחתונים אז מתעכב השפע לתחתונים, ומניעה זו נקראת בשם כעס או חימה או זעם, וכל תוארים אלו הם דרגות המניעה ועכבת השפע. 
(16) ביאר <b>הצל''ח</b>, שהוצרך להביא גם את הברייתא [אף שבעצם הפסוק נאמר שזועם], כדי להוכיח כי אף שהזעם נמשך רק "רגע", מכל מקום, כל אותה השעה מוכנה ונקראת "שעת זעם", ובלעם ידע לכוון את אותה שעה שבה המקטרג מוכן לקטרג, לכן אמר הקב"ה למשה שימתין עד שיעברו פנים של זעם. וב<b>בן יהוידע</b> כתב שכל אותה שעה קשה, אף שאינה קשה כל כך כמו אותו רגע, ומפני כך העלה מכאן רבי יוחנן ש"אין מרצין לאדם <b>בשעת</b> כעסו". וראה הערה הבאה. 
(17) ב<b>חכמת מנוח</b> תמה, שהרי "אל" היא מדת רחמים, ואיך זועם. וביאר, כי כאשר מתעוררת על הצדיק מדת הדין הנקראת "אלוהים", ובאה להפרע ממנו בבת אחת, אז מתעוררת מדת הרחמים הקרויה "אל" להקל ממנו, ולפרוע ממנו מעט מעט. וראה <b>משמר הלוי</b>. 
(18) לכאורה תמוה, אם שעת הזעם קצרה כ"כ, למה אמר ה' למשה "המתן עד שיעברו פנים של זעם" הרי מיד כשסיים דברו כבר עבר הזמן ויכול משה לבקש. ומכך הוכיח ה<b>צל''ח</b> כנ"ל שכל אותה שעה אינה ראויה לריצוי. וב<b>פני</b> <b>יהושע</b> כתב שיתכן שה' אמר לו כך לפני שעת הזעם, כדי לא יתחיל לפניה ויפסיק הזעם באמצע, אלא ימתין עד שתעבור השעה. 
(19) בע"ז [ד ב] מבואר שהכוונה שהאתון נצחה את בלעם בדברים, ששרי מואב שאלוהו למה לא רוכב על סוס והשיב שהסוס לא היה מוכן אלא רק האתון, ולשם כך אמרה לו האתון "הלא אנכי אתונך" ועלי אתה רוכב תמיד, ואם דעת בהמתו לא ידע עד שנצחתו בדברים כיצד אפשר שידע דעת עליון. וב<b>תוס'</b> שם ביארו, שיודע דעת עליון משמע מעצמו ולא בנבואה. וראה <b>מהרש''א</b> שם למה לא פירשה הגמרא כפשוטו שלא ידע דעת בהמתו למה נטתה מהדרך ורבצה תחתיו. 
(20) בספר <b>דברי חיים</b> [פרשת בלק] כתב שענין הזעם הוא, שהקב"ה מחדש בטובו בכל יום מעשה בראשית, וכיון שמתחילה עלה במחשבה לפניו לברא את העולם במדת הדין, לפיכך נקודת החידוש בכל יום הוא רגע הזעם, ובזה מובן למה נחשב בלעם כיודע "דעת" עליון. וראה ב<b>יערות דבש</b> [ט] שהזעם נצרך לתקון העולם. 
(21) כל רעה האמורה על ישראל, מובאת במובן הפוך, הנקרא "לשון סגי נהור", שכך מכונה העוור כאילו ראייתו מרובה, על אף שאינו רואה. 
(22) ביאר <b>הגר''א</b> שלעיל פירשו את שיעור הזמן בחלקי השעה, וכעת מבאר רבי אבין כמה נמשך שיעור זמן זה. [ונראה מדבריו שלא גרס לעיל "אחד מחמשת רבוא", שהרי רבי אבין אינו חולק על האמור לעיל, ואילו בזמן מועט של אחד מחמשת רבוא אי אפשר לומר תיבת "רגע"]. ו<b>המהרש''א</b> [בע"ז שם] ביאר, ששאלת הגמרא כמה ניתן לומר בפרק זמן קצר של אחד מחמשת רבוא, ומשיבה שיכול תיבת "רגע" שבה שתי הברות, ורצה לומר בה "כלם" וכדלהלן בשם תוס'. 
(23) <b>תוס'</b> ביארו שבלעם רצה לומר ברגע זה תיבת "כלם", ולביאור המהרש"א הנ"ל נמצא ששיעור "כלם" שוה לשיעור "רגע", אולם <b>מהר''ץ חיות</b> הביא מירושלמי שהם שני זמנים אחרים. עוד ביארו תוס' שאם היה מתחיל לקלל באותה שעה היה מזיק אפילו אחר מכן. וב<b>מחצית השקל</b> [ו ז] הביא ש<b>האר''י</b> למד מכך בק"ו למדה טובה, שאם התחיל להתפלל עם הציבור, והיא עת רצון, כל מה שממשיך להתפלל עד שיצא מביכנ"ס, אף אחר שסיימו הציבור, מתקבל לרצון. וב<b>ערוך השלחן</b> [קי ה] העלה מדבריהם שאם התחיל בזמן תפלה, אף שהמשיך לאחר הזמן, נחשבת תפלה בזמנה, ושלא כדעת ה<b>מג''א</b> [פט א], וראה <b>מנחת יצחק</b> [ח"ד מח]. וב<b>אפיקי מגינים</b> [צ ו] הוכיח מכאן שהמאריך בתפלתו לא יתחיל בתפלתו קודם הציבור וישתוה עמם, שא"כ היו תוס' יכולים לבאר שבלעם התחיל לקלל קודם והאריך עד שודאי כלל את זמן הזעם. 
(24) <b>רש''י</b>. <b>ותוס' בע''ז</b> [שם] כתבו, שהכוונה לשעה השלישית ביום. 
(25) לפי סימנים אלו יכול כל אדם לכוון את השעה, וכן מצינו בסמוך במעשה ריב"ל, ומה שאמרו במעלת בלעם ש"יודע לכוון את השעה", ביאר ב<b>עץ יוסף</b>, שידע לכוון גם ללא תרנגול. ועוד, שבלעם שידע לכוון, הוא זה שהבחין בשינוי שיש כל יום בתרנגול באותה שעה, והוא גילה סימן זה לעולם. 
(26) <b>המהרש''א בע''ז</b> תמה, איך רצה ריב"ל לקללו באותו רגע, והרי תיבת "כלהו" היא יותר משיעור "רגע", וכתב שהיה אומר "ימות" [וראה תוס' בע"ז שם]. ו<b>הצל''ח</b> הקשה, כי בשלמא בלעם היה יכול לומר "כלם", כי היו ישראל נוכחים נגדו, אבל ריב"ל לא ראה את הצדוקי ולא היה די שיאמר "ימות", והעלה מכך, שכל אותה שעה היא שעת זעם, וכדלעיל. וראה עוד ב<b>עץ יוסף</b>. 
(27) <b>תוס'</b> ביארו ש"אין זה אורח ארעא להענישם ולהטרידם ולהורגם בידי שמים שלא כדרך בני אדם" [והיינו כמבואר ב<b>תוס' תענית</b> ב א שמפתח של זעם לא נמסר לאדם]. ומה שאמרו לגבי מינים ומומרים שמורידין [אותם לבור] ולא מעלין [בכדי שימותו], היינו בעונש בידי אדם אבל בידי שמים לאו אורח ארעא. וה<b>ראבי''ה</b> [טז] כתב, שכשמורידין נענש בברור ולכן הוי כהורגו בידים. וראה בסידור <b>שער רחמים</b> שרק דרך קללה אינו אורח ארעא, אך דרך תפלה מצינו שמתפללים "ולמלשינים אל תהי תקוה". 
(28) ה<b>מהרש''א</b> ביאר שברייתא זו הובאה כאן, ללמד שמפני כך הקב"ה כועס כל יום וראה <b>רש''י סנהדרין</b> [קה ב] שהקב"ה רתח בתחילת שעי קמייתא, לפי שאז שעת קימה, וכועס בשעה שרואה את המלכים שמשתחוים לחמה. 
(29) מרדות לשון רידוי והכנעה [רש"י]. 
(30) בפסוקים שם נמשלו ישראל לאשה שלקתה בייסורים, ועם כל זאת לא תשוב עד שתקבל מרדות והכנעה מעצמה, כפי שנאמר ואמרה אלכה ואשובה וכו' [<b>מהרש''א</b>]. 
(31) עפ"י <b>רש''י במשלי</b> שם, [וביאר שבתיבת "תחת" הטעם למעלה, ומורה שהוא שם עצם דהיינו כניעה עצמית, ולא מלשון הכנעת אחרים]. ובפירוש "הרי"ף" מבאר שר"ל בא להוסיף שאף אם המלקות עזרו ושב בתשובה, מכל מקום, יש יתרון לתשובה שבאה מהכנעה עצמית שזו תשובה מיראה וזו מאהבה. 
(32) "<b>דעת זקנים</b> מבעלי התוס"' כתב, שאף על פי שכבר קודם לכן אמר לו הקב"ה שהוא בעצמו ילך עמם ולא על ידי מלאך, בכל זאת אמר לו הקב"ה "והניחותי לך", והיינו, לך אניח להנות מזיו שכינתי ולא להם, ועל זה ביקש משה שכולם יהיו כמוהו. 
(33) <b>הגר''א</b> [בביאורו לשה"ש א ג] תמה, אם לולי בקשתו זו היתה השכינה שורה גם על אומות העולם, למה נצרך לבקשה הראשונה שישרה על ישראל, ואם לולי בקשתו לא היתה שורה על ישראל, ודאי שלא תשרה על האומות, ולמה צריך לבקש על כך<QM> וראה דברי <b>הרא''ש</b> [נדרים לח א] ש"שכינה שורה" היינו בקביעות, ויש לומר, שביקש שתשרה על ישראל בקביעות, ועל האומות לא תשרה כלל. 
(34) נפלינו פירושו ונבדלנו, מלשון והפלה ה' [רש"י שם]. 
(35) על השאלה "רשע וטוב לו" יש מענה <b>בספר</b> <b>תהילים</b> [צב ז], ב"מזמור שיר ליום השבת", שאמרו חז"ל שאדם הראשון חיברו, ושם נאמר כי רק איש בער לא ידע, ורק כסיל לא יבין את זאת, כי בפרוח רשעים כמו עשב, ויציצו כל פועלי און, אין זו טובה והצלחה, אלא עונש, שמקבלים הרשעים בעולם הזה את השכר המגיע להם עבור מעט מעשיהם הטובים שעשו - להשמדם עדי עד! שלא יהיה להם חלק לעולם הבא, אלא יאבדו לנצח. ואילו <b>ירמיה</b> [יב א] שואל: מדוע דרך רשעים צלחה<QM> ו<b>חבקוק</b> [א ג] אומר: כי רשע מכתיר את הצדיק, על כן יצא משפט מעוקל. ו<b>עיין ברמב''ן בהקדמתו לאיוב</b> ובפרושו לפרק ל"ד, וב<b>כד הקמח</b> השגחה. ובראש ספר <b>דעת תבונות</b> כתב, שרק את פרטי הנהגה זו אי אפשר להבין, אך אפשר וצריך לדעת את כלליה שהם מיסודות האמונה, וראה שם וב<b>דרך ה'</b> [ב ג] וב<b>קל''ח פתחי</b> <b>חכמה</b> [פא ח"א] שהכל תלוי בחלקו ותפקידו של כל אדם בעבודת ה'. וב<b>מכתב מאליהו</b> [ח"ה עמ' 19 ואילך] וב<b>שפתי חיים</b> [אמונה והשגחה ח"א הנהגת המזל מאמר ב] הרחיבו בזה. אכן, משה רבינו הוסיף והעמיק בשאלתו, כי אף אם יש טעם שיהא רע לצדיק וטוב לרשע, הרי מצינו מאידך גם צדיק וטוב לו רשע ורע לו, ועל כך נענה שהחילוק בין ב' צדיקים וב' רשעים תלוי באבותיהם, או בצדיק ורשע גמור וכו'. 
(36) ה<b>פני יהושע</b> ביאר שתשובה זו מרומזת בתשובת הקב"ה "וקראתי בשם ה' לפניך", והיינו שלמדו סדר הי"ג מדות, ובהם נאמר פוקד עוון אבות על בנים ועושה חסד לאלפים. וראה ב<b>נחלת יעקב</b> [לבעל נתה"מ, פר' כי תשא] שהעיר הרי מצינו שני אחים ששניהם צדיקים או שניהם רשעים ולאחד טוב ולשני רע. 
(37) ב<b>זוהר</b> [ריש פנחס] מבואר שצדיק שאינו גמור היינו שיש עליו מה לתקן מגלגול קודם. 
(38) צדיק שאינו גמור, כיון שיש לו מיעוט עוונות, רע לו, כדי לזכותו לעולם הבא, ואילו רשע שאינו גמור, כיון שיש לו מיעוט זכויות, טוב לו בעולם הזה, כדי שיקבל שכרו על זכויותיו ויטרד מהעוה"ב [<b>מהרש''א</b>]. 
(39) ותשובה זו מרומזת במה שאמר לו הקב"ה "וחנותי את אשר אחון וריחמתי את אשר ארחם", דהיינו, שחונן את הראוי לחנון והוא הצדיק גמור או רשע שאינו גמור וכו' [<b>מהרש'' א</b>]. 
(40) רבי מאיר סובר שעל שאלת צדיק ורע לו לא השיבו, כדי שלא תאבד מעלת הבחירה [ראה <b>דעת תבונות</b> עמ' קפט]. וב<b>ישועות מלכו</b> [בליקוטי תורה בסוף הספר] הראה לסנהדרין [קא א] "מה ראה, אמת ראה". 
(41) והיינו, שהדבר תלוי ברצונו יתברך שיש שחונן ונותן לו אע"פ שאינו הגון ויש אינו נותן לו, <b>מהרש''א</b>. וב<b>שפת אמת</b> תמה, הרי זהו דרכו יתברך שחונן אף לשאינו ראוי, וא"כ זהו בכלל מה שביקש משה לדעת דרכיו יתברך, ונמצא שהודיעו את דרכיו<QM> וביאר, שבאמת יש טעם לדבר מדוע מרחם דוקא על פלוני, וזאת העלים ממנו. והנה כל זה הוא תשובה לשאלה מפני מה יש רשע וטוב לו ורשע ורע לו, אבל על השאלה מדוע צדיק ורע לו לא השיב לו הקב"ה כלום לדעת ר"מ [<b>עץ יוסף</b>]. ובביאור פלוגתת ר"מ ור"י ראה דברי הרמב"ן ב<b>שער הגמול</b> [ח"א]. 
(42) ה<b>מהרש''א</b> פירש, שהגמרא באה לבאר מה הכוונה "ותמונת ה' יביט". 
(43) לכאורה תמוה, שהרי מצינו בתורה הבטחות טובות כמו "ורדפו מכם חמשה מאה", וכדומה, שהתבטלו כשלא קיימו התנאי לשמוע בקול ה'. וביאר <b>הצל''ח</b>, שכלל זה נאמר רק כשאי קיום התנאי אינו עבירה, כגון תנאי ההבטחה למשה, שאי השמדת ישראל אינה עבירה. אבל אם אי קיום התנאי היא עבירה, לא מתקיים היעוד. וכן מוכח לעיל [ד א ושם בהערה 22] שאף בהבטחה ברורה ללא תנאי יכולה עבירה לבטלה, כל שכן באי קיום תנאי. ו<b>''הכותב'' בעין יעקב</b> חילק, שהדבר תלוי בכוונת הדיבור, שאם נצטוו לקיים מצווה או דבר תמורת הבטחת הטובה, העדר קיומה מבטל את ההבטחה, אך אצל משה נאמרה ההבטחה כבקשה "הניחה לי ואל תתפלל", ורק כדי שלא יתיירא שיכלה את ישראל, אמר לו שישאר ממך גוי גדול, ולא הייתה הכוונה שיהיה זה תמורת זה. 
(44) כתבו <b>תוס'</b> שנח כבר אמר "ברוך ה' אלקי ישראל", אלא שהזכיר שם הויה, ואברהם הוא הראשון שהזכיר בשם אדנות. וביאר ה<b>מהרש''א</b> שעד שאברהם הזכירוהו בשם הויה המורה על מציאותו, ואברהם הוסיף וקראו גם בשם אדון שהוא מורה על אדנותו ויכלתו לשנות הגזרות ומערכות השמים. ועדיין תמוה שהרי מצינו במדרש [ב"ר יז ד] שנח אמר "לך נאה להקרא ה' שאתה אדון לכל בריותיך", ולכן ביאר <b>הרשב''א</b> בחידושי אגדות שאברהם הודיע לכל חכמי דורו על אדנות הבורא שבידו הכל, כי אף שמצד המזל לא יכל אברהם להוליד וכפי שראו חכמי דורו באיצטגנינות, ארע לו דבר ניסי והודיעם שיש אדון עליהם לבטל כוחם, וגם היה מכריז ומפרסם אדנותו בעולם. וב<b>ארצות החיים</b> כתב, שאברהם היה הראשון שקבל את אדנותו עליו והכיר בהשגחה פרטית, ואילו לפניו הכירו רק בהשגחה כללית, ובביאורו מיושבת קושיית ה<b>חתם סופר</b> [חו"מ קצב] איך הגו את ה' קודם אברהם, שהרי לא ידעו שם אדנות, ואסור להגותו באותיותיו, ואם כינו ב"אלהים" אם כן ראוי לקרות כך את כל השמות עד אברהם. ובהכרח שקראו באדנות אך הכירו רק בהשגחה כללית. וראה <b>צל''ח</b> <b>ותפארת ישראל</b> [עמ' סא]. וב<b>משך חכמה</b> [ויקרא כו ד] כתב, שאדם הראשון ראה איך נעשו הפעולות ואיך נבראו היסודות, אבל עיקר מטרת הבריאה הוא שיתבונן האדם להכיר ממה שרואה, ולהאמין בבריאה ובהשגחת ה', וזה השיג אברהם, מן המאוחר למוקדם. 
(45) "ולא נתרצה לו הקב"ה להשיב שכינתו ולבנות את הבית רק למען אברהם שהיה ראש אמונה לפרסם בעיני הבריות אדנותו ויכולתו בעולם" [<b>עץ יוסף</b>]. 
(46) ראה לעיל ע"א שרבי יוחנן אמר זאת משמו של רבי יוסי, [וראה שם הערה 12]. וה<b>צל''ח</b> דן בחילוק הלשון שבין שני המאמרים שלעיל אמרו "דכתיב" פני ילכו, וכאן אמרו "שנאמר" פני ילכו, עי"ש. 
(47) ה<b>צל''ח</b> העיר על עוד הבדל בין המאמרים, שלעיל אמר "את העולם" וכאן אמר "את עולמו", וראה מש"כ שם. 
(48) <b>רש''י</b> פירש שידעה ברוח הקודש שיעקב מעמיד י"ב שבטים וכיון שהיו לו ד' נשים כל אחת מעמידה ג' שבטים, כיון שילדה בן רביעי שהוא יותר ממה שראוי לה אמרה הפעם אודה את ה'. וה<b>רשב''א</b> בחידושי אגדה ביאר שההודאה באה מצד קבלת רבוי החסד, ועד לאה לא היה אדם שראה מידת טובו שראוי לאחר ניטל ממנו וניתן לו, עד שראתה זאת לאה בלידתה את הבן הרביעי, ולכן אמרה הפעם אודה את ה'. 
(49) <b>הגר''א</b> ביאר שהגמרא ביקשה טעם לשמו של ראובן דוקא, כי בכל שמות השבטים כתוב הטעם לפני השם, ומשמע שזה כל הטעם לבריאת השם, ואילו אצל ראובן כתוב השם תחילה ואח"כ הטעם ומשמע שיש טעם נוסף לשם, חוץ מהטעם האמור בפסוק, וראה הערה 52 
(50) מתוך שנאתו ליעקב על קבלת הברכות משמע שערער אף על הבכורה, כי אם יעקב היה הבכור היו הברכות מגיעות לו, אך כיון שלא מוזכר בפסוק עניין הבכורה לכן מביאה הגמרא אף את הפסוק השני [עץ יוסף]. 
(51) ראה <b>מהרש''א</b> שיעקב נתנה ליוסף בעל כורחו של ראובן, <b>ובילקוט שמעוני</b> [תהלים מו] הובא "בעל כרחיה אשתקיל בכורותיה". 
(52) לכאורה תמוה, שהרי הטעם שקראה לו ראובן מפורש בתורה "כי ראה ה' בעניי", וביאר <b>המהרש''א</b> שטעם זה אינו מספיק, לפי שא"כ היה ראוי לקרותו "ראה" ולא "ראובן", ולכן נקטה הגמרא טעם נוסף. ועדיין תמוה א"כ למה הוזכר בפסוק טעם שאינו עיקר, וביאר <b>והצל''ח</b> שלאה לא רצתה לגלות טעם זה שיש בו גילוי רוה"ק על אחותה שעתידה לילד בן, והיה נהפך לב יעקב לאהוב גם את רחל מלאה, לכך העלימה ואמרה שקראה על שם "כי ראה ה' בעניי". וב<b>עץ יוסף</b> דייק שלכן נאמר בראובן "כי אמרה" שלא כמו בשאר קריאת השמות, כי טעם זה אמרה ליעקב, ולא רצתה לגלות את הטעם האמיתי שבלבה. וכן הובא בסוף ביאור הגר"א לאיוב, עי"ש. וה<b>פני יהושע</b> הוסיף שלא יכלה לומר טעם זה, כי נביא שאינו רשאי לומר דבר שלא נצטווה לאמרו. 
(53) רש"י. 
(54) ב<b>ענף יוסף</b> הביא שנקראה רות ע"ש שנתגיירה ונתווסף לה תר"ו מצוות יתר על ז' מצוות בני נח שהיתה חייבת בגויותה. ושאלת הגמרא למה נקראת רות ולא "תרו". וראה עוד ב<b>בניה ו</b>. וב<b>עץ יוסף</b> הביא שיש מפרשים ששאלת הגמרא למה לא שינו את שמה כשנתגיירה, ועל כך השיבה הגמרא שבשם "רות" מרומז דוד. ויש מפרשים להפך [עפ"י מדרש וזוהר], שבגיותה הייתה קרויה גילית, ולכן שאלו למה הפך מחלון את שמה לרות. 
(55) <b>מהר''ץ חיות</b> ביאר שהגמרא הקשתה כך רק אחר שמה של רות, מפני שראובן יתכן שנקרא כן מפני שהיתה אמו נביאה וידעה עתידו, אך רות נקראה ע"י גרוי, ובהכרח שהעתיד כלול בשם אף שהקוראו לא ידעו, והוסיף שלכן דקדק רש"י לפרש "רות, המואביה" לומר שראיית הגמרא משום ששמה נקרא ע"י גוי. 
(56) בפשטות נראה ששמו של אדם רק מגלה על העתיד לבא על האדם. וכן משמע מדברי רש"י "על שם העתיד קראה" משמע שהוא רק מגלה על העתיד. וראה ב<b>עין יעקב</b> שהקב"ה היודע עתידות שם על לבה לקרות שם בנה בדרך שיהא רמוז בו הדבר העתיד. ובב"ב [קמג ב] "ובני דן חושים" שהיו מרובים כחושים של קנה, והקשו תוס' הרי כשירד למצרים עדיין לא היו לו הרבה בנים, וכתבו, שנקרא כן על שם העתיד, כדדריש אשר שם שמות בארץ. אך בפנים ביארנו כה<b>מהרש''א</b> שכתב "מנלן דשמא גרים כי הכא, דשמא רות גרם שיצא, וכו"' והבין ממשמעות "שמא גרים" שהשם גורם לעתיד, וכן ביאר בהמשך "אשר שם שמות" - שפעולות ה' נמשכים אחרי שמו של אדם שהוא גורם. [וראה ב<b>זוהר</b> ח"ג עה ב על אדם ששב בתשובה ושאלו רבי אבא לשמו, א"ל "אלעזר", א"ל [רבי אבא]: אל עזר, ודאי שמא גרים דאלקך סייעך והוה בסעדך. וכן ב<b>תנחומא</b> האזינו אות ז "לעולם יבדוק האדם בשמות לקרוא לבנו הראוי להיות צדיק כי לפעמים השם גורם טוב או רע כמו שמצינו במרגלים וכו"']. ולא רק משמעות השם גורמת, אלא גם תלוי על שם מי נקרא, ראה ב<b>מגיד מישרים</b> [שמות] שהנקרא אברהם נוטה לצד החסד, והנקרא יוסף הוא גבור בקדושה או שמפרנס אחרים. ואף רשע שיש לו שם של צדיק, מכל מקום, יש לו נטיה למידה שרומז שמו. וראה ב<b>ספר חסידים</b> [רמד] שהשם גורם לטובה או לרעה, יש אדם שכל הנקראים על שמו יצליחו לגדולה, ויש שכל הנקראים על שמו יחיו ויעמידו תולדות, ויש שכל אלה להיפך וכו'. וראה ב<b>מעבר יבק</b> [מ"ג פ"ג] וב<b>זוכר הברית</b>. 
(57) כי אין לייחס להקב"ה פעולה רעה שהיא השממה [<b>מהרש''א</b>]. 
(58) דוד ברח ממנו כשתפס את המלוכה [ראה שמואל ב טז ואילך]. 
(59) ה<b>מהרש''א</b> ביאר "רבו" מלשון תרבות וגידול, שהיה מצטער ואומר ראו מה גידולים שגידלתי והיא צרי שעל ידי זה רבים קמים עלי אחיתופל ושמעי וסיעתם". 
(60) עפ"י <b>מהרש''א</b>. 
(61) בפסוקים לפני כן מסופר שה' שלח את נתן לומר לדוד: "מדוע בזית את דבר ה' לעשות הרע בעיניו, את אוריה החתי הכית בחרב ואת אשתו לקחת לך לאשה ואותו הרגת בחרב בני עמון" וגו'. 
(62) ביאר ה<b>מהרש''א</b> שהנמשל בזה, כשם שהבעל חוב שלא היה בידו לפרוע היה עצב, כך דוד כשחשש בתחילה שמא עבד וכו' סבר שלא יוכל לסבול את גודל הצרה כשתבוא. אך כשראה שזה אבשלום, אף שלא מצאנו שחס על אביו, מכל מקום, דוד היה חושב כן ולכן אמר מזמור. ו<b>הגר''א</b> ביאר שהיה סבור שיעמוד עליו איש זר וירדפנו כל חייו כמו מלווה הרודף לווה עד שיפרענו, אך כשרה שבנו רודפו שמח, כי צער גדול כזה יש בו כדי לפרוע כל חובו בזמן מועט. וב<b>עיון יעקב</b> כתב, שדוד שמח לפי שראה שאבשלום עשה את הדבר בפרסום, והבין שעשה כן בכוונה שיוכל לברוח כי לא רצה להרגו, ומאת ה' הייתה זאת שיהא הגלות מכפרת ובזה יפרע שטר חובו. וכעין זה כתב <b>בן</b> <b>יהוידע</b> שחשש שנגזר עליו שיהרגוהו, וכשראה שזה אבשלום סבר שבנו ירחם עליו ולא יהרגנו, והבין שלא נגזר עליו מיתה, ויפרע את חובו על ידי הבריחה לבד, ולפיכך שמח. וב<b>יערות דבש</b> [יא] כתב, שאין זה דרך הטבע שבן יקום על אביו ולא יחוס עליו, ולכן שמח כי עונש זה מוכח שהוא נפרע בהשגחה פרטית מן השמים, לנקות עוונו. 
(63) כלומר, ואין בכך איסור משום סכנה שמא ירדפנו הרשע [<b>מהרש''א</b>]. 
(64) ב<b>עיון יעקב</b> ביאר שהכוונה שלא רק בעוה"ב לא יחניפנו לרשעים אלא יתגרו בם, אלא אף בעוה"ז מותר להתגרות בם. ותמה ה<b>צל''ח</b> הרי בעוה"ב לא יהיו הרשעים כלל במקום שצדיקים יוכלו להתגרות בהם. 
(65) יאמר בחשאי דרך סוד [<b>ערוך</b>, לחש]. 
(66) כתב ב<b>עץ יוסף</b>, שאין הכוונה שמחמת שלבו נוקפו הוא מסלף הפירוש, כי אם בידו למחות ואינו מוחה נחשב כיוצא בהם, אלא שלא כל הרוצה ליטול את השם נוטל, כי אם אינו נקי מחטא לא יצליח, ולפיכך באמת מי שלבו נוקפו ראוי שלא יתגרה בהם, כי לא יצליח ויתחלל שם שמים ח"ו. [וראה בסמוך שנחלקו אם מותר לצדיק שאינו גמור להתגרות ברשעים]. 
(67) עפ"י <b>רש''י</b>. וראה <b>מהרש''א</b>. 
(68) <b>רש''י</b>. 
(69) עפ"י <b>רש''י בתהילים</b>. וב<b>בן יהוידע</b> הקשה כיצד יתכן שיזכה בדין בבי"ד של מעלה שלא באמת. וביאר, שגם בבי"ד של מעלה חל הכלל שאם כולם מחייבים יוצא זכאי, אלא שרשע גמור בא משפטו לפני הקב"ה כדי שלא יצא זכאי, ואילו רשע זה שמטעם הכמוס עמדו יתברך אינו רוצה עתה לאבדו, מביא משפטו לפני בי"ד של מעלה וכיון שכולם מחייבים יוצא זכאי. ראה שם באורך. 
(70) ה<b>מהרש''א</b> ביאר, שכל זה רק לפי שעה דמזל שעה גורם לו, וכן מה שנאמר יחילו דרכיו בכל עת, היינו בכל אותה עת שמצליח במזלו, שאז יש להזהר ממנו מן הדין ומהתגרות. 
(71) אף שמדובר במילי דשמיא, אמר "מותר" להתגרות ולא "מצווה", משום שיש אדם שלבו נוקפו ויירא ממנו בשביל עבירות שבידו [<b>מהרש'' א</b>]. 
(72) ואעפ"כ היה תמה חבקוק למה הרשע בולעו, הרי צדיק הוא ממנו [<b>מהרש''א</b>]. 
(73) פירשנו לפי <b>שפתי חכמים</b>, ונמצא שלפי התירוץ השני כל החילוק תלוי רק <b>ברשע</b> אם השעה משחקת לו או לא. ולפי התירוץ השלישי החילוק הוא רק <b>בצדיק</b> אם הוא גמור או לא. ולפי תירוץ זה החילוק הוא <b>בשניהם</b> שצדיק גמור מותר תמיד וצדיק שאינו גמור רק ברשע שאין שעה משחקת לו. ו<b>מהרש''ל</b> כתב, שתירוץ זה נסוב ליישב כיצד רשע בולע צדיק ממנו, ועל כך אמר שכשהשעה משחקת לו בולע אפילו צדיק גמור. וראה עוד ב<b>צל''ח ועין יעקב</b>. 
(74) ה<b>רי''ף</b> גרס "כל הקובע מקום <b>לתורתו''</b>, ו<b>רבינו יונה</b> ביאר, שהראיה מהפסוק שנאמר על ביהמ"ק שבזכותו ישבו שאננים ולא פחדו מאויבים, ועתה שאין ביהמ"ק אין לו לקב"ה אלא ד' אמות של הלכה בלבד ולכן ינצל בזה מאויבים. וראה שם שאפילו יודע רק מעט יש לו לקבוע באותו מקום, ואם אינו יודע כלל יש לו ללכת לבתי מדרשות ולפחות שכר הליכה בידו. 
(75) בפשטות מדובר על שמושם בפועל. ולהלן [מז ב] שנינו שקורא ושונה ולא שימש ת"ח הרי זה עם הארץ, ופירש"י: "שלא שימש ת"ח, הוא הגמרא התלויה בסברא". <b>והמאירי</b> כתב, שלומד את עניין ההוראה. ו<b>מהרש''א</b> ביאר, ש"לא המדרש עיקר אלא המעשה" ובלימוד מלמדו גם סברות שאינן הלכה למעשה, אבל המשמשו רואה ולומד מרבו רק הלכה למעשה, ולכן גדולה שמושה. <b>והגר''א</b> הוסיף שבשימוש רואה רק את הכרעת ההלכה, ואילו בלימוד קודם שיפסוק צריך לדעת כל הש"ס ושיהיה לו חכמה ובינה להכריע כהלכה, ו<b>מהר''ץ חיות</b> הביא בשמו, שלימוד ושימוש הם באותו דבר, אלא ששימוש בראיה, ונשרש בלב, וגדול מלימוד, שהוא בשמיעה. וב<b>אור שמח</b> [ת"ת א] ביאר, ששימוש הוא ידיעת טעמי המשנה וסברתם, דהיינו לימוד הגמרא, והוא קנין דרכי הלימוד, ומעלתו גדולה מעצם הלימוד. וראה בהקדמת <b>שערי יושר</b> שהשימוש בפועל מועיל לקלוט את דרך הלימוד מרבו, והרחיב בזה ב<b>אור יחזקאל</b> [ח"ה עמ' רכא]. 
(76) ב<b>משכנות יעקב</b> [פז] דייק שרבי יצחק הקדים לשאול למה לא בא לביהכנ"ס, ורק אחר שהשיב לו שנחלש, שאל למה לא הביא מנין לביתו, כי אלולי שנחלש אין היתר להתפלל בביתו אפילו בעשרה. וב<b>ישועות יעקב</b> [צ ו] הקשה מכאן לדעת <b>רבינו יונה</b> שגם אם אין הציבור מתפללים בביהכנ"ס, עדיף ליחיד להתפלל בתוכו, כי הוא מקום מיוחד לתפילת ציבור, ואיך יבואו עשרה אנשים לביתו, וכי ניחא להם לעשות איסור קל כדי לזכות אחר במצוה רבה, ולכן ביאר, שלא יתפללו עמו, אלא שיהיו בביתו כדי שיתפלל במקום עשרה, וכן צ"ל לדעת ה<b>אשל אברהם</b> [בוטאטש צ] שקביעות מקום דוחה תפלה בציבור. 
(77) ראה <b>מג''א</b> [צ יז], וכתב ב<b>ישועות יעקב</b> שלדבריו צריך לגרוס בשאלת רב נחמן "וליכנף מר", כי הנידון על טרחתו. אך ה<b>סמ''ג</b> ביאר, כגירסתנו שהציע שאחרים יאספו לו עשרה, ורב נחמן השיב שאינו רוצה להטריחם, ולכן גרס בתשובתו "טריחא להו". וב<b>בנין שלמה</b> [ח"ב כה] ו<b>עמק ברכה</b> הוכיחו מכאן שהתפלה בציבור היא בכדי שתתקבל תפלתו, אך אינה מצוה חיובית מדרבנן, שהרי לצורך קיום חיובו ודאי צריך לטרוח, אך להסמ"ג שכוון לטירחת העשרה, אינה ראיה, ואף אם כוון לטרחת עצמו, יתכן שהתכוון שתש כוחו גם לזה. ולשון ה<b>שו''ע</b> [צ ט] "ישתדל אדם להתפלל בביהכנ"ס עם הציבור" ואין להוכיח מכך שאינה חובה, כי ה<b>מ''ב</b> ביאר, שכוונתו שאפילו יש לו עשרה בביתו ישתדל להתפלל בביהכנ"ס, וב<b>מנחת</b> <b>יצחק</b> [ז ו] כתב שבטור הוסיף ישתדל בכל כוחו, והיינו אפילו במקום אונס שמדינא פטור. וראה ב<b>דברי חמודות</b> [כח] שאם אינו אונס חייב להתפלל הציבור, וכן נקט <b>רש''י בפסחים</b> [מו א] שצריך ללכת עד ד' מילין כדי להתפלל בציבור, ולדבריו צ"ל שאיסוף מנין נחשב לרב נחמן טרחא רבה מהלוך ד' מילין, וראה <b>ביאור</b> <b>הגר''א</b> [יו"ד רכח נו]. וב<b>אגרות משה</b> [או"ח ח"ב כז] כתב שטעם החיוב הוא בכדי שתתקבל תפלתו, כי אילו אף תפלה לא היתה מתקבלת לא היה חיוב תפלה, וראה להלן [יג א וברבינו יונה שם] שהחיוב להתפלל בלה"ק הוא בכדי שתשמע תפלתו, וראה עוד להלן [ח א הערה 1]. 
(78) ה<b>פר''ח</b> [צ] כתב שהעיקר שיכוון להשתוות עם הציבור בשעה שנעמדים לתפילת שמונה עשרה. ו<b>המג''א</b> [שם יט] ביאר, "בשעה שקהילות ישראל מתפללים", ויש לעיין אם יכול לכוון לכל צבור מתפללים בעולם, או דוקא במקום סמוך שיכול להגיע ולהצטרף עמם. וראה <b>רמ''א</b> [שם ט] שהדרים בישובים שאין בהם מנין יתפללו בזמן שהציבור במקומות אחרים מתפללים. ו<b>במרומי שדה ובקהילות יעקב</b> [ע"ז א] נקטו שצריך לכוון דווקא לשעה שהציבור בעירו מתפללים, ורק בכפרים שאין אצלם ציבור, מכוונים לכל מקום. וב<b>הליכות שלמה</b> [עמ' סח] נקט שמעלה זו היא דוקא כשמכוון להצטרף לציבור מסויים ולהתפלל עמהם, שאל"כ אין לדבר קצבה, שהרי בערים גדולות מתפללין תפילת ערבית מתחילת הלילה עד חצות ללא הפסק. [וראה מ"ב שם לא]. 
(1) <b>הרי''ף והרא''ש</b> גרסו: "אין תפילתו של אדם נשמעת אלא בבית הכנסת שנאמר ואני וכו"', וכ"כ ה<b>טור</b>, והוסיף "פירוש: עם הציבור". וביאר <b>הגר''א</b> שהם נקטו שמדובר במעלת תפילת ציבור בבית הכנסת, והגירסא שלפנינו היא גירסת הגאונים, והם נקטו שמדובר על מעלת תפלת היחד עם הצבור. [וראה <b>פרישה</b> שגם להרי"ף והרא"ש יש מעלה לתפילת יחיד עם ציבור, כמבואר בע"ז ד ב, אלא שאינה נדרשת מקרא אלא מסברא, וכ"כ ה<b>צל''ח</b>]. ויתכן שהרי"ף והרא"ש סברו שחיוב התפלה בצבור הוא כדי שתהא נשמעת בעת רצון, וכמשמעות דברי הרמב"ם [תפלה ח א], וכמבואר לעיל [ז ב הערה 75] וזה דרשו מהפסוקים שזמן תפלת ציבור הוא עת רצון, וסברא היא שראוי ליחיד להתפלל באותה שעה, ותפלתו נחשבת כתפלת צבור, [ויכול להתפלל בלשון ארמי]. אך הגאונים נקטו שחיוב תפלה בציבור משום רוב עם [תמים דעים קעב] או משום שתפלתם כקרבנות ציבור, ולכך אין מקור בפסוקים אלו, ובהכרח שהם נסובים רק ליחיד המתפלל עם הציבור, שאע"פ שאינו ברוב עם כציבור [ואינו יכול להתפלל ארמי], יש לו מעלה של עת רצון. וראה <b>מג''א</b> [צ יז, רלו ג] שהמתפלל שחרית כשהציבור מתפללין מוסף, אינו נחשב כמתפלל בציבור, [אפילו עם בביהכנ"ס, והיינו כי אינו קרבן אחד עמהם], וב<b>מ''ב</b> [שם ל] פסק כה<b>צל''ח</b> שאם מתפלל עמם בביהכנ"ס נחשב כמתפלל בציבור, [והיינו משום רוב עם] ומשמע שלכו"ע כשאינו בביהכנ"ס לא מועילה העת רצון אלא לאותה תפלה, ולא לתפלה אחרת. 
(2) <b>המהרש''א</b> כתב, שדורשי המקראות בסוגיין לא באו ללמדנו שתפלת צבור מקובלת ומרוצה, כי זאת כבר דרשו חז"ל [ביבמות מט ב] מהפסוק "בכל קראנו אליו" וכו'. אלא ללמדנו שתפילת היחיד אף היא מרוצה ומקובלת יותר בזמן שהצבור מתפללין. ולכן נאמר ואני "תפילתי" כלומר תפילתי ביחידות, "בעת רצון" בשעה שהצבור מתפללין. וכן כתב ב<b>בית</b> <b>אלוהים</b> [שער התפילה יא]. ו<b>הגר''א</b> ביאר שאין אצל הקב"ה חילוק זמנים, אלא הכל תלוי בנו, ולכן אמרו, כיון שמצינו בפסוק שיש "עת רצון" בהכרח היא כשהציבור מתפללים ומקיימים מצוה יחד. 
(3) בע"ז [ד ב] אמרו שלא יתפלל בר"ה מוסף ביחיד בשעות ראשונות של היום, אבל שחרית, כיון שיש ציבור שמתפללים אז, "לא קא מדחי". וביארו ה<b>תוס'</b> שם, שהמתפלל בעת שהציבור מתפללין במקום אחר תפלתו לא נדחית, אבל אינה נשמעת אלא במקום שהצבור מתפללין. וב<b>מחצית השקל</b> [צ יז] ביאר ש"אינה נדחית" היינו שיקבל עליה שכר ככל המצוות, אבל אין ממלאין את בקשתו שהתפלל עליה, ואילו "נשמעת" היינו שממלאין בקשתו [ואף שיש שהתפללו בצבור ולא נתמלאה בקשתן, כתב ה<b>של''ה</b> שעושין לו מעין אותו ענין]. וב<b>קהילות יעקב</b> [ג] תמה, שא"כ נמצא שיחיד המתפלל מוסף בתלת שעי קמייתא ו"נדחית תפילתו", לא יקבל אפילו שכר, ותימה לומר כן. ולכן ביאר; ש"אינה נדחית" היינו שלא מוסיף לא זכות ולא חובה לענין מלוי בקשתו [שבר"ה ענינו שיעלה זכרונו לטובה]. אבל "נדחית" פירושה, שהתפילה גורמת שיעיינו בדינו, וגורמת לו חובה, כי בדיני הציבור מטין לזכות פעמים רבות, וכשבא יחידי מעיינים בדינו וגורם חובה לעצמו, אבל שכר תפילה ודאי יקבל. וב<b>פרי חדש</b> [צ] כתב לחלק, שאם נאנס להתפלל יחידי ומכוון לשעה שהציבור מתפלל שמו"ע, הרי זה עת רצון ותפלתו נשמעת, ואם מתפלל בשעה שמתפללים אך לא מכוון כשעומדים בשמו"ע אזי תפילתו לא נדחית אך לא נשמעת. וראה עוד בעניין זה ב<b>צל''ח</b> [ו א ד"ה אין תפלתו]. 
(4) עפ"י <b>מהרש''א</b>. 
(5) ביאר <b>הצל''ח</b> שדרשוהו על יחיד המתפלל בעת שהציבור מתפללין, כיון שנאמר רק "לא ימאס", ואילו תפילת הציבור עצמם הקב"ה "שומע תפילתם", ובהכרח שהכוונה ליחיד המתפלל באותה עת. ו<b>הגר''א</b> ביאר שאפילו יחיד רשע שהיה ראוי להמאס, בתוך ציבור מתקבלת תפלתו כמו שמצינו לגבי החלבנה בקטורת [כריתות ו ב], וראה עוד ב<b>מהרש''א</b>. 
(6) עפ"י <b>מהרש''א</b>. <b>ובשפתי חכמים</b> ביאר שבפסוק הראשון מבואר שאינו מואס בתפילת היחיד, והוצרכו ללמוד מפסוק זה שאף פדה בשלום נפשו בזכות התפילה. [ופירושו תלוי בתוס' בע"ז והצל"ח הנ"ל]. 
(7) עפ"י ה<b>צל''ח</b> הנ"ל. וב<b>עץ יוסף</b> ביאר שמנין שאינו מואס בתפילת ציבור אף שיש בו חוטאים משום שהוא עת רצון, ולכן אפילו יחיד בביתו כשהוא מתפלל בשעה שהצבור מתפללין תתקבל תפלתו. 
(8) פדה "בשלום" היינו העוסק בדברי שלום, ותורה בכלל "דברי שלום" כי נאמר עליה "וכל נתיבותיה שלום". <b>רש''י</b> 
(9) גמילות חסדים הם "דברי שלום" שמתוך שגומל לו חסד חברו מכיר בו שהוא אוהבו ובא לידי אחוה ושלום [<b>רש''י</b>]. 
(10) המתפלל עם הציבור אינו בכלל "דרכי שלום" אלא הוא מהמשך הפסוק "כי ברבים היו עמדי". 
(11) כענין שאמרו בכל צרתם לו צר, גלו לבבל שכינה עמהם, וראה <b>רשב''א</b>. 
(12) ביאר <b>המהרש''א</b> ש"מקרב לי" הוא מלשון "קרובים אלי", דהיינו בני, ואף שדוד אמר מזמור זה ולא הקב"ה, כוונתו שהשכינה אמרה פדה בשלום נפשי. 
(13) מדגיש "בעירו" לומר דוקא כשיש בית הכנסת בעירו, אבל בשדה, אינו נחשב שכן רע, [<b>עיון יעקב</b>]. וב<b>שו''ת ריב''ן</b> [ב] כתב, ששכן רע נקרא רק הדר בעיר זו, אכל הבא לעיר אחרת באקראי אינו נקרא שכן רע. 
(14) <b>הצל''ח ופמ''ג</b> [א"א צ כג] דנו אם היינו דוקא כשיש מנין בבית הכנסת או אף כשאין מנין, ודייקו לשון <b>הרמב''ם</b> [תפלה ו א] ש"אינו נכנס להתפלל עם הציבור" שרק אם מבטל מנין נקרא שכן רע, אבל כשנמנע מלהתפלל בו ביחידות או שמתפלל עם עשרה חוץ לביהכנ"ס, אינו שכן רע, ובמ"ב [צ לה] כתב, שהמתפלל בביתו בעשרה אינו שכן רע, אך ביחידות נקרא שכן רע. וראה ב<b>תורת חיים</b> [ס"ק יח]. וב<b>רש''י על הרי''ף</b> כתב, שנקרא "שכן רע" כי אינו בא להשרות שכינה [ולכאורה היינו דוקא בעשרה, אך ב<b>ראש יוסף</b> כתב, שגם ביחידות נחשב רע כי הקב"ה מצוי בביהכנ"ס לכל מתפלל]. וה<b>פרישה</b> ביאר שנוהג כשכן רע שאינו נהנה מהשכינות עם חברו, כמו כן הוא מראה שאינו נהנה שהשכינה תגור כביכול בשכינות עמו. 
(15) בכל מקום "נחלה" היא ארץ ישראל או ירושלים, אך בסוגיין כתב ה<b>מהרש''א</b> שמרמזת על בתי כנסיות, שעתידין בתי כנסיות שבבבל להקבע בארץ ישראל. וה<b>''רי''ף''</b> פירש שפשוטו של מקרא על שכנים הגויים של ארץ ישראל שלא באו לעזרת ישראל, ודרשוהו לשכנים של בית הכנסת שאם אינם באים לעזרו בתפילה נחשבים שכנים רעים. 
(16) טעם עונשו, לפי ששכינה מצויה בביהכנ"ס כשמתפללין בו בעשרה, וזה שמבטל התפילה בביהכנ"ס גורם גלות וסילוק השכינה מביהכנ"ס. ועוד משום שאמרו בסמוך ת"ח הולכים מחיל אל חיל מביהכנ"ס לביהמ"ד וכו', וזה שאינו רוצה ללכת לביהכנ"ס, עונשו שיטלטל עצמו בדבר הרשות [<b>עיון יעקב</b>]. 
(17) ב<b>בן יהוידע</b> תמה לשם מה סיפרו זאת לר"י שיש זקנים בבבל, וביאר שנותר לר"י בן אחד מכל בניו שמתו על פניו, ושלחו לבבל לשינוי מקום, ודאג שהרי אין אריכות ימים אלא בארץ ישראל, ולכך אמרו לו שיש זקנים בבבל. 
(18) ב<b>אהבת איתן</b> תמה למה התפלא רבי יוחנן, והרי המאריך באמן מאריכין לו ימיו [מז א] והמניח תפילין מאריך ימים [מנחות מד א], ויתכן שהאריכו ימים כי היו זהירים בדברים אלו. 
(19) משמעות לשון "מחשכי" היא שהיו נכנסים בחשכה להתפלל ערבית בית הכנסת, אולם רש"י פירש: מחשכי, ערבית, כלומר, מאריכין בבית הכנסת, ומקורו מהכתוב במשלי "השוקד על דלתותי", ושם פירש "על דלתותי, להיכנס ראשון לביהמ"ד וביהכנ"ס ולצאת אחרון". וראה עוד ב<b>עיון יעקב</b>. <b>ובנמוקי יוסף</b> כתב, "כמו שהם מאריכים בבית הכנסת לפני התפילה ולאחריה, באותה מדה מודד להם ה' ומאריך ימיהם". 
(20) מפרש ה<b>מהרש''א</b> שזוכים לכך מפני שעתידים בתי כנסיות שבבבל להיקבע בא"י, ולכן נחשב כאילו הם על האדמה. והוסיף, שלכן הביאה הגמרא מאמר זה כאן כהמשך לדרש הקודם ש"נחלה" היא בתי הכנסת. וראה <b>אמרי</b> <b>נעם ושל''ה</b> [תפלה כט]. 
(21) "יום יום" נכפל לרמז שמקדימו בשחרית, ו"לשמור מזוזות פתחי", היינו שנחשב כאילו הוא שומר הפתח של בית הכנסת בלילה [<b>מהרש'' א</b>]. 
(22) "מוצאי" נסוב על הקב"ה, וכך כינויו בבית הכנסת שהקב"ה מצוי בו [<b>מהרש''א</b>]. 
(23) מדברי הראשונים [<b>רא''ש רא''ה ואור זרוע</b> ועוד] נראה שלפניהם הייתה תוספת הגירסה: שנאמר "לשמר מזוזות פתחי". ולפי זה מובן מדוע הביאה הגמרא מאמר זה כאן, כדרש נוסף בפסוק זה. 
(24) כך פירש <b>רש''י</b>. ובספר ה<b>מכתם ומהר''ם</b> <b>רוטנבורג</b> פירשו שמביט לחוץ ואינו יכול לכוון. וכתב <b>רבינו יונה</b>, שנפקא מינה למי שמקומו קבוע בפתח, שלטעמו של רש"י אין חשש, אך יש לחוש שמא יביט לחוץ. [ומאידך, אם אינו פתוח לרשות הרבים עדיין יש לחוש שיראה כרוצה לצאת, אך אין חשש שיביט לחוץ]. ובשיעור שני פתחים כתב <b>הב''י בשם</b> <b>אורחות חיים</b> שהוא שמונה טפחים, וכן נפסק ב<b>שו''ע</b> [צ כ]. אך <b>הב''ח</b> הביא בשם <b>תוס'</b> שהשיעור הוא ח' אמות. ו<b>הרשב''א הרא''ה וריטב''א</b> פרשו שהכוונה שהנכנס לבית הכנסת לא יתפלל מיד אלא ישהה כשיעור הילוך שתי פתחים כדי שתתיישב דעתו עליו ויתפלל בכוונה, ונקטו שלשון "לשמור" משמעותו "להמתין". [וכ"כ ה<b>מאירי</b>, אך נקט שהשיעור הוא כדי שיכנס ב' פעמים בבית הכנסת ויגיע עד למקומו]. וכתב השו"ע "ונכון לחוש לכל הפירושים". וה<b>ב''ח וברכי יוסף</b> הביאו שלכתחילה יכנס דרך שתי פתחים, ולכן צריך לעשות עזרה לפני הבית הכנסת דוגמת האולם שהיה לפני ההיכל. ומקור לכך מירושלמי [ה א] ומדרש רבה [דברים ז ב] שדרשו כהוה אמינא בסוגיין ש"השוקד על דלתותי" היינו שתי דלתות, והטעם שהקב"ה מונה שכר פסיעות, וראה שו"ת <b>חתם סופר</b> [או"ח כז]. [<b>הגר''א</b> ביאר שב' פתחים מרמז שיתן אל לבו שני דברים הנצרכים בתפלה, שהם אהבה ויראה. וב<b>שפת אמת</b> על התורה תבא, כתב שהמתפלל צריך לעבור קודם תפלתו ב"ב' פתחים" א' לצאת מעוה"ז, ב' להכנס לעולם העליון. וראה ביאור <b>הפרישה</b> ע"ד האמת ומהר"ל ב<b>נתיבות עולם</b> ח"א פז] 
(25) "לעת" לעת שיצטרך שיהיה "מצוא" מצוי אצלו. 
(26) החיד"א <b>בפתח עינים</b> ביאר למה דוקא במערבא שאלו כך, ע"פ מה שאמרו בקידושין [כט ב] שבבבל היו רגילים ללמוד תורה ואח"כ לישא אשה, והגינה עליהם זכות התורה שלא יכשלו באשה רעה, אך בארץ ישראל היו נושאים אשה ואח"כ לומדים תורה, ולכן שאלו כך. 
(27) ביאר <b>הגר''א</b> שטבע האדם להתרגל לטוב, אך הרע כל יום כחדש בעיניו, ולכן באשה טובה הוא אומר "מצא" לשון עבר, שבעבר מצא טוב, אך על רעה אומר "מוצא" לשון הווה ותמידי. ובספר <b>אמונת התחיה</b> ביאר שבאשה טובה "מצא" את כל הטובה בעת נשואיו, ואילו ברעה הוא "מוצא" מידי פעם נקודה טובה. 
(28) הקשה <b>החפץ חיים</b> [לשה"ר ו במ"ח יג] איך יוכל לומר "מוצא" והרי עובר בלשון הרע. ותירץ שאשה רעה כמות ודאי התפרסמו עיניניה באפי תלתא, ואם אינו מתכווין להעביר קול מותר לספר. אכן ב<b>עיון יעקב</b> כתב שלא הייתה השאלה כפשוטה, שהרי עדיין לא יכול לדעת, ולשם מה ישאלו שאלה זו, אלא שהיו מרמזים לחתן שכעת זכה שנמחלו עוונותיו, ובידו להמשיך בדרך הישר ולמצוא טוב, או חלילה לשוב לכסלה ואז יקרא בו מר ממות. וב<b>נחלת יעקב</b> [לבעל נתיה"מ פר' בראשית], ביאר שרמזו לחתן שהאשה יש בה מצא ויש בה מוצא, ואם כוונתו לש"ש הרי זה מצא, ואם לאו ח"ו הרי מוצא וכו'. וראה <b>ערוך לנר</b> יבמות [סב ב]. 
(29) ב<b>סמיכת חכמים</b> ביאר שהכוונה על קביעת עתים לתורה, שלעתיד נשאל אדם אם קבע עתים לתורה וזהו "לעת מצוא" שצריך לקבוע עת ידוע דוקא שלא יבטל אותה עת בשום אופן. וה"<b>רי''ף</b>" פירש שעל התורה אמרו "זכה נעשה לו סם חיים, לא זכה נעשית לו סם המות" ולכן צריך להתפלל שתעשה לו סם חיים. 
(30) <b>רש''י</b>. וב<b>עץ יוסף</b> כתב שיתפלל שתהיה מיתתו "בעתה", כי אם זכה משלימין לו כדכתיב את מספר ימיך אמלא. 
(31) <b>מהרש''א</b>. 
(32) <b>רש''י</b> פירש דהיינו חולי שבתוך הגוף, ובשבת [לג א] פירש שהוא חולי שמתחיל במעיים וגומר בגרון. וב<b>מוסף הערוך</b> כתב שהוא מין חולי הגרון המחנק. 
(33) רש"י מבאר שיש מקומות בים שקרקעיתו שואבת ברזל, וספינה העשויה מברזל אינה יכולה לעבור שם [ראה רש"ש], ולכן לוחות הספינה מחוברים ע"י תחיבת חבלים בנקבים צרים, והנקב נקרא "פי הושט" כי הוא עגול כפי ושט שבגוף. 
(34) <b>בשערי תשובה</b> [ש"ב יז] כתב "וכמה קשה המות למי שלא הפריד תאות העולם מנפשו עד אשר יפרידנה המות ממנה" וכן לגבי הגוף קושי המיתה תלוי בקשר הנשמה לגוף, וכפי שהתנתק ממנו בחייו כך תקל יציאתה. ועיין <b>מכתב</b> <b>מאליהו</b> [ח"ד 169]. 
(35) <b>עץ יוסף</b>. <b>ומהרש''א</b> כתב, שהכוונה שיבוא לקבורה לפי שלא הכל זוכים לכך, כמו שמצאנו בבית אחאב. ויש שפרשו שלא יקבר אצל רשע, ולא אצל צדיק ממנו שנפרעים ממנו. 
(36) לפי שהקרקע בבבל מצולת מים ואין יכולין לחפור שם חפירות והיו צריכין לצאת בשדות ולהתרחק מאד [<b>רש''י</b>]. וראה עוד ב<b>עץ יוסף</b>. 
(37) ה<b>ריטב''א</b> ביאר שהטעם להעדיף את דברי מר זוטרא, הוא משום שחסרון בית הכסא, גורם למחלות הגוף, ולביטול תורה ותפילה שטעונים גוף נקי. וה<b>מהרש''א</b> כתב, שבפשטות הטעם הוא כי לפירושו מתפרש המשך הפסוק היטב. וראה <b>באור הגר''א למשלי</b> [כד לא]. 
(38) <b>רבינו יונה</b> כתב, שבבכנ"ס ובתי מדרשות לומדים בהם לפי שעה דרשות או פסוק, אך "שערים המצויינים" הם מקומות קביעות התורה ולכן הם חביבים משאר בתי כנסיות ובתי מדרשות שאינם קבועים, כי הקבועים הם במקום בהמ"ק שהרי מיום שחרב בהמ"ק אין לו לקב"ה וכו', והם כמו המקדש שהיה חביב יותר מבתי כנסיות ובתי מדרשיות. ו<b>מהרש''א</b> כתב, שבבתי מדרשות שלהם חלקם למדו מקרא וחלקם משנה ולא עולה בידם הלכה שיוצאת מן התלמוד, אבל שערים המצויינים בהלכה, הוא מקום שכל ת"ח קובע מקום לגרסתו בתלמוד המביא לידי הלכה פסוקה, וכך ביארנו בפנים. 
(39) כי בזמן שבית המקדש היה קיים היתה שם לשכת הגזית ומשם יוצאת הלכה פסוקה ע"פ סנהדרין ועמהם ודאי השכינה שרויה, ועכשיו שחרב ביהמ"ק אותן ד"א של הלכה שכל ת"ח קובע לו לגרסתו בתלמוד היא תחתיה להיות השכינה עמו [<b>מהרש''א</b>]. וה<b>פני יהושע</b> תמה הרי רבא ביקשו לומר בשבח בית כנסת, ומדוע השיבו רפרם בשבח שערים המצויינים בהלכה. וביאר שהביא בדבריו את הכתוב שבתי כנסיות ובתי מדרשות נקראו "משכן" ואין לך מעליותא גדולה מזו. ובפירוש ה"<b>רי''ף</b>" כתב, שמתוך ששבח שערים מצוינים שהם "יותר מבתי כנסיות" משמע מעלת בתי כנסיות, כי אילולי מעלתם מה יתרון לומר שהם חשובים יותר מבתי כנסיות. וב<b>נפש החיים</b> [ד ד] הקשה הרי להלן [לג ב] אמרו שאין לו בבית גנזיו אלא אוצר של יראת שמים, והעלה מכך שהכל אחד, כי היראה היא האוצר המשמר בתוכו את התורה, וזוכה לתורה כפי גודל אוצרו. 
(40) <b>הגר''א</b> ביאר לשון "ד' אמות" על פי מה שאמרו בעירובין [יא ב] על הכתוב "רחבה מצוותך עד מאד" שהראהו הקב"ה לזכריה מגילה עפה שעליה כתובה כל תורה שבעל פה, ורחבה עשרים אמה על עשרים אמה [באמת הקב"ה, כביכול] ואמרו בחגיגה [יז א] שבזמן ביהמ"ק היו ארבע מאות סדרי משנה, ונמצא שבכל אמה נכתב סדר וחצי, ועתה שנותרו ששה סדרים, הרי הם נכתבים על ארבע אמות. 
(41) <b>רבינו יונה</b> הביא בשם רבני צרפת שאביי [ורב אמי ורב אסי בסמוך] היו מתפללים אף ביחידות כי תפילה במקום ששם קביעות התורה עדיפה מתפילה בציבור. [וב<b>אגרות משה</b> או"ח ח"א ל"א דקדק ממה שנקטו "קביעות התורה" ולא "קביעות תורתו" שמעלת ביהמ"ד היא בקדושת המקום, ולא משום למודו של המתפלל, שלא כלשון ה<b>טור</b> "בתוך ביתו שלומד בו"]. אולם ה<b>רמב''ם</b> כתב, והוא שיתפלל שם [במקום למודו] תפילת הציבור, כלומר בעשרה, וביאר <b>רבינו יונה</b> כי החידוש בזה שעשרה בביהמ"ד עדיפי מרוב עם בבית הכנסת, [וה<b>ב''ח</b> כתב, שחידושו כי התפלה נשמעת רק בביהכנ"ס, וההיתר להתפלל בביהמ"ד הוא רק מפני ביטול תורה] אך גם לדעת הרמב"ם אם לומד בביתו כל היום במקום קבוע ותורתו אומנתו אין לו ללכת לביהכנ"ס, וטוב שיתפלל יחידי משיתבטל מלימודו, וראה עוד בהערה הבאה וה<b>רמ''א</b> [צ יח] כתב בשם הרא"ש, שלא ירגיל עצמו לעשות כן שלא ילמדו עמי הארץ ממנו ויתבטלו מבית הכנסת 
(42) במגילה [כט א] מובא שאחר ששמע את דברי עולא עבר ללמוד בבית הכנסת. ומשמע שמקום תפלה עדיף, וראה שם <b>מהרש''א</b>. וב<b>טורי אבן</b> כתב שנחלקו הסוגיות, וסוגיין סברה שקדושת ביהמ"ד עדיפא מביהכנ"ס, ומשמע שהמעלה מצד ביהמ"ד אף שאינו קובע בו לימודו. וה<b>מג''א</b> [צ לב] כתב, אע"ג שבבהכנ"ס יש רוב עם, מכל מקום ביהמ"ד עדיף שאין לבטל תלמודו מפני התפלה, ותמה <b>הגרעק''א</b> הרי הטעם של בטול למודו נסוב על מי שתורתו אומנתו שמתפלל יחידי, אך הלומד בביהמ"ד יתפלל בו מפני שקדושתו יתירה מביהכנ"ס. ונראה שנחלקו אם מעלת ביהמ"ד משום קדושת המקום או רק כשקובע בו למודו, ו<b>מו''ר</b> <b>הגראי''ל</b> העיר שרק הלומד עצמו מתפלל במקום למודו, ואין במקומו מעלה לאחרים, כי ההנהגה להיטיב עמו במקומו [ויתכן שלכן גם בביהמ"ד, כל עדיפותו רק אם קובע בו למודו, וראה <b>אגרות משה</b> [שם]. 
(43) ה<b>פרישה</b> [צ] העלה מדברי רש"י שהכוונה לעמודים שעליית בית המדרש נבנה עליהם. 
(44) כתבו האחרונים שמדובר באדם ירא שמיים הנהנה מיגיעו, כי אילו אינו ירא שמיים, ודאי יגיעו לבד אינו יותר מיראת שמים. וביאר ה<b>מהרש''א</b> שמעלת הנהנה מיגיעו היא, משום שאינו מחסר חלקו בעוה"ב בעד הנאותיו בעוה"ז. וה<b>צל''ח</b> ביאר כדברי <b>הרמב''ם</b> [בח' פרקים פ"ו] שהחסיד שנפשו טהורה, ונהנה מעשיית מצוות, מעולה מהחושק לתאוה וכובש יצרו כדי לעשות מצוה. וב<b>פני יהושע ושפתי חכמים</b> כתבו, שאם אינו דואג לפרנסתו אפשר שיצטרך לבריות ויהיה תלוי ברצונם, ולא יהין למחות בהם בעת הצורך. ו<b>הגר''ח שמואלביץ</b> [מאמר סט] ביאר שהנהנה מיגיעו רואה בחוש שההשתדלות לא מועילה, ורווחיו מגיעים ממקום אחר, אך היר"ש אף שמאמין בכך, אינו רואה זאת בחוש כל העת. וב<b>רוח חיים</b> [פ"ב מ"ד] ביאר שהעוסק מעט בפרנסה, כל טוב העוה"ב של תורתו יהא רק לו לבדו, אך היר"ש שאינו עוסק לפרנסתו אלא מטיל עצמו על הציבור, זוכה שיהא משכר תורתו גם לאחרים שהחזיקוהו, ואין כל הטוב רק "לך". 
(45) עולא למד מסמיכות [מלכים א' ב-ג] הפרשיות של מיתת שמעי לנשואי שלמה עם בת פרעה [רש"י]. 
(46) ה<b>תשב''ץ</b> [ח"ג צח] ביאר שהראיה מתרגום פסוק זה "ודשבק אורייתא ד"ה' ישתצון". 
(47) ראה הגהת הב"ח. 
(48) ראה <b>דרישה ופרישה</b> [קמו] שהוכיח כך מירושלמי [מגילה ד ב] וראה <b>מג''א</b> [שם ב]. וה<b>גרעק''א</b> הביא מתשב"ץ שהעושה כן תדיר נראה כפורק עול תורה. 
(49) "מנהגם היה לתרגם כל פסוק ופסוק כדי שבינו דלת עם הארץ את הקריאה, וביאר <b>רבינו</b> <b>יונה</b> שהנידון אם לנו- שאיננו צריכים לתרגום - מותר לצאת בשעה שמתרגמים כמו שמותר לצאת בין גברא לגברא. [וראה ב<b>ב''ח</b> שהוכיח כי רב ששת בסמוך למד בעת הקריאה, ולא בשעת התרגום]. 
(50) <b>רבינו יונה</b> כתב, שספק זה הוא ספק דאורייתא והולכים בו לחומרא, וביאר ב<b>דברי</b> <b>חמודות</b> [לא] שיש להחמיר בתקנת חכמים כספק דאורייתא. וב<b>מקור חיים</b> [קמו א] כתב, ש"תיקו דכבוד התורה עדיף". וראה ב<b>אשר</b> <b>לשלמה</b> [מועד ה] שאיסור היציאה אינו מדיני קריאת התורה, אלא כחיוב לעמוד מפני ס"ת [ומקורו בקידושין לג ב], ולפיכך אף אם קריאת התורה מדרבנן, היוצא באמצעה עובר בבזיון התורה שהוא מדאורייתא [ולפיכך צידד שיהא אסור לצאת אפילו באמצע קריאה של מנהג, וראה רש"י תוס' וריטב"א במגילה יז ב]. 
(51) <b>תוס'</b> ביארו שהגמרא הוסיפה שהיה "מהדר אפיה", להשמיענו כי כיון שהותר לו ללמוד באותה שעה [ראה הערה הבאה] מותר לו להחזיר פניו אף שבכך היה נראה כמניח ס"ת. והטעם שהחזיר פניו, הוא כדי שיוכל לכוון גירסתו. וראה <b>במעדני יו''ט</b> [ת] שדן אם מותר להחזיר פניו כשאין לו צורך בכך כדי לכוון גירסתו. וה<b>צל''ח</b> דייק מדבריהם שבמקום איסור להניח ס"ת אסור אפילו להחזיר פניו. 
(52) <b>תוס'</b> הקשו שהרי אמרו בסוטה [לט א] "כיון שנפתח ספר תורה אסור לספר אפילו בדבר הלכה", ותירצו: א. האיסור לספר בדברי תורה הוא רק בקול רם לפי שמונע את האחרים מלשמוע, אבל בלחש מותר, וב<b>הגהות אשר''י</b> הוסיף שבלחש מותר רק אם יש שם עשרה, וראה <b>בה''ל</b> [קמו ד"ה ולקרות]. ב. בשם ה<b>בה''ג</b> שהאיסור הוא כשאין עשרה בלעדיו [וראה אבודרהם], וכאן מדובר שהיו עשרה מלבדו, [ואז מותר ללמוד אפילו בקול רם] וב<b>בה''ל</b> [שם] פשט מכך את ספק ה<b>פמ''ג</b> [א"א נה ח] אם ישן מצטרף לעשרה בקריאת התורה, שהרי הלומד אינו גרוע מישן, וחייב להפסיק. ג. בשם ה<b>רי''ף</b>, שדוקא לרב ששת היה מותר כי תורתו אומנותו אבל אדם אחר אסור. וכתב <b>הכסף משנה</b> [תפלה יב ט] שרק לפטור מתפלה צריך שתהא תורתו אומנותו כרשב"י, אך לקריאת התורה די כאמוראים, שהרי מצינו בגיטין [סז ב] שרב ששת היה מקיז דם, וראה <b>במקור חיים</b> [קמו ב]. <b>ובערוך השלחן</b> כתב, שלא נחלקו, וכל שלשת התנאים נצרכים להיתר לימוד בשעת קריאת התורה. <b>ורבינו יונה ותוס' בסוטה</b> [לט א] תירצו שרב ששת היה סגי נהור והיה פטור מקריאת התורה לפי שדברים שבכתב אי אתה רשאי לאמרם בע"פ. וביאר ה<b>פמ''ג</b> [משב"ז קמא] כי כיון שסומא פטור מקריאה נפטר גם משמיעה, כי אינו ראוי לבילה, ונצרך לכך לדעת <b>הרמב''ם</b> [תפלה יב א] שהחיוב על השמיעה, וראה <b>בני</b> <b>ציון</b> [קלט] שדן בזה. וראה ב<b>בה''ל</b> [שם] ש<b>שבלי הלקט</b> תמה על תוס' מה הועילו בתירוציהם והרי רב ששת עצמו לא יצא ידי חובת קריאה, וביאר, שמדובר באופן שכבר יצא ידי חובה, ולתוס' אסור בקול רם שלא יטריד לשומעים, ולבה"ג אם בלעדו אין עשרה חייב להצטרף עמהם [והיינו שחל עליהם יחד חיוב קריאה, ראה בה"ל קלה ד"ה אין] 
(53) היינו מדי שבוע בשבוע, וכתבו <b>תוס'</b> [ד"ה ישלים] שכל השבוע נחשב שקורא עם הציבור, כיון שמתחילין הפרשה ביום שבת במנחה, [ונחלקו ה<b>טור ודרכי משה</b> אם כוונתם שיכול לקרא ממנחה בשבת, או רק מיום א' ואילך, ומה שקורין במנחה מחשיבו כקורא עם הציבור]. וסיימו שמצוה מן המובחר לגמור לקרוא לפני סעודת יום השבת, וכתב ה<b>מ''ב</b> [ט] שלא יעכב את סעודתו אחר חצות לצורך קריאת שמו"ת. <b>והב''י</b> [רפה] נקט שיתחיל בע"ש וישלים בשבת, ואילו <b>המג''א</b> הביא בשם האר"י שלכתחילה ישלים בע"ש ורק כשהוא אנוס ישלים בשבת, וכתב ה<b>מ''ב</b> [שם] שאם לא קרא בע"ש יקרא בשבת קודם התפלה. <b>ובבאר היטב</b> [רפה א] כתב, שהזמן המובחר לקריאת שמו"ת הוא אחר חצות עש"ק, <b>ובמחזיק ברכה</b> כתב, שהאר"י היה קורא בעש"ק מיד אחר שחרית, אך לא באשמורת כי אין קורין תרגום בלילה, וראה הערה הבאה. 
(54) <b>הראבי''ה</b> [ברכות כב] כתב, שטעם התקנה שנים מקרא, להודיע חשיבות המקרא, ואחד תרגום - כדי שיבין את העניין. וב<b>מטה משה</b> [תכב] כתב, שהתורה ניתנה ג' פעמים, בהר סיני, באהל מועד, ובערבות מואב "באר היטב" בשבעים לשון, והתרגום נגד "באר היטב". וב<b>ערוך השלחן</b> [רפה ב] כלל שני הטעמים, וכתב שקורא ג"פ נגד נתינתה ג"פ, והשלישי בתרגום כדי שיבין מה שלומד. ונפקא מינה, במקום שאין תרגום, שאם כל ענינו רק שיבין, אין צריך לומר פעם שלישית, אלא אם כן תקנו גם כנגד ג"פ שניתנה תורה. וב<b>תרומת הדשן</b> [ח"א כג] <b>ובהקדמת ספר</b> <b>החינוך</b> כתבו, שטעם התקנה כדי שישלים כל יחיד את התורה בכל שנה כמו הציבור, ולכן כתב שאין צריך לקרא שמו"ת של קריאת יו"ט. ואילו <b>רבינו חננאל</b> כתב, שהטעם כדי שיהא רגיל במה שהציבור קורין, ולטעמו צריך לקרא גם ביו"ט. וכן צריך לקרא קודם קריאת בציבור. ובהגה"מ הביא בשם <b>ראב''ן</b> שתקנוה רק למי שדר ביחידות שיקרא בשעה שהציבור קורין בביהכנ"ס. וה<b>לבוש</b> כתב, שתקנוה כדי שיהיו בקיאין בתורה, וראה ב<b>ערוך השלחן</b> שביאר דבריו. 
(55) <b>תוס'</b> [ד"ה שנים] כתבו, שהלועז לא יקרא בלעז כי התרגום מפרש לפעמים פרטים שאינם במשמעות המקרא. וה<b>רא''ש</b> כתב, שהקורא בפירוש התורה יוצא בו ידי תרגום, כי מפרש כל מלה, והיינו שכלולים בו פירוש המילות ופירוש הענין. וה<b>טור</b> [רפה] כתב, שאם לומד פירוש רש"י חשוב כמו תרגום. והביא ה<b>בית יוסף</b> שמקורו מה<b>רא''ש</b> הנ"ל, ואף שרש"י לא פירש כל מלה, משמע שנקט כי כל מקום שלא פירש אינו טעון פירוש, והוא כמו שאין תרגום ל"ראובן ושמעון". וה<b>סמ''ג</b> [עשין יט] העדיף ללמוד פירוש רש"י לפי שמפרש יותר מהתרגום, והביא שיש ראשונים שדחו וסברו שדוקא תרגום לפי שניתן בסיני, ומסיק הב"י "וירא שמיים יצא את כולם ויקרא התרגום ופירוש רש"י". וכן פסק ב<b>שו''ע</b> [שם ב] וראה <b>בה''ל</b> [ד"ה תרגום]. 
(56) כך למדו <b>תוס' בשיטת רש''י</b> שקורא שלשה פעמים בלשון המקרא. והקשו למה נקט "עטרות ודיבון" שיש להם מכל מקום "תרגום ירושלמי" ולא נקט "ראובן ושמעון" שאין להם בכלל תרגום, ונחלקו אם קורא ב' פעמיים כל הפרשה, ושב על כולה בתרגום, [כדעת ה<b>של''ה</b>, <b>הובא במג''א</b>] וא"כ אינו יכול לדלג חלק מהתרגום, כי יחסר במשמעות הקריאה, או שקורא כל פסוק ב' פעמים מקרא ופעם אחת תרגום [כדעת האר"י, שם, ולכן נקטו "שנים" ולא "שתים"], והיינו לצורך הבנת הנקרא, וכשאין תרגום אין צריך לקרא ג' פעמים, ואין לחלק בין עטרות ודיבון לראובן ושמעון. <b>ותוס'</b> פירשו שכוונת הגמרא שאע"פ שאין להם תרגום אלא תרגום ירושלמי, מ"מ יותר טוב לקרוא פעם שלישית בתרגום [ירושלמי]. ולפי שיטה זו כשאומרים "ראובן ושמעון" אין צורך לומר שלשה פעמים אלא די בפעמים, וכתב ה<b>טור</b> שנהגו להחמיר כפירוש רש"י. 
(57) ב<b>עיון יעקב</b> כתב, שהיה מבני עלי שנתקצרו שנותיהם, וכיון שהמשלים פרשיותיו מאריכין לו ימיו ושנותיו, היה רוצה להשלים פרשיותיו בערב יום הכיפורים לפי שלמחרת ספרי חיים פתוחים, ורצה להשלים כדי שיכתב לאלתר לחיים. 
(58) ב<b>פרי חדש</b> [תרד] כתב, שהעדיפה התורה לנקוט "כאילו התענה" ולא נקטה בלשון "מצוה לאכול" לומר שמקבל שכר גדול כמקיים מצוה מתוך צער ולא מתוך עונג, ועי"ש ב<b>ט''ז</b>. וראה בסמוך שלדעת רש"י מקיים באכילה מצות עינוי, וב<b>ערוך לנר</b> [ר"ה ט א] ביאר שמתענה בעשירי על מה שחטא נגד הגוף, ובתשיעי על מה שחטא כנגד הנשמה, ולכן אמרו "כאילו התענה". 
(59) ה<b>צל''ח</b> תמה איך אמרו "כאילו התענה" על שני הימים, והרי בעשירי התענה באמת, וביאר שגם תענית העשירי מתעלה יותר, כי נחשב לו כמתענה ב' ימים שהתענית ביום השני קשה כפל כפלים. וב<b>בן יהיודע</b> כתב, שאכילת יום ט' לבד נחשבת כתענית ב' ימים, עי"ש. וראה הערה הבאה. 
(60) <b>רש''י</b> [ד"ה מעלה] וה<b>רא''ש</b> [יומא פ"ח כב]. ו<b>רבינו יונה</b> [שע"ת ד ח-י] כתב, שטעם המצוה, כדי להראות שמחתו בהגיע זמן כפרתו, ותהא לו לעדות על דאגתו מעוונותיו. ועוד שהיא תחת סעודת יוט של יוה"כ. ועוד כדי שיתחזק להרבות תפלה ביוה"כ. וב<b>שבלי הלקט</b> [שז] כתב, כדי שחשב לו תענית יוה"כ כמתענה יום שני ברציפות. וב<b>שו''ת מהרי''ט</b> [ח"ב או"ח ב] כתב, שהיו מתענים הרבה ימים קודם יוה"כ, ולפי שהרגל נעשה טבע אין להם עינוי בתענית יו"כ, ולכן צוותה התורה להפסיק בעיו"כ. 
(61) רש"י, ומשמע שעצם האכילה נחשבת כעינוי, וכ"כ להדיא בר"ה [ט א ד"ה כל] "אכילת תשיעי אני קורא עינוי" והיינו שהצטוה על האכילה, אך <b>תוס'</b> [שם ד"ה כאילו] כתב "כאילו הצטוה להתענות והתענה" והיינו שהצווי על עינוי ומתקיים באכילה. וראה ב<b>שו''ת רע''א</b> [טז] שדן אם נשים חייבות לאכול בתשיעי, ותלוי אם הצווי לאכול, והוא מ"ע שהזמן גרמא, או שהוא על העינוי ונשים חייבות בעינוי יוה"כ. <b>ומאירי</b> כתב, ש"כל העושה דבר על דעת שבסבת אותו דבר תתקיים מצוה הרי הוא כמי שעשה מצוה". והיינו שאין האכילה עצמה נחשבת כתענית, אלא משום שהיא הכשר למצות תענית בעשירי. וב<b>שו''ע</b> [תקע ג] נקט שמצות האכילה בתשיעי היא מדרבנן, וקרא אסמכתא בעלמא [ב"י תיח]. אך ה<b>מג''א</b> [תקע ט] הוכיח שהיא דרשא דאורייתא, ויתכן שנחלקו אם הכשר המצוה נחשב כחלק מהמצוה ממש. 
(62) צליית בשר מכשירה את הבשר מן הדם, רק אם אינו צולה את העוף כשהוא שלם, וכיון שרגילות לצלות את העוף כשהוא שלם יש לחתוך את עורקי הצוואר כדי שיצא הדם [רש"י עפ"י חולין כח ב]. 
(63) ב<b>שפתי חכמים</b> ביאר את הדמיון לשברי הלוחות שפרחו מהם האותיות [כמבואר ברבה כי תשא] כך מי ששכח תלמודו מחמת חליו למרות שפרחה ממנו התורה נשאר בקדושתו. וראה ב<b>של''ה</b> [שבועות תו"א מה בהגה] שאינו חייב בשכחה, כי היא באה מסיבת שבירת הלוחות, ולעתיד לבא יוחזרו האותיות למקומן. וכן ביאר ה<b>מהר''ל</b> [נתיבות עולם, נתיב התורה יד] שהוא כת"ח בשעה שישן, כי זה עניין האדם שמצד הגוף שלו א"א שתהיה התורה עמו תמיד, ואף שנסתלקה ממנו באונס בגלל הגוף המקבל, אינו נחשב שהתורה מסתלקת ממנו, ולעוה"ב כאשר אין מונע אליו מצד הגוף תהיה תורתו עמו [ראה מדרש משלי ו]. ולדבריהם אין חילוק בין מי ששכח ללא שכח, וכ"כ ה<b>מאירי</b> "שנכבדהו כאילו לא שכח". אך ב<b>תוס' ר''י החסיד</b> משמע ששברי לוחות פחותין מלוחות עצמן, וכן נראה מהאמור במנחות [צט א] ש"אין נוהגין בו מנהג בזיון". וראה <b>ירושלמי</b> [מו"ק ג א] שזקן ששכח תלמודו "נוהגין בו קדושת ארון" ומשמע, כיון ששכח אינו נחשב כלוחות אלא כארון ששימש ללוחות. 
(64) רשי פירש ש"ילכלך את המאכל וימאיס את המסובים", וראה ב<b>מ''ב</b> [קע לד] שהחשש שימאס האוכל. 
(65) ראה בספר <b>פירות תאנה</b> שדן אם רבא חלק על רב נחמן, שאמר לעיל [ריש דף ה] שת"ח אינו צריך לקרא ק"ש על המטה. 
(66) <b>רש''י</b>. וביאר ב<b>בן יהוידע</b> שבק"ש מגרש את החיצוניים והמזיקים, ואם שוכב בלא ק"ש חשובה מיטתו מיטה ארמית ששוכנים בה החיצוניים. וה<b>מהרש''א</b> פירש שהכוונה שלא יקרא ק"ש שעל המיטה בלשון ארמי שאין המלאכים מכירים בו, שכן קוראים שיר של פגעים [יושב בסתר] כדי שיהיו מלאכי השרת נזקקין לו לשמרו, וכיון שאין מכירין בלשון ארמי, כאילו לא קרא ק"ש. 
(67) משום שיש לחשוש שיעבור על מה שאמרו [סנהדרין צד א] "גר עד עשרה דורות אלא תבזה ארמי בפניו", [<b>רשב''ם פסחים</b> קיב ב]. וב<b>עיון יעקב</b> הקשה שהרי יהושע נשא את רחב ובועז את רות. וביאר שלדעת רש"י [בחולין קלג א] רבא היה כהן, וכהן אסור בגיורת משום זונה, והזהירם כדי להראות להם הדין. ואף לדעת תוס' [שלא היה בעצמו כהן] רבא נשא בת רב חסדא שהיה כהן, וכיון שהיו מזרע כהנים החמיר עליהם, וב<b>עינים למשפט</b> כתב, שהזהירם על גיורת שנתגיירה פחותה מג' שנים. וראה בהוריות [יג א] שהכל רצים לישא גיורת, וב<b>חברותא</b> [שם הערה 34] הובא שה<b>יעב''ץ</b> כתב, דהיינו כשאינו מוצא ישראלית, או שאין כל הגיורות שוות שהרי יהושע ובועז הניחו ישראליות ולקחו גיורות. 
(68) <b>רש''י בפסחים</b> [שם] הביא שארמית זו הייתה חייבת לו מעות ונכנס מדי יום לגבות הימנה את החוב, יום אחד חנקה את בנה ונתנתו על המיטה, וכשנכנס רב פפא אמרה לו שב עד שאביא מעותיך וכן עשה, כשבאתה אמרה המתת את בני וברח מן המדינה. וראה שינויים נוספים בפירוש <b>רבי נסים גאון</b> וכן ב<b>רבנו</b> <b>חננאל</b>. ועיין בהגהות <b>מהר''ץ חיות</b>. 
(69) רב פפא היה תלמידו של רבא, ולכן מסתבר שאזהרתו נבעה מפני מעשה זה. [ובפסחים שם הובא כן בשם רבינו הקדוש, וצ"ל שאסר זאת משום שחשש לזה]. 
(70) לעיל [ו ב] הבאנו פירוש <b>רש''י</b> ש"אחורי בית הכנסת" הוא צד מזרח שבו היה הפתח, וכיון שעובר ליד הפתח ואינו נכנס נראה כפורק עול ומבזה את בית הכנסת [ראה רש"י לקמן סא א] ונראה ככופר או פורק עול התפלה [רש"י עירובין יח ב, וכן הוא בשו"ע צ ח, ובביאור הגר"א העיר שרש"י סותר טעמו]. <b>ורבינו יונה</b> כתב, שגם רבינו יצחק [שפירש לעיל ש"אחורי ביהכנ"ס" הוא הצד שאין בו פתח] מודה שבסוגיין מדובר בעובר בצד הפתח, כי רק בו שייך חשד; וכן משמע מ<b>הרמב''ם</b> [תפלה ו א] וה<b>מאירי</b>. שהאיסור רק מפני שיחשדוהו בפריקת עול. 
(71) אע"ג שרבי יהושע בן לוי היה בסוף תקופת התנאים [ראה סדר הדורות שהרמב"ם מחשיבו כתנא, ורש"י מחשיבו כאמורא], ורבא היה כשתי דורות אחריו, ואין דרך לסייע מאמורא למשנה [רש"י ב"מ מ א], מ"מ דברי ריב"ל א נם נחשבים כמשנה, ובפרט לדעת רש"י שהיה אמורא, ועוד יתכן שההוכחה שהלכה כרבא שהוא בתראה [כמבואר לקמן בתוס יג ב]. 
(72) כי הרואה סובר שנכנס בפתח אחר לכן אין בזה בזוי [רש"י לקמן סא א]. וה<b>ב''י</b> [תרעא] הקשה מה בין זה לנר חנוכה, שאמרו [שבת כג א] שאם יש לו שני פתחים צריך ב' נרות, ולא מועיל שיבינו שמדליק בפתח אחר. וחילק, שבתפלה לא יחשדוהו שפורק עול מלכות שמים מעליו, משא"כ בנר חנוכה, ועוד שבנר חנוכה יש הפסד ממון ולכן יחשדו שלא הדליק. וב<b>מג''א</b> [שם יב] כתב, שלרש"י לק"מ, כי בביהכנ"ס אין הנידון משום חשד אלא משום ביזוי. וב<b>חכמת שלמה ומגן גבורים</b> כתבו, שבנר חנוכה אמרו שיחשדו כי כשם שלא הדליק בפתח זה לא הדליק בשני, כי שניהם שוין, אך בתפלה שעדיף להתפלל במקום רחוק לשכר פסיעות, אין ראיה ממה שלא התפלל כאן, וכשאין הוכחה אין חשד. וב<b>אפיקי מגינים</b> כתב, שנר חנוכה יכל להדליקו בשני פתחים, אך אינו יכול להכנס בב' פתחים להתפלל, ואין מקום לחשד. 
(73) ראה רש"י [שם] ורש"י על הרי"ף [כאן] ובחידושי הרא"ה. 
(74) הגמרא מביאה ברייתא זו כיון שאף בה מדובר בעניין חיתוך הבשר. 
(75) ב<b>בן יהוידע</b> תמה הרי אמרו בע"ז שאסור לומר כמה נאה גוי זה שנאמר לא תחנם. וביאר שרבי עקיבא רצה להלהיב לב ישראל, שאם הגויים כך עושים ודאי שעם חכם ונבון עליו לעשות כן. ועוד שלא התכוון לשבחם אלא לגנותם, שבכל האומה הגדולה הזאת לא מצא דברים שראוי לשבחן אלא ג' אלו, וראה הערה 80. וב<b>עיון יעקב</b> כתב, שבא ללמד שכל שיש בו דרך ארץ וצניעות אין בו משום בחוקותיהם לא תלכו. 
(76) <b>מהרש''א</b>. 
(77) אבל לא בעיר, כפתגם שרגילים אנשים לומר: "אזניים לכותל" [רש"י], 
(78) למרות שיתכן שקראן לשדה לפי שטרוד היה בשמירת צאן לבן, ולא היה לו פנאי אחר, מ"מ לא הייתה התורה צריכה להזכיר שקראן לשדה, אם לא להשמיענו שיועצין בשדה [<b>מהרש'' א</b>]. 
(79) ב<b>בן יהוידע</b> פירש שלא היו אוכלים בגלוי בכל מקום, ואף בבית היו אוכלים בחדר צנוע מפני הנמצאים בבית, כדי שלא יתאוה הרואה ויבוא לידי בולמוס. 
(80) כלומר, שאע"פ שיש בהם ג' דברים טובים הנ"ל, מזומנים הם לגיהנום, כי אינם עושים מחמת צווי הקב"ה אלא מחמת הכרח הדעת [<b>שלמה משנתו</b>]. 
(81) <b>הרמב''ם</b> [ק"ש א ט] כתב, שזמן ק"ש בלילה מצאת הכוכבים עד חצי הלילה, ואם עבר ואיחר וקרא לפני עלות השחר, יצא. וביאר <b>הב''י</b> [רלה] שפסק כרבן גמליאל רק כנגד רבי אליעזר, שיכול לקרא אחר אשמורה הראשונה, אך לגבי זמנה לכתחילה הלכה כחכמים, שעשו סייג לקרא עד חצות, ושלא כר"ג שזמנה לכתחילה עד עלות השחר. והקשו <b>הב''ח ושאגת אריה</b> [ד] שא"כ נמצא שהלכה כחכמים, ועל מה אמרו "הלכה כר"ג". ולכן ביארו שהרמב"ם סובר כרבינו יונה [במשנה] שלכו"ע עשו סייג שיקרא קודם חצות, אלא שלחכמים אחר חצות לא יקרא אפילו דיעבד, ולר"ג בדיעבד קורא עד עה"ש, ונמצא שפסקו הלכה כרבן גמליאל. וב<b>בבה''ל</b> [שם ד"ה וזמנה], ביאר שר"ג מודה לחכמים שעשו סייג, ואינו חולק אלא על רבי אליעזר שמה"ת זמנה באשמורה ראשונה, ומה שהוצרכו לומר הלכה כר"ג, הוא משום שחכמים לא פירשו שחצות הוא רק סייג, ורק ר"ג פירש זאת לבניו. <b>ובבית הלוי</b> [ח"א לד ח] ביאר שרבן גמליאל ורבי אליעזר נחלקו בדעת חכמים, שר"ג אמר שלדעתם מה"ת זמנה כל הלילה ועשו סייג עד חצות, ורבי אליעזר סבר שמה"ת זמנה עד חצות וחכמים לא עשו סייג, ורק הוא עשה סייג עד אשמורה הראשונה. 
(82) <b>תוס'</b> כתבו, שאין הכוונה שקורא מיד לאחר שעלה השחר, אלא צריך להמתין עד שיכיר בין תכלת לכרתי [כדלקמן ט ב, וה<b>צל''ח</b> ביאר למה העמידו דבריהם אחר ביאור תשובת הגמרא]. ו<b>הב''י</b> כתב, שסברו שלכתחילה קורא בהנץ החמה, ושיעור "בין תכלת לכרתי" המוזכר במשנה הוא בקורא בשעת הדחק, ובאופן זה עסק רשב"י, וראה להלן [ט ב] שדחו ביאורו. אך דעת <b>רבינו יונה והרשב''א</b> שבין תכלת לכרתי קורא לכתחילה, ומדוחק יכול לקרא מיד אחר עלות השחר, ולכן העמידו את דברי רשב"י מיד אחר עה"ש. 
(83) <b>תוס'</b> כתבו, שלגבי שאר מצוות נחשב זמן זה כלילה, [ונקטו תפילין וציצית, ותמה הגרע"א שלגביהם נחשב כיום אפילו לכתחילה, שהרי העמידו את הברייתא בזמן שמכיר בין תכלת לכרתי, וכדעיל, וראה <b>מרומי שדה ואבן האזל</b> ק"ש א א]. ו<b>רבינו יונה</b> כתב, שנקרא לילה לגבי שאר מצוות, כי עיקר מצוותן אחר הנץ החמה, אף שאם קיימן מעלות השחר יצא ידי חובה כמבואר במגילה [כ א]. ו<b>הרא''ש</b> כתב, שגם לגבי שאר מצוות נחשב "יום" כי בכל המצוות משעלה השחר, יצא. ולשון "לעולם לילה" משמעותו שאנשים קורין אותו לילה כי עדיין לא האיר היום. [וראה בהערה הבאה, ובדף ט א הערה 1]. 
(84) <b>תוס'</b> ביארו שרק לגבי שאר מצוות נחשב זמן זה כלילה, אך לגבי ק"ש נחשב כיום, כי התחיל זמן קימה. וראייתם, שהרי אילו היה נחשב לילה, היה ראוי להשמיענו חידוש יותר גדול, שקורא פעמיים לאחר עלות השחר ויוצא גם של לילה וגם של יום. אולם ה<b>רא''ש</b> כתב, שגם לעניין ק"ש לילה הוא, ואם באונס לא קרא בלילה יכול לקרא אז, אלא שהתנא בא להשמיענו אופן שיכול לקרא שתי פעמים ברציפות, אך כאשר קרא אחר עלות השחר ק"ש של לילה, שוב אינו יכול לקרא פעם נוספת לק"ש של יום. וגם ה<b>רמב''ן במלחמות ה'</b> כתב, שרק לגבי ק"ש נחשב לילה, כי רוב העולם עדיין ישנים אז, ואילו לגבי שאר מצוות נחשב יום, ומה שנקרא בברייתא "יום" לגבי ק"ש הוא משום שיוצא ידי חובת ק"ש כי מיעוט קמים בו, והתנא בא להשמיענו, שאי אפשר לקרא שני פעמים באותו זמן ולצאת יד"ח יום ולילה וה<b>רשב''א</b> פירש ש"לעולם לילה הוא" גם לעניין ק"ש, כי לעניין ק"ש נחשב גם כלילה וגם כיום, כיון שרובם ישנים נחשב עוד ללילה, וכיון שיש שקמים נחשב גם כיום, אך התנא לא נקט שקורא פעמיים אחר עלות השחר, כי רק של יום יוצא אפילו קרא במזיד, אך של לילה אינו יוצא אלא אם שגג. 
(85) <b>הרשב''א</b> הקשה למה הולכים אחר מיעוט אנשים הקמים, ויוצא ידי חובת ק"ש של יום, בעוד שרוב אנשים ישנים ובכל זאת אינו יוצא ידי חובת ק"ש של לילה. וכתב שגזרו על המתאחר ולא קרא כל הלילה, שמא יפשע ויקרא אחר הנץ, ולא החמירו על מי שהקדים וקרא ק"ש של יום קודם זמנו. וראה להלן [ט א הערה 2] 
(86) ב<b>אור שמח</b> [ק"ש א י] כתב, שאע"פ שקרא אחר שמכיר את חברו, כיון שהיא ק"ש של לילה, אינו צריך להניח בה תפילין. אולם בהגהות <b>מראה כהן</b> נקט שצריך להניח כדי של יהא נראה כמעיד עדות שקר, [ראה להלן יד הערה 50]. 
(1) <b>תוס'</b> ביארו שרק לגבי שאר מצוות נחשב זמן זה כיום, אך לגבי ק"ש נחשב כלילה, כי הוא עדיין זמן שכיבה. וראייתם, שהרי אילו היה נחשב יום, היה ראוי להשמיענו חידוש יותר גדול, שקורא פעמיים קודם הנץ החמה ויוצא גם של לילה וגם של יום [והיינו כדרכם לעיל ח הערה 81 בברייתא הראשונה]. ולביאור זה נמצא שהברייתות חולקות בדעת רשב"י, כי בראשונה אמר שאחר עה"ש הוא זמן קימה, וכיום גמור הוא לק"ש, ובשניה - עד הנץ הוא זמן שכיבה, וכלילה גמור הוא לק"ש, וכן ביאר <b>בעל המאור</b> [ונחלקו להלכה, להלן]. ובאופן נוסף ביארו: שנקרא "יום" אפילו לגבי ק"ש, כי התחיל זמן קימה, ולא נקט שקורא "פעמיים קודם הנץ" משום שרצה להשמיענו חידוש, שאינו יוצא ידי חובת ק"ש של לילה אחר הנץ, אף שעדיין בני מלכים ישינים. ולביאור זה נמצא לכאורה שנחלקו רק לגבי ק"ש של לילה מעה"ש עד הנץ, אך של יום לכו"ע קורא אחר עה"ש, ונבאר הסברא להלן. וה<b>מהרש''א</b> כתב שביאור זה של תוס' שייך גם בברייתא הראשונה, שאחר עה"ש "לילה" הוא לק"ש כי רוב ישינים, ולא נקטו שקורא "פעמיים אחר עה"ש" כי רצה להשמיענו שקודם עה"ש אינו יוצא של יום. ותמוה שאינו חידוש כי אז כלם ישינים, והחידוש רק לגבי של לילה אחר הנץ שמיעוט ישינים. ודעת <b>הרי''ף הרמב''ן והרא''ש</b> שהברייתות לא נחלקו, ומהע"ש עד הנץ הוא זמן ק"ש של לילה ושל יום, וראה לעיל [ח הערה 82] שביארו למה לא נקטה הברייתא שיכול לקרא פעמיים בין עלות השחר להנץ, וראה בהערה 6 אם הוא זמנם לכתחילה או בשעת הדחק. 
(2) <b>הרמב''ן</b> הקשה אם הולכים אחר מיעוט אנשים הישנים, ויוצא ידי חובת ק"ש של לילה אף שכבר נחשב יום, למה לא יצא ידי חובת ק"ש של לילה עד ג' שעות שעד אז בני מלכים ישנים, ותירץ שאחר הנץ אינו יוצא בק"ש של לילה כי אין אנשים ישנים, ובני מלכים נעורים הם במיטותיהם קודם ג' שעות, אלא שאינם רוצים לעמוד, וראה לעיל [ג ב הערה 49]. <b>והרשב''א</b> כתב שהמלכים הם מיעוט קטן, ובכל זאת סומכים עליהם לקבוע זמן קימה עד ג' שעות, כי ק"ש של "יום" אף שהוא תלוי בזמן קימה, ראוי להמשיכו כל עוד יש אנשים שקמים, ואפילו מיעוט כמלכים, אך ק"ש של "לילה" אף שנמשך ביום כל עוד יש שוכבים, ודאי אינו נמשך עד שיקומו כלם. ולפי הביאור השני בתוס' נראה שהברייתא הראשונה סברה שמיעוט האנשים שקמים נחשב סיום "זמן שכיבה", ולכן אין הולכים אחר רוב ישינים אחר עה"ש, ואילו הברייתא השניה סברה שרק "זמן קימה" מפקיע מ"זמן שכיבה" ולכך צריך רוב קמים [ומאז אינו זמן שכיבה, אף שלא כולם קמו], אך ודאי הוא נמשך כל זמן שיש מעט אנשים שקמים, בין מיעוט שאחר עה"ש, ובין מיעוט בני מלכים, ולכן אחר עה"ש קורא של יום ושל לילה. [וב<b>ערוך השלחן</b> נח ח כתב שלסברת <b>הרא''ש</b> שאי אפשר לקרא של יום ושל לילה בזמן אחד, נמצא שאחר הנץ ודאי אינו קורא של לילה, כי כולו יום אחד ומתי יקרא של יום, וכבר הובא לעיל שהרשב"א חלק על סברא זו, והרמב"ן לא תירץ כן, כמבואר ב<b>מחצית השקל</b> נח ו, שסבר בקושייתו שבני מלכים נעורים בב' שעות, וקמים בג', ולמה לא יקרא עד סוף ב']. 
(3) כף פירש <b>רש''י</b>, <b>ותוס'</b> [ד"ה ובלבד] הבינו מדבריו שדברי רבי זירא נסובים על ברייתא ראשונה, שקורא של ערבית קודם עה"ש, וראה <b>שאגת אריה</b> [ט] שביאר למה הוצרך רש"י לפרש כך. אך <b>הרשב''ץ ורבינו פרץ</b> דייקו מלשון רש"י "שקורא של לילה שחרית" שמדובר בקורא מיד אחר עלות השחר. ותוס' כתבו בשם <b>השר מקוצי</b> שדברי רבי זירא נסובים על הברייתא השניה, שהקורא קודם הנץ, אינו אומר השכיבנו כי כבר עלה השחר, וה<b>רשב''א</b> דן אם היינו רק סמוך לנץ כי אין הרוב ישינים, או כיון שעלה השחר ומיד אחריו, וה<b>ריטב''א</b> כתב שאינו אומרה כי ביום אין צריך שמירה מהמזיקים, והיינו משום שעלה השחר. ומסתבר שמחלוקתן תלויה בשיטתם לעיל [ב א] אם זמן ברכות ק"ש תלוי בזמן ק"ש או בזמן תפלה, ואף שזמן ק"ש ערבית עד הנץ, כי איכא אינשי דגנו, זמן תפלת ערבית עד עלות השחר, שאז כבר נחשב יום, וכיון שכתב ב<b>שו''ת</b> <b>הרשב''א</b> [מז] שלדעת רש"י אין ברכות ק"ש נתקנו בפני עצמן, נמצא שעבר זמן ברכות ק"ש, ותוס' סברו שנמשך עד הנץ כמו ק"ש. 
(4) <b>הרא''ש הביא מהרי''ץ גיאות</b> שודאי צריך לומר שתי ברכות אחרי ק"ש, והכוונה שרק את תחילת הברכה אינו אומר, אך מתחיל מ"תקנינו בעצה טובה", ונחלק עליו ונקט שאינו אומרה כלל. וביאר ב<b>מעדני יו''ט</b> שרבנן תקנו לומר השכיבנו ושלא תפסיק בין גאולה לתפלה כגאולה אריכתא, אך שלא בזמן שכיבה העדיפו שיסמיך גאולה לתפלה ולא יאמר השכיבנו. וראה ב<b>ערוך השלחן</b> שהסיק מכך שאומר אמת ואמונה ושמונה עשרה אחר עה"ש, אך <b>המ''ב</b> [רלה לד] כתב שאינו מתפלל שמונה עשרה, כי יום הוא לכל דבר. 
(5) <b>בעל המאור</b> נקט ש"ההוא זוגא" דינם כמזידין, ובכל זאת נחשב כשעת הדחק לקרא עד הנץ. אך ה<b>רמב''ן</b> נקט שרק באונס נחשב כשעת הדחק, אך במזיד אינו קורא, ובהכרח ששכור נחשב כאונס. ודעת <b>הרשב''א והרא''ש</b> כהרמב"ן, ולכן כתבו שבני רבן גמליאל לא היו אנוסים, ולכן אמר שיקראו רק אם לא עלה השחר. וכתב <b>הב''י</b> [צט] שלדבריהם יש שכרות של מזיד, כגון בני ר"ג שהיו במשתה הרשות, ויש שכרות של שוגג, והיא בשמחה של מצוה כהלולא דריב"ל. ועוד חילק, שבני ר"ג נשארו ערים במשתה כל הלילה, ולכן דינם כמזידים שהיה עליהם להפסיק כדי לקרא קודם עה"ש, אולם ההוא זוגא נרדמו, ולכן נחשבו אונסים ויקראו אחר עה"ש. אך ה<b>ט''ז</b> [רלה ד] כתב שבני ר"ג השתכרו במשתה אחר שהגיע זמן ק"ש, ואילו ההוא זוגא היו שכורים קודם זמנה, ולכן נחשבו אנוסים, וה<b>מג''א</b> [צט ג] דחה חילוק זה. 
(6) <b>הרמב''ן והרשב''א</b> נקטו שרבי שמעון עצמו סבר שבדיעבד קורא עד הנץ אפילו שלא בשעת הדחק, אך להלכה סמכו עליו רק כשנאנס. וב<b>משכנות יעקב ונחלת דוד</b> הוכיחו כך מדברי רבי יצחק שדברי ריב"ל מכללא איתמר, והיינו שאילו אמר בפירוש שהלכה כרשב"י היה קורא בדיעבד עד הנץ אפילו שלא בשעת הדחק. אך <b>רבינו יונה</b> למד מדברי <b>הרי''ף</b> שגם רבי שמעון לא התיר לקרא אחר עה"ש אלא בשעת הדחק, [<b>והרמב''ן</b> כתב שהרי"ף סמך בזה על ר"ג, וראה הערה 9], וכן ביאר ה<b>כסף משנה</b> את דברי <b>הרמב''ם</b> [ק"ש א י]. וראה לעיל [ח הערה 80] שהרשב"א ביאר בברייתא הראשונה, שמדובר לענין ק"ש של שחרית מעה"ש בשעת הדחק. 
(7) <b>הרשב''א</b> כתב שהמשנה הביאה מעשה זה להשמיענו שאף חכמים לא נחלקו על רבן גמליאל מעיקר הדין, אלא רק משום סייג, ולכן יכל לומר לבניו לנהוג כשיטתו שקורין לכתחילה עד עה"ש, שהרי בדיעבד יצאו ידי חובתן אף לדעת חכמים. אך <b>רבינו יונה</b> נקט שלחכמים אחר חצות אינו קורא אפילו בדיעבד, ולדבריו צריך לפרש [כרש"י ד"ה או] שבני רבן גמליאל היו אנוסין, ולכן דנו אם מה"ת זמנה רק עד חצות, או שהוא סייג, ודוקא למי שפשע ולא קרא, אך המאחר באונס יכול לקרות עד עלות השחר. וראה <b>ב''ח</b> [רלה] שביאר שאין זמנה מה"ת אלא מדרבנן, ולכן יכולין לעשות כר"ג אף שהוא יחיד, וה<b>קרן אורה</b> כתב שהוא דוחק, וב<b>בית הלוי</b> [ח"א לד ד] כתב שאם חכמים מודים שמה"ת חייב לקרא, אין לך שעת הדחק גדולה מזו, שחייב לקרא מה"ת והסייג מעכבו, ולכן עושה כדעת היחיד, וראה עוד בסמוך. 
(8) כך פירש <b>רש''י</b> [ד"ה או], ודקדק ב<b>פרי יצחק</b> [ח"ב ב] שאם אחר במזיד, אינו יוצא ידי חובה אחר חצות, כי אפילו אם רבנן קבעו את זמן חצות כסייג, כיון שלא קרא עד חצות, הפקיעו ממנו את המצוה. ולביאור זה, נמצא כי מתשובת רבן גמליאל מוכח, שאפילו באונס, אינו קורא אחר עלות השחר. 
(9) <b>בעל המאור</b> גרס "מותרין". וראה <b>רש''י</b> [ד"ה כוותי] שגרס "חייבין", וביאר שהרי אפילו לגבי הקורא שלא בזמנו שנינו ש"לא הפסיד". והיינו שאחר חצות קורא ק"ש עם ברכותיה [אף שלדעתו לחכמים אחר חצות אינו יוצא אפילו בדיעבד, אך להרשב"א והרא"ש שנחלקו רק לכתחילה, פשיטא שאחר חצות קוראה בברכותיה]. וכבר הבאנו שדעת <b>רבינו יונה</b> שלהלכה כחכמים, אחר חצות אינו קורא ק"ש כלל, והביא י"א שקורא ק"ש בלא ברכותיה, כי הק"ש מה"ת ןמקבל עליה שכר כקורא בתורה, אך הברכות הן מדרבנן, והם בשלהם יכולים למנוע שלא יאמרם. 
(10) לכאורה תמוה, הרי בברייתא לעיל מצינו שרבי שמעון התיר לקרא עד הנץ החמה, ולמה ר"ג התיר לבניו רק עד עה"ש. וכבר הבאנו בהערה 5 <b>שהרשב''א והרא''ש</b> נקטו שההיתר עד הנץ הוא רק למי שנאנס, ובני ר"ג לא היו אנוסים, ולדעת <b>רש''י</b> הנ"ל שהיו אנוסים, צריך לומר שר"ג נחלק בזה על רשב"י, ונקט שקורא רק עד עה"ש. אולם עדיין יקשה לה<b>רי''ף ורבינו יונה</b> שפסקו כרשב"י וגם כר"ג, ומוכח לכאורה כה<b>רמב''ן</b> [בהערה 6] שהרי"ף פסק כר"ג שחלק על רשב"י, ולא התיר עד הנה"ח אלא בשעת הדחק של אונס, ואז התיר משום שכדאי הוא רשב"י לסמוך עליו בשעת הדחק. 
(11) במשניות לא הוזכרה תיבת "אמרו", וגם בסוגייתנו מחקה הב"ח, כי סבר שאלו המשך דברי ר"ג. ולפי זה ביאר ב<b>מלאכת שלמה</b> שכוונת הגמרא להקשות הרי דעתו שזמנה עד הבקר, ולמה הוצרך לבאר את טעם ההרחקה בשאר דיני התורה, והשיבה שאינו מבאר את דבריו אלא את דעת חכמים. אולם <b>הגר''א</b> [בשנות אליהו] נקט שבקושיא נקטה הגמרא שהמשנה מבארת את דעת חכמים [שהרי שנינו "לא זו בלבד אמרו" בלשון רבים], ולפיכך תמהה מה שייכות הוספה זו אחר דברי ר"ג שלא הזכיר זמן חצות כלל, והעלתה מכך שר"ג עצמו הוסיף לבאר את דעת חכמים בשאר דינים. ובספר <b>סדר זמנים</b> [ב] העלה מביאורו שרבן גמליאל התיר לאחרה לכתחילה אחר חצות, שאל"כ יתכן לומר על דבריו "ולא זו בלבד וכו"'. 
(12) ראה <b>בשנות אליהו</b> שהמשך זה אינו מתאים גם לדברי חכמים, שהרי הם אמרו שזמנה עד חצות, אך לא הזכירו שהוא סייג בלבד. 
(13) <b>הרשב''א</b> דייק שאפילו מדרבנן מצוות הפסח עד עלות השחר, שהרי הברייתא לא הוסיפה לומר "ולמה אמרו חכמים עד חצות". וכיון שהגמרא מעמידה את הברייתא כרבי עקיבא, נמצא שדעתו שלא עשו סייג באכילת הפסח, וזמנה נמשך עד עלות השחר אפילו מדרבנן. [ומה שהשוותה הברייתא גם את זמן ק"ש לפסח, מובן לשיטת הרשב"א לעיל שלר"ג לא עשו בה סייג וקורא לכתחילה עד עה"ש, וסובר שגם דעת ר"ע כן, וראה <b>שו''ת הרשב''א</b> ח"א תמה]. וראה <b>רש''י במשנה</b> שנקט כי המצוות המנויות במשנה במגילה [כ ב] לא עשו בהן סייג, ובגמרא שם כללו בה אכילת הפסח, וה<b>שאגת אריה</b> [ד] תמה על כך שהרי לר"ע זמן אכילת הפסח עד חצות, וב<b>בית הלוי</b> [ח"א לד] כתב שדעת רש"י כהרשב"א שר"ע סובר שזמנה לכתחילה עד עה"ש. וראה שם שחילק בין אכילת פסח לשאר זבחים, שבהם גזרו עד חצות כק"ש, כי בדברים שבכל יום חוששין שיפשע, אך בפסח אין לחוש. 
(14) ה<b>צל''ח</b> ביאר שהגמרא לא הקשתה סתירה לגבי זמן ההלל, כי זמן ההלל בליל פסח תלוי בזמן שחיטת הפסח, [כמבואר ב<b>רשב''א</b> במסקנא], ונמצא שהנידון על זמן ההלל כלול בנידון זמן אכילת הפסח. אולם דעת <b>תוס'</b> <b>במגילה</b> [כא א ד"ה לאתויי] שאין להחמיר בהלל שחיובו מדרבנן, [וראה ב<b>רא''ש</b> שגרס בקושיית הגמרא "ואילו אכילת פסחים והלל שבליל פסחים לא קתני"]. 
(15) <b>הרא''ש</b> [סוף פסחים] פסק שראוי לאכול מצה לפני חצות כראב"ע, ואפשר שגם ר"ע מודה שצריך להרחיק מהעבירה. ותמה ה<b>בית</b> <b>הלוי</b> [שם] שהרי כאן פסק לגבי ק"ש כר"ג שקורין לכתחילה עד עה"ש, ואין צריך להרחיק מהעבירה. וכתב שרק בק"ש אינו צריך להרחיק עד חצות, כי אם נאנס יכול לקרות עד הנץ החמה, וב<b>פרי יצחק</b> [ח"ב ג] תירץ עוד, שהשוו מצה לפסח, ובו גזרו אפילו לר"ג, משום שיש בו איסור נותר. 
(16) ביאר ה<b>צל''ח</b> כי אף שמכת בכורות היתה ברגע אחד, ואילו פסח אי אפשר לאכלו ברגע אחד, למד רבי אלעזר ממנה שגבול הזמן הוא בחצות. ותמה, מנין שהוא גבול לסופו ולא לתחילתו, וביאר, שאילו היתה תחלת אכילתו בחצות, לא היה צריך גזירה שוה למעט שלא יאכלנו ביום שחיטתו. וב<b>אבני נזר</b> [או"ח שפא] כתב שלמדו ממכת בכורות שבחצות צריך שכבר יהא בשר הפסח נאכל, וזה הטעם שאין מפטירין אחר הפסח אפיקומן, כדי שבחצות יהא טעמו בפיו. וכאן מקור חידושו הנודע כי [לראב"ע] האיסור לאכול אחר אפיקומן הוא עד חצות בלבד, ולכן יעץ שאם עומד סמוך לחצות, יאכל כזית מצה, ויתנה, אם הלכה כרבי אלעזר בן עזריה, הרי זה אפיקומן, ואחר חצות מותר להמשיך לאכול, כי זמן המצוה רק עד חצות, ואילו הלכה כרבי עקיבא אין זה אפיקומן, אלא מה שיאכל בסוף הסעודה. אך <b>הגרי''ז</b> טען שאם אכן אחר שעבר זמן המצוה אין צריך טעם מצה, אין צריך תנאי, כי אי אכילה לשם אפיקומן, אלא הכזית האחרון שאוכל הוא נחשב אפיקומן. 
(17) <b>רש''י</b> [ד"ה מה] נקט שודאי לא יאכל ביום טו, שהרי מיעט הכתוב שאינו נאכל אלא בלילה, והכוונה שלא יפסל בשהות זו. אך <b>הרשב''ם</b> [פסחים קכ ב] כתב שבהוה אמינא זו לא התמעט אלא יום שחיטתו, ובאמת יאכל גם ביום טו. וראה בסמוך שהכוונה שיאכל מדין אכילת כל הקדשים, ולא כקרבן פסח. 
(18) לכאורה תמוה, הרי רבי אלעזר סבר שאפילו בלילה הראשון אינו נאכל אחר חצות, ולמה הוצרך למעט מקרא שאינו נאכל בלילה שני. וראה בסמוך שה<b>אור שמח</b> נקט שגם לדעת ראב"ע יש מצות אכילת קדשים בפסח אחר חצות, ורק אינו מקיים מצוות אכילת פסח, ולכן צריך למעט שאינו נאכל למחר אפילו בתורת קדשים, [ובהוה אמינא פירש שכוונת הרשב"ם שיאכל ביום טו מדין קדשים]. 
(19) <b>הרי''ף והרמב''ם</b> [קרבן פסח ח יד] פסקו שזמנה כל הלילה, כי הלכה כר"ע מחברו, ואילו <b>רבינו חננאל והרשב''א ותוס'</b> [מגילה כא א, פסחים נז ב] פסקו שזמנה עד חצות, כי סתם משנה כראב"ע, וראה <b>ביאור הלכה</b> [תעז ד"ה ויהא]. 
(20) על פי <b>תוס' הרא''ש</b>. 
(21) <b>רש''י</b> [ד"ה שם] ביאר שאע"פ שבפועל אין שורפין אלא בבקר שני, נקרא "נותר" ומחויב שריפה כבר בבקר ראשון, [ובסמוך נבאר מה התחדש בבקר], וראה <b>תוס' בשבת</b> [כד ב ד"ה בקר] שאין שורפין במוצאי יו"ט, משום שדרשו [בפסחים ג א] שאין שורפין קדשים בלילה. וב<b>תוס'</b> [ד"ה רבי] הקשו איך יתכן שזמן אכילתו עד חצות, והרי "לא תותירו עד בקר" משמעותו שנאכל עד עה"ש. [אך בזהר מצינו שאותו לילה האיר מחצות]. וכתבו שרבי אליעזר יפרש "לא תעשו דבר שיבא לידי נותר בבקר" והיינו שאם לא יכלנו עד חצות בהכרח ישאר עד הבקר, כי אין שורפין בלילה. ו<b>הצל''ח</b> [כאן ובפסחים ג] נקט שלראב"ע חייב משום נותר מחצות ואילך, כי זמן אכילת פסח עד חצות היא כזמן אכילה בכל הקרבנות, והחושב בזריקתו לאכלו אחר חצות, פיגל. ומשמע מדבריו שאיסור נותר תלוי בסוף זמן האכילה, אך ב<b>תוספתא</b> [פסחים פ"ה] מבואר שאסור באכילה מחצות, אך אינו נעשה נותר עד הבוקר, ונמצא שהם שני דינים נפרדים. <b>והגר''ח</b> נקט שאינו נותר, כי זמן אכילתו מצד דיני הקדשים שבו הוא עד הבקר, כשלמים שנאכלים יום ולילה, ורק קיום מצוות פסח היא עד חצות. [והתחדש בו איסור שלא לאכלו אלא בתורת מצוות פסח, שהיא עד חצות, אך אינו מפגל]. וראה <b>ליקוטי הלכות</b> [ס"פ איזהו מקומן] שהביא מ<b>שו''ת רמ''ע</b> שלראב"ע עובר בעשה, כאילו נאמר עד חצות. וב<b>אור שמח</b> [חמץ ומצה ו א] כתב שאחר חצות אינו מקיים מצוות אכילת פסח, שהיא מצוה על הגברא, אך עדיין אינו נותר, כי נאכל עד הבקר, ומקיים מצות אכילת קדשים, שהיא מצוה על הקדשים שיהיו נאכלים, ורק בבקר "מועד צאתך מארץ מצרים" התחדש דין נוסף שאין אכילת קדשים כלל, ולכך נחשב נותר. וראה <b>כתבי הגרי''ז</b> [זבחים ט א], <b>קהילות יעקב</b> [ד], ו<b>חידושי הגר''ש רוזובסקי</b> [פסחים דף ג]. 
(22) <b>רש''י</b> [ד"ה עד] פירש כי ההכרח שדעתו שאוכל רק עד חצות וכראב"ע, הוא משום שאל"כ במה נחלק על רבי יהושע. 
(23) רש"י [שמות יד ה] כתב שבין היציאה לקריעת ים סוף עברו ז' ימים, ותמה ה<b>רא''ם</b> שהרי בפרשת ציצית [במדבר טו מא] כתב שעברו שמונה ימים. ולפי המבואר כאן, יתכן לפרש, שהרי קודם מתן תורה היה הלילה הולך אחר היום אצל ישראל כמו אצל עכו"ם, ונמצא שעברו ח' ימים מהגאולה בערב, ואילו מהיציאה בבקר עברו ז' ימים. וראה <b>רבינו בחיי</b> [במדבר שם] <b>ופנים יפות</b> [שמות שם]. 
(24) "נא" נסוב הן על משה והן על בני ישראל, ראה <b>'רי''ף' ושלמה משנתו</b>. 
(25) <b>הגרי''ז</b> דייק שביזת מצרים לא היתה מצוה על ישראל, כי הקב"ה רק צוה למשה "לבקש", ולכן נאמר [שמות יב לה] "ובני ישראל עשו כדבר משה", שלא היה בזה צווי ה'. וכן אמרו בסוטה [יג] ש"כולן התעסקו בביזה ומשה התעסק במצוות" כי הביזה לא היתה מצוה. אך ב<b>מכילתא דרשב''י</b> [בא כו] מבואר שהיה עשה ולא תעשה בביזת מצרים, ויתכן שנחלקו אם ההבטחה היתה על ביזת הים, ובמצרים רק בקש שיקחו כדי ש"לא יאמר", או שהיתה על ביזת מצרים, ולכן צווה בעשה ול"ת, וכמבואר להלן. ו<b>הגרי''ש אלישיב</b> [ישורון אלול נז] נקט שהביזה היתה חלף השעבוד, וכיון שמשה היה מבני לוי שלא השתעבדו, לא הצטווה בביזה, אלא לומר "להם" בלבד [אך ודאי היה מותר לו ליקח, כשם שמצינו באוצרותיו של קרח שהיה לוי, ולכן אמרו שמצוות חביבות עליו]. 
(26) ב<b>דרשות הר''ן</b> [סוף יא] ביאר שהוצרך לבקש מהם לעשות כך, כי לא היו נוטלים ממון במרמה, אף שהגיע להם חלף שכרם [כמבואר בסנהדרין צא א], והטעם שהורה ה' לבקש במרמה הוא כדי שיחשוב פרעה שיצאו במרמה וירדוף אחריהם, ויטביענו בים סוף. וה<b>מהרש''א</b> ביאר כהמשך הגמרא, שלולי הבקשה היו מוותרים על הביזה, ולכן אמר להם שאינה לטובתם בלבד, אלא גם כדי שלא יאמר וכו' ודבר זה אינו תלוי ברצונם. וב<b>קול שמחה</b> נקט שאילו נטלו בעל כרחם לא היתה תפיסתם מועילה כתשלום עבודתם, משום שהכסף בא לידם באיסור גזל עכו"ם, ולכן לקחו בשאלה, וזכו בו כהפקעת הלואתו. 
(27) רבים תמהו למה נקט טעם זה, וכי אין הקב"ה מקיים הבטחתו אלא מחשש "שלא יאמר"<QM> וב<b>עץ יוסף</b> ביאר שהחשש היה על הימים שעד קריעת ים סוף, שהרי אז התברר שזכו בביזת הים, אך הקב"ה חפץ שאברהם לא יאמר כך אפילו בזמן קצר זה. וכעין זה כתב ב<b>קול אליהו</b> בשם הגר"א, שאברהם יסבור שההבטחה היתה על שעת היציאה, ונמצא שלא קויימה אע"פ שיקבלוה בביזת הים. [וראה <b>תרגום יונתן</b> בראשית טו יג, ו<b>רש''י</b> <b>תהילים</b> קי ה שנבואת "דן אנכי" היתה על המכות בים, ורק אחריהם "יצאו ברכוש גדול", וכן אמרו בסוטה יא ש"ביזת מצרים" ניתנה בזכות נשים צדקניות. אולם ב<b>מכילתא</b> בא פי"ד וב<b>ילקוט</b> שם רט נקטו שנבואת "רכוש גדול" היא אחר עשר מכות]. ויתכן שהנבואה היתה שיקבלו רכוש תחת "גר יהיה זרעך" אך לא על מה שהוסיפו מצרים להרע להם [ראה רמב"ן בראשית שם] ובקש הקב"ה שיקחו גם על כך שמא יאמר אברהם שגם זה בכלל הנבואה. וראה ב<b>מכילתא</b> [שם יב] שה"רכוש גדול" התקיים ב"צאן ובקר" שניתן להם, וביאורה ע"פ <b>רש''י בדברים</b> [טו יד מספרי] שביזת הים ניתנה מדין הענקה לעבד, ואינה מתקיימת בכספים אלא מצאן ובקר [קידושין יז א], והכסף וזהב היו תשלום על מה שהרעו להם, כי על עצם השעבוד אין תשלום לעבדים, ועל הכסף וזהב אמר ש"לא יאמר אברהם" שיסבור שהובטח גם על מה שהרעו. וראה עוד ב<b>פני יהושע</b>, <b>פרשת דרכים</b> [דרוש ה], <b>נחלת יעקב</b>, <b>מרומי שדה</b>, <b>ערוך</b> <b>השלחן</b> [סוף ח"ג] ו<b>פחד יצחק</b> [פסח ס] ובהערה הבאה. 
(28) ה<b>חתם סופר</b> [ליקוטי חב"ח] ביאר שלולי טענה זו יכל הקב"ה לומר שהנבואה התקיימה, כי בני ישראל יכלו לקחת, וכאילו התקבלו, ורק משום שהקשה לב פרעה לענותם, יכל אברהם לטעון למה לא חיזק לבם לשאול את ה"רכוש גדול", ולכן ביקש שישאלו. 
(29) ה<b>מהרש''א</b> תמה היכן מצינו שאמרו דבר זה. וראה ב<b>משך חכמה</b> [שמות ו ט] שאחר שבני ישראל לא שמעו אל משה מקוצר רוח, נאמר "וידבר ה' אל משה ואהרן, ויצוום וכו' להוציא את בני ישראל מארץ מצרים" ופירש שידברו עמם רק בענין זה, כי דרך קשי יום שיחפצו לשמוע רק על היציאה מצרתם. 
(30) לכאורה אין המשל דומה לנמשל, שהרי ישראל לא התעכבו כלל לצורך ביזת מצרים. וביאר ה<b>צל''ח</b> שלולי הצורך לבקש כסף וזהב, היו דורשים ממצרים לשחררם לחלוטין, ורק כדי שישאילום ע"מ להחזיר, באו במרמה וטענו שישובו עוד ג' ימים, ועל כך אמרו "ולואי ונצא בעצמנו לחרות גמורה", והוא להיפך מהמבואר ב<b>דרשות הר''ן</b> [הנ"ל]. 
(31) ביאר <b>המהרש''א</b> שדייק מלשון הפעיל שבתוספת ה"ם", שהרי היה ראוי לכתוב "וישאלו ממצרים". 
(32) <b>הגר''א</b> ביאר שידעו שעתידים לזכות בבביזת הים, והיו אומרים למה נשא עתה כל המשוי הזה, מוטב שישאוהו המצרים לים, ושם נבזזם [ואכן שם נאמר "ויסע משה" בעל כרחם]. וה<b>חתם סופר</b> [עה"ת, בא] ביאר שחששו למשא בהמה בשבת, שיצאו בו, וראה <b>פנים</b> <b>יפות</b> שם. וב<b>עיון יעקב</b> ביאר שחששו שמא מצרים יחזרו בם וירדפו אחריהם, והמשא יכביד עליהם במנוסתם. 
(33) רב אמי למד כלשון התרגום "ורוקינו", ואילו ריש לקיש למד מלשון "וינצלו" שדומה ל"מצולה ". 
(34) על פי ביאור <b>הגר''א</b> שהיו כל האומות מעלים מס למצרים, מפני יראתם, וכשראו שישראל יוצאים ממנה, שוב לא העלו להם מס. 
(35) בספר <b>יצפון לישרים תושיה</b> כתב שמצינו שתי כתות בדור המדבר, אלו שרצו לחזור למצרים לפני ירידת המן, רק מפני הרעב במדבר, [שמות טז ג], ולהם היתה מצרים כ"מצודה" שנמשכים אליה בלית ברירה לצורך האוכל, וכשרוקנוה הסתלק ההכרח לשוב אליה. ואילו ל"אספסוף" [במדבר יא ד] שהתאוו לחזור לתאוותיהם, היתה מצרים כ"מצולה" שהיא מקומם הטבעי של הדגים, והם עולים ממנה רק מפני שאין בה אוכל, ורוקנוה כדי לסלק את הרצון לשוב אליה. וראה ביאור נוסף ב<b>בן</b> <b>יהוידע</b>. 
(36) ב<b>בית הלוי</b> [ח"ג דרוש ב] ביאר לפי זה את הכתוב [תהלים קג ז] "יודיע דרכיו למשה לבני ישראל עלילותיו", כי במד"ר [שמות ב א] אמרו "יודיע דרכיו למשה, שהודיע דרך הקץ למשה". והיינו שהשם מורה על הפעולה, אם הגאולה על פי דין שכבר נשלם הזמן, או הוא מצד הרחמים והחנינה, ולכן "יודיע דרכיו למשה" שהודיע לו דרך הקץ באיזה אופן ודרך גואלם עתה, שהיא דרך חנינה, וישלימו אחר כך בגלות אחרת. ו"לבני ישראל עלילותיו", שלהם הודיע רק הפעולה שפועל להם עתה שגואלם, אבל הדרך של הגאולה לא הודיעם. 
(37) כך ביאר ב<b>סמיכת חכמים</b> את קשר הענין לעיל. ובהגהות <b>יעב''ץ</b> ו<b>מהר''ץ חיות</b> נקטו שנביאי הבעל נענשו כפרעה שה' חיזק ערפם שלא ישובו בתשובה, ועל כן התפלל עליהם ש"יסיחו דעתם" ממה שהורגלו עד כה, וישובו בתשובה, ומסתבר שזהו הקשר לענין הקודם. 
(38) ב<b>מצודות דוד</b> ביאר כי אע"פ שנאמר בלשון עבר דרשוהו על העתיד, שבקש שה' יסב לבם מעלילות רשע. אולם בהגהות <b>יעב''ץ</b> כתב שכוונתו כי אע"פ שהסבות לבם כדין, כי הקשו ערפם, מכל מקום כעת תסיח דעתם. וב<b>חזון יחזקאל</b> ביאר שכוונת הגמרא לבאר למה הוצרך לבקשה זו, וביאור הכתוב כדברי <b>הרמב''ם</b> [תשובה ו ג] ש"בימי אליהו הרבו לפשוע ולכן מנע אותם מתשובה", וחשש שיאמרו מעשה כשפים הם ולא ישובו. 
(39) במגילה [כ א] שנינו כל מצווה שמצוותה ביום, אע"פ שהיום מתחיל בעלות השחר, הרחיקו חכמים לעשותה לכתחילה מהנץ החמה, כי חששו שאם יעשום קודם, יטעו ויעשום בלילה, מפני שאין הכל בקיאין בזמן עלות השחר. ובמשנתנו נחלקו לגבי זמן מצוות ק"ש, שדעת רבי אליעזר זמנה רק קודם הנץ החמה, ובדעת רבי יהושע נחלקו הראשונים, <b>רבינו יונה</b> נקט שעיקר זמנה קודם הנץ, שאז רוב בני אדם קמים, ולכן לא שייך הרחקה, [אף אם יש חשש שיקדימו], ואילו <b>תוס'</b> [ד"ה לק"ש] נקטו שזמנה לכתחילה גם אחר הנץ, וביאר <b>הרמב''ן</b> <b>במלחמות ה'</b> [ב ב] שלא הרחיקו אלא במצוות שזמנם כל היום, ואילו ק"ש זמנה רק בתחילת היום. וב<b>פני יהושע</b> ביאר שבק"ש לא הרחיקו, כי אין זמנה תלוי ב"יום ולילה" אלא ב"שכיבה וקימה" ובזמנים ידועים אלו אין חשש שיטעו. 
(40) <b>תוס' לעיל</b> [ח ב ד"ה לא] כתבו ש"לכל הפחות צריך להמתין עד שיכיר" וכתב ה<b>ב''י</b> [נח] שביארו שהנידון במשנתנו הוא "מאימתי קורין את שמע בשעת הדחק" ועל כך אמרו "משיכיר", אך לכתחילה זמנה כותיקין, סמוך להנץ. אך ב<b>מאמר מרדכי ונהר שלום</b> הוכיח מדברי <b>תוס' כאן</b> [ד"ה לק"ש] שזמנה לכתחילה משיכיר [עד ג' שעות], ורק כשסומך גאולה לתפלה מצוה מן המובחר לקרא כותיקין, וקודם "שיכיר" אינו יוצא אפילו בדיעבד. ודעת <b>הרשב''א</b> שבשעת הדחק קורא מעלות השחר, ולכתחילה "משיכיר" עד הנץ החמה, ואילו אחר הנץ עד ג' שעות קורא רק בדיעבד. ו<b>בעל המאור</b> [ב א] נקט שלדעת רבי אליעזר מתחיל קודם שעת הנץ, ולרבי יהושע כותיקין שהיא מתחילת הנץ עד סופו, וקודם לכן אינו יוצא, ונמשך זמנה עד ג' שעות. <b>והרמב''ם</b> [ק"ש א יא] נקט שזמנה סמוך להנץ, [מעיקר הדין, ולא כותיקין, וכדלהלן] ובשעת הדחק מעה"ש, והשמיט זמן "משיכיר". וראה דעות ה<b>רי''ף ר''ח ור''ת</b> בהערה 53, ודעת <b>רבינו יונה</b> בהערה 43. 
(41) ב<b>ירושלמי</b> מבואר שקבעו שעה זו, משום שנאמר בפרשת ציצית "וראיתם אותו" וביאר <b>הרמב''ן במלחמות ה'</b> [ב ב] שהמשך הפסוק "וזכרתם את כל מצוות ה" נדרש במנחות [מג ב] על מצוות ק"ש, ונמצא שמצותה בשעה שיכול להבחין בצבע התכלת. 
(42) <b>הגרעק''א</b> ביאר שכונת המשנה לרמז כ<b>תוס</b>', שלכתחילה ראוי לקרא סמוך להנץ כדי לגומרה כותיקין בהנץ, [ואין זמנה מסתיים בהנץ, כי קורא לכתחילה עד ג' שעות]. אכן יש שלא גרסו "וגומרה" [טור תפח], והיינו כ<b>רבינו יונה והרשב''א</b> שזמנה מתחיל "משיכיר" ונמשך לכתחילה רק עד הנץ החמה. 
(43) <b>רבינו יונה</b> כתב שזה סוף זמנה לכתחילה, ומשמע שנחלקו רק לכתחילה, אך בדיעבד גם לר"א קורא עד ג' שעות, וכדעת הרשב"א בהערה 40. ואילו בהמשך כתב שרבי יהושע אמר עד ג' שעות בדיעבד, ומשמע שמודה לר"א כי לכתחילה צריך לקרא קודם הנץ [וכן מוכח להלן כה ב, עי"ש הערה 48]. 
(44) ראה לעיל [ג ב הערה 49] שדעת <b>רש''י</b> [ד"ה ור' נתן] שדרך בני מלכים לעמוד בתחילת שעה שלישית, ועד אז זמן ק"ש של שחרית. אך <b>הרמב''ן במלחמות ה'</b> [לדף ח ב] כתב ש"נעורין במיטתן ואין רוצים לעמוד עד ג' שעות". וכן דעת <b>תוס'</b> [ע"ז ד ב ד"ה בתלת] שזמנה עד סוף השעה השלישית, וכן פסקו ה<b>רמב''ם</b> [ק"ש א יא] <b>ושו''ע</b> [נח ו], וראה שם שביארנו מתי המלכים קוראים ק"ש, ועוד. 
(45) לכאורה תמוה למה ק"ש של לילה זמנה כל הלילה, וכולו בכלל "בשכבך", ואילו ביום דורשים מ"בקומך" שזמנה רק כשעדיין קמים. וראה <b>רש''י ותוס' רא''ש</b> לעיל [ג א הערה 4, ע"פ <b>מג''א</b> נח ז] שביארו כי בכך נחלקו רבי אליעזר וחכמים בזמן ק"ש של ערבית, אם נדרש "כל זמן שהולכים לשכב" או שמשמעותו כל זמן ששוכב, וחלוק מ"בקומך" שהוא שעה ש"קם" ולא כל זמן ש"עומד". אך ה<b>כסף משנה</b> [ק"ש א יג] כתב שאכן "בקומך" משמעו כל היום, כי אילו היה משמעו בזמן שבני אדם קמים, לא היה נמשך עד ג' שעות, שהרי בני מלכים הם מיעוט העולם. ולכן אמרו "הקורא מכאן ואילך לא הפסיד הברכות", כי אילו אחר ג' שעות לא היה זמן ק"ש, ודאי לא יכל לברך, ורק רבנן קבעו זמן ג' שעות כדי להסמיך גאולה לתפילה שזמנה בד' שעות. וה<b>פרי חדש</b> תמה לדבריו למה אחר זמנה אינו נוטל שכר ק"ש אלא כקורא בתורה, ולמה אינו חייב לקרא אז, והרי מה"ת מקיים מצות ק"ש. אך לדעת רבינו יונה שבערבית הפקיעו חכמים מצוותו אחר חצות, יתכן שהוא הדין ביום לאחר ג' שעות, וראה הגהות <b>הגרא''מ</b> <b>ה ורביץ</b>. וכבר הבאנו [ב א הערה 1] שהמג"א [שם] הקשה הרי שנינו [כ א] שק"ש היא מצות עשה שהזמן גרמא, ואילו להכס"מ נמצא שנוהגת כל היום וכל הלילה, וב<b>שאגת אריה</b> [יב] ביאר לפי <b>הרמב''ן</b> [סוף שרש ט] שק"ש בבקר ובערב הן שתי מצוות וכל אחת הזמן גרמא]. 
(46) כך פירש <b>רש''י</b>, ו<b>רבינו יונה</b> הקשה הרי פשיטא שמקבל שכר לפחות כקורא בתורה, וביאר שהחידוש הוא שאע"פ ששאר פסוקים שבכתב אסור לקראם בעל פה, מותר לקרא ק"ש בעל פה, ונוטל על כך שכר. וכיון שמותר לקרא בע"פ לצורך מצוות ק"ש מותר לקרא בע"פ גם שלא לצורך מצוה. וראה <b>ריטב''א</b> להלן [י ב] שמר עוקבא סבר שפשיטא שלא הפסיד כל שכרו, ומשום כך אמר [שם] שכוונת המשנה ש"לא הפסיד הברכות". 
(47) <b>רש''י</b> פירש שבחלק מהפקעת לא נקלט הצבע היטב, וב<b>פסקי רי''ד</b> הביא בשמו מאידך, שאין הכונה לצבע לבן גמור אלא קרוב ללבן. וב<b>תוס'</b> [ד"ה אלא] פירשו שהכוונה להבחין בחוליות חוטי הציצית, בין חוליה של לבן לחוליה של תכלת. 
(48) <b>תוס'</b> [ד"ה אחרים] הביאו ירושלמי שמדובר בחבר הרגיל אצלו קצת, כי אם אינו רגיל אצלו כלל זמנו מאוחר הרבה יותר. וראה <b>רמב''ן במלחמות ה'</b> [ב ב] שקבעו שעה זו לתחילת זמן ק"ש, כי רוב בני אדם ישנים עד שעה שניתן ללכת ולהכיר איש את רעהו, ונמצא שהיא תחילת שעת קימה. 
(49) <b>הרמב''ן</b> [שם] הביא מירושלמי שזמן "בין תכלת ללבן" שוה לזמן "משיראה את חברו ברחוק ד"א", ונמצא שאחרים סוברים כתנא קמא במשנה. אך מדברי <b>רבינו יונה</b> מוכח שהבין שהם שני זמנים [ראה סוף ד"ה אמר], וראה הערה 51. 
(50) כתב <b>רבינו יונה</b> שקבעו שעה זו להתחלת הנחת תפילין, מחשש שמא יישן ויפיח בהם, [ולא איחרו זמנם יותר כי צריך להניחם לפני ק"ש], ואין לו שייכות לזמני יום ולילה, כי לילה זמן תפילין הוא [כמבואר במנחות לו ב] אלא שאין מורין כן, וכוונת אביי שאם בא לשאול מתי זמן הנחתן, יורו לו משעה זו, אף שזמנם בכל שעה. [והוסיף שלתפילין נקטו סימן זה "שיראה את חברו" כי בתפילין נאמר "וראו כל עמי הארץ" ומשמע שדינם תלוי בראיה]. 
(51) ה<b>רא''ש</b> כתב שאביי נקט סוף זמנה, אך הוא מודה שתחילת הזמן משיכיר בין תכלת ללבן. וכתב ה<b>ב''ח</b> [נח] שאין להוכיח מכך שאביי חולק על רב הונא שפסק כאחרים, כי יתכן שסבר כהרמב"ן שזמנם של אחרים שוה ל"משיכיר בין תכלת ללבן". 
(52) <b>רש''י</b> פירש "אנשים ענוים ומחבבים מצוה". ו<b>רבינו יונה</b> ביאר "מפולפלים ומחודדים, מלשון מפרק הרים מתרגמינן מוותק טוריא" [ואינו לפנינו], וראה ב<b>ערוך</b> [ותק] שהם אנשים עדינים. 
(53) ה<b>רי''ף</b> כתב שהלכה כותיקין, אלא שאין כל אדם יכול לכוון כך, ובכל זאת מצוה לקרא מעט קודם הנץ כדי שיתפלל ביום שהוא אחר הנץ, ותמה <b>רבינו יונה</b> שהרי כך היו עושין הותיקין עצמם, שהיו מקדימים מעט לפני הנץ. וביאר, שהם היו משערים שיגיעו בצמצום לסיים ברכת גאל ישראל בהנץ, אך שאר בני אדם יתכן שיטעו ויעבור זמן הקריאה לכתחילה, לכן יקראו פרשה ראשונה קודם הנץ, וישערו שיהיה הנץ בין פרשה ראשונה לגאל ישראל. ותמה <b>הגרעק''א</b> שבאופן זה יש יותר חשש שיאחר לקרא אחר הנץ, ולכן ביאר שהחשש שמא יתפלל קודם הנץ, ולכן עדיף שיאחר קצת את הקריאה. ו<b>תוס</b>' <b>יומא</b> [לז ב] הביאו ש<b>רבינו תם</b> סבר שותיקין היו עושים שלא כדין, כי זמן ק"ש מהנץ ואילך, והם הקדימו מעט כדי להתפלל מיד בהנץ [וראה בהערות להלן ר"פ תפלת השחר]. וכן דעת <b>רבינו חננאל</b>, אך נקט שגם ותיקין לא קראוה קודם הנץ אלא כדינה, ונקט ש"גומרים" היינו "קורין", והחלו לקרא בהנץ. <b>והרמב''ם</b> [ק"ש א יא] כתב שזמנה סמוך להנץ, "כדי שיגמור ברכה אחרונה עם הנץ" ודייק ב<b>אבן האזל</b> שלא הזכיר טעמם של ותיקין שיסמוך גאולה לתפלה, כי נקט שזהו זמנה מעיקר הדין. 
(54) כך ביאר <b>רש''י</b>, ותמוה, שבשאלת הגמרא נקט שהנידון על זמן תפלה, ונמצא שזמן ק"ש קודם להנץ, ואילו בביאור הלימוד מהפסוק נקט שמדובר בזמן ק"ש, ומשמע שהוא מהנץ ואילך, ואחריו זמן תפלה. וביאר ה<b>צל''ח</b> שזמן תפלה מפורש במשנתנו שלכו"ע הוא קודם הנץ, והנידון רק מהיכן המקור למה ששנינו בברייתא שזמן תפלה מתחיל בהנץ, ועל כך למדים ממה שתפלה אחר ק"ש. וגם <b>הרא''ש</b> [ריש פ"ד] ו<b>השו''ע</b> [פט א] כתבו ש"ייראוך עם שמש" מלמד על זמן תפלה, וכן הביאור לפי <b>תוס' ור''ת</b> שעיקר זמן ק"ש אינו סמוך להנץ, אלא כדי לסמוך גאולה לתפלה. אולם לדעת <b>ר''ח והרמב''ם</b> עיקר זמן ק"ש הוא קודם הנץ, ולשיטתם הפסוק נסוב על ק"ש. 
(55) כך פירש <b>רש''י</b>, [וכעין זה להלן נח ב, "שיבחין בכבוד המשיח"], ומשמע שהמצוה לרוץ לקראת מלכי עכו"ם אינה שייכת לכבוד מלכי ישראל [וראה להלן יט ב הערה 36 שלכן מצוה זו אינה דוחה טומאה]. אך <b>הרמב''ן</b> סבר שהיא חלק ממצוות כבוד מלכי ישראל, וכן לשון <b>הרמב''ם</b> [אבל ג ד] "כדי להבחין בינם למלכי ישראל", [וכמבואר שם שלדעתו היא דוחה איסור טומאה דרבנן]. וראה שם עוד בהערה 33. 
(56) <b>הגר''א</b> ביאר שהוצרך להביא גם שאמר "ולבסוף הוא אומר" כי הוה אמינא שאומרו מיד אחר "ה' שפתי" ובכך שב וסומך גאולה לתפלה. וה<b>צל''ח</b> ביאר שגם המקשן ידע שהוספה שתקנוה אנשי כנסת הגדולה אינה נחשבת הפסק, אלא שהוכיח מסוף דברי רבי יוחנן שהוספת הפסוקים לתפלה, אינו מתקנת אנשי כנה"ג, שהרי הם תקנו רק י"ח ברכות, וא"כ לא שייך טעם הגמרא בסמוך ש"יהיו לרצון" נאמר אחר י"ט פרקים, והיה ראוי להוסיפו קודם התפלה, ובהכרח שההוספות נתקנו בדור אחר, וא"כ הן הפסק בין גאולה לתפלה. 
(57) בתוס' <b>ר''י החסיד</b> הקשה הרי מסתבר שאומר בתחלה "ה' שפתי" ואילו "יהיו לרצון" מקומו בסוף, כמו שנאמר בתהלים בסוף המזמור. וביאר שקושית הגמרא נסמכת על הירושלמי שסמיכת גאולה לתפלה נדרשת מ"ה' צורי וגואלי", וא"כ ראוי לאמרו תחלה במקום שסומך גאולה לתפלה. וב<b>פני יהושע</b> ביאר כעין זה בנידון הקודם בסוגיין, שלא היה צד שלא יאמר כלל "ה' שפתי", אלא שיוסיף אחריו לומר גם "יהיו לרצון" לסמוך גאולה, ו<b>כהגר''א</b> בהערה הקודמת. וה<b>צל''ח</b> ביאר כדרכו, שאם אכן האמת כרב אשי, שאנשי כנה"ג תקנו את ההוספות, למה לא תקנו להוסיף את "יהיו לרצון" בתחילה, והרי להם לא היו אלא י"ח ברכות, ועל כך מבררת הגמרא שאין לפניו י"ט פרקים, כי הן נחשבים כי"ח. 
(58) ה<b>מהרש''א</b> מבאר שהנידון הוא אם ראוי לחלק את פרק "אשרי האיש" מהמשכו "למה רגשו" [כמו שהן חלוקים לפנינו], כי הוא נאמר כנגד ברכת המינים שהוסיפוה בדור אחר [כדלהלן כח ב], והמקשן הבין שבתחילה היו פרשיות חלוקות, ומסיק שבאמת לכתחילה נאמר הכל בפרשה אחת. וראה <b>ב''ח</b> [קיז]. 
(59) ה<b>מהרש''א</b> תמה הרי אמרו [מגילה י ב] שהקב"ה אינו חפץ בשירה בשעה שטבעו המצרים בים, ומשמע שאינו שמח במפלתן. וביאר ה<b>צל''ח</b> שבשעת טביעתן עדין לא נתמלאה סאתן, ולכן לא היה מקום לשירה, אך רשע שמלאה סאתו, ראוי לשמוח במפלתו. 
(1) ע"פ <b>ערוך</b> [בריוני] וראה <b>תוס' רא''ש</b>, דהיינו, ליסטים. ו<b>רש''י בסנהדרין</b> [לז א] ביאר, שהם "בורים". 
(2) ה<b>רש''ש</b> ציין לעיין לעיל [ז א] ששם מצינו שריב"ל הסיק שאין לו לקלל את הצדוקי שצערו, כי "ענוש לצדיק לא טוב" וכמבואר בשבת [קמט ב] שאם נענש אדם על ידו, אינו נכנס במחיצתו של הקב"ה. ומסתבר שריב"ל לא התפלל שיחזור בתשובה, כי הצדוקי היה מאלו ש"מורידין ולא מעלין" ודינו לגיהנם, ואין מיתתו רחמים לו כמו לבריוני, ואילו רבי מאיר לא חשש שיענשו על ידו, כמבואר ב<b>תוס' הרא''ש</b> שהיו מצערין אותו יותר מדאי, או שהיו רשעים יותר מדי, כאותם חוטאים שאין לסייע בידם לחזור בתשובה, [ראה מאירי ב"ב ד א], וברוריה טענה שרק אין לסייע בידם, אך ראוי להתפלל שהקב"ה ישיבם בתשובה. וראה הערה 4. 
(3) ע"פ <b>מהרש''א וצל''ח</b>. 
(4) ב<b>נחלת יעקב</b> [מבעל נתה"מ] הקשה הרי נאמר על אנשי סדום "רעים וחטאים" ובעדת קרח "את מחתות החטאים האלה בנפשותם" ונסוב על החוטאים. וביאר, שהיו דבוקים בחטא עד שנחשב גופם כעצם החטא, ונמנעו מהם דרכי תשובה, אך הנהו בריוני שעדיין היו יכולים לחזור בתשובה, אינם נקראים "חטאים" אלא "חוטאים ". אכן בנספח לסדר הדורות [ערך ברוריה] מוכיח שאין הלכה כברוריה, שהרי דוד קלל בכמה מקומות את הרשעים, וכן משמע מרש"י בתהלים [קה] שביאר "חטאים", "חוטאים". ומצינו בסנהדרין [קט א] מחלוקת אם אנשי סדום היו "חטאים" בגופם או בממונם, ויתכן שנחלקו בכך, אם על חטא גופם שייך להקרא "חטאים". 
(5) <b>רש''י</b> פירש "שיכלה יצר הרע", וביאר ב<b>עיון</b> <b>יעקב</b> שהוא המחטיא את בני האדם, וכשיכלה ממילא יתמו החטאים. 
(6) ה<b>מהרש''א</b> הקשה, האיך מועילה בקשת אדם על חברו להחזירו בתשובה, והרי אמרו [להלן לג ב] הכל בידי שמים חוץ מיראת שמים. [ועל עצמו מועילה, משום שהבא לטהר מסייעין אותו]. ו<b>החזו''א</b> [סוף או"ח] ביאר, שגם תפילת אדם מישראל על חברו נחשבת כבחירה והשתדלות בידי אדם, כי כל ישראל נחשבים כאיש אחד, וכיון ששב בתשובה על ידי תפלת אדם, מתייחס הקירוב לאדם שבקשו. ואין הקירוב בכפיה ופיתוי נחשב יותר השתדלות מתפלה שישוב בתשובה. [ואינה כהשתדלות לפרנסה, שאינה מועילה מאדם לחברו, מחמת הקללה "בזיעת אפך תאכל לחם", ראה <b>בית הלוי</b> חדש על התורה <b>ואגרות</b> <b>משה</b> או"ח ח"ד מ יג]. אכן ה<b>רמב''ם</b> [תשובה ו ד] כתב שאין אדם יכול להתפלל שיעשוהו ירא שמים, אך יכול לבקש שיסירו ממנו את המפריעים מעבודת הבורא. ויתכן שרבי מאיר בקש שלא ימנעו מהחוטאים להתקרב ולשוב לדרך התורה, וראה נוסח <b>החזו''א</b> [אגרות א עד]. ועי' בדברי בעל נתה"מ ב<b>נחלת יעקב</b> וב<b>אמת ליעקב</b>. וראה <b>אור החיים</b> [במדבר יד כד] <b>מסילת</b> <b>ישרים</b> [יט] <b>בית אלהים</b> [תפלה יד] <b>ומור</b> <b>וקציעה</b> [מו]. וב<b>מכתב מאליהו</b> [ח"ג 87, ח"ד 271] כתב שרבי מאיר לא התפלל להטות בחירתם לטובה, אלא להגביה את נקודת הבחירה שלהם, כדי שלא יתאוו לצער ת"ח, ואף שהם עצמם לא בקשו על עצמם, כיון שעל ידם נוצר גילוי מדת החסד של המתפלל, וגם גילוי הכרת טובה של המתפלל שהתקבלה תפלתו, נמצא שגרמו וסייעו לעבודת ה' וזכות זו מועילה להשיבם, וראה ב<b>אמונה והשגחה</b> [ח"א עמ' תח]. 
(7) ה<b>צל''ח</b> ביאר, שהגמרא לא הקשתה הרי "עקרה" היא, כי יתכן שהיתה עקרה וכעת נפקדה, ולכן דייקה הגמרא שהרי הפסוק מסיים "לא ילדה" ובכל זאת "רני". 
(8) ה<b>פני יהושע</b> ביאר, שאע"פ שמצינו בכל הדורות שמלכי עכו"ם מרדו בהקב"ה, כגון נמרוד פרעה סיסרא ועוד, מכל מקום היה לגוג לירא יותר, שהרי הבתנבאו עליו מראש, על שמו ועל עירו ועל אחריתו. ובכך הוא דומה לאבשלום, שודאי ידע מה התנבא נתן לדוד אודותיו, ובהכרח שה' חיזק את לבו למרוד באביו, וכן יחזק את לב גוג, וראה <b>צל''ח</b>. 
(9) בפנים ביארנו לפי <b>מהרש''א</b>. <b>והגר''א</b> [ביאורי אגדות עם פירוש בנו] ביאר, שחמשת העולמות הם כנגד חמשת חלקי הנשמה: נפש, רוח, רוח ממרום, נשמה, חיה ויחידה. ונפרטם בסמוך. וראה <b>מכתב מאליהו</b> [ח"ד 204]. 
(10) אין הכוונה שדוד אמר שירה בשעה שהיה במקומות אלו, אלא לאחר זמן אמר שירה ברוח הקדש על כל עולם בפני עצמו. וביאר הגר"א, שב"מעי אמו" הוא על חלק ה"נפש" ["הדם הוא הנפש"] שנטעת באדם בעודו עובר במעי אמו. 
(11) ביאר <b>הגר''א</b>, דהיינו, כנגד חלק ה"רוח" שניתן באדם כשיוצא לאויר העולם, וראה <b>פני</b> <b>יהושע ונפש החיים</b> [ב יז]. 
(12) ביאר <b>הגר''א</b>, דהיינו, כנגד חלק ה"רוח ממרום" שהיא חופפת על האדם מלמעלה, ואותה הכיר מהסתכלותו בגרמי השמים. 
(13) ביאר <b>הגר''א</b>, דהיינו, כנגד חלק ה"נשמה" שניתנת באדם עם הנקתו, והיא תולדת ה"בינה" ולכן נתנה במקום בינה, ולכן נזהר שלא יינק ממקום הטנופת, ושלא יסתכל בערוה, כנגד שני מטמטמי הלב, שהן מאכלות אסורות וראיות אסורות, וראה <b>פני יהושע</b>. 
(14) ביאר <b>הגר''א</b>, דהיינו, כנגד חלק ה"חיה" שמתחזקת על ידי שהאדם מתגבר על יצרו הרע, וגורם ל"מפלת הרשע", והוא כאשר ניתן בו יצר הטוב בהכנסו לעול מצוות, וראה <b>פני יהושע</b>. 
(15) ביאר <b>הגר''א</b>, דהיינו, כנגד חלק ה"יחידה" שאפילו צדיקים אין זוכים בה אלא בשעת מיתה, וראה <b>פני יהושע</b>. 
(16) ע"פ <b>מהרש''א</b>, <b>והרב מפוניבז'</b> ביאר שציור מעולה נראה כחי ממש, והוא מהבלי העוה"ז שהכל תלוי בדמיון, אך בראיה האמיתית אין חי אמיתי כאלוהינו. 
(17) ע"פ <b>מהרש''א</b>. <b>ומפרשי המדרש</b> [ויקרא רבה יט ב] ביארו, שהתמיהה היא, הרי יש הרבה יצורים בעולם, ולמה אמרה ש"אין בלתך". 
(18) ה<b>מהרש''א</b> ביאר שהאדם הוא עולם קטן, ודימה את הנשמה שהיא מחיה את האדם, להקב"ה שמחיה את העולם כולו. <b>ובנפש</b> <b>החיים</b> [ב ה] ביאר שכל השגתנו כביכול בהקב"ה, היא רק מצד התחברותו להעולמות, וסדר מצב העולמות והכוחות כולם, העליונים ותחתונים יחד, מסודרים כביכול בכל פרטיהם כתבנית קומת אדם, ועל כך משלו שחיבור זה הוא כעין כחיבור הנשמה לגוף. והזהיר שלא יטעו ח"ו שהנמשל דומה למשל ח"ו, כי אין ערוך ודמיון ביניהם בשום אופן, ואיך אפשר ליקח דמיון מהנבראים על הבורא, ורק לדבר זה דימו, שאף שהנשמה היא כח נברא מאתו ית'. בכל זאת אי אפשר להשיג עצמותה לכנות לה שום תואר ופעולה, אם לא מצד התחברותה לגוף, ואם כן כל שכן הבורא ית' שאין להשיגו רק מצד התחברותו להעולמות. וכן מובא מהגר"א ב<b>אמרי נעם</b>. 
(19) במדרש <b>שוחר טוב</b> [קג] שנינו "מה הנפש ממלאה את כל הגוף, אף הקב"ה מלא כל העולם". ונוסף שם "מה הנפש אינה אוכלת ואינה שותה אף הקב"ה אינו אוכל ואינו שותה" וראה <b>נפש החיים</b> [ב ו]. 
(20) ראה מהרש"א ששלשת הפסוקים "ברכו ה' מלאכיו" ברכו ה' כל צבאיו "ברכו ה' כל מעשיו" הם כנגד שלשת העולמות, בריאה יצירה עשיה, שהקב"ה ממלא את כלם, כאמור "מלאר כל הארץ כבודו", וראה <b>שו''ת ריב''ש</b> קנז]. 
(21) התבאר לפי <b>מהרש''א</b>. <b>והגר''א</b> ביאר כדרכו לעיל, שהכוונה לחמשת חלקי הנשמה [והפסוקים מתייחסים אליהם כדלעיל, ולא כמבואר בפנים ע"פ המהרש"א]. א. "זנה את כל הגוף" היא ה"נפש". ב. "מלאה את כל הגוף" היא ה"רוח". ג. "רואה ואינה נראית היא חלק ה"רוח ממרום" שאינה נראית כלל. ד. "טהורה" היא ה"נשמה". ה. "בחדרי חדרים" היינו "חיה ויחידה". 
(22) <b>רש''י</b> [ד"ה מאי] ביאר שמעשה זה הובא כאן, כהמשך לסוגיא לעיל [ט ב], כי בסופו מצינו שחזקיה סמך גאולה לתפלה. 
(23) ביאר ב<b>עין יעקב</b> כי שבני אדם יודעים לעשות פשרה רק כשצד אחד טוען כדין, והשני שלא כדין. אך כששני הצדדים צודקים, ויש להם ראיות, רק הקב"ה יכול לפשר ביניהם. 
(24) ב<b>יערות דבש</b> [ח"ב יד] תמה בשלמא חזקיה חשב שמלך אסור למחול על כבודו, ומעשה אליהו היה בהוראת שעה, אך איה ענותנותו של ישעיה, ועוד, שהרי אמרו [הוריות יג א] מלך קודם לכהן גדול, וכה"ג קודם לנביא, וכ"ש שמלך קודם לנביא. ולכן ביאר שישעיה ראה שכלו ימיו של חזקיה, ורצה ליתן לו חיים כמו שדרשו בחגיגה [ה א] על הפסוק יש נספה בלי משפט, ששנים אלו ניתנות ל"צורבא מדרבנן דמעביר במיליה", ולכך נתחכם לבקש שיעביר חזקיה על מדותיו להכניע עצמו לבוא אליו שלא כחיובי המלך, וכיון ש"יעבור במיליה", יתנו לו משני ה"נספים בלי משפט". 
(25) <b>תוס' בנדה</b> [טז ב ד"ה הכל] תמהו איך נגזר קודם הלידה שלא יהיו יראי שמים, והרי הרי הכל בידי שמים חוץ מיראת שמים. וביארו, שלא הראהו שנגזר כן, אלא שכך עתיד להיות, והיינו שאין הידיעה סותרת את הבחירה. ועוד, שהרבה דברים תלויים במזל, עי"ש מהר"ם. 
(26) ב<b>יערות דבש</b> [ח"ב יד] ביאר שחזקיה ראה ברוח הקדש שיוליד רשעים, אבל לא ראה ששובו בתשובה, ועל זה השיב לו ישעיה, שהשגתו ברוה"ק היא דרך כסא הכבוד, אך לבעל תשובה הקב"ה חותר חתירה מתחת לכסא כבוד, ובפרט במנשה שעליו דרשו [סנהדרין קג ע"א] "ויעתר לו", אל תקרי ויעתר אלא ויחתור, ואי אפשר לך להשיגו ברוח הקדש. 
(27) ראה בהערות ל<b>חברותא</b> הוריות [י ב] שהרחבנו לברר שהיתר "עבירה לשמה" שייך רק קודם מתן תורה, אך אחריה אסור משום "בהדי כבשי דרחמנא למה לך" [וראה <b>נפש החיים</b> א כב. וב<b>כתבי הגרי''ז</b> לפר' תולדות שרבקה טענה למה זה "אנכי" כי מצות פו"ר מוטלת רק על יצחק ולא עליה], אך <b>הגר''ח שמואלביץ</b> [מאמר סב] נקט שאף אם הותרה, אין ההיתר חל אלא אם נעשית לשמה מוחלט, ללא כל הנאה עצמית. 
(28) <b>הגר''ח שמואלביץ</b> [מאמר נב] ביאר שאין עונשו על ביטול העשה גרידא, אלא על ש"פטר" עצמו מהמצוה, והמכריע בעצמו בין מצוה למצוה, אפילו לשם שמים הרי הוא כפורק עול, כי עליו לקיים כל מצוה, וכבוד ה' בידו ית'. 
(29) כך פירש רש"י, וה<b>מהרש''א</b> כתב שאי אפשר לפרש שנגזר שיהיו בניך רשעים, ולכן אינו רוצה לתת את בתו, שהרי לשם כך הקדים שיועילו זכויות שניהם לבטל הגזירה, וכן משמע מההמשך טענתו "שאפילו חרב רעה מונחת וכו"'. וכן משמע מגירסת <b>הב''ח</b> לסוף יהיב ליה ברתיה, נפק מיניה מנשה ורבשקה. 
(30) <b>הגר''א</b> ביאר שחזקיהו רצה להתפלל לבטל הגזירה מעליו, וכיון שיותר קשה לבטלה אחר שנודעה לרבים, לפיכך צוה לישעיהו שקודם יסיים את נבואתו, והיינו שלא יפרסמנה יותר, ואחר כך יצא. ו<b>מהר''ץ חיות</b> ביאר שנביא חייב לומר גם נבואה לרעה, אף שהקב"ה יכול לחזור בו, ולכן אמר לו חזקיהו, ניכר שלא באת מרצונך לכבדני, אלא כדי שלא תהיה כובש נבואתך, וכיון שכלית לאומרה, צא ואני אתפלל שהקב"ה יחזור בו. 
(31) כך פירש <b>רש''י</b>, והיינו כשספר דוד את ישראל והרג המלאך בעם עד גרן ארנה ששם התפלל דוד [דה"י א, כא לז. שמואל ב, כד טז, ראה רד"ק]. ו<b>הגר''א</b> העיר שלא היתה חרבו שלופה על דוד אלא על ירושלים, ולכן ביאר ש"אבי אביו" היינו יהושפט, שמצינו [דה"י ב יח לא] שכמעט הרגוהו, ובילקוט [מלכים א כב] אמרו "לא היה חסר אלא חיתוך הראש" וב<b>ירושלמי</b> [ע"ז פ"ג ה"א] גרסינן שהראיה ממה שאמר משה "ויצילני מחרב פרעה" ולפי זה יותר מיושבת הלשון "חרב חדה" שהרי אמרו [שמו"ר א לו] שהביא סייף שאין כמותה. 
(32) לכאורה תמוה, הרי כבר אמרו שיתפלל אפילו אחר נבואה מפורשת, וכל שכן אחר חלום [ומהר"ץ חיות כתב שרב חנן לא הוסיפו על המאמר הקודם, אלא הגמרא סדרה דבריו כאן]. ו<b>הגר''א</b> ביאר שלהלן [נה ב] אמרו שחלום על העתיד, יתכן שמלאך הביאו, והוא אמת, ויתכן ששד הביאו והוא בטל, אך חלום "למחר" אפילו אם בא על ידי שד, יש בו ממש, ועם כל זה יבקש רחמים. ו<b>מהר''ב רנשבורג</b> ביאר להיפך, שאפילו אם <b>רק</b> בעל חלומות אמר לו כן, לא ימנע עצמו מתפלה. 
(33) ב<b>ילקוט</b> שמעוני [מלכים ב, כ רמב] לא הוזכר "כסף", ואמנם בבנין הבית [שם א, ו כב] נאמר ואת כל הבית צפה זהב, ולא מצינו שהיה בו כסף, וראה ב<b>ירושלמי</b> [יומא ד ד] שגם הכתוב [דבה"י א, כט ד] ושבעת אלפים ככר כסף לטוח קירות הבתים, אינו כסף כפשוטו, אלא שהיה מכסיף כל הזהבים. וראה ב<b>מרומי שדה</b> שלא הזכיר שבנה את ההיכל, כי על כך היה מצווה, ואילו החיפוי עשה בנדבת לב. 
(34) ה<b>מהרש''א</b> תמה הרי בימיו בדקו מדן עד באר שבע וכלם היו בקיאין בהל' טומאה וטהרה בזכותו. וביאר <b>רבי אבלי פאסוולר</b> ששאלת הגמרא למה אמר "עשיתי" בלשון יחיד, והרי נאמר [איכה ג לח] "מפי עליון לא תצא הרעות והטוב" ונקטו רע בלשון רבים וטוב בלשון יחיד, כי את הרע עושה לבד, אך את הטוב אם אין הקב"ה עוזרו אין יכול לו, ונמצא שהאדם עושה רק את המחשבה. אך אצל אברהם וחזקיה נאמר "אשר התהלכתי" ודרשו שלא היו צריכים סעד, וא"כ ראוי לומר בו "הטובות". ועל כך תירצו שסמך גאולה לתפלה, וצריך סעד לכוון השעה, ונמצא שהמעשה תלוי בהשי"ת [וראה הערה 46]. 
(35) ה<b>תשב''ץ</b> [תמה] כתב שנח היה ניזוק בתיבה משדין ורוחין, ולמדו מלאך אחד כל הרפואות וכתבם בספר, וב<b>ילקוט הראובני</b> [בראשית נג א] כתב שכבר אדם הראשון למדו בגן עדן, ו<b>רבנו</b> <b>בחיי</b> [שמות טו כה] כתב שמשה שמען מפי הקב"ה, כדי לנסות את ישראל אם יסמכו על הרפואות או ימשיכו להתפלל, ו<b>הרמב''ן</b> <b>בהקדמת התורה והרשב''א</b> [שו"ת ח"א תיג], כתבו ששלמה המלך חברו, וכתב הרמב"ן [ויקרא כו יא] שחזקיה גנזו כי נכשלו וסמכו עליו [ואף שעד ימיו לא היה חולה שהתרפא, השמשו בו להמנע מחולי]. וה<b>מהרש''א</b> [גיטין סח ב] כתב שאין ראוי לגלות כלם לכל אדם שלא יבטחו בה', אך כאשר הותר לכתוב תורה שבע"פ מפני השכחה, הותר לכתבם בש"ס, שמא ישתכחו. וראה ב<b>פיה''מ להרמב''ם</b> [ד ח] שאילו היו כתובים בו רפואות טבעיות, לא היה גונזו, אך כיון שנכתב ע"פ חוזי הכוכבים, היה מותר רק ללמוד בו ולא להשתמש ברפואותיו, ולכן גנזוהו. ועי"ש וב<b>שו''ת הרשב''א</b> [ח"א תיד] שדנו אם שימוש ברפואות נחשב כחסרון באמונה, וב<b>חובת הלבבות</b> [בטחון ד] וה<b>חזו''א</b> [או"ב א ה] הרחיבו בזה. 
(36) ראה <b>בית הלוי</b> החדש על התורה ביאר, כיון שאמר לו ישעיהו "כי מת אתה בעוה"ז ולא תחיה לעוה"ב" לפיכך סמך גאולה לתפלה, שעל כך נאמר [לעיל ד ב] "איזהו בן עוה"ב", וכדי שלא ימות בעוה"ז, גנז ספר רפואות שבזכות זה ירפאהו ה' ממחלתו. ויתכן שעשה לצורך שני בקשותיו, א. גנז כדי שירפאהו, ב. סמך גאולה כדי שלא יהא ניזוק ממלך אשור. 
(37) כך פירש <b>רש''י</b>, <b>והרמב''ם בפיה''מ</b> [פסחים ספ"ד] ביאר שהיה כתוב בו רפואה לסם המוות, והוזכר מהו סם המוות, והיו שהשתמשו בו להמית אחרים. וב<b>צפנת פענח</b> [ח"א יד] כתב שספר רפואות הוא תורה שבע"פ שאסור ללמדה מהכתב, ולכן גנזו. 
(38) ביאר ה<b>מהרש''א</b> כי היה צד שלא לקוצצו, כדי שילמדו לדורות שאין הנחש ממית אלא החטא ממית, ולכן הוצרך לומר ש"הודו לו". 
(39) ע"פ <b>רד''ק</b> [מלכים ב, יח טז]. ופשוטו הוא, שהסיר ושגר את הדלתות עצמם. 
(40) <b>תוי''ט</b> [פסחים ד ט], ובפסקי <b>מהר''י וויל</b> [ג] הוכיח מכאן שמותר להשתמש בתשמישי מת - האסורים בהנאה- לצורך המת, שהרי לולי טענה זו, היה מותר לשגר את הדלתות כדי להציל את כל המקדש. 
(41) ה<b>רד''ק</b> [דבה"י ב, ל ב] תמה שהרי בפסוק שם משמע שהודו לו שנאמר "ויועץ המלך ושריו וכן הקהל אשר בירושלים לעשות הפסח בחודש השני", וה<b>מלבי''ם</b> שם דקדק שלא נאמר שנועץ בחכמים, אך <b>המהרש''א</b> כאן נקט שהם בכלל שריו. וראה <b>שואל ומשיב</b> [קמא ח"ב ה] שעל הפסוק [שם כט כז] אמרו בערכין [יא ב] שדן אם נקבע ר"ח ניסן בזמנו או שנדחה, ומשמע שלא הודו לו. 
(42) ע"פ <b>מאירי</b>. 
(43) ראה <b>ריטב''א ור''י החסיד ומהרש''א</b> שגרסו כאן פסוק דומה [שם כ ו] שעוסק גם ברפואתו של חזקיהו, ואילו הפס' שלפנינו נאמר אחר שהחלים חזקיהו מחליו. 
(44) <b>הרמב''ם בפיה''מ</b> [אבות ד ה] כתב שאסור לת"ח להתפרנס מאחרים, ואין ראיה מאלישע שלא ביקש ולא קיבל ממון מאחרים, ורק קיבל כבוד, והתאכסן אצל מי שעבר אצלו. ו<b>רבינו</b> <b>יונה</b> שם כתב שמותר להנות ממי שרוצה להטיל מלאי לכיס של ת"ח ששכרן מרובה. וראה ב<b>אור זרוע</b> [ק"ש טו] שלמד מאלישע כי האיסור להנות כשיש לו מאתיים זוז, הוא רק דרך צדקה, אבל דרך כבוד ודורון מותר, [וכן פסק הרמ"א יו"ד רנג א], אך מי שיודע את שם המפורש אסור להנות, כמבואר ב<b>ירושלמי</b> [יומא ג ז], אך ב<b>יש''ש</b> [חולין פ"ה ט] כתב שגם הוא מותר דרך כבוד ודורון. וה<b>תשב''ץ</b> [ח"א קמב-ח] האריך בזה. 
(45) ה<b>מהרש''א</b> ביאר שלא הותר להנות אלא כאלישע, שסרב להנות משל נעמן, ורק כשהוא בדרך ואין עמו מאומה, מותר להנות בכלי תשמישים הנצרכים לאורח, וגם בזה מי שאינו רוצה להנות לא יהנה, אלא יקח עמו כל כלי תשמישיו כשמואל. 
(46) <b>הגר''ח שמואלביץ</b> [מאמר נח] העיר שנידון הגמרא היה רק מנין ידעה האשה, אך פשיטא לה שהזבובים ידעו, כי בעלי חיים חשים בדבר שאין בנ"א יכולים לחוש, משום שהאדם מקלקל השגתו ע"י מעשיו, וביותר, כי לא ניתנה להם בחירה ולכן יכולים להשתמש בכוחות שלא ניתנו לאדם, כדי שיעמול עליהם להשיגם. 
(47) ב<b>מלא הרועים</b> כתב שנתנה בזה סיבה שעושה לו עליית קיר, כי צריך לייחד לו מקום, בכדי שלא יבא לידי יחוד, ונערו אינו מועיל שיהיו "תרי כשרי" כי אינו קדוש. ולביאורו יתכן שרב ושמואל נחלקו אם עליה פרועה מועילה להציל מייחוד, או שצריך לחלקה לשנים, והיא מחלוקת רש"י והרמב"ם לענין ב' בתים זה לפנים מזה, ראה אה"ע סי' כב]. 
(48) כך ביאר <b>הב''י</b> [צ] <b>בשם מהר''י אבוהב</b> ודייק כן ממה שפירטה הברייתא שלא יעמוד על כלים אלו, ולא כללה אותם בכלל "דבר גבוה", ובהכרח שהאיסור בהם אפילו אם אינם בגובה ג' טפחים. וה<b>ב''ח</b> כתב שלפ"ז טעם הברייתא "שאין גבהות לפני המקום" נסוב רק על מקום גבוה, ולא על כלים אלו. וה<b>ט''ז</b> דחה את הדיוק מהברייתא, כי אילו לא הזכיר דין הכלים בנפרד, היה מקום להתיר לעמוד על גביהם משום שנחשבים כרשות בפני עצמם. וראה ב<b>טור</b> [צח] שלא יהא דבר חוצץ בינו לקרקע, וביאר ה<b>פרישה</b> [צ א] שסבר כ<b>מהר''י</b> <b>אבוהב</b> שעל כלים אסור אפילו בפחות מג' טפחים, ובהכרח משום חציצה, כי אין טרדת פחד בנמוכים, וטעם חציצה שייך רק בכלים, כי בקרקע גבוהה אין חציצה. 
(49) ה<b>רי''ף והרא''ש</b> לא הביאו דין זה שיתפללל במקום נמוך, ומשמע שסברו כי הכוונה לדין וטעמו, דהיינו, שאסור במקום גבוה, ולכן צריך להתפלל במקום נמוך [או להפך] אך גם מישור ראוי לתפלה, וכן משמע מלשון הברייתא שסיימה אחר שני הדינים, "לפי שאין גבהות לפני המקום", [ולכן כתב הרי"ף שהמקור מ"מעמקים קראתיך" הוא רק זכר לדבר, כי אין דין להתפלל במקום נמוך]. וכן משמע מה<b>שו''ע</b> שהביא [צ א] שאם היה זקן או חולה מותר, והיינו אף לכתחילה, כי לא תקנו מקום נמוך לתפלה, אלא מחמת האיסור בגבוה, ולהם אין איסור [וראה <b>מג''א</b>]. אולם מדברי <b>הרמב''ם והטור</b> נראה ששני דינים נפרדים הם, שהחיוב להתפלל במקום נמוך הוא מתקון המקום לתפלה, ומישור אינו ראוי לה, ואילו האיסור הוא מטעם גבהות לפני המקום, ולכן נקטה הברייתא את כל הטעמים בסמוך, שהרי לא הזכירו את דין חולה וזקן, כי אף שאין בהם חשש גבהות, לכתחילה צריך שיתפלל במקום נמוך שנתקן לתפילה [ואמנם ב<b>תוספתא</b> ג יז, הגירסא כהרי"ף והיא המקור לדין זקן וחולה]. 
(50) ה<b>ב''י</b> [צה] הביא מ<b>מהר''י אבוהב</b> שמרמז כאילו אין לו יכולת תנועה, ואין לו שום חפץ מלבד ה' יתברך. וכעין זה כתב <b>רבינו בחיי</b> [במדבר טז כב] כאלו רגליו כבולים ואין חפצו תלוי בעצמו, וראה <b>רשב''א</b> ו<b>מהרש''א</b>. 
(51) ב<b>ירושלמי</b> נחלקו אם הדמיון למלאכים או לכהנים שהיו הולכים עקב בצד גודל כי נאמר בהם "לא תעלה במעלות" והביאו ה<b>טור</b>, ותמה <b>הב''י</b> שהרי הגמ' נקטה את הדמיון למלאכים, ולמה הביא את דברי הירושלמי, וכתב ה<b>ב''ח</b> שמסוגיין משמע שאם לא כוון לא יצא, ורצה הטור להשמיע כי רק לכתחילה צריך לכוון כמלאכים, אך בדיעבד אם כוון רק ככהנים יצא. וביאור דבריו, שהטעם להשוות הרגלים נלמד ממלאכים, אך צורת השואתם דיה שתהא ככהנים, שהרי גם היא נחשבה בירושלמי להשווית רגלים [ויתכן עוד שהביא טעם לחיוב נשים, כי אינן יכולות להדמות למלאכים, ראה <b>באר היטב</b> תריט ה לגבי עמידה ביוה"כ]. ו<b>הרמב''ם</b> [תפלה ה ד] נקט דין זה בין שמונה הדברים שאם לא עשאן אינו מעכב. ומסתבר שגם הב"ח לא סבר שהוא חסרון בגוף התפלה, אלא שחוזר ומתפלל כדי לקיים חיוב השוואת רגליו [כמו המתפלל מיושב, שחוזר להתפלל מעמוד, אף שבדיעבד יצא, ראה להלן ל א]. 
(52) איסור זה שייך רק לפני תפלת שחרית, כשעדיין לא התפלל תפלה אחת ביום, כי מדאורייתא חייב רק בתפלה אחת, ואף שהתפלל ערבית, אסור לאכול, כי לענין זה היום מתחיל משעה שקם, ולא מהלילה, שהרי טעם המצוה כדי שיבקש צרכיו בכל יום. ומקרא זה מלמד שהאיסור בעצם האכילה, ולכן אפילו טעימה אסורה, ואין האיסור חל אלא כשהגיע זמן התפלה ועדיין לא קיים חיובו [ולסברא זו אפילו התחיל קודם צריך להפסיק, וראה <b>טור וב''י</b> פט]. וחלוק מאיסור האכילה לפני מנחה, שהוא מחשש שמא ימשך, ולכן הוא חל כבר סמוך למנחה, ולא גזרו אלא באכילה, אך טעימה מותרת כי אין חשש שימשך [ויתכן שאפילו החל בהיתר יכול לסיים, וראה <b>אשר</b> <b>לשלמה</b> ח"ג טו]. אכן, ב<b>מלא הרועים</b> כתב שהאיסור מ"לא תאכלו" נאמר רק על תפלת שחרית, אך האיסור מ"אותי השלכת" חל גם לפני תפלת מנחה, וראה ב<b>ספר היראה</b> לרבינו יונה שנקט כי מטעם זה אסור לאכול גם לפני ערבית. [ותמוה שהרי לעיל ד ב אמרו שהטעם כדי שלא תחטפנו שינה], וראה הערה הבאה. 
(53) ב<b>ביאור הלכה</b> [פט ד"ה ולא] כתב ש"לא תאכלו על הדם" מוסיף כי גם אחר שקבל עליו עול מלכות שמים בק"ש אסור לאכול קודם שיתפלל, ואם צריך לאכול לרפואה יקרא ק"ש קודם, משום "אותי השלכת" [וכן משמע ב<b>סמ''ג</b> עשין יח שגרס "ואח"כ קורא ק"ש"]. אולם בפשוטו הוצרכו לשני מקורות, משום ש"לא תאכלו על הדם" הוא מדיני האכילה שאסורה קודם התפילה, ואילו "אותי השלכת" מלמד שיש בכך רעותא בתפילה, משום גאוה. וכן משמע מדברי ה<b>רא''ש</b> שאם התחיל לאכול ועלה השחר, פוסק, משום שהסמיכו איסור זה על הלאו של "לא תאכלו", ואין כוונתו לחומר הלאו, שהוא דרבנן, אלא שהוא איסור בעצם האכילה, ולכך לא מועילה ההתחלה בהיתר, אך האיסור משום "אותי השלכת" הוא מדיני תפילה, ודינו כמתחיל לאכול קודם המנחה שאינו פוסק. [וראה <b>ט''ז</b> פט ג שמותר לעשות חפציו תיכף אחר עה"ש שאינו זמן תפלה, וה<b>פמ''ג</b> הקשה מדברי הרא"ש שפוסק בעה"ש, ולהנ"ל הוא איסור ששייך רק באכילה, וראה להלן יד הערה 25]. וה<b>ב''י</b> [פט] כתב בשם <b>מהר''י אבוהב</b> שמותר לשתות מים לפני התפלה, כי אין בכך משום גאוה, ותמה <b>הפמ''ג</b> [א"א יב] הרי יש גם לאו של "לא תאכלו", וכתב שהוא רק מדרבנן [ויתכן שכונתו שרק האיסור משום גאוה סמכוהו על הלאו, וראה <b>מג''א ופמ''ג</b> [קה ג] אך ה<b>רמב''ם</b> [סהמ"צ שרש ט] וה<b>חינוך</b> [רמח] נקטו שהוא איסור דאורייתא, ואכן ב<b>פרי חדש</b> [פט ג] כתב שבדבריו [תפלה ה ב] מבואר שגם שתיית מים אסורה, וכן למד <b>ערוך השלחן</b> [פט כג] ממה שאסר אפילו טעימה [תפלה ו ד]. אך ה<b>כל בו</b> [י] ו<b>תשב''ץ</b> [יג] נקטו ששתיית מים אסורה גם משום גאוה, שהרי מלא רצון נפשו, ונקטו שגם איסור הגאוה הוא בעצם האכילה, ואילו הב"י סבר שאיסור הגאוה הוא בתפלה. 
(54) ה<b>ריטב''א</b> ביאר, כי לשון זו סברה שלא הוצרכה המשנה להשמיענו שלא הפסיד כל שכרו, כי פשיטא הוא, ולכן פירשה שלא הפסיד הברכות, [וראה לעיל ט ב הערה 46]. 
(55) <b>רב האי גאון</b> נקט שדינם כתפלה, ולפיכך זמנם תלוי בזמן תפלה, ואי אפשר לברכם אחר ארבע שעות, כי הלכה כרבי יהודה להלן [כו א], וכן כתב ב<b>שו''ת הרשב''א</b> [ח"א מז] שברכות ק"ש נתקנו לעצמן, ולכן חייב בהם גם אחר זמנה [וראה שם שכ, ולהלן יב הערה 5]. וכן פסק ה<b>שו''ע</b> [נח ו], וכתב ה<b>ביאור הלכה</b> [ד"ה קוראה] שאם נאנס יכול לסמוך על דעת <b>הריטב''א</b> שהביא בשם <b>ר''י</b> שבדיעבד זמנם עד חצות. ו<b>הרמב''ם</b> [ק"ש א יג] פסק שמברכם כל היום, ומשמע שדינם כברכות השבח, אך הכסף משנה נקט שזמן ק"ש מה"ת כל היום, ולטעמו בהכרח שאחר זמנה אומר ברכות ק"ש רק מדיני ק"ש, אך מצד עצמן זמנם כזמן תפלה. וה<b>אור זרוע</b> [ק"ש כה] נקט שדינם כברכת המצוות של ק"ש, ולכן פירש [שם טז] ש"לא הפסיד ברכותיה", משום שיש בהם חיוב נוסף מצד סמיכת גאולה לתפלה, ולכן כל ד' שעות שעדיין יכול להתפלל, צריך לברכם, אך אינו יכול לברכם בפני עצמם. וכבר נחלקו בזה <b>רש''י</b> <b>ותוס' לעיל</b> [ב א, וראה עוד לעיל ט א הערה 3, ולהלן יא ב, הערות 54, 22]. 
(56) ה<b>רשב''א</b> העיר, מה השמיענו רב מני, והרי פשיטא, שהוא גם קורא בתורה וגם מקיים מצוות ק"ש, וביאר, שהחידוש הוא שהוא גדול מה"עוסק" בתורה, שהוא עצמו מעולה יותר ממי שהוא רק "קורא" בתורה [וראה <b>רבינו יונה</b> <b>וצל''ח</b>]. ונמצא שהראיה מהמשנה היא, כי אף ש"עוסק" שייך רק במשנה ותלמוד, ה"קורא" בתורה שבכתב מעלתו כ"עוסק" וכיון שמצינו שהקורא ק"ש מעולה ממנו, נמצא שהוא מעולה מה"עוסק" בתורה [וכן נקט רש"י ד"ה הקורא "שיש לו שכר כעוסק בתורה", ושינה מלשון המשנה "כקורא", כי בתורה שבכתב דינם שוה]. ובפשטות כוונתו להשמיענו כי אינו נחשב כקורא לצורך מצוה גרידא, שקריאתו נחשבת מצוה או תפלה [ואינו חייב בברה"ת לפניה, ראה ביאור הגר"א מו], ועל כך הוכיח מהמשנה שנחשב גם כקורא בתורה, ולכן בעונתה גדול הוא כי קיים שניהם. 
(57) <b>רש''י לעיל</b> [יג ב ד"ה כי] כתב שעל צדו מותר אפילו דרך שכיבה, [ולביאורו אין מקור להתיר ישיבה לפי בית שמאי]. אך <b>רבינו יונה</b> [ו א בדפי הרי"ף] ביאר, שכוונת המשנה לישיבה כעין הסיבה, אולם דרך שכיבה אסור אפילו על צדו, והרחבנו בזה לעיל. 
(58) ע"פ <b>פיה''מ להרמב''ם ורע''ב</b>, ומשמע שנקטו כי לא היה מתחייב על הכניסה למקום סכנה, אלא מיתתו כעונש שעבר על דברי חכמים, ונוסף על כך היה נענש עוד על שגרם מיתה לעצמו כשנכנס למקום סכנה. וב<b>שנות אליהו</b> הוסיף שחייב מיתה על "שעבר על דברי בית הלל, ועל דברי הבת קול", והיינו שעיקר האיסור הוא במה שנוהג שלא כב"ה שבת קול קבעה כמותם, ולא משום שאינו מקיים מצוות ק"ש, וראה להלן יא הערה 19. 
(1) ב<b>מלא הרועים</b> כתב שבית הלל דחו דיוק זה, כי אילו כתב "בבקר" היתה שעת ק"ש עד ד' שעות או עד חצות, וכפי שנחלקו רבי יהודה ורבנן [כז א] לגבי זמן התמיד שנאמר בו בבקר. אך <b>השאגת אריה</b> [ה] וה<b>צל''ח</b> ביארו שהכוונה לכתוב "בבקר בבקר" שמשמעותו להקדים לו שעה, כדלהלן [שם] והוכיחו מכך שזמן ק"ש עד סוף שעה שלישית]. 
(2) ה<b>רשב''א</b> העיר שאין הכוונה שיאמר "בבוקר ובערב" דוקא, כי משמעות "ערב" היא מן המנחה ולמעלה, אלא שיכתוב "בבוקר ובערב" או "ביום ובלילה". וב<b>יד דוד</b> ביאר, שכוונתו שבפרשה אחת יכתבו "בבוקר ובערב" ובשניה "ביום ובלילה". וב<b>מגן גבורים</b> [נח שלה"ג ח] העיר ש"יום" משמעותו עד הלילה, ואפילו אחר ג' שעות, והוכיח מכך כה<b>כסף משנה</b> [ק"ש א יג] שזמן ק"ש מה"ת כל היום, ורק רבנן אמרו ג' שעות, [אך צידד שכוונתו שנכתוב "בבוקר ובלילה"], וראה <b>פני יהושע ואבן האזל</b> [ק"ש א א, ולעיל ג הערה 4, טו הערה 4]. וה<b>צל''ח</b> כתב ש"ערב" משמעותו לילה ממש, ורק אם נכתב בפרשה שנאמר בה גם "יום" אזי ביאורו מכי ינטו צללי ערב. ואילו ה<b>פני יהושע</b> כתב ש"ערב" בפני עצמו משמעותו מבעוד יום, אך כאשר נכתב אחריו "בוקר" משמע שה"ערב" הוא הזמן הקודם לבקר, והיינו רק מהלילה. 
(3) דעת <b>תוס' בסוכה</b> [י ב ד"ה שלוחי, כה א ד"ה שלוחי] שעוסק במצוה פטור, רק כאשר מחמת המצוה השניה יתבטל מקיום הראשונה, אך אם יכול לקיים שניהם, אינו נפטר. וה<b>ר''ן</b> שם נקט כי אם נוספת לו טירחה בקיום שניהם, אינו חייב לקיים השניה, וב<b>ריטב''א</b> שם כתב כי אפילו אם השניה גודלה מהראשונה, אין יכול להניח את הראשונה, כי כיון שפטור מהשניה הרי הוא כמניח מצוה לצורך דבר הרשות. ובפשטות דעת הר"ן וריטב"א שהעוסק במצוה גורם שלא יחול חיוב המצוה השניה, ואף אם חל קודם יפטר, ולתוס' הוא דין קדימה למצוה שעוסק בה כעת, ופטורו מהשניה מצד אונס, וראה <b>בה''ל</b> [לח ד"ה אם] ו<b>קהלות יעקב</b> ו<b>אשר לשלמה</b> [מועד ח, ג יד]. ו<b>רש''י בסוכה</b> [כה א ד"ה חתן] נקט שפטורו משום טרדא, ואינו חייב לסלק את הטרדא מעצמו, כי עתה אינו יכול לקיים שניהם, וכן לגבי סוכה עצם הטרדה פוטרתו, כי בזמנה נחשב כאינו יכול לקיים שניהם. וראה שם ב<b>מאירי ור' אברהם מן ההר</b> שנקטו כי דבר שצריך לעשותו בטרחה, פטרתו תורה גם כשאין בו טרחה 
(4) <b>רש''י</b> [ד"ה בשבתך] <b>והרמב''ם</b> [ק"ש ד א] ביארו שחתן טרוד שמא לא ימצא לה בתולים. <b>ורבינו יונה</b> ביאר, שטרוד במחשבת מצוה, שמתיירא שלא לעשות כרות שפכה. ומדבריהם משמע שלא המחשבה כיצד יקיים המצוה פוטרתו, אלא הטרדה שבאה לו מחמת קיום המצוה, ואין זה כאבילות שהצער על קרובו, ואינו מחמת המצוה כלל. אך <b>הרמב''ם בפיה''מ</b> [טז א] כתב שטרוד במצות פריה ורביה, והעיר ה<b>צל''ח</b> שלא מצינו בפוסקים חילוק בין מי שקיים כבר את המצוה או לא וכן לא מצינו שיחלקו בנושא אילונית, ולכן נקט שהכוונה למצוות עונה. ונפקא מינה בין הטעמים לגבי חיובו קודם נישואין, שעדיין לא חלה מצות עונה, אך חיוב פרו ורבו טורדו גם קודם נישואין. וראה עוד בהערה 10. 
(5) <b>רש''י</b> [ד"ה ובלכתך] ביאר, שיש צורך בלימוד מיוחד לחתן, על אף שגם הוא עוסק במצוה, לפי שעיסוקו הוא במחשבה גרידא ולא במעשה. ונמצא שמסברא גם חתן הוא בכלל "עוסק במצוה", ואין צריך לו מיעוט מיוחד, אלא לסלק את סברת החילוק ביניהם, וכן משמע מדברי <b>הרמב''ם</b> [ק"ש ד א]. אך ה<b>מאירי</b> נקט שהמיעוט נצרך ללמד שגם חתן פטור, אף שכבר כנס ואינו עוסק במצוה, ופטורו משום טרדא, ואינו חייב לסלק את הטרדא מעצמו, [וכדעת <b>רש''י בסוכה</b> כה א ד"ה חתן], אך כל עוסק במצוה פטורו מפני שעסק המצוה טורדו. ולטעם זה לכאורה אינו כעוסק במצוה שהמצוה השניה נחשבת אצלו כדבר הרשות, ונפקא מינה אם מותר לו לקרא ק"ש, וראה הערות 11 -10 - 3, ולהלן טזבהערה 26. 
(6) <b>רש''י</b> [הנ"ל] נקט שההקש "בשבתך-בדרך" מלמד שרק העוסק בדבר הרשות חייב. ואילו ההקש "ובלכתך-בדרך" מלמד שרק הטרוד במחשבה מחמת דבר הרשות חייב, והיינו כי חתן דומה להליכה למצוה, שאינה עיסוק בעצם המצוה. [ו<b>תוס' בסוכה</b> כה ד"ה ובלכתך, הפכו את הגירסא והביאור בסוגיין, וגרסו "בשבתך פרט לחתן" כי הטרוד במחשבה מחמת דבר הרשות חייב, ואין ללמוד מחתן שטרדתו גדולה ולכן נחשב כעוסק במצוה וראה <b>רש''י בסוכה</b> [כו א ד"ה הולכים]. אולם <b>הרשב''א</b> נקט שההקש נצרך רק לחתן, כי אינו עוסק במצוה, אלא רק טרוד מחמתה, אך העוסק מתמעט ממשמעות הכתוב "בשבתך בביתך". וביאר ה<b>פני יהושע</b> כי "בשבתך בביתך" מיותר, שהרי אם היושב בביתו פטור, מי יתחייב, ובהכרח שבא למעט את העוסק במצוה, אך "ובלכתך" אפשר לבאר שנצרך לחייב אפילו עוברי דרכים הטרודים, ולכך הלימוד ממנו בא בהקש. 
(7) לכאורה הגמרא נוקטת כאן לימוד חדש, והיה ראוי לפתוח ב"אלא" וכו', וראה <b>נחלת דוד</b> ובסמוך הערה 12. 
(8) ראה <b>תוס' להלן</b> [טז ב ד"ה אי] שעד כאן סברה הגמרא כי הפטור רק מחמת העסק במצוה, ולא מחמת הטרדה, ולכן הקשתה מה החילוק מכונס אלמנה. 
(9) כך פירש <b>רש''י</b> [ד"ה אלמה]. אך בסוכה [שם] פירש שאבל אינו בר פאר, וכשמתפאר נראה שאינו אבל. <b>ותוס'</b> [ד"ה שנאמר] נקט שרבי אבא בא לתת טעם למה לא לומדים מתפילין לפטור את האבל גם משאר מצוות. 
(10) מסקנת הגמרא שטרדה של מצוה פוטרת רק משום שכלולים בה שתי סיבות: א. נחשב עוסק במצוה, אף שאינו טורח בקיומה. ב. טרוד במחשבה, אף שטרדה כזו בדבר הרשות אינה פוטרת. 
(11) <b>רש''י</b> [ד"ה טרוד] נקט שמסברא אין חילוק אם הוא טרוד מחמת מצוה או בדבר הרשות, אלא שהמיעוט ממעט רק דבר אחד, ומסתבר למעט את הטרוד במצוה. אך מדבריו בסוכה [כה א ד"ה חתן] משמע שהפסוק מלמד שחתן פטור כיון שטרוד מחמת מצוה, ורק אבל שטרדתו רשות, חייב להפסיק אבלו לצורך ק"ש. 
(12) כך גרס וביאר <b>מסורת הש''ס</b>, וראה הערה 7 אך ה<b>מהרש''א</b> הבין שאין לו קשר לקטע הקטע המוסגר כאן עם קודמו, וגם בילקוט הוא אינו מופיע, ולכן מחקו, וראה <b>רש''ש</b> ו<b>יפה</b> <b>עינים</b>. 
(13) כך פירש רש"י, <b>והרשב''א ור''י החסיד</b> ביארו שהמשחיתים אלו המינים שהיו משחיתים את זקנם. 
(14) ה<b>פמ''ג</b> [א"א סג ב] העלה מכאן כי גם אם הטה בערבית כדי לעורר הכוונה, נקרא עבריין [ובאופן זה מדובר בשו"ע שם, וראה <b>מאמ''ר</b>], שהרי רבי אלעזר ב"ע לא הטה לעשות כבית שמאי, אלא כדי לכוון יותר, ובכל זאת נחלק עמו רבי ישמעאל. ומה שמצינו במשנה שחייב מיתה, וכן פסק רב נחמן בר יצחק בסמוך, הוא רק כשהטה כדי לעשות כב"ש [וראה <b>רשב''א</b>]. ומסתבר כי מה שחייב מיתה הוא רק מצד שנהג שלא כב"ה, ואף אם יוצא ידי חובת ק"ש, וראה בסמוך. 
(15) כתב ה<b>ריטב''א</b> שגם רב יחזקאל מודה שחכמים אסרו להחמיר ולעשות כדברי בית שמאי, אלא שסבר שאינו מעכב, כי לא גזרו שתתבטל מצוותו. 
(16) ב<b>שו''ת רמ''א</b> [צא] נקט שרק אם יש קצת קולא בדברי בית שמאי יותר מבית הלל - כגון לשכב בק"ש שיותר מכובד לאומרה בעמידה - אין להחמיר כבית שמאי, אף שגם לב"ה יוצא בשכיבה, אך באופן שב"ש רק מחמירים, יכול לעשות כמותם, [כמבואר להלן נג ב, וראה תוס' בסוכה ג א ד"ה דאמר]. והעלה מכך <b>הגרעק''א</b> כי בק"ש של שחרית שהעמידה היא רק חומרא, מותר לעמוד כב"ש, וכן דקדק ב<b>גינת ורדים</b> [יו"ד ג ו] ממה שאמר "והטיתי", ולא אמר "ועשיתי כב"ש". ושלא כפסק ה<b>שו''ע</b> [סג ב] שנקרא עבריין. וראה ב<b>טור</b> [סג] שכתב כי היושב ונעמד לקרא גוערין בו מפני שמצוותה מיושב. וביאר ה<b>ב''י</b> שגוערין בו משום שעשה כב"ש, אלא שאפילו שמעומד עדיף, כיון שיכול לקרא מיושב, אין לו לעמוד. וב<b>דרכי משה ופרישה</b> ביארו שגוערין בו משום שקרא מעומד ועדיף לקרא מיושב. ויתכן שנחלקו אם גדר האיסור הוא, לעשות כדברי ב"ש, ואפילו באופן מעולה יותר, וכך נקט הב"י. אך הדרכי משה נקט שהאיסור רק כאשר אינו עושה את המצוה כתיקונה, ולכן ביאר, שב"ה סוברים שמיושב עדיף, כי אילו מעומד עדיף, אף שכך עושין ב"ש, אינו עבריין. וזה הטעם שגם במעריב אסור לעמוד, אף שאינו עושה בכך כב"ש. וראה הערה 18. וראה <b>פמ''ג</b> [א"א ב] שגם כדי לעורר הכוונה אסור [והעומד בשחרית אסור לשבת, פן יטעו לעשות כן בערבית, ואם נעמד לעשות כב"ש יתכן שצריך לחזור], <b>ומ''ב</b> [סק"ה], כתב שאם עמד כדי לכוון, בדיעבד אינו צריך לחזור. 
(17) <b>תוס'</b> [ד"ה תני] נקטו כי כיון שלדעת בית הלל לכתחילה אין ראוי לעשות כך, גזרו שלא יצא ידי חובתו. והטעם לכך מבואר בסמוך שחששו שמא יראו התלמידים ויקבעו הלכה כב"ש, ועוד כתב ה<b>ריטב''א</b> שעל ידי כך עלול לבוא לידי תקלה, שאם לא יוכל להטות לא יקרא כלל. 
(18) <b>תוס'</b> [ד"ה תני] הקשו למה הוצרך להביא ראיה, והרי פשיטא שבית שמאי במקום בית הלל אינה משנה. [ו<b>בסוכה</b> ג א ד"ה דאמר] הוסיפו להקשות על הראיה ממעשה זה, שהרי בו מדובר באופן שעשה כבית הלל שהלכה כמותם, עי"ש]. וביארו ש"בית שמאי במקום בית הלל אינה משנה" רק כשעשה כבית שמאי לקולא באופן שבית הלל מחמירים, אך בסוגיין הנידון בק"ש שבה ב"ש מחמירין על החיוב מה"ת, ולכך מוכיח מבית שמאי שגזרו שהעושה כבית הלל נחשב כאילו לא קיים את חיובו מה"ת. וה<b>פמ''ג</b> [פתיחה כוללת ג ז] העלה מכך שאם קבעו חכמים על מצוה דאורייתא לקיימה באופן מסוים, הרי הפקיעו בכך את קיומה באופן אחר, וראה <b>מנחת חנוך</b> [לא] <b>דבר</b> <b>אברהם</b> [ח"ב כו י] ו<b>קובץ הערות</b> [סט ז]. אכן <b>הר''ן והריטב''א</b> בסוכה [כח א] נקטו שקיים את המצוה מה"ת, ורק אינה כראוי מדרבנן. ויתכן שלא נחלקו אלא בסוכה, אם שולחנו חוץ לבית הוא חסרון בעצם ישיבת סוכה, ולכן קבעו שיחשב כלא קיים אף מה"ת, או שרק מדרבנן לא יצא, גזירה שמא ימשך. [ואכן הריטב"א בסוכה יד א נקט כתוס']. ומה שדימו תוס' ק"ש לסוכה, אף שודאי אין ב"ה סוברים כי ההטיה בק"ש היא חסרון בעצם קיום המצוה, מכל מקום כיון שב"ש סוברים שהיא חלק מצורת המצוה של "בשכבך", הרי כאשר קבעו רבנן שלא להטות, הפקיעו את קיומה באופן זה [וראה ריטב"א ליבמות עא ב]. וה<b>פני יהושע</b> ביאר, שראית הגמרא מרבי יוחנן החורני, שהיה תלמיד בית שמאי ובכל זאת עשה כב"ה, אפילו בדבר שב"ש מחמירין בו. 
(19) <b>והגר''א</b> דן אם יוצא ידי חובת ק"ש [ראה שנות אליהו מעשה רב ואמרי נועם], והיינו כי מצד א' נראה כהרשב"א, שאם חייב מיתה ודאי אינו יוצא ידי חובה, אך מאידך יתכן כי חיוב המיתה הוא רק על מה שנהג שלא כב"ה, אך יתכן שיוצא ידי חובת ק"ש. 
(20) <b>הגר''א ב''שנות אליהו''</b> דייק שהמשנה נקטה לשון יחיד בשחר "מברך", לפי שמדובר בברכות ק"ש, ובהן היחיד מוציא את הרבים, אבל ק"ש כל אחד צריך לקרוא לבדו, ולכן בריש המסכת שנינו "קורין" [וראה שם הערה 2, וב<b>מג''א</b> סא טז, קסז כח, <b>ופר''ח</b> סב]. 
(21) כך פירש <b>רש''י</b> [ובסיפא הבאנו את ביאור הראשונים ע"פ רש"י], <b>ותוס'</b> הקשו הרי בתוספתא לא מנו את "השכיבנו" כברכה קצרה, ובהכרח שנחשבת ארוכה, ומאידך מצינו להלן [כו א] אופן ש"אמת ואמונה" תהא קצרה. ולכן כתבו בשם ר"ת שכל הנידון במשנה נסוב על "אמת ואמונה", והכוונה שיכול לאמרה בשתי נוסחאות, ובין אם יאריך בה ובין אם יקצר, עושה כהוגן. ולביאוריהם נמצא כי "מקום שאמרו להאריך" הוא ביאור "אחת ארוכה ואחת קצרה" האמור ברישא. ו<b>רבינו יונה</b> כתב בשם ר"ת, ש"אחת ארוכה ואחת קצרה" נסוב על כל ברכות ק"ש, שיכול להאריך או לקצר "בהם", ונקט כי "מקום שאמרו להאריך" הוא דין בפני עצמו, ונסוב על ברכות כגון קידוש והבדלה, ואילו "מקום שאמרו לקצר" נסוב על ברכות כ"בורא פרי" וכדו'. ונמצא ש"לחתום" ו"לא לחתום" הוא ביאור הסיפא, דהיינו, שאם אמרו להאריך ולחתום, אינו יכול לקצר וע"י כך להפסיד החתימה, וכן כשאמרו לקצר ולא לחתום, לא יאריך ויוסיף בה, שאם כן יצטרך לחתום. וה<b>רשב''א</b> ביאר, ש"אחת ארוכה" היא ברכה ראשונה של ק"ש בשחרית ובערבית, ו"אחת קצרה" היא ברכה שניה שלפניה, וכן השתים שאחריה. ו"מקום שאמרו להאריך" היינו לפתוח ולסיים ב"ברוך". ו"לקצר" היינו שאם רק פותחת או רק חותמת, אינו רשאי להוסיף פתיחה או חתימה, ובסיפא השמיענו התנא עוד כי יש חילוק בברכות קצרות עצמן בין "מקום שאמרו לחתום", דהיינו, בין פותחת בברוך לחותמת בברוך, ואין להפוך ביניהם. 
(22) <b>הרמב''ם</b> [ק"ש א ה] הוסיף אחר דינים אלו: "וכל המשנה ממטבע שטבעו חכמים בברכות הרי זה טועה וחוזר ומברך". וב<b>כסף</b> <b>משנה</b> כתב, דהיינו, בין אם פיחת ובין אם הוסיף בברכה, והיינו כי קלקל את מטבע הברכה כולו, וכן משמע מדברי הרמב"ם [ברכות ה ה] שאין לשנות מנוסח הברכה כלל. אך ה<b>רשב''א</b> כתב שאין קפידא בריבוי התיבות או מיעוטן, אלא במטבע פתיחת וחתימת הברכה, שהרי אמרו [ע"ז ח א] שאם רוצה יכול להוסיף בכל ברכה [וראה <b>רבינו יונה</b> להלן לא א שכיון שמוסיף בלשון יחיד אינו נראה כמשנה מטבע]. וה<b>נודע ביהודה</b> [תנינא אה"ע פא] נקט שאף המוסיף פתיחה או חתימה לא גירע מגוף הברכה, ורק המוסיף חתימה בברכת הפירות צריך לחזור כי הפסיק בין הברכה לאכילה. 
(23) <b>רש''י</b> [ד"ה יוצר] כתב שאין לפרש שהכוונה בשניה ל"ישתבח", שהרי אינה ממנין הברכות, כי היא לאחרי פסוקי דזמרה כמו ברכת הלל, ואומרים אותה גם קודם זמן קריאת שמע. ודקדק ה<b>בה''ל</b> [נח ד"ה זמן] שזמן "אהבה רבה" תלוי בק"ש כי היא חלק ממצות ק"ש. אכן, מדברי רש"י לעיל [ב א ד"ה עד] משמע שיוצא בברכות ק"ש של ערבית אפילו מבעוד יום. וגם <b>הרמב''ם והרשב''א</b> כתבו [ראה י ב הערה 54] שאין להם קשר לזמן ק"ש, ובהכרח שאין עליהם דיני ק"ש וזמנה, ומצד עצמם אפשר לברכם בכל זמן, אך תקנו חכמים שיאמרום יחד עם ק"ש, ואפשר להקדימם מעט לפני הזמן ולקרא ק"ש בזמנה, וכן לאחרם, וראה עוד בהערה 54. ולגבי זמן פסוקי דזמרה, משמע מרש"י שאינו תלוי בזמן ק"ש, וראה <b>תהלה לדוד</b> [נח ב] שאפשר לאומרם גם קודם עלות השחר, ויתכן שזמנם כל היום, אך לשון רש"י ש"אומרים אותה גם קודם זמן קריאת שמע" ומשמע שלא אחריה [ודוחק לומר דהיינו רק ב"ישתבח "]. 
(24) ראה בפסחים [ג א] למה "חושך" אינם לשון נקיה. ו<b>הגר''א</b> ביאר, שמצינו בכמה מקומות ש"חושך" מרמז לגלות, ואילו "נוגה" הוא סוף החושך ותחילת האור, ולכן עדיף להזכירו. 
(25) ראה <b>רבינו יונה וריטב''א</b> שהביאו כי כך טען מין אחד לפני רבי, והוכיח, שהרי לא נאמר "יוצר אור וחושך" ומשמע שהכוונה לשני יוצרים, וענה לו מסוף הפסוק "ה' צבאות שמו" שנסוב גם על בריאת האור וגם על בריאת החשך. 
(26) <b>הרי''ף והרמב''ם</b> גרסו בברייתא "אין אומרים אהבה רבה אלא אהבת עולם" והיינו כדעת רבנן [האמוראים] בסמוך שאומר "אהבת עולם" וכך פסקו להלכה. <b>והרשב''א והטור</b> הביאו ש<b>הגאונים</b> הכריעו שבבוקר יאמר "אהבה רבה" ובערב "אהבת עולם" וכ"כ <b>תוס'</b> [ד"ה ורבנן] וביאר ה<b>פרישה</b> [ס א] שלא תקנו להפך, כי סמכו על הכתוב [איכה ג כג] חדשים לבקרים רבה אמונתך, ולכן דוקא בבקר יאמר "רבה" [אך אם היפך יצא בדיעבד, מ"ב שם כ]. 
(27) כך עולה מגירסת <b>הרי''ף והרא''ש</b>, וגם לגירסתנו בהכרח שהכוונה לאמוראים, כי אילו יש מחלוקת בברייתא, כיצד מוכיחים ממנה שאומר "אהבה רבה". אולם <b>הגרא''מ הורביץ</b> נקט כי כוונת הברייתא שהמון העם אומרים "אהבה רבה" והוא כל הנוסח שאומרים בבקר, כי בבקר מבקשים על למודם ביום, וכשמסיימים ללמוד בערב מודים על חלקם, אבל "רבנן", דהיינו, תלמדי חכמים, שלומדים גם בלילה אומרים גם בבקר "אהבת עולם" וכל נוסח הברכה של הלילה, כי מודים גם על מה שלמדו בלילה [ונקט שזה הטעם שמקילין להשמיט תפלת רבי נחוניא בן הקנה, כי הבקשה וההודאה כלולות בברכות אלו, ראה להלן כח ב הערה 31]. 
(28) ראה <b>טור פרישה</b> [שם], אך לביאור הגרא"מ הורביץ נחלקו בכל הברכה. 
(29) <b>הגרא''מ הורביץ</b> ביאר, כדרכו, שהראיה מ"על כן משכתיו חסד", שהלומד תורה בלילה ו"חוט של חסד משוך עליו ביום" [חגיגה יב ב] הוא אהוב ב"אהבת עולם", ולכן נקבע נוסח זה רק ל"רבנן". 
(30) משמע ש"יום" לגבי חיוב ברכת התורה מתחיל מהבוקר, והלילה שאחריו הולך אחר היום ולכן אינו מברך בו שוב, והיינו משום שנאמר "והגית בו יומם ולילה" והקדים יום ללילה. <b>והפרישה</b> [ס א] ביאר, שנאמרת ביום כי בקומו משנתו ורוצה לעסוק בתורה מתפלל שיאירו עיניו בה, ועוד שנזכר בה "ותוליכנו קוממיות לארצנו" ואין דרך יציאה בלילה. ודעת ר"ת שגם אם ישן וקם ללמוד בלילה אינו צריך לברך, כי נפטר כבר במה שברך בשחרית, אינו מתחייב עד הבקר, והביאוהו <b>תוס'</b> [ד"ה שכבר] ודחו דבריו. וה<b>רא''ש</b> נקט שגם שינת יום נחשבת הפסק, וחוזר ומברך, וה<b>ב''י</b> הכריע כי אע"פ שאין הלכה כר"ת בשינת לילה, חוששין לדבריו בשינת יום, ומשמע שנקט שרק שינת לילה נחשבת כהיסח דעת גמור, וראה <b>מ''ב</b> שהמברך לא הפסיד: וה<b>צל''ח</b> דן אם לדעת ר"ת המברך לפני עה"ש צריך לחזור ולברך ביום, וראה הערה 53. 
(31) <b>בשו''ת הרשב''א</b> [ח"ז תקמ] כתב שחיוב ברכת התורה הוא רק לפניה ולא לאחריה, כי היא ברכת המצוות שאין מברכין אלא "עובר לעשייתן" ולא אחריהם. וה<b>ב''י</b> [מז] כתב שאפילו אם היו מברכין אחרי המצוות, לא יתכן לברך אחר לימוד התורה כי מצוותה נמשכת כל העת ואין קיומה מסתיים, וב<b>מעדני יו''ט</b> העיר שיכול לברך כשפורש לישון [וראה להלן כא א שדעת רבי יוחנן שמברך אחריהם, וביאר ה<b>לבוש</b> מז ה, שמברכין בבקר שתי ברכות, כדי שתהא אחת מהן כברכה אחרונה על הלימוד אתמול, שלא התחייב בה אלא כשישן והסיח דעתו]. ובפשטות נחלקו אם יש חיוב ללמוד כל היום, או שידי חובתו יוצא בק"ש שחרית וערבית, ושאר היום הוא רשות ומקיים מצוה, כמבואר ב<b>ר''ן נדרים</b> [ח א] <b>רדב''ז</b> [ח"ג תטז] ו<b>שדי חמד</b> [ו כלל ט]. אולם ב<b>קהילות יעקב</b> [כב] ביאר, שאף אם אין מברכין ברכת המצוות אחר מצוה, צריך לטעם הב"י שאין לה הפסק, כי יש בה גם משום ברכת הנהנין, ואף שבסיום אכילה מברכין, על לימוד אין מברכין כי אין סיום ללימוד אלא באונס, וראה הערות 47-34. 
(32) <b>רע''א</b> [או"ח מז יב] נקט שגם בערבית יוצא ב"אהבת עולם", אף שאין אומר בה "ותן בלבנו וכו"'. וכן מוכח מדברי <b>רבינו יונה</b> [א א בדפי הרי"ף ד"ה אלא], וכן פסק ב<b>מ''ב</b> [שם יג], ונפקא מינה למי שהיה אנוס, ומתפלל ערבית אחר עלות השחר, שנפטר בה מברכת התורה. עוד כתב ב<b>מ''ב</b> [שם יד], שמשמעות הגמ' שאפילו לא כוון לפטור בה את ברכות התורה, יצא, וכביאור ה<b>מאמר מרדכי</b> ש"אהבה רבה" גופא היא ברכת התורה. אך ב<b>בה''ל</b> [ד"ה פוטרת] למד מדברי <b>רבינו יונה</b> שאם לא כוון לא יצא. והביא שה<b>פמ''ג</b> [משב"ז נב א] נקט שיכול לכוון באהבה רבה שאינו רוצה לצאת בה, וב<b>בה''ל</b> [נב ד"ה ודע] העיר שאינו יכול לקבוע שתהא ברכת התורה כלפי ק"ש ולא כלפי לימוד, אלא שמכוון שתועיל רק לק"ש. ולכאורה תמוה, שהרי ה<b>ט''ז</b> [או"ח תעד] ו<b>פתחי תשובה</b> [סח יב] הביאו שהאחרונים נחלקו אם מועילה כוונתו שברכתו תועיל רק למעשה מצוה אחד, ויברך על כל מעשה בפני עצמו, וראה <b>ישועת דוד</b> [ח"ד א]. וב<b>אשר לשלמה</b> [ג יג] חילק, שברכת התורה על ק"ש היא על לימוד שונה מתלמוד תורה שחיובו מ"והגית" [ראה הערות 47 - 33], ולכן אף שיכול לכוון ב"אהבה רבה" שתועיל גם לתלמוד תורה, אם לא כוון, או שכוון שתועיל רק לק"ש, הרי אינו קובע שתועיל רק למעשה אחד ממעשי המצוה, אלא למצוה אחת משתי מצוות. ומאידך יתכן כי אף אם במצוה אחת יכול לקבוע שהברכה תועיל רק למעשה אחד שאין לו קשר עם השני, ועל כל מעשה חל חיוב ברכה נפרד, אך בלימוד תורה שחיוב הברכה על תחילת למודו, הרי לא התחייב על כל תיבה בנפרד, וא"כ אינו יכול לכוון שלא לצאת. 
(33) ב<b>ירושלמי</b> מבואר כי אינה פוטרת אלא אם למד לאלתר [מיד אחר התפלה]. וביארו <b>תוס'</b> [ד"ה שכבר], דהיינו, דוקא ב"אהבה רבה" שנתקנה לק"ש, ואינה נראית כברכה על לימוד התורה אלא בשונה מיד, אך ברכת "אשר בחר בנו" פוטרת את כל היום, אפילו אם התחיל ללמוד רק אחר זמן, וגם אם למד והפסיק וחזר ללמוד אינו מברך [ע"פ <b>צל''ח</b>. וראה <b>פני</b> <b>יהושע</b> שהחילוק רק לגבי הלומד ומפסיק, אך ודאי צריך לסמוך את הלימוד לברכה. וה<b>ב''ח</b> ביאר, שברכת התורה ודאי מברך לצורך לימוד, ולכן הפסוקים שאומר אחריה נחשבים כלימוד, אך באהבה רבה רק אם ילמד מיד אחר התפלה, יגלה שקרא ק"ש גם לצורך לימוד]. ו<b>הרשב''א</b> הביא ש<b>הראב''ד</b> גרס בירושלמי "והוא שקרא לאלתר" והיינו שק"ש עצמה נחשבת כלימוד [וראה רבינו יונה להלן כא א וב"י מז, ושאגת אריה כ, כד, אם הקורא לשם מצוות ק"ש נחשב כתפלה או כלימוד] וכיון שקרא מועילה הברכה על לימוד כל היום, ונקט שלגירסתנו אין הברכה מועילה אלא ללימוד שלומד לאלתר, ולא ללימוד נוסף, אחר שפסק מלימוד זה, שהרי ק"ש לימוד היא ובכל זאת אינה מועילה לפטור את כל היום. ו<b>רבינו יונה</b> ביאר, בירושלמי שאהבה רבה פוטרת רק אם קרא ק"ש וגם למד מיד אחר התפלה, וביאר <b>מלא הרועים</b> שבזה מגלה שכוון בעת הברכה גם לצורך הלימוד. ונמצא שאם למד והפסיק וחזר ללמוד אינו מברך, ולגבי זה אין חילוק בין הברכות [ובביאור דעת הרא"ש ראה <b>ב''י וב''ח</b> בהרחבה]. והטעם לחלק בין ברכת התורה לשאר מצוות שאם הפסיק בהם בין הברכה למעשה חוזר ומברך, כתב ה<b>ב''י</b>, שכל הברכות הם על מעשה מסוים שצריך לעשותו מיד כדי לגלות על מה נסובה הברכה, אך ת"ת מצוותה כל העת, אף שלומד אחר זמן, יתכן שבתחילה ברך ולמד. ועוד, שכל מעשה שאינו חייב בו כל זמן, ההפסק בין הברכה למעשה, נראה כנמלך שלא לעשותו כעת, ואין הברכה נסובה עליו, אך בת"ת חייב כל רגע, ואין צד שנמלך, וראה <b>מג''א</b> [מז ז] שנקט כביאור הב' שחסרון ההפסק מצד היסח הדעת, ואילו ה<b>מ''ב</b> [קמ ו] נקט כחילוק א' שאין לברכה על מה לחול. 
(34) פירוש <b>רש''י</b> ע"פ <b>מחצית השקל</b> [קלט יב]. ולכאורה רש"י נקט כשיטתו בסמוך, ש"לעסוק בדברי תורה" היא ברכה אחת עם "הערב נא". וכתב ב<b>אגרות משה</b> [או"ח ח"א כא] שיוצא בה אף שאין רמז לעיקר הברכה "אשר קדשנו במצוותיו וצונו", שהרי לרב המנונא אין אומר אלא "אשר בחר בנו" אף שלא מזכיר "וצונו", וכן מבואר ב<b>ערוך השלחן</b> [מז טז]. אך ראה בהערה 45 שאף אם ברך "אשר בחר בנו" צריך לברך אח"כ "לעסוק". ובשם <b>החפץ חיים</b> מובא שאמנם אינו יוצא אלא ידי חובת "הערב נא" ו"אשר בחר בנו", ועליו לומר "אשר קדשנו:. וצונו לעסוק". וכן נקט ב<b>ישועת דוד</b> [ח"ד א] שכוונת שמואל שאחר אהבה רבה מותר לקרא ק"ש, כי כבר יצא ידי חובת ברכת המצוות, ועדיין חייב בברכת התורה בתורת ברכת השבח [אך ה<b>ב''ח</b> [מז] נקט ש"אשר בחר בנו" היא ברכת השבח, ואילו "לעסוק" היא ברכת המצוות, וכדלהלן]. 
(35) כך ביאר <b>רבינו יונה</b>, וב<b>עמק ברכה</b> [ברכת התורה א] העיר שאילו היא ברכת המצוות, הרי עיקר המצוה היא בלימוד תורה שבע"פ שממנה יוצאת הוראה. והוכיח מכך שהיא ברכה על התורה גופא, וכדלהלן [כא א] שתורה צריכה ברכה, ואינה על המצוה שבלימוד, ולכן גם נשים מברכות לפני הלימוד, אף שאינן מצוות עליו. וכמבואר ב<b>מנחת חינוך</b> [תל] <b>ובחידושי</b> <b>הגרי''ז</b> [ברכות יא טז בשם הגר"ח] וב<b>חידושי</b> <b>רבי שמואל</b> [פסחים, רשימות ז ב] וראה הערות 47- 45- 38 - 31. 
(36) ב<b>ערוך השלחן</b> [מז ח] דן אם צריך לברך על מדרש אגדה וקבלה, או רק על מדרש המפרש את דיני התורה, וב<b>כף החיים</b> [שם ג] הכריע לברך. 
(37) לכאורה תמוה, שהרי למדו "ספרא דבי רב" ומבואר להלן [יח ב] שהוא תורת כהנים, ולדעת רש"י [ד"ה מדרש] ספרא הוא בכלל מדרש, ושמא לכן נטל ידיו, ולא משום תלמוד, וכתבו ה<b>צל''ח ורש''ש</b> שדן בטעמי הברייתות וביישוב הסתירות בהן, ונחשב כגמרא. אכן, <b>הרי''ף</b> גרס את דברי רבא אחר כל השיטות, והיינו שהוסיף אחר כלם שאין הברכה רק על טעמי הדינים, אלא גם על מדרש מברך, ולכך הוכיח מרב חייא בר אשי, שמברך גם על מדרש, וראה <b>מעדני יו''ט</b> [ב]. [וב<b>שו''ע</b> נ א, כתב ש"המדרש כתלמוד", והיינו כגירסת הרי"ף, אך ב<b>מ''ב</b> מז ג, נקט שהוא בכלל מקרא, וכגירסתנו, וצ"ב]. 
(38) <b>רבינו יונה</b> הביא שיש גורסים "על דברי תורה", וב<b>מג''א</b> [מז ג] כתב שזו נוסח ספרדים, ויתכן שנחלקו בגדר ברכת התורה, שאם היא ברכת המצוות צריך לומר "לעסוק" שמברך על מעשה המצוה, אך "על דברי תורה" היא ברכה על החפצא של תורה. [והנה הכותב דברי תורה, לדעת השו"ע חייב בברכת התורה, והקשה ה<b>ט''ז</b> למה לא יפטר כמהרהר, <b>והגר''א</b> תמה למה מהרהר לא יתחייב בברכה על קיום מצוות "והגית". ויתכן, שהשו"ע נקט שהברכה "על דברי תורה" והרהור פטור כי אין בו חפצא של תורה, אך כאשר מעלה בכתב מתחייב. ואילו הגר"א פסק שהנוסח "לעסוק", ומעשה המצוה מתקיים בהרהור]. 
(39) <b>רבינו יונה</b> הוכיח שאין כוונת רבי יוחנן ללמד ברכה אחרת של "הערב נא", אלא להוסיף על לשון ברכת "לעסוק", שהרי נקט ר"ת כי רק ברכה הסמוכה לברכה ארוכה אינה פותחת ב"ברוך", וכיון שאינו פותח ב"ברוך" את ברכת "הערב נא" שהיא סמוכה רק לברכה קצרה, בהכרח ששתיהן ברכה אחת הן, וכן נקט <b>הרשב''א</b> בכוונת <b>רש''י</b> [ד"ה ורבי] שממשיך "והערה נא" כדי לסיים בברוך, והעלה מכך ה<b>ב''י</b> שצריך לומר "והערב נא" עם וי"ו, כהמשך לברכת "לעסוק". אך <b>הרמב''ם</b> [תפלה ז י] נקט שהיא ברכה בפני עצמה, וכן גרס <b>הרי''ף</b> "הערב נא" בלא וי"ו. 
(40) <b>רש''י</b> [ד"ה הערב] וה<b>ט''ז</b> [מז ה] הוסיף, "שתהיה התורה מתוקה עלינו, שנתעסק בה לשמה, ולא לכוונה אחרת חלילה". 
(41) כל התורה היא שמותיו של הקב"ה, לכן שייך כאן לשון "ידיעה" [הגר"א]. 
(42) <b>רבינו יונה</b> הביא שיש חותמים גם ברכה זו ב"נותן התורה". 
(43) <b>הט''ז</b> [מז ה] ביאר, שתקנו לחתום בלשון הווה, להורות שנותן לנו את התורה תמיד בכל יום, כי ע"י שאנו עוסקים בה הוא ממציא לנו בה טעמים חדשים. 
(44) כך גירסת <b>הרי''ף</b>. וגירסתנו "אמר רב המנונא" תמוהה, שהרי לא מסתבר שישבח דברי עצמו, וה<b>רש''ש</b> ביאר ע"פ <b>תוס' בעירובין</b> [סג א] ששני רב המנונא היו. 
(45) לטעם זה לכאורה מי שאמר תחילה "אשר בחר בנו", לא יאמר אח"כ "לעסוק בדברי תורה" כי כבר אמר את המעולה בברכות. אך ה<b>מג''א</b> [קלט יב] כתב שרק ברכת אהבה רבה פוטרת לגמרי מברכות התורה, אבל העולה לתורה וברך "אשר בחר בנו" נפטר רק מברכה זו, ומברך אח"כ "לעסוק", וראה הערה 34. וה<b>פני יהושע</b> נקט שלא נחלקו, כי רב המנונא נקט את ברכת השבח על התורה, שאומרה בברכות השחר, ושמואל הוסיף שבהשכמה צריך לומר גם ברכת המצוות [ורבי יוחנן רק פירש את נוסח ברכת "לעסוק"] ולכן אומר את כולם. [ו<b>מגן גבורים ואפיקי מגינים</b> הוכיחו שברכת התורה היא הודאה, מ<b>המאירי</b> [מגילה כא ב] שאין מברכין על מצוה שאינה מוגבלת]. וה<b>לבוש</b> [מז ה] ביאר, ש"לעסוק" היא ברכת המצוות, אך "אשר בחר בנו" היא ברכת הנהנין, וב<b>קהלות יעקב</b> הוכיח כן מנוסח הברכה, שברכת המצוות נסובה על המעשה, ואילו ברכת "אשר בחר בנו" היא כברכת הנהנין שמודה על החפצא שנהנה ממנו [ואף שבאוכל, כגון מצה בידו, מקדים ברכת הנהנין למצוות - בתורה הסדר הפוך, כי אינה בידו]. 
(46) כך פירש <b>רש''י</b> [ד"ה וזו], <b>ורבינו יונה</b> פירש ש"מזכיר שם שבח ישראל ושבח התורה". והוסיף, שפותחת ב"ברוך" אף שהיא סמוכה לחברתה, משום שדרך לאומרה בפני עצמה כשמברכין על התורה. 
(47) כתב <b>רבינו יונה</b> שכנגד ג' ברכות אלו, תקנו לומר בבקר ג' דברים. א. מקרא, פרשת הקרבנות, ועליה אומר "אשר בחר בנו" המעולה. ב. משנה, איזהו מקומן, ועליה אומר "הערב נא". ג. מדרש, ברייתא דרבי ישמעאל, ועליו אומר "לעסוק", והיינו לשיטת הרמב"ם ש"הערב נא" היא ברכה בפני עצמה. אולם לפי ביאורו הנ"ל בדעת ר"ת, ש"לעסוק" ו"הערב נא" שתיהן ברכה אחת הן, נמצא שיש רק שתי ברכות, אחת כנגד תורה שבכתב, והשניה כנגד תורה שבעל פה. ומסתבר שנקט כי ברכת התורה אינה ברכת המצוות, ולפיכך אף שמצוה אחת לכל אופני הלימוד, הרי הברכה שונה, כי אופן לימוד תורה שבע"פ הוא רק בהבנה, ועליו אומר "לעסוק", אך על תורה שבכתב שלומד בה עצם הדברים שניתנו כהלכה למשה מסיני, אומר "אשר בחר בנו". 
(48) וראה ביומא [לז ב] שכל אדם הקורא ק"ש עם אנשי משמר לא יצא, וביאר ה<b>ב''ח</b> כי אף שבדיעבד יוצא בק"ש מעה"ש, ואפילו שלא בשעת הדחק [שו"ע נח ד] היינו דוקא באקראי, אבל העושה כך בקביעות קנסוהו שלא יצא, ובמקום דחק, כאנשי משמר, לא גזרו אפילו שעושין בקביעות. 
(49) כך פירש <b>רש''י</b>, ותמה <b>הרשב''א</b> הרי עדיין לא הגיע זמנה, ואיך יקראוה העם. וה<b>רא''ש</b> <b>בתמיד</b> נקט שהעם לא קראו ק"ש עם הכהנים, וכוונת רש"י שאמרו עמהם רק "אמת ויציב", ותמה למה יאמרו עמהם. וביאר ה<b>צל''ח</b> שלא אמרו זאת בתורת ברכות ק"ש, אלא לצורך התפלה בסופה "קומה בעזרת ישראל", או כדי לסמוך גאולה לתפלה שהרי מזכירין "עבודה" שהיא חלק מהתפלה. [וב<b>תפארת ישראל</b> ביאר, שהכהנים אומרים בנוסח של העם, שהרי העם לא יכולים לומר ברכת כהנים, וראה בסמוך]. 
(50) נוסח הברכה: "רצה ה' אלוהינו עבודת עמך ישראל, ואשי ישראל ותפלתם תקבל ברצון, ברוך המקבל עבודת עמו ישראל ברצון". או נוסח אחר - "שאותך לבדך ביראה נעבוד" [ומנוסח זה משמע ש"ואשי ישראל" נאמר עם "ותפלתם", ולא עם "והשב את העבודה" שהרי כבר הזכיר "ישראל", וראה <b>טור</b> קכא]. ודעת <b>רש''י</b> [ד"ה ועבודה] שאחר שעשו עבודתן במקדש, היו מברכין כן כדי שתתקבל, ואילו <b>הרא''ש בתמיד</b> נקט שברכו כך לפני ההקטרה. ותמה ה<b>ראב''ד</b> שם למה התפללו לפני ההקטרה שהיא אחר זריקה, והרי הזריקה היא עיקר והיה ראוי שיתפללו לפניה שתתקבל לרצון. ויתכן שרש"י בא ליישב קושיא זו, ונקט שעל "עבודה", דהיינו, זריקה, שהיא מעשה מצוה, יכול להתפלל שתתקבל רק אחר שעשאה, אך ב"הקטרה" שייכת גם תפילה לפניה ["ואשי ישראל תקבל"] כי כל עניינה הוא קבלת הקרבן לרצון, וראה פתיחת ספר <b>לפני תמיד</b>. 
(51) ב<b>ראש יוסף</b> הבין מדברי <b>רש''י</b> [ד"ה וברכת] שהם נשאו כפיהם וברכו בתפלתם בלשכת הגזית. אך <b>תוס'</b> [ד"ה וברכת] הקשו שעדיין לא הגיע זמן נשיאת כפים, ולכן נקטו שברכו בלא נשיאת כפים, כמו שאומר הש"ץ כשאין כהן. ו<b>הגר''א</b> ביאר, שאמרו "או"א ברכנו בברכה וכו"' וקראו הפסוקים וסיימו ב"שים שלום". אך <b>הרשב''א</b> נקט שאמרו רק את הפסוקים בפני עצמם. ו<b>הרמב''ם</b> [תמידין ו ב] ו<b>הראב''ד</b> [תמיד לב ב] כתבו שאמרו רק "שים שלום" [וה<b>מאירי</b> שם נקט שאמרו "שלום רב"] וביאר ה<b>תוי''ט</b> שנקראת "ברכת כהנים" כי בחזרת הש"ץ הכהנים נושאים כפיהם לפניה. וה<b>צל''ח</b> הוכיח שאמרו רק שים שלום, שהרי ברכו יחד עם העם, וזר שנשא כפיו חייב מיתה. 
(52) <b>הרא''ש</b> הביא בשם <b>רב האי גאון</b> שנידון זה שייך רק בצבור, אך ביחיד ודאי אין ברכות מעכבות זו את זו, וכמו שהוכיח הירושלמי מהמשנה [יג ב, עי"ש תוד"ה היה] שהקורא להגיה וכוון לבו יצא, אף שלא ברך לפניה. <b>והרשב''א</b> הביא שמקצת הגאונים חלקו עליו שהרי המשנה לא חילקה בין יחיד לציבור. וה<b>ב''ח</b> תמה שאין הנידונים קשורים, שהרי כאן הנידון אם מעכבות זו את זו, ואילו בירושלמי ובמשנה להלן הנידון אם מעכבות את ק"ש. וב<b>שאגת אריה</b> [כו] ביאר, שהראיה ממה שאמרו שאם ברכות מעכבות זו את זו, מברך יוצר אור כשיגיע זמנה, ואילו אינן מעכבות את הק"ש, נמצא שאחר שקרא ק"ש עם ברכה אחת, אינו יכול להשלים את השניה, כי כבר אינו עובר לעשייתן, ובהכרח שהק"ש תלויה ועומדת עד שיברך ברכה שניה, ולכן נחשב כעובר לעשייתן. וכיון שמצינו להלן שאינן מעכבות את הק"ש, בהכרח שגם אינן מעכבות זו את זו, וראה <b>פרי</b> <b>יצחק</b> [א א] <b>ואבי עזרי</b> [אישות ג כג]. 
(53) ה<b>צל''ח</b> הקשה אם לא אמרו "אהבה רבה" איך קראו עשרת הדברות וק"ש, והרי לדעת ר"ת חיוב ברכת התורה מתחיל רק בעלות השחר, ואז היו עסוקים כבר בתמיד ולאר יכלו לברך [ודחק שברכו אחר עה"ש לפני שהאיר המזרח, אך ב<b>משכנות יעקב</b> סג הוכיח מכאן שמה"ת החיוב בברכת התורה רק בציבור, ולכן אנשי משמר לא ברכו], וכבר דנו האחרונים אם ברכה בשעת פטור מועילה לפטרו לכשיתחייב, וב<b>הר צבי</b> [או"ח ח"א מא] נקט שבברכת התורה תועיל, כי כל הזמן חייב במצוה, ופטור רק על מברכה. 
(54) <b>רש''י</b> [ד"ה אי אמרת] ביאר, שאם ברכו "יוצר אור" בהכרח כבר הגיע זמנה, וכבר יכלו לברך "אהבה רבה" שזמנה גם בלילה, וכיון שלא ברכוה בהכרח שאינן מעכבות זו את זו. וה<b>ביאור הלכה</b> [נח ד"ה זמן] תמה, איך נקט רש"י שזמן ברכת אהבה רבה מתחיל כבר בלילה, והרי לעיל [ד"ה יוצר] כתב שזמנם תלוי בק"ש. וכבר ביארנו [בהערה 23] כי מצד דיני הברכות לא נקבע להם זמן, אלא שתקנו חכמים לאמרם בסמוך לק"ש, אך אינם תלויות בזמן ק"ש, ורק ברכת יוצר אור תלויה בזמן היום בשעה שיש אור. 
(1) <b>השו''ע</b> [נח ג] כתב שבשעת הדחק יכול לאומרה מעלות השחר, וכתב <b>מג''א</b> [שם ה] דהיינו רק משיכיר בין תכלת ללבן, והיינו שהרי בתמיד ברכו אחר שהאיר המזרח, ובכך גופא דנה הגמרא, אם היו אומרים רק יוצר אור והקדימו לאומרה בעלות השחר עם ק"ש, אף שלא הגיע זמנה. או שלא הקדימו אלא את ק"ש שהיא מהתורה ולא היה להם פנאי אח"כ, אך יוצר אור לא אמרו כי עדיין לא הגיע זמן ק"ש שהוא רק משיכיר את חברו ברחוק ד' אמות; וראה במסקנא. 
(2) ה<b>רשב''א</b> הוכיח מכאן שברכת אהבה רבה אינה נחשבת כסמוכה לחברתה, שהרי נאמרת בפני עצמה, ובהכרח שנתקנה לאומרה כך בלי "ברוך" בפתיחתה. וראה <b>כסף משנה</b> [ק"ש א ח] שכתב כרבינו יונה [ב א בדפי הרי"ף] שכל ברכה שבמקומה היא סמוכה לחברתה, אינה פותחת לעולם ב"ברוך", אך הרשב"א דחה תשובה זו כי במקדש היתה נאמרת בפני עצמה בקביעות. וראה <b>פרי יצחק</b> [א א]. 
(3) <b>רבינו יונה</b> [שם] כתב שברכת אהבה רבה היא ברכת המצוות של ק"ש, ולכאורה תמוה, שאם כן אפילו אם לא אמר יוצר אור, הרי אינו גורם שאהבה רבה נאמרת לבטלה, כי היא במקום ברכת המצוות לק"ש. וב<b>פרי יצחק</b> [שם] כתב ע"פ הירושלמי, שאם ברכות מעכבות זו את זו, הו מעכבות גם את הק"ש, ונמצא שאם לא יאמר יוצר אור, לא יצא ידי ק"ש, ושוב תהא אהבה רבה לבטלה. 
(4) <b>בשו''ת הרשב''א</b> [מז, שיט] הוכיח מכאן שברכות ק"ש אינן נחשבות כברכת המצוות, שהרי מברך יוצר אור בפני עצמה אחר ק"ש. אולם ב<b>אור זרוע</b> [ק"ש כה] הוכיח מכאן לאידך, שאם לא ברך ברכת המצוות לפני המצווה, מברך אחריה, שלא כ<b>הרמב''ם</b> [ברכות יא ו] שנקט שהיא ברכה לבטלה. וכבר הבאנו סברת ה<b>שאגת</b> אריה [כו] שרק יוצר אור אומר אחרי המצוה, כי הק"ש תלויה בה, ועדיין נחשב כעובר לעשייתה. <b>ואבי עזרי</b> [אישות ג כג] כתב שלדעת הרמב"ם אחר ק"ש אין ברכותיו אלא כתפלה, והאו"ז נקט שיוצא בהן גם ידי חובתו בברכת המצוות. וב<b>פרי יצחק</b> [שם] נקט שיוצר אור אומרה אחר המצוה כי לא יכל לאומרה קודם בעוד לילה, ולכן דינה כברכת טבילה של גר שמברך רק אחריה, ואינה ראיה לכל ברכת המצוות. 
(5) <b>רב האי גאון</b> נקט שלמסקנא זו אין סדר ברכות מעכב, אך אם לא ברך כלל, לא יצא. וראה <b>טור וב''י</b> [ס]. ודעת <b>הרשב''א</b> [שם] שאין ברכות מעכבות זו את זו כדי לחייבו להקדים הקריאה, אך אם קרא בלא ברכות, חוזר ומברך אחר ק"ש, כי אינן ממש ברכות של ק"ש. ואינו חוזר לקרא ק"ש, שהרי אם צריך לחזור, נמצא שהוא מברך את הברכות כסדרן. וראה <b>פרי יצחק</b> [שם]. ואף שהרשב"א עצמו [תשו' שכ] כתב שבספק אם קרא, חוזר וקורא עם ברכותיה, כי קיום מצוות ק"ש מדרבנן היא רק עם ברכות. היינו מצד חיוב הקריאה, אך יש חיוב נוסף של ברכה בפני עצמה [ומה שכתב שם שגם אחר זמנה מברך משום שקורא ק"ש, היינו לדעת הרמב"ם שברכות ק"ש הם מדיני ק"ש ולא נתקנו לעצמן]. 
(6) <b>הרמב''ם</b> [בפיה"מ לתמיד] ביאר, מפני שהם עיקר הדת וראשיתו. וה<b>מהרש''א</b> ביאר בשם <b>רס''ג</b> משום שכל תרי"ג המצות נכללו בעשרת הדברות. 
(7) מכאן משמע כדברי <b>הרמב''ן</b> [שמות כ ז] כי "כל עשרת הדברות שמעו כל ישראל מפי אלהים, אבל רק בשני הדברות הראשונות היו שומעים הדבור ומבינים אותו ממנו, ומכאן ואילך בשאר הדברות ישמעו קול הדבור ולא יבינו אותו, ויצטרך משה לתרגם להם". 
(8) ב<b>תפארת ישראל</b> [תמיד שם] ו<b>אגרות משה</b> [או"ח ח"ד כב] דקדקו מלשון "בטלום" שבתחילה חלה התקנה ואמרום גם בגבולין, אלא שלא היו שם ת"ח כמו במקדש, לענות על טענות המינים, ולכן בטלום. וכוונת המשנה כי אחר שבטלום רצו לחזור ולאמרם, והכריעו שלא לאמרם. 
(9) ה<b>טור</b> [א] כתב שנהגו לומר בבקר פרשיות העקידה המן ועשרת הדברות, וכתב <b>הב''י</b> כי מה שבטלום היינו רק שלא לאמרם בציבור, אבל ביחיד מותר, [וב<b>שערי תשובה</b> הביא מ<b>האר''י</b> שלא יאמרם אפילו ביחיד, אך בתוך למודו מותר]. וב<b>דרישה</b> כתב שלא מנעו אלא מלאומרם בברכה, כמו שרצו לקבעם בברכות ק"ש, והביא ש<b>מהרש''ל</b> התקין לאמרם אחרי ברוך שאמר, עי"ש. וראה <b>מג''א</b> [שם ט] שאין לכתוב עשרת הדברות על קונטרס, כדי שלא יאמרו המינים אין תורה אלא זו. וכבר העיר ב<b>שערי אפרים</b> [ז לד-ז] לפי זה איך עושים על ארון הקדש צורת לוחות הברית ובתוכן עשרת הדברות, ובפירוש שערי רחמים שם צידד שכיום לא שכיחי קראים שיאמרו אין תורה אלא זו, ומאידך שכיחי מינים שכופרים בכל התורה, ולכן גם אין חשש תערומת המינים כשעומדים דוקא בקריאת עשרת הדברות. וראה ב<b>תשובות הרמב''ם</b> שראוי לבטל המנהג לעמוד בעת קריאת עשרת הדברות, ומקורו הוא ממה שהיו מעלין חכם לקריאה זו, ועמדו לכבודו. ויש שכתבו כי מסוגיין מוכח שצריך לעמוד דוקא בעשרת הדברות, שהרי אם לא עמדו בהן מה חששו בקריאתן, והרי קורא גם פרשיות שמע וציצית, ובהכרח החשש רק במקום עמידה, ולכן לא חשש לכך הטור כשקורא עמם בעמידה גם פרשת הקרבנות, וראה <b>אגרות משה</b> [שם]. 
(10) כך הגירסא לפנינו, אך <b>הרי''ף והרא''ש</b> גרסו "שאמרו לחתום" ואכן נידון הגמרא בסמוך עוסק בחתימת הברכה, וראה <b>פני יהושע וראש</b> <b>יוסף</b>. 
(11) <b>רש''י</b> [ד"ה פתח, אלא] כתב "שהגיע למלך העולם", וכבר ביאר ה<b>ראש יוסף</b> דהיינו אחר שאמר "מלך העולם", כי הנידון אחר שאמר שם ומלכות, ולכן אינו צריך לחזור ולומר "מלך העולם בורא פרי הגפן". 
(12) ב<b>מלא הרועים וראש יוסף</b> כתבו שגם בדין זה יש חידוש, כי הוה אמינא שרק אם ידע שיש יין לפניו, מועילה לו ברכת שהכל, אך אם סבור שהוא שכר, ולא התכוון לפטור היין בברכת שהכל, לא יצא, ולכן השמיענו שיצא, ובכל זאת הוא "פשיטא" כיון שסיים כדין. וראה מעין סברא זו <b>בתוס'</b> [ד"ה לא]. 
(13) <b>תוס'</b> [ד"ה לא] ו<b>רבינו יונה</b> הקשו הרי ודאי יוצא בברכה, ואינו תלוי מה היתה דעתו בתחילה, כיון שמצוות אינן צריכות כוונה. ותירצו דהיינו רק אם לא התכוון כלל, אך נדון הגמרא הוא באופן שכוון בטעות לדבר אחר, ואף שכל הברכות מצוה אחת הן, הכוונה מפרשת את הדיבור כברכה אחרת, [וב<b>ב''י</b> רט, דן אם דיבור סותר לכוונה, עי"ש ובהערה 23]. עוד כתב רבינו יונה שרק מצוות שיש בהם מעשה הוא מוכיח על קיומם, ולכן אינן צריכות כוונה, אך מצווה הנעשית באמירה, היא תלויה בלב ואם לא כוון לא עשה מצוה כלל, ותמה ה<b>ב''ח</b> שהרי שנינו [יג א] לגבי ק"ש "אם כוון לבו יצא" והגמרא שם תולה את הצורך בכוונה במחלוקת אם מצוות צריכות כוונה [וראה <b>לח''מ</b> מגילה ב, <b>וטורי אבן</b> ר"ה כח ב, ויש לחלק בין כוונה לצאת, למצוה בדיבור]. ו<b>החזו''א</b> [כט ט] <b>ואבי עזרי</b> [ק"ש ב א] <b>ועמק ברכה</b> [עמ' ט] ביארו שכוונת רבנו יונה רק על ברכה שעיקרה תלוי בכוונת הלב להודות על דבר מסוים, אך ק"ש מצוותה בעצם מעשה הקריאה, והיא ככל מצוה שנחלקו בה אם טעונה כוונה. אולם ב<b>ביאור הלכה</b> [ס ד"ה י"א] הביא מרבינו יונה שמצוות התלויות באמירה "כק"ש וברהמ"ז" ומשמע שלא חילק כן, [וראה <b>פר''ח</b> תקפט ח, <b>פנ''י</b> יג א, <b>ונחלת דוד</b>]. וה<b>מאירי</b> תירץ שמכל מקום צריך הוא לידע על מה מברך". והיינו שאף אם אין צריך כוונה לעשיית המצוה, הרי אין ברכה חלה אלא על דבר מסוים. ואף שהיא חלה גם אם אינו יודע מה לפניו, שהרי האוחז יין וסבור שהוא שכר וברך שהכל, יצא, היינו משום שיודע שהוא חייב בברכת שהכל, אך כשאוחז שכר וסבור שהוא יין, אינו יודע את חיובו, ולכן אינו יוצא. וראה ב<b>ראש יוסף</b> שאם ידע ששכר לפניו וברך במזיד "הגפן" לא יצא, כי מצוות צריכות כוונה, ומסתבר שכוונתו באופן שהיו לפניו יין ושכר שאינו יוצא על השכר [וראה מ"ב רו י]. 
(14) כך גרס וביאר <b>רש''י</b> [ד"ה פתח, אלא]. וביאר ה<b>רשב''א</b> שסבר כי אם אמר כבר "בורא פרי הגפן" מה יועיל שיחזור בו מיד ויאמר "שהכל נהיה בדברו" הרי כבר סיים הברכה, ואיך יוסיף אחריה. ו<b>הרי''ף</b> לא גרס "אדעתא דשכרא" אלא "פתח ובירך בדשכרא", והיינו שסיים הברכה ב"שהכל נהיה בדברו" ומיד תקן ואמר "בורא פרי הגפן", ויוצא בה, משום שאפילו אם היה שותה אחר "שהכל נהיה בדברו" היה יוצא, כי ברכת "שהכל" פוטרת אף את ברכת הגפן. והספק רק באופן שברך על שכר וסיים "בורא פרי הגפן" אם יכול לחזור מיד ולומר "שהכל" ולתקן בכך את הברכה. וביאר <b>הראב''ד</b> שהנידון הוא אם תחילת הברכה מתייחסת גם למה שחזר בו והוסיף בסופה, וכחתימה שניה, ואפילו שאמר את התקון תוכ"ד, יש לדון אם אין החתימה הראשונה מפסקת בין ה"שם ומלכות" לחתימה הראויה. [ומה שביין פשיטא, כי יוצא ב"שהכל", היינו שאינו נחשב כהפסק בין תחילתה ל"בורא פרי הגפן", ואין הכוונה שיוצא בעצם ה"שהכל", שהרי נקט כי בשכר אם חזר וסיים ביין אינו יוצא, אף שהקדים בחתימת "שהכל"]. ו<b>הגאונים</b> גרסו שאם חזר תוכ"ד ואמר כראוי, אפילו פתח ב"הגפן" וסיים ב"שהכל", ודאי יצא, וביאר <b>הרמב''ן</b> כי הספק באופן שהחל לברך על שכר "שהכל" ואחר שסיים חזר ואמר "בורא פרי הגפן" שלא כדינו. ובפשטות הנידון הוא אם חזרה "תוך כדי דיבור" מועילה רק לתקן, או גם לקלקל, אך מראיית הגמרא מוכח שהנידון אם מה שהוסיף נחשב כתיקון או רק כהוספה, וראה <b>רשב''א ובעל המאור</b>. [אמנם, באופן שאמר על יין "הגפן" וחזר ואמר "שהכל" לכולי עלמא, יצא, שהרי להרמב"ן אף שצריך חתימה ראויה, הרי "שהכל" מועיל גם ליין, ואילו להראב"ד ודאי אין "הגפן" נחשב הפסק לחתימת "שהכל", שהרי אפילו "שהכל" שהוא דיעבד אינו מפסיק ל"הגפן", ופשוט]. 
(15) כך פירש <b>רש''י</b>, אך <b>הרא''ש והרשב''א</b> כתבו שמשמעות לשון הברייתא היא שפתח ואמר "יוצר אור", ורק בשכר ויין שהן ברכות קצרות שאין בהן פתיחה וחתימה הוצרך לפרש שפתח על דעת לומר להיפך, אך כאן מדובר בברכה ארוכה, והנידון אם יכול לתקן בחתימה. 
(16) כך פירש <b>רש''י</b>, ולביאורו הראיה שאין מחשבה בפתיחה מגרעת. ולדעת <b>הרי''ף</b> הראיה שיכול לתקן תוך כדי דיבור [ובבה"ל נט ד"ה ונזכר צידד שדי בתכ"ד ל"אשר בדברו", שהרי כבר אמר ד' תיבות, עי"ש]. ולדעת ה<b>רמב''ן</b> הראיה שיכול לקלקל, שהרי "סיים יוצר אור יצא, וסיים מעריב ערבים לא יצא", וראה <b>כסף</b> <b>משנה</b> [ק"ש א ח]. 
(17) כך פירש <b>רש''י</b>, והיינו ש"סיים ביוצר אור" ביאורו שחזר ואמר כך בפתיחה, והחתימה היא ב"יוצר המאורות". והיינו כי אילו לא הזכיר "יוצר אור" בפתיחה הרי חסרה פתיחה לברכה. ולביאורו ברישא שאמרו "פתח ביוצר אור, וסיים במעריב ערבים, לא יצא" ולכאורה הכוונה שבגוף הברכה אמר "מעריב ערבים", אך בחתימתה אמר "יוצר המאורות" [כמשמעות "וסיים ביוצר אור" בסיפא] ובכל זאת לא יצא, צריך לומר כאשר ביאר <b>הב''י</b> [נט], כי רק כאשר "סיים ביוצר אור" מסתבר שגם המשיך וחתם ב"יוצר המאורות", אך כאשר "סיים במעריב ערבים" מסתבר שגם חתם כך, ולכן לא יצא, ואמנם באופן שסיים מעריב ערבים וחתם עליו ב"יוצר המאורות" יצא, וראה <b>צל''ח</b>. אך <b>הרשב''א</b> ביאר, שכוונת הגמרא שיש ב"יוצר המאורות" תרתי לטיבותא: א. היא ברכה גמורה. ב. היא חתימה ליוצר אור. ולכן היא נחשבת גם כפתיחה וגם כחתימה, ולכן אין צורך לומר "יוצר אור" בפתיחה, ואין החסרון בפתיחה פוסל את כולה, [וראה <b>שו''ע</b> קפז א ו<b>ביאור הלכה</b> נט ד"ה ולא, קיז ד"ה אם]. ולדעת ה<b>רמב''ן</b> דחיית הגמרא שרק בברכה ארוכה יכול לקלקל בחתימה, אך בקצרה אין אפשרות לקלקל כיון שכבר סיים. 
(18) <b>הב''ח</b> [נט] כתב שאם פתח בשחרית ב"מעריב ערבים" יכול לתקן בתוך כדי דיבור ל"יוצר אור" אך לאחר מכן אינו מועיל. וב<b>דרך</b> <b>החיים</b> כתב שכל עוד לא סיים הברכה, יכול לשוב ולומר "יוצר אור וכו"' ולתקנה. וב<b>ביאור הלכה</b> [ד"ה ונזכר] כתב שבהוה אמינא נקטה הגמרא כי מצרפים את תחילת הברכה ל"יוצר אור" שאומר בסופה, ולכן דימתה לפותח על דעת "הגפן" ומסיים ב"שהכל", ובזה שייך להצריך לתקן תוך כדי דיבור. אך בדחיית הגמרא, הרי אין מצרפים את תחילת הברכה אלא ב"יוצר אור" שמעיקרא אמר את תחילתה בין על אור ובין על חשך, ואם כן אין צורך לתקנה תכ"ד. [ואף להרי"ף שפוסקים לקולא בנידון הטועה בשכר - אין הכוונה שלמסקנא מצרפים תחילת הברכה, אלא שלא נפשטה הבעיא ומספק אינו חוזר, ונשארת הסברא של דחיית הראיה]. 
(19) <b>הרשב''א</b> העיר למה לא העמידה הגמרא שבא לאתויי את האופן שאחז כוס יין וטעה שהוא של שכר, שבו פשיטא לן שיוצא, וכדלעיל. וה<b>צל''ח</b> ביאר, שבאופן זה גם הפתיחה היתה כהוגן, ורק בתמרי ונהמא, שלא הועילה ברכתו אלא לברכת הזן, צריך לטעם שהכל הולך אחר החיתום, וראה הערות 22- 21. 
(20) ראה <b>מג''א</b> [רט ג] שבאופן הפוך, שאכל פת והחל לברך על דעת תמרי, חוזר ומברך, כי רק בדרבנן פסקו לקולא, אך בברכת המזון דאורייתא, אינו יוצא, וראה <b>פמ''ג</b> [פתיחה להל' ברכות]. וכתב ב<b>בה''ל</b> [שם ד"ה ותוך] שאם ידע מה אכל, ורק טעה בלשונו והחל לברך "על העץ" יכול לסיים בברהמ"ז, שהרי באופן זה הקל רבינו חננאל אפילו אם בספק הולכים לחומרא, וראה הערה 23. 
(21) ה<b>רשב''א</b> העיר כיון שיוצא משום טעם זה, למה נקטה הברייתא שהטעם משום "שהכל הולך אחר החתום". וב<b>מלא הרועים</b> ביאר, כי רק אם ידע שאכל תמרי, והתכוון לפוטרם בברכת המזון, יצא, אך בברייתא מדובר באופן שלא ידע שאכל תמרי, והטעם שיוצא הוא רק משום שפתיחת ברכתן נכללת בפתיחת ברהמ"ז. ו<b>הגרא''מ הורביץ</b> כתב כי משום שהולך אחר החיתום, יוצא בברהמ"ז אף שמזכיר בה "לחם" ממש והוא ודאי אינו נסוב על תמרים. 
(22) <b>רבינו יונה</b> הביא ש<b>רבני צרפת</b> אמרו, כיון שהתמרים הם מזון, יוצא בברכת המזון על התמרים, אף שלא אמר אלא ברכת הזן בלבד, ואילו ברכת התמרים היא מעין שלש, וראה <b>רא''ש</b> [סי' יד]. 
(23) כתבו <b>תוס'</b> [ד"ה לא] שהספק לא נפשט, והולכים בו לקולא, ולפיכך אפילו פתח בחמרא וסיים בשיכרא, יצא, וראה <b>ראש יוסף</b>. ובשם ר"י כתבו שלחומרא צריך לחזור ולברך, ויתכן שנחלקו אם ספק שלא נפשט בדין דרבנן, הולכים בו לקולא או לא. וה<b>מג''א</b> [רט ג] תמה הרי ספק ברכות להקל, וכתב שסוגיין רק כמ"ד מצוות אין צריכות כוונה, אך הלכה שצריכות כוונה ולפיכך אינו יוצא כי התכוון לברכה אחרת וראה הערה 13. ו<b>הגרעק''א</b> הביא מ<b>מהרש''א</b> שכלל זה שייך רק בברכת המצוות שאין הברכה מעכבת את המצוה, אך בברכת הנהנין אינו יכול לאכול עד שיברך כראוי, ואינו בחשש ברכה לבטלה, כי אינו יכול לאכול, וכ"כ <b>ריטב''א</b> בשבת [כג ב]. וביאר ה<b>קהלות יעקב</b> שספק בברכת הנהנין אינו רק ספק מצוה, אלא ספק איסור אכילה עד שיברך, וכיון שיש לו מתירין, ע"י שיחזור ויברך, אין מקילין בו, וראה <b>אבי עזרי</b> [ברכות ד ב. <b>ו</b>חידושי <b>הגרא''ל מאלין</b> [ח"א ב]. [וב<b>שו''ע</b> קסז ט, רט ג, פסק להקל גם בברכת הנהנין, וביאר ב<b>מנחת שלמה</b> ח"א יח, שהחמירו בברכת הנהנין לאסור כאילו מעל, אך אין זה איסור אכילה, אלא רק מצד חיוב הברכה, וכיון שהקלו בספק ברכות, שוב אין איסור לאכול]. ובשם <b>רבינו חננאל</b> הביאו תוס', שנידון סוגיין רק כשטעה מתחילה וסבור שעליו לברך ברכה שאינה ראויה. אך אם ידע בתחילה מה עליו לברך, אלא שטעה בדבורו וחתם "העץ" במקום "הגפן", יכול לחזור ולתקן חתימת הברכה בתוך כדי דבור [ראה <b>ראש יוסף</b>]. והעלו מכך תוס' שאם ידע שהיום יו"ט וטעה וחתם "מקדש השבת" יכול לתקן בתוך כדי דבור. ומשמע שאם פתח על דעת לומר "מקדש השבת" חוזר, וכן נפסק בשו"ע [תפז א], ולדעת המהרש"א תמוה, שהרי אפילו לר"י שפסק לחומרא אינו חוזר אלא בברכת הנהנין [וראה <b>מג''א</b> רט ג שגם בברכת הנהנין פסק לחומרא, ולכן תמה בסי' תקפב ב למה לא פסק לחומרא גם לגבי הטועה בעשי"ת ואמר האל הקדוש, וראה <b>זכרון שמואל</b> כב, שהאל הקדוש היא רק אזכרה, ואינו טועה במטבע הברכה. אך <b>הגר''א</b> בשתי מקומות אלו נקט שהשו"ע פסק לקולא, וראה <b>אמרי נועם ודמשק אליעזר</b> רט שסותר לנפסק בסי' תפז]. 
(24) ב<b>הגהות ממיימוניות</b> ביארו שאינו יוצא בברכה זו, וב<b>כסף משנה</b> [ק"ש א ז] תמה שהרי פשיטא שאינו יוצא בה, כי לא אמרה. והוכיח כ<b>הטור</b> [סו] שאע"פ שיוצא ידי חובת ק"ש, שהרי ברכות אינן מעכבות, מכל מקום אינו יוצא ידי חובת ק"ש כתקנה, כי ברכות אלו מענין ק"ש, שיעשה בגאולה העתידה כמו שעשה בגאולת מצרים, ולרב האי שברכות מעכבות לא יצא בק"ש, וראה <b>ב''י</b> שם. עוד ביאר, שאפילו אמר ברכות אלו, אך לא התחיל ב"אמת", לא יצא, כי עיקרן לומר שה' עתיד לאמת לנו הבטחתו כמו שאימת אותה במצרים, וכן נקט <b>הרשב''א</b> [לעיל יא א]. וב<b>פרישה</b> כתב, שאינם כשאר ברכות שהמשנה באמצע ברכה נחשבת לברכה כתיקונה, כי המחסר בהם יציאת מצרים או גאולה העתידה, אף שיצא, לא ברך כתקונה. [וראה רשב"א שם שאם לא אמר בהן יציאת מצרים לא יצא]. ובשם <b>רבינו מנוח</b> ביאר, שאם הפך ואמר "אמת ויציב" בערבית ו"אמת ואמונה" בשחרית לא יצא, וב<b>חיי אדם</b> [כא יז] כתב שאינו חוזר, וראה <b>מ''ב</b> [סו נג]. וב<b>פרי יצחק</b> [ח"א א] ביאר עפ"ד הראשונים לעיל [י הערה 54] שברכות ק"ש לפניה נתקנו לעצמם, ואינם ממש ברכות ק"ש, ולפיכך אף שברכות לפניה לא מעכבות, אחריה מעכבות. 
(25) כך פירש <b>רש''י</b>, וב<b>תוס'</b> [ד"ה להגיד] כתבו עוד על פי המדרש, "חדשים לבקרים רבה אמונתך - שאדם מאמין ומפקיד רוחו בידו, ומחזירה בלא יגיעה" וביאר ה<b>צל''ח</b> שהוסיפו כן כדי לבאר שנרמז בשחרית ב"ואמונתו לעד קיימת". 
(26) כך פירש <b>רש''י</b>, וב<b>מלא הרועים</b> העיר שאם כן באופן שלא הזכיר על העתיד, לא יצא. והרי להלן [יד ב] אמרו שדי בהודאה על העבר. 
(27) ביאר <b>רבינו יונה</b> שבכריעה מראה על הפחד שיש לו מלפני ה', וכזוקף מראה על הבטחון שיש לו שייטיב לו, וזה תלוי בזה, שהירא מהשי"ת, הוא הבוטח בו. 
(28) ה<b>מג''א</b> [קיג ה] הביא קושיית <b>יפה מראה</b> שהרי ביו"כ היו משתחוים בשעה ששמעו את שם המפורש יוצא מפי כה"ג. וכעין זה הקשה ה<b>ב''ח</b> [קכז] על דעת <b>תרומת הדשן</b> שאומרים "מודים" בשחיה אחת, והרי מזכיר בו את ה', וביאר המג"א [קכז ב] ש"ה' זוקף כפופים" נאמר רק באופן שדעתו לזקוף בהמשך הברכה, או בסופה שחייב לזקוף, אך כשרוצה להמשיך בשחיה אינו חייב לזקוף, [ע"פ פמ"ג שם]. 
(29) ב<b>ראש יוסף</b> הוכיח מכך שזוקף רק בשעת אמירת השם, ולא קודם לכן, ואפילו לא אחר שאמר "אתה", כי כל עוד הוא קודם אמירת ה' ראוי להיות "מפני שמי נחת". אך ה<b>רשב''ץ</b> כתב שזוקף קודם שמזכיר ה', כדי שיכוון שה' זוקף כפופים, וכן הוא לשון ה<b>ירושלמי</b> [ה"ה], וכן פסקו ה<b>חיי אדם</b> [כג ב] ו<b>קצש''ע</b> [ח יא]. 
(30) כך פירש <b>רש''י</b>, <b>והרא''ש</b> הביא בשם <b>רב</b> <b>האי גאון</b> שלא יכרע מאמצע מתניו וראשו ישאר זקוף, אלא יכוף ראשו כאגמון ויכרע [וראה תוס' [ד"ה כרע ובהגהות הב"ח שם] וב<b>שו''ע</b> [קיג ד-ו] הביא שני הפירושים להלכה. 
(31) כך פירש <b>רש''י</b>. <b>והגר''א</b> [אמרי נועם, כתר ראש לו] ביאר, שיזקוף רק גופו, אך ראשו ישאר תמיד כפוף למטה, כנחש, ולא יגביהנו. 
(32) ב<b>באר היטב</b> [קיח א] נקט שאם אמר בכל השנה המלך הקדוש או המלך המשפט, אינו חוזר, אך לטעם הט"ז בסמוך [הערה 34] ב"המלך המשפט" חוזר. 
(33) רש"י פירש "כמו מלך המשפט", וביאר ה<b>ראש יוסף</b> שהוקשה לו הרי לא שייך לומר שני ה' הידיעה [מה שאין כן בהאל הקדוש, שהקדוש אינו ה' הידיעה]. והעלה מכך שהאומר "מלך המשפט" יצא, וכ"כ הדרישה. אך ה<b>כל בו</b> [תפלה יא] הביא בשם ה<b>ראב''ד</b> שלא יצא, כי משמעות "המלך המשפט" היא, שהוא עצמו המשפט, והיינו, שהוא וחכמתו אחד, כי אינו מקבל חכמה מאחר. וכ"כ ה<b>כסף משנה</b> [תפלה ב יח] בשם רבינו מנוח, וראה הערה הבאה. 
(34) ה<b>כסף משנה</b> [שם] ביאר, ש"מלך אוהב צדקה ומשפט" משמעותו שרוצה שברואיו יתנהגו כך, אך "מלך המשפט" משמעותו שהוא עצמו שופט בצדקה. וראה <b>ט''ז</b> [קיח ב] שבראש השנה הוא זמן משפט קבוע, ואז הוא עצמו המשפט. ולטעמיהם אם אמר "מלך אוהב משפט", חוזר, וראה הערות 37, 32. אך <b>הרמ''א</b> שם כתב, שאינו חוזר [אלא בתכ"ד], וטעמו, כי העיקר להזכיר מלכות לגבי משפט, ואכן ה<b>טור</b> [שם] הביא ש<b>מחזור ויטרי</b> גרס כל השנה אומר "האל המשפט". וה<b>רשב''א</b> גרס "אוהב משפט", ונמצא שבעשי"ת עיקר התוספת היא בהזכרת המלכות. 
(35) ה<b>רא''ש</b> נקט שרבי אלעזר חולק גם על "המלך המשפט", וסובר שבדיעבד יוצא ב"מלך אוהב צדקה ומשפט". וביאר <b>הצל''ח</b>, שלדעתו ראיית הגמרא מהפסוק היא, שהרי אף שתקנו לשנות הנוסח בעשי"ת, משמע בפסוק שבדיעבד יוצא בנוסח הרגיל. 
(36) כך ביאר ה<b>רשב''א</b>, אך לדעת <b>בעל המאור</b> [בסמוך] רב יוסף סובר שאין שינוי נוסח לעשי"ת אפילו לכתחילה, וגם רבה לא נחלק אלא לכתחילה, וכן הוכיח הצל"ח, שאילו היה הנידון בדיעבד, היה ראוי לומר "רב יוסף אמר יצא, רבה אמר לא יצא". וראה הערה הבאה. 
(37) <b>הרי''ף ותוס'</b> [ד"ה והלכתא] כתבו שאם טעה ואמר "האל הקדוש" או "האל המשפט" חוזר לראש התפילה ואומר המלך הקדוש. וכך ביאר ה<b>רשב''א</b>, שרב יוסף ורבה נחלקו אם יוצא בדיעבד או לא. וכתב <b>רבינו יונה</b>, שדוקא אם אמר "האל המשפט" חוזר. וביאר ה<b>ב''ח</b>, שהרי"ף גרס שרבה ורב יוסף נחלקו ב"האל המשפט". אך הרשב"א גרס בדברי רב יוסף "מלך אוהב צדקה ומשפט", ונקט שרבה סובר כי הוא גרוע מ"האל המשפט", מפני הטעמים שבהערה 34. ודעת <b>בעל המאור והראב''ד</b> [תפלה י יג] שרבה לא נחלק אלא לכתחילה, אך בדיעבד גם אם אמר "האל" יצא, וכדברי רבי אלעזר. וב<b>הגהות מיימוניות</b> [תפלה י אות נ] הביא שיטה שלא נחלקו אלא בהמלך המשפט, אך בהמלך הקדוש לכולי עלמא לא יחזור. 
(38) ב<b>שו''ת חתם סופר</b> [או"ח קסו] ביאר, שיראה את עצמו כאילו גם הוא חולה, וכאילו מתפלל על עצמו. ובספר <b>ראש אמנה</b>, הביא את דברי מרן הגרא"מ שך אודות שרה אמנו, שטענה כלפי אברהם אבינו "חמסי עליך", שהיה לך להתפלל שהבן אשר יוולד לך יהיה ממני ולא מהגר שפחתי! ומכאן מוכח, שאדם היכול להתפלל עבור חבירו ואינו עושה זאת, הרי הוא חוטא ב"חמס", כי מניעת הטובה מחברו על ידי המנעות מתפילה עבורו, היא מעשה חמס, כאילו נוטל מחבירו את הטובה היכולה להגיע לו. ומכאן, שבשעה שמתוודים ואומרים בנוסח הווידוי "חמסנו", אל לנו לחשוב כי החטא הזה הוא רק נוסח כללי שאינו נוגע אלינו, אלא כל אחד ואחד צריך להתוודות ולחזור בתשובה על החטא הזה שנכשלים בו כה רבות, שהרי כל כך הרבה תפילות יכולנו להתפלל עבור אחרים הזקוקים לישועה, ולא התפללנו, ויש לנו להתוודות על כך ולומר "חמסנו" ! 
(39) ה<b>חתם סופר</b> [ח"ו כט] הקשה, הרי תוס' בשבועות [ל ב] נקטו שכבוד ת"ח עדיף מכבוד מלך, וא"כ עדיין יש ללמוד משאול לת"ח שהתבייש. ותירץ שדחיית הגמרא שמא רק על אדם כשאול צריך לחלות, כי היה מלך ות"ח, אך על ת"ח לחוד אין צורך. ועוד ביאר בפשטות, שעל מלך צריך לחלות, כי צערו נוגע לכל ישראל, ואל מפני עדיפותו על אחרים. 
(40) ה<b>ריטב''א</b> ביאר, שבכל עוון שעשה ומתבייש, מוחלים לו על אותו עוון. אך ה<b>''רי''ף''</b> בעין יעקב נקט כפשוטו שמפני בושתו בעוון אחד, מוחלין לו על כל עוונותיו, שהרי נמחל לשאול עוון השאלה באוב, מפני בושתו על הריגת אנשי נוב. והנה ב<b>תוס' להלן</b> [לד ב ד"ה כסוי] משמע שהכוונה לבושה לפני הקב"ה בעצם החטא, ולא מפני שראוהו אחרים, וראה <b>מנחת חינוך</b> [שסד ט] שעל חטא ע"ז חייב להביא שעירה כדי שיתבייש מאחרים, כי לכפרת חטא גדול טעונה בושה גדולה יותר, ומשמע שעצם הבושה מאחרים היא סיבה לכפרה. והטעם שבושה מכפרת הביא ה<b>של''ה</b> [יומא, תשובה] בשם <b>האר''י</b> שהעלבונות החירופים והגידופים, מעולים יותר מכל מלקות וסיגופים שבעולם. ו<b>הגר''ח שמואלביץ</b> [לא ה, לב יא] כתב שכל מטרת היסורים הם לבייש את האדם, כי הם מגלים על פחיתות כוחו, וע"י העונש נוכח בטעותו, והמתבייש בעבירה הגיע מעצמו להכרה זו שהיא מטרת היסורים, ואינו צריך לעונש נוסף. 
(41) ראה ב<b>עיון יעקב</b> שלא נפטר אלא מעונש בעה"ב, אך הומת בחרב במלחמה, כעונש על שלא כלה את עמלק, ודרש באוב [ראה דברי הימים א, י יג]. 
(42) ב<b>פני יהושע</b> כתב שבהרבה פרשיות הוזכרה יציאת מצרים, אך על פרשת בלק נאמר [מיכה ה יב] "עמי זכר מה יעץ בלק וגו"' ולכן היה צד שחיבים להזכירה כל יום, ורצו לקבעה בק "ש. 
(43) כך פירש <b>רש''י</b>, ובביאורו לחומש כתב על הפס' [במדבר כג כד] "הן עם כלביא יקום - כשהן עומדין משינתם שחרית, הן מתגברים כארי לחטוף מצוות לקרא ק"ש וכו"'. וה<b>מהרש''א</b> ביאר, כי כשם שאין מי שיעיר את הלביא, אלא הוא קם מאליו, כך יש לאדם לקום בזריזות כדי שלא יאחר זמן ק"ש. 
(44) ראה במגילה [כב א] ש"כל פסוק שלא פסקיה משה לא פסקינן ליה", וביאר ה<b>מג''א</b> [ריש רפב] שאם בדעתו להשלים כל הפרשה מותר להפסיק באמצע, כמו שעושין בקריאת התורה, אולם פסוק אסור לפסוק, אף שמתכוון להשלימו. וב<b>מרומי שדה</b> כתב שאסור להתחיל באמצע פרשה, אך בפסוק האיסור רק להפסיק באמצעו. 
(45) בירושלמי מבואר שקבעו לומר את שלשת הפרשיות כי נרמזים בהם עשרת הדברות, והובא ב<b>מ''ב</b> [סא ב] וסיים שצריך להתבונן בעת ק"ש שלא יעבור על אחת מהן. וראה ב<b>עקדת יצחק</b> שביאר כיצד נרמזות כל מצוות התורה בק"ש. 
(46) [נוסף על יציאת מצרים, ובסך הכל ששה - גר"א] 
(47) <b>רש''י</b> [ד"ה עול] הביא את הפסוק "ועשיתם את כל מצוותי", וראה <b>דקדוקי סופרים</b> שלפניו היתה גירסת הילקוט [פר' שלח] שלא הביא את הפסוקים. 
(48) כך פירש <b>רש''י</b>, ובעבודה זרה [כו ב] אמרו ש"מין" הוא יהודי העובד ע"ז, וכאן אי אפשר לפרש כן, שהרי היינו "הרהור ע"ז". וה<b>רמב''ם</b> [תשובה ג ז] כתב ש"מין" הוא האומר "אין אלוה", וציין הכסף משנה לע"ז שם, אך בפשטות נראה שמקורו מסוגיין, שעל מינות הובא קרא של "אמר נבל בקרבו אין אלוהים". 
(49) כך פירש <b>רש''י</b>, והיינו שחיוב אמירת פרשת ציצית תלוי בחיוב הזכרת יציאת מצרים. אך ב<b>שאגת אריה</b> [ט] הוכיח מהסוגיא להלן [יד ב, עי"ש] שהנידון במשנה הוא רק על הזכרת יציאת מצרים, ואילו חיוב אמירת פרשת ציצית תלוי במחלוקת האמוראים להלן [שם]. 
(50) ב<b>מנחת חנוך</b> [כא] העיר שמוני המצוות השמיטו מצוה זו, וביאר <b>הגר''ח</b> שרבי אלעזר בן עזריה הוצרך ל"כל" ללמד שקורין גם בלילה, ולא יכל לדרוש כחכמים שנוהגת גם לימות המשיח, וכבר כתב הרמב"ם שרש ג] שאין מונים מצוה שאינה נוהגת לעתיד. עוד ביאר, שמצות הזכרת יציאת מצרים אינה רק לשם הזכירה, אלא היא חלק מקבלת עול מלכות שמים, שהרי נאמר בה "אני ה' אלוהיכם" [וראה ר"ה לב א] ולפיכך היא נחשבת כחלק ממצות קבלת מלכות שמים שבק"ש. 
(51) רש"י ביאר, שהכוונה ליום שמינוהו לנשיא, והיה בן י"ח שנה, ונעשה לו נס שנהפכו שערות זקנו ללבנות, וכדלהלן [כח א]. וביאר <b>התוס'</b> <b>יו''ט</b> שכוונת ראב"ע לומר כי אף שמוכח כי היה מופלג בחכמה וראוי לנשיאות, לא זכה לנצח את חכמים בזה עד שדרשה בן זומא. ו<b>הרמב''ם בפיה''מ</b> ביאר, שהיה לומד יומם ולילה עד שתש כוחו נראה כזקן, וביאר ה<b>חתם</b> <b>סופר</b> שכל לומדי תורה הקב"ה עוזרם ואין עמלם ניכר על גופם, אך לרבי אלעזר נעשה נס שהשתנה טבעו משאר הלומדים, כי הוצרך להראות כזקן. וראה <b>ראש יוסף</b>. 
(52) כך ביאר ה<b>רע''ב</b> [וכעין זה מצינו שחולין לא ב], ולביאורו חכמים חולקים, ולכן דרשוהו באופן אחר, ועל כך נסובים דבריהם בתוספתא להלן, וכן נקט ה<b>אבודרהם</b>, והוסיף <b>הרוקח</b> שאחר דרשת בן זומא נעשו רבים כנגד רבים. אך מדברי <b>רש''י בסוטה</b> [מט א] משמע שהכריעו כבן זומא כי היה בקי בדרשות. אך <b>הרמב''ם בפיה''מ</b> ביאר, שלא זכיתי לדעת היכן מרומז בתורה שצריך להזכירה גם בלילה, וביאר <b>הצל''ח</b> שלדעתו באמת חכמים לא נחלקו אלא על המקור שהביא בן זומא, והם למדו ממנו להוסיף חיוב הזכרה <b>גם</b> בימות המשיח, אך לכולי עלמא נאמרה בלילות. ו<b>הרי''ד</b> ביאר שרבי אלעזר העיד על עצמו שלא זכה לקיים מצוה זו בלילות, עד ששמעה מבן זומא. אך הרשב"א הביא בשם הראב"ד שקודם היה חיובה מדרבנן. וכבר העיר ה<b>פני</b> <b>יהושע</b> באמת הזכירוה כאשר לא היה מקור לכך מקרא. וביאר <b>בבית הלוי</b> [עה"ת בא] שלשיטתו לעיל [ט ב] עיקר הגאולה היתה בלילה, בשעת חפזון דמצרים, ולכן מסברא זמן הזכרתה בלילה, ואין צורך לריבוי. 
(53) <b>רבינו יונה</b> [א א] כתב שיכול לומר יציאת מצרים של ערבית מבעוד יום, כי לא נאמר בה לילה בפירוש, אלא נלמד מרבוי, וכל שנחשב לילה לענין תפלת ערבית, ראוי גם להזכיר יציאת מצרים. וב<b>שאגת אריה</b> [ח] נקט שלדעתו חיוב הזכרת יציאת מצרים הוא מהתורה, ולכן תמה למה גרע המקור מרבוי, ואיך יכול להזכיר קודם לילה גמור, והרי אינו דומה לערבית שחיובה רק מדרבנן. וב<b>אור שמח</b> [ק"ש א ג] כתב שלדעת רבינו יונה כיון שהריבוי אינו מפורש, חיוב ההזכרה רק מדרבנן, ולכן יוצא מבעוד יום, וכן הסיק ב<b>ראש יוסף</b> שהריבוי הוא אסמכתא בעלמא. וראה <b>פרי חדש</b> [נח] שבהכרח אינו אלא מדרבנן, כי אילו היה מהתורה, הרי הרי חייב ביום ובלילה, ולמה נחשבת כמצות עשה שהזמן גרמא, וב<b>שאגת אריה</b> [יב] דחה, שהן שתי מצוות נפרדות, ואף ששתיהן מהתורה, כיון שכל אחת נוהגת רק בחלק מהיממה, נמצא שהזמן גרמא. 
(54) <b>הגרי''ז</b> ביאר שלדעת חכמים היא אותה מצוה שנמשכת גם בימות המשיח, ולכן אמרו "להביא", אך לבן זומא היא מצוה נוספת, כמבואר ב<b>שאגת אריה</b> [הנ"ל] שביום ובלילה הם שתי מצוות, וראה <b>תוס' רעק''א</b> למשנה. 
(55) ביאר <b>הגר''א</b> שבן זומא למד ש"כל ימי" משמעותו יממות שלמות, כולל הלילה. ואילו חכמים למדו שמשמעותו "כל הימים" דהיינו לעולם, ואפילו אחר ביאת המשיח, אך רק בימים ולא בלילות. 
(1) לעיל [יב ב] אמרו שאחר הגאולה "תהא שעבוד מלכויות עיקר, ויציאת מצרים טפל לו", וביאר <b>מהרש''א</b> דהיינו שיזכרו רק את השעבוד והגאולה של המלכות הרביעית, היא גלות רומי שאנו שרויים בה, אך שאר הגלויות והגאולות ישכחו בגאולה זו, חוץ מיציאת מצרים שיש מצוה בזכירתה. 
(2) משמעות הראיה היא שאחר ביאת המשיח לא יזכירו בלילה, כמו שהניצול אינו מספר אלא את המקרה האחרון. אך ראה במכילתא [יג ב] שברייתא זו כחכמים, ובכל זאת גרסו בה "והניח מעשה ארי", וב<b>יפה עינים</b> ביאר, שאינו מזכיר כי נעשה טפל בעיניו כלפי הנס האחרון. <b>והמהרש''א</b> דייק שרק אחר מעשה נחש שנינו "שכח מעשה שניהם" ואילו קודם לכן לא אמרו ששכח מעשה שלפניו, כי דימו [גלות] מצרים לזאב, ובבל לארי, ורומי לנחש, והיינו משום שגלות בבל היתה קרובה לגלות מצרים ולא שכחו, אך בגלות האחרונה שהיא ארוכה וצרותיה מרובות, ישכחו גלויות הראשונות. ו<b>הגר''א</b> ביאר, שתחילה תהיה גאולה משעבוד מלכויות, ואז יזכרו מעט את הגלויות הראשונות, ואחר כך תהיה מלחמת גוג ומגוג, ואחריה לא יזכרום כלל. 
(3) <b>רש''י</b> [ד"ה בתחילה] פירש "לאנשי מדינתו", ודייק <b>הרא''ם</b> [בראשית יב ב] שנולד בארם נהרים, אך ה<b>אבן עזרא</b> [שם יא כו] ו<b>הרמב''ן</b> [שם יב ב] נקטו שנולד באור כשדים, וביאר ב<b>ראש יוסף</b> שגדל מקטנותו בארם, ונחשב כמדינתו. 
(4) ראה <b>רש''י עה''ת</b> [יז טו] שמשמעותו "שרי לי ולא לאחרים", ואין הכוונה שהיא שרה לאברהם בלבד, אלא שרק לו נאמר הצווי שלא יקראנה "שרי", וראה הערה 8. 
(5) ה<b>פמ''ג</b> [א"א קנו ג] כתב בשם <b>פרי חדש</b> שהוא איסור רק מדרבנן. וראה ב<b>שדי חמד</b> [כ כלל פג] שדן אם האיסור לקרא כך רק לאברהם אבינו או לכל הנקרא "אברהם", ובגיטין [נ א] מצינו אמורא בשם "אברם חוזאה" ומסתבר שאין האיסור אלא לקרא כך למי ששמו "אברהם", אך אפשר ליתן לכתחילה שם "אברם". ו<b>בבאר שבע</b> [תמיד] <b>ובחוות יאיר</b> [ט] נקטו שהיא מהתורה, ותמהו למה לא מנוה מוני המצוות, ו<b>מהר''ץ חיות</b> הביא דברי <b>הרמב''ם</b> <b>בפיה''מ</b> [חולין פ"ה] שאין לומדים מצוה ממה שנאמר קודם מתן תורה, כי לא התחייבו ישראל אלא במה שניתן במתן תורה, וכ"ש אם כל האיסור לקרא כן לאאע"ה. וראה <b>מנחת יצחק</b> [ח"ד ל]. ו<b>מהרי''ל דיסקין</b> כתב, שהאיסור היה לקראו כך בפניו, משום בזיון, אך לא אחר מיתתו. ותמוה, הרי בסמוך הקשו מנחמיה שקראו "אברם". ויתכן שנקט כן להלכה כבר קפרא שעובר בעשה, ואילו נידון הגמרא הוא רק לרבי אלעזר שעובר בלאו, והוא לעולם, וראה בסמוך. 
(6) <b>תוס' הרא''ש והמהרש''א</b> כתבו, שלא נחלקו, אלא אחד ביאר את המקור ללאו, והשני את המקור לעשה. אך כבר הבאנו שיש שנקטו שהיא מחלוקת, וראה הערה הבאה. 
(7) בספר <b>עולת אהרן</b> ביאר, שהגמרא דנה כך רק לרבי אליעזר שעובר בלאו, כי הסיבה לשינוי השם היתה כדי שיוכל להוליד, והיה די להודיע שנוסף "ה" לשמו, ו"הא" לך זרע, ולא הוצרך לומר "לא יקרא שמך אברם", אלא בא הכתוב לאסור בלאו, וכן יש לדרוש בשרה. אך בר קפרא סבר שעצם השם "אברם" גרם שלא ילד, ואם כן, עיקר השינוי היה "לא יקרא שמך אברם", ואילו "והיה שמך אברהם" נאמר לעשה, אך אצל שרה לא היה השם גורם שלא תלד, ואם כן אין האמור בה מלמד על איסור עשה. 
(8) <b>הגרא''מ הורביץ</b> ביאר, כי ב"אברם" נראה כאילו אינו אב אלא לארם, וסותר משמעות השם. אך ב"שרי" האיסור הוא רק לאברהם, שאצלו המשמעות שהיא שרה שלו בלבד, אך לשאר אדם אין משמעות זו, ומותר לקראה כך. וה<b>מלבי''ם</b> [יז טו] כתב, ש"אברם" נקרא כך בפי כל, ולכן האיסור נאמר לכלם. אך שרה נקראה בפי כלם "יסכה" על שם יופיה, ורק אברהם קראה "שרי", ולכן נאמר השינוי רק לגביו, ואילו השאר המשיכו לקרותה "יסכה". 
(9) ב<b>הדר זקנים</b> [בעלי תוס', בראשית לה י] כתבו כי הטעם ש"אברם" נעקר לגמרי ו"יעקב" לא, הוא משום ש"אברם" הוא שם חול שניתן לו ע"י תרח, אך השם "יעקב" ניתן ע"י יצחק. ויתכן לבאר עפ"ד <b>הרמב''ן</b> [ויקרא יז] שאחר המילה יצא אברהם מכלל בני נח, ולכן נאסר לקרותו בשם גויותו, וראה עוד ב<b>אור החיים</b> [בראשית לה י]. וב<b>ברכת פרץ</b> [ויצא] ביאר הטעם לשם "אברהם" נשאר לעולם, ולכן "אברם" נעקר, ואילו השם "ישראל" ניתן כאשר ניצח את שרו של עשו לשעה קלה, אך בשם "יעקב" נרמז כי המאבק עמו נמשך עד ביאת המשיח, ולכן אינו נעקר, וכן משמע ב<b>ביאורי הגר''א</b>. <b>ובחזון יחזקאל</b> כתב, שהקורא "אברם" פוגע בגרים, שהרי רק אם נקרא "אברהם" יכול גר לומר בתפלתו "אלוהי אבותינו" [בכורים א ד], אך עקירת שם יעקב אינה פוגעת באדם. 
(10) ב<b>מלא הרועים</b> ביאר, שהאיסור הוא רק כשמזלזל במעלות שבמשמעות השם "אברהם", שהוא אב להמון גויים, וגם אמרו בנדרים [ל ב] שבתחילה מלך על רמ"ג אברים, ולבסוף המליכו על רמ"ח. אך כוונת נחמיה היא שאף בהיותו "אברם" כבר בחר בו ה'. 
(1) <b>הרשב''א</b> העלה מדין זה שלש הלכות. א. הקורא את הפרשיות שלא כסדרן יצא, שהרי "שמע" ו"והיה אם שמע" נאמרו בדברים [ו, יא] אחר "ויאמר" שנאמרה בבמדבר [טו]. וראה <b>חי' הרא''ה ופמ''ג</b> [משב"ז תחלת סד] ב. אפילו אם הפסיק בין פרשה לפרשה יותר משיעור קריאת כל הפרשיות, יצא, שהרי גם הקוראן כסדרן בתורה יצא. ג. [בשם ירושלמי] ברכות ק"ש אינן מעכבות, שהרי הקורא לא בירך על ק"ש. וב<b>תוס'</b> [ד"ה היה] כתבו דהיינו דוקא ליחיד, אך בציבור כבר אמרו לעיל [יב ב] שמעכבות, וראה <b>ב''ח</b> [סי' ס] ו<b>שאגת אריה</b> [כו]. ד. וב<b>ביאור הלכה</b> [סא ד"ה ואחר] הוכיח מדין זה כדעת <b>הב''ח</b> שאם לא אמר ב"ברוך שם כבוד מלכותו" אין מחזירין אותו, שהרי מדובר בקורא בתורה ואינו אומר בשכמל"ו, [ועי"ש שדן אם יכול לאומרו אח"כ שלא במקומו ויוצא יד"ח, ואם כן יתכן שמדובר באופן שאמרו אחר קריאתו, וכן דחה ב<b>אפיקי מגינים</b> ש"יצא" רק בפסוק ראשון ועדיין צ"ל בשכמל"ו, וראה <b>פנים</b> <b>יפות</b> דברים ו ד <b>ואגרות משה</b> או"ח ח"ה ה]. 
(2) כך פירש <b>רש''י</b> [ד"ה שואל]. וב<b>כסף משנה</b> [ב טו] למד מדברי <b>הרא''ש</b> [בהערה הבאה] דהיינו כל אדם נכבד אף שאינו חייב לכבדו, וכן כתב ה<b>פמ''ג</b> [משב"ז ב] שבכלל זה גם עשיר המכובד מחמת עשרו. אולם ה<b>רמב''ם</b> [שם] כתב ששואל שלום דוקא למי שהוא מחוייב בכבודו כגון אביו ורבו ומי שהוא גדול ממנו בחכמה. ודעת <b>הרשב''א</b> [סוף ע"ב] ש"מפני הכבוד" הוא רק למי שגדול ממנו בחכמה [ולא לאביו ולאמו, שהם "מפני היראה", וראה מג"א סק"ב המובא בסמוך]. 
(3) כך פירש <b>רש''י</b>, וכן נקטו <b>הרשב''א והגר''א</b> בדעת <b>הרמב''ם</b> [הט"ז] שכתב "מי שמתיירא ממנו כגון מלך או אנס", ובפשטות כוונתם שלא תקנו דיני הפסק באמצע, וההיתר רק משום פיקוח נפש, [וכן דקדק ב<b>מלא הרועים</b> מ<b>תוס'</b> ד"ה באמצע שהביאו מיעוט הירושלמי "ודברת בם" - "ולא בתפילה" וביארו דהיינו אף "מפני הכבוד", ולא נקטו "מפני היראה" כי היינו פקוח נפש ומותר להפסיק גם בתפלה]. ותמהו <b>הרא''ש</b> [סי' ה] <b>והרשב''א</b> שבאופן זה פשיטא שמותר להפסיק מפני פיקוח נפש, [ולמה הוצרכה המשנה לשנות דין זה]. ותירץ <b>הכסף משנה</b> שאינו "מתיירא ממנו" שיהרגנו אלא שיצערנו, אך ה<b>טור</b> הביא בשם הרמב"ם כרש"י "שיהרגנו", וביאר <b>הרש''ש</b> שאינו חושש שיהרגנו מפני שלא הקדים בשלומו, אלא שיש בכוחו להרוג, כ"מפני הכבוד", שביאורו שראוי לכבדו, אף שאין כבודו דוקא בהקדמת שלום. ו<b>הרא''ש</b> נקט שהכוונה ליראה מפני אביו ואמו שנאמר בהם "תראו", או מפני רבו ש"מורא רבך כמורא שמים", [והתירו להפסיק כי חייב בכבודם מדאורייתא ואין הפסקתו נחשבת כזלזול]. <b>והב''י</b> כתב בשם <b>הרשב''א</b> שכל הגדול ממנו בחכמה בכלל "מפני היראה" [ולדעתו תקנו הפסק לצורך. והכוונה לשו"ת הרשב"א ח"א שכא, ראה <b>מג''א ופמ''ג</b> סק"ב]. וכתב <b>הב''ח</b> [סו] שגם לדעת הרא"ש לא הותר להפסיק מפני יראת מלך אלא כשודאי יהרגנו, אך במקום ספק שמא לא יקפיד, סכנת העוון להפסיק עדיפה, וכדלהלן [לב ב] באותו חסיד [ועיין ט"ז סק"א]. 
(4) במשנה לא הוזכר "בין הפרקים" בברכות שאחר ק"ש בערבית. ו<b>בתוס' אנשי שם</b> כתב שבין גאל ישראל להשכיבנו הוא אמצע הפרק, כיון ש"כגאולה אריכתא דמיא". אך ב<b>ביאור</b> <b>הלכה</b> [סו ד"ה ואלו] נקט שהוא בין הפרקים, כיון שנחשבות כשתי ברכות נפרדות. 
(5) כתב ה<b>כסף משנה</b> [ק"ש ב יז] שאע"פ שאין מפסיקין בין הברכה לדבר שמברכין עליו, בברכות ק"ש אין מקפידין בכך כי אין מברכין "לקרא ק"ש". והוצרך לכך לשיטתו [שם א ח] שהן ברכת המצוות, [וראה <b>מאירי</b> לעיל יא ב]. 
(6) ה<b>רא''ש</b> [סי' ח] כתב שאומר "אמת ויציב" ואח"כ מפסיק, ודקדק ה<b>ב''י</b> שסבר שגם בין "אמת" ל"ויציב" אין להפסיק, ועדיף להפסיק אחר "ויציב" אף שהוא אמצע פרק. וראה <b>פמ''ג</b> [א"א ט]. וה<b>צל''ח</b> כתב שמלשון המשנה אין לדקדק כן, כי ת"ק נקט "אמת ויציב" יחד לומר שטעם ההיתר להפסיק הוא כיון ש"אמת" נסוב על ההמשך כמו שמשמע מ"ויציב", ואמנם יכל להוכיח כך מ"ואמונה" [ורבי יהודה אמר "אמת ויציב" אגב תנא קמא]. וגם <b>הגר''א</b> כתב שמותר להפסיק בין אמת ליציב, וביא רשלא נקט "ואמונה" כי התנא רצה להדגיש שהאיסור להפסיק הוא רק לפני "אמת ויציב" ולא לפני "אמת ואמונה", כי בלילה אין חיוב לומר פרשת "ויאמר" [כדלהלן יד ב]. וב<b>ביאור הלכה</b> [ד"ה ואלו] כתב לפ"ז שבין "ויאמר" ל"אמת" נחשב "בין הפרקים", ואף צידד שבתפילת מעריב כל פרשת "ויאמר" נחשבת כבין הפרקים, [ועיין בסוף ההקדמה למשנה ברורה שחזר בו, ויש לדון אם בין "אמת" ל"ואמונה" יחשב בין הפרקים]. 
(7) <b>רבינו יונה</b> הביא מחלוקת ראשונים אם לא יפסיק כלל [אלא באמצע הפרק הבא, אחר "ויציב" כנ"ל], או שדינו כאמצע הפרק ששואל מפני היראה ומשיב מפני הכבוד. <b>והרמב''ם</b> [ב יז] נקט כדעה השניה, וביאר <b>הרשב''ץ</b> [יד ב] שהולך לשיטתו ש"מפני היראה" הוא שמא יהרגנו ולכן יכול להפסיק גם בין "ה' אלוהיכם" ל"אמת" [ולא ביאר "מפני הכבוד"]. וה<b>מאירי</b> כתב שאינו טעם נכון, כי ודאי יכול לומר דבור קצר זה קודם שישאל בשלום המלך. 
(8) אין הנידון על סדר כתיבתן בתורה, שהרי בסמוך הוסיף לדון על קדימת "והיה" ל"ויאמר", אף שבתורה "ויאמר" קודמת. <b>ותוס' להלן</b> [יד ב ד"ה ולמה] כתבו שאין לומר שקדמה אמירת "שמע" משום שקדמה כתיבתה בתורה, שהרי קדמה גם ל"ויאמר" שנכתבה לפניה, וביארו שנידון המשנה הוא למה לא מקדימים לומר "והיה" שנאמרה בלשון רבים קודם "שמע" שנאמרה בל' יחיד. וב<b>פמ''ג</b> [משב"ז תחלת סד] דקדק מכאן כהרשב"א [בהערה 1] שמהתורה הקורא פרשיות שלא כסדרן יצא, שאל"כ הרי היה אפשר לומר שקדמה "שמע" משום שנאמר "והיו" שלא יקרא למפרע, ובהכרח שרק הקורא פסוקים למפרע לא יצא, וראה <b>רבינו יונה</b> להלן [טו א]. ובפרי חדש [סז] הוכיח מכאן שלמ"ד ק"ש דאורייתא גם "והיה אם שמוע" דאורייתא, שאל"כ הרי פשיטא ש"שמע" קודם. ודחה ה<b>שאגת אריה</b> [ב] שאין דין להקדים מצוה דאורייתא לדרבנן, וראה <b>צל''ח ופנ''י</b> [יד ב]. 
(9) לכאורה תמוה, שהרי המשעבד עצמו לזולתו מתחייב כפי אופן השעבוד, וכיון ששעבד אדם עצמו להקב"ה ודאי כלולה בהשתעבדותו התחייבות לקיום מצוותיו, ולמה צריך לקבלם על עצמו שוב. וראה <b>פחד יצחק</b> [שבועות כה, פסח סו] שהרחיב בזה. 
(10) <b>בתוס' יו''ט</b> ביאר ששאלה זו נובעת ממה ששנינו ברישא ש"שמע" קדמה כדי להקדים קבלת עול מלכות שמים, ואם כן יש להקדים גם את "ויאמר" שאומרים בה "אני ה' אלוהיכם" ומקבלים בה עול מלכות שמים. 
(11) ה<b>שאגת אריה</b> [ט] הוכיח מכאן שעיקר חיוב אמירת "ויאמר" הוא משום ציצית ולא משום זכירת יציאת מצרים, שאל"כ הרי מזכירין יציאת מצרים גם בלילות, ובהכרח שיוצא יד"ח הזכרתה גם בברכות ק"ש בלבד [והיינו שהזכרת ציצית היא מדיני ק"ש, והיא נוהגת רק ביום, אך יציאת מצרים היא חיוב בפני עצמו, וקריאתה בלילה אינה עדיפות בק"ש]. <b>והצל''ח</b> דחה, שאף אם צריך להזכירה בלילה, לא נזכר חיוב זה בפרשה, אלא רק חיוב מצות ציצית שנוהג רק ביום, ונחשבת "נוהגת ביום". 
(12) האחרונים תמהו מכאן על דברי <b>רבינו יונה</b> לעיל [יב א] שמצוה התלויה באמירה לכולי עלמא צריכה כוונה [ראה <b>לח''מ</b> מגילה ב, <b>ופנ''י</b> כאן, <b>וטורי אבן</b> ר"ה כח ב]. וכתבו <b>החזו''א</b> [כט ט] <b>ואבי עזרי</b> [ק"ש ב א] <b>ועמק ברכה</b> [עמ' ט] שכוונת רבנו יונה רק על ברכה שעיקרה תלוי בכוונת הלב להודות על דבר מסוים, אך ק"ש מצוותה בעצם מעשה הקריאה, והיא ככל מצוה שנחלקו בה אם טעונה כוונה. אולם ב<b>ביאור הלכה</b> [ס ד"ה י"א] הביא מרבינו יונה שמצוות התלויות באמירה "כק"ש וברהמ"ז" ומשמע שלא חילק כן, וראה <b>נחלת</b> <b>דוד</b>. <b>ומהר''ץ חיות</b> הקשה מדיוק הגמרא על שיטת <b>הר''ן</b> [שם לב ב] שהמכוון למצוה אחרת לכולי עלמא לא יצא כי "מינה מחריב בה", [וכן הקשה <b>טורי אבן</b> שם]. ויתכן שאין מצוות ת"ת סותרת למצות ק"ש כי אמרו במנחות [צט ב] שהקורא ק"ש מקיים מצוות ת"ת, וראה <b>ב''י</b> [מז, הובא לעיל יא ב]. 
(13) ראה <b>רש''י</b> [בד"ה שמע] ו<b>בערובין</b> [צה ב ד"ה ורבן]. וביאר ה<b>רא''ה</b> שהמחלוקת היא רק אם צריך לכוון לצאת ידי חובה, אך לכולי עלמא צריך לכוון [לדעת] שעושה בכך מצוה, ולא יהא כמתעסק בעלמא. ובפסוק ראשון של ק"ש ובתפילה נוסף חיוב כוונה להבנת כל תיבה, [והובא ב<b>משנה ברורה</b> ס ז], והנדון בסוגיין הוא לגבי החיוב לצאת ידי חובה. והקשה <b>הריטב''א</b> אם כן למה לא דחתה הגמרא שהכוונה במשנה שצריך לכוון לבו להבין התיבות בק"ש. ותירץ שמשמעות המשנה היא על כל פרשיות ק"ש ואפילו ציצית שאין צריך לכוון בה בכל תיבה. וה<b>צל''ח</b> ביאר שזו קושיית הגמרא בסמוך שהרי קורא בתורה ודאי נותן לבו להבין התיבות, ובהכרח "כוון לבו" הוא לצאת יד"ח, ודחינן שקורא להגיה ואינו נותן לבו להבין, ורק משום כך אינו יוצא ידי חובתו. 
(14) כך פירש <b>רש''י</b>, והיינו שנחשב כמתעסק בהגהה ואין קריאתו נחשבת "קריאת שמע". ואילו <b>תוס'</b> [ד"ה בקורא] ביארו שאינו קורא בניקודן כראוי, אלא ככתיבתן כגון "לטטפת", כי רוצה להגיה חסרות ויתרות. ונמצא שביאור "אם כוון לבו" הוא אם הקפיד לקרא כראוי. ו<b>תלמידי רבינו יונה</b> ביארו שהקורא להגהה עושה מעשה הגהה ולא "קריאה", [ואין זה מתעסק אלא צורך דבר אחר], וכן נקט ה<b>מאירי</b> "שלא יהא קורא כמתעסק ולא קורא להגיה". ורבינו יונה ביאר שהמגיה אינו מתכוון לקרא כלל, אלא בעת שמביט בספר מוגה ומשווהו עם הספר שלפניו מזכיר לפעמים תיבות, ולכן צריך שיכוון לקרא כדרך הקורא. ו<b>הרמב''ם</b> [ק"ש ב א] כתב שהקורא כדרכו או מגיה בזמן ק"ש יצא, והוא שכיון לבו בפסוק ראשון. וביאר ה<b>כסף משנה</b> שדעתו כי הגמרא הוצרכה לומר ש"כוון לבו לקרות" רק אם אין צריכות כוונה, אך כיון שלהלכה בפסוק ראשון צריך ש"יכוון לבו" לצאת יד"ח, שוב יוצא אפילו אם קרא את שאר הפרשה רק להגיה, וכתב ה<b>מגן אברהם</b> [ס ד, סג ח] שטעמו משום שרק פסוק ראשון דאורייתא, ומצות דרבנן אינן צריכות כוונה, ומשמע שאין הקורא להגיה נחשב כמתעסק, שאל"כ ודאי מעכב בכל ק"ש, וב<b>אבי עזרי</b> נקט שגם מתעסק יצא בשאר הפרשיות, וב<b>מנחת שלמה</b> [א ב] כתב שאם תחילתו בכוונה שוב אינו נחשב מתעסק בהמשך [וראה <b>רע''ב וראש יוסף</b>]. אך <b>הרשב''א</b> [ריש ע"ב] נקט שכוונת הרמב"ם להיפך, שאף אם בשאר הקריאה צריך כוונה לצאת ידי חובה, כמ"ד צריכות כוונה, מכל מקום אינו צריך לדעת מה שהוא אומר אלא בפסוק ראשון, והביאו ה<b>בית יוסף</b> [סי' ס]. 
(15) <b>תוס' בסוטה</b> [לב א] כתבו שבק"ש יוצא בכל לשון רק אם מבינה, וכ"כ <b>הרמב''ם</b> [ב י]: קורא אדם את שמע בכל לשון שיהיה מבינה, ומדקדק באותו לשון כמו שמדקדק בלשון הקדש. והשיגו <b>הראב''ד</b> שכל הלשונות פירוש הן ואין צריך לדקדק בפירוש. ובפשטות נראה שהרמב"ם נקט ש"שמע" מלמד שכלן נחשבות "לשון" וצריך לדקדק בה, ואילו הראב"ד סבר שהריבוי מלמד שדי לומר תרגום התיבות. <b>ובלבוש ופמ''ג</b> [סב א"א א] נקטו שבלשון הקדש יוצא אף שאינו מבין מה שאומר, [ודנו לגבי פסוק ראשון, ראה פתיחה כוללת ג ו] ולביאור הנ"ל נמצא שרק אם אינו מבינה צריך לדקדק, אך כשמבינה אף אם לא דקדק יוצא מתורת פירוש שבה. <b>ובביאור הלכה</b> [סב ד"ה יכול] כתב שיוצא בה רק אם אנשי המדינה מדברים בלשון זו, אך אם רק הוא ועוד יחידים מדברים בה אינו יוצא בה, כי במקומו אינה נחשבת "לשון", ורק לשון הקדש נחשבת בעצם, ואילו שאר לשונות תלויות בהסכמת האומות. ולכאורה היינו רק כדעת הראב"ד שבשאר הלשונות יוצא כתרגום ופירוש, אך להרמב"ם שהתרבו בכלל "לשון" אין צורך בהבנתם. [<b>והגר''י הוטנר</b> תמה שהרי פרשת סוטה ווידוי מעשר נאמרין בירושלים בכל לשון, אף שלשון בני ירושלים היא לשון הקדש]. אולם בחידושי <b>הגר''ש רוזובסקי</b> [נדרים א] נקט שהקורא בלשון הקדש אינו צריך להבין כי כ"קורא ככתבה", ואילו שאר לשונות אף אם התרבו כ"לשון" היא אמירה שצריך להבינה, ודעת הראב"ד שלכן לא שייך בה דקדוק כי אין דקדוק אלא כשקורא מה שכתוב בתורה, והרמב"ם סבר שאין הדקדוק מדין הקריאה "ככתבה" אלא מדיני ה"לשון". 
(16) <b>רש''י</b> פירש "ככתבה, בלשון הקדש", ולכאורה משמע שאין הכוונה לנוסח הכתוב בתורה דוקא, אלא העיקר שיאמר הענין בלשון הקדש. וראה <b>חלקת יואב</b> [סוף ח"א] <b>ואגרות</b> <b>משה</b> [או"ח א לב] שדנו בזה. ולכאורה תלוי בנידון הנ"ל, אם מעלת לשון הקדש היא בהיותה לשון בעצם, או משום שהוא קורא ככתבה. [וראה פירוש <b>ר''י מלוניל</b> ש"והיו" ממעט לשון ארמי וכן כל לשון משום שאין מלאכי השרת מכירין אלא בלה"ק]. 
(17) ביאר ה<b>מאירי</b> "שמיעה" משמעותה הבנה מלשון "כי שומע יוסף" [בראשית מב כג], וגילה הכתוב שהעיקר להבין אחדותו יתברך. 
(18) <b>רש''י</b> פירש שאומר "ובשעריך, ביתך, מזוזות", אך <b>רבינו יונה</b> [להלן טו ב] כתב שלמפרע שייך רק בהקדמת פסוק שלם לפסוק שאחריו, ולא בהקדמת תיבה לחברתה. וכן משמע מלשון <b>הרמב''ם</b> [ב יא] "בד"א בסדר הפסוקים", וכ"כ ב<b>טורי אבן</b> [מגילה יז ב] מסברא, שהרי הקורא בסדר הפוך ללא משמעות אינו אלא מתלוצץ. <b>ובספר קובץ על הרמב''ם</b> [ק"ש ב יא] וכן ב<b>הערות</b> הגרי"ש אלישיב [סוטה יח] נקטו שרש"י סובר ש"למפרע" הוא גם בהקדמת פסוק שלם, ולא פירש כנ"ל אלא בדעת רבי הסובר שפסוק ראשון בלבד הוא מהתורה, כי לשיטתו בק"ש אין צורך למעט קריאת פסוק שלם למפרע, ובהכרח הכוונה להקדמת תיבה לחברתה, [ונקט פסוק לדוגמא] וראה <b>ביאור</b> <b>הלכה</b> [סד א]. אולם ב<b>אבי עזרי</b> [א א] נקט שלדעת רש"י המשנה סדר הפסוקים יצא ידי חובתו, ויתכן שאינו נחשב "למפרע", אך הוא בכלל "סירוסין" כמבואר במגילה [יח א] שגם בזה אינו יוצא ידי חובה. ולענין קריאת הפרשיות למפרע, כבר הבאנו ש<b>הרשב''א ופמ''ג</b> הוכיחו מהמשנה שיצא, <b>והרמב''ם</b> [ב יא] כתב "אע"פ שאינו רשאי אני אומר שיצא לפי שאינה סמוכה לה בתורה", וביאר <b>הגר''א</b> שסדרן רק מדרבנן, [ונקט שמדרבנן לא יצא, ראה <b>ביאור הלכה</b> סד ד"ה אע"פ]. אך ב<b>אבי עזרי</b> [שם] נקט שכוונת הרמב"ם שלכתחילה יש סדר לפרשיות מהתורה. 
(19) <b>רש''י בסוטה</b> [לג א] <b>ובמגילה</b> [יז ב] נקט שהנידון הוא לגבי קריאת התורה, <b>ותוס'</b> [ד"ה בלשון] הביאוהו ותמהו שהרי רק עזרא תקן לקרא בתורה, ולמה נאמר "והיו" כבר קודם לו. והעמידו שמדובר בקריאות שחיבין בהן מדאורייתא כגון פרשת זכור [ובתוס' רא"ש נוסף: ופרשת פרה]. ועוד ביארו, שהכוונה למקרא ביכורים ופרשת חליצה שהם מן התורה. <b>והנצי''ב</b> כתב שאפילו אם חיוב קריאת התורה מדרבנן, יתכן שהקורא בציבור צריך לקרא בלשון הקדש, וכדעת הרא"ש שדברים שבכתב אסור לאמרם בעל פה רק בציבור. אולם יתכן שדעת רש"י כה<b>ריטב''א במגילה</b> [יז ב] שכל קריאת התורה בשבת מדאורייתא, וכן הסיק <b>הט''ז</b> [תרפה ב] שעזרא רק תיקן את סדר הקריאה. <b>והריטב''א</b> כאן ביאר שכוונת רש"י שהנידון בספר שנכתב בכל לשון אם יש בו קדושה לקרא בו בבית הכנסת, וראה <b>פני יהושע</b>. ובשם <b>הראב''ד</b> הביא שהכתיבה ודאי טעונה לשון הקדש, והנידון הוא אם יוצאים ידי חובת "והגית בו" בכל לשון או דוקא בלשון הקדש, [ועי' היטב ב<b>ביאור הלכה</b> שלד ד"ה בקיאין]. וכבר הובאה לעיל [יא ב] דעת <b>הגר''א</b> [מז ד] ש"והגית" משמעו בלב, וא"כ אין חילוק לשון, אולם ב<b>שו''ע הגר''ז</b> [ת"ת ב יב] ו<b>פני יהושע</b> להלן [טו ב הערה 24] נקטו שאינו יוצא אלא בדיבור, [וראה <b>שאג''א</b> ז ו<b>חזו''א</b> או"ח יד]. וכבר חילק בשו"ע הגר"ז [שם יג] בין תורה שבכתב שמצוותה באמירה, לתורה שבע"פ שמצוותה רק בהבנה, [ראה ה א הערה 13], ויתכן להעמיד דברי הראב"ד רק בתורה שבכתב כק"ש. וכן מוכח ממה שאמרו בע"ז [מד ב] אין משיבין במרחץ, ופרש"י שגם שאר לשונות לא נפקי מקדושתייהו, והיינו משום שדברו בתושבע"פ. 
(20) <b>הריטב''א</b> ביאר שהוה אמינא שצריך להבין כל תיבה בפרשה ראשונה, כשם שצריך להבין בפסוק ראשון. אך ה<b>רשב''א</b> [בביאורו הב' בסמוך] פירש "צריך כוונת הענין. כלומר, שלא יהרהר בדברים אחרים כדי שיקבל עליו עול מלכות שמים בהסכמת הלב", ומשמע שנקט שדי להבין את תוכן הענין שמקבל עליו עול מלכות שמים. [ונקט ש"לא יהרהר" אף בין תיבה לתיבה, כי אינה כוונה גרידא, אלא שיהא מצבו כממליך קוב"ה על עצמו, ראה <b>מ''ב</b> סג יג ו<b>בה''ל</b> קא א <b>ואגר''מ</b> או"ח ח"ה ה]. וה<b>גרעק''א</b> הוכיח מסוגיין כהרשב"א, שהרי "שמע" מלמד שקורין "בכל לשון שאתה שומע", ומשום כך אין דורשים מ"והיו" שיקרא דוקא בלשון הקודש, ואילו צריך גם להבין, אפשר לדרוש "שמע" - "בכל לשון שאתה מבין" ואינו סותר ל"והיו". [וכן משמע ממה שיכול לקרא בלשון הקדש אף שאינו מבינה, כי די בהבנת הענין שמקבל על עצמו עול מלכות שמים, וכן פסק ה<b>משנה ברורה</b> סב ג]. ויתכן שנחלקו כנ"ל, אם "והיו" מלמד שצריך לשון בעצם, ושוב אי אפשר ללמוד מ"שמע" שצריך להבין, או ש"והיו" מלמד רק שיקרא ככתבה, ועדיין יתכן שצריך הבנה. 
(21) כך פירש <b>רש''י</b> [ד"ה עד]. <b>ותוס'</b> [ד"ה עד] פירשו שצריך לכוון רק עד "בכל מאודך" כי שני פסוקים אלו מדברים מיחוד ה' ואהבתו ויראתו. והעיר <b>המהרש''א</b> מהמבואר בע"ב שעד "על לבבך" אסור להלך וביארו שם תוס" [ד"ה על] דהיינו מפני שאין יכול לכוון, ומשמע כרש"י. וכן מפורש בירושלמי "אין צריך כוונה אלא <b>שלשה</b> פסוקים ראשונים בלבד". <b>והצל''ח</b> נקט שתוס' לא נחלקו על רש"י אלא באו רק ליתן טעם למה העדיפו פסוקים אלו משאר הפרשה, שיש בהם יחוד ה'. 
(22) <b>תוס'</b> [ד"ה אשר] כתבו שגם רבי עקיבא הוצרך למיעוט של תיבת "האלה" ללמד שאינו צריך לכוון אלא בפרשה ראשונה ולא בשניה. והוכיח מכך <b>הפרי חדש</b> [סז] שגם חיוב קריאת פרשה שניה הוא מן התורה, ולכן צריך מיעוט. אך <b>בשאגת אריה</b> [ב] דחה שרבי אליעזר לא דרש "האלה" כשם שר"ע לא דרש לשון הוה של "מצוך". ועוד ש"האלה" נצרך למעט שאר קריאות מהתורה שאינן בלשון הקדש דוקא. 
(23) <b>הרשב''א</b> [בביאורו הא' בסמוך] נקט שהנדון [בברייתא זו ובכל הסוגיא] הוא על כוונה לצאת ידי חובת ק"ש, שצריך לכוונה לכתחילה אפילו למ"ד שמצוות אינן צריכות כוונה [ולכן לא הקשתה הגמרא לעיל מברייתא זו על מ"ד אין צריכות כוונה], ומשמע כהמג"א [ס ג] שבמצוות דרבנן אפילו לכתחילה אין צריך כוונה, ולכן לכולי עלמא אין צריך כוונה אלא בחלק מקריאת שמע ולא בכולה. אולם <b>הרמב''ן במלחמות ה'</b> [ר"ה ז א בדפי הרי"ף] כתב שכל סוגיין כמ"ד מצוות צריכות כוונה [וביאר שהגמרא לא הקשתה מברייתא זו, כי העדיפה להקשות מ"סתם משנה"], ותמה ה<b>טורי אבן</b> שכאן מדובר בכוונה להבין מה שאומר ולא לצאת ידי חובה, שהרי אפילו רבא שסובר אין צריכות כוונה אמר בסמוך הלכה כרבי מאיר שצריך כוונה בפסוק ראשון, [וכנ"ל מדברי הרשב"א בביאורו הב'] וכן הוכיח ה<b>פני</b> <b>יהושע</b>. 
(24) לעיל הבאנו בשם <b>הריטב''א</b> שלכולי עלמא בפרשת ציצית אין צריך לכוון בכל תיבה, ולכן ביארנו שגם לת"ק צריך לכוון רק בשתי פרשיות ראשונות, וכן ביאר <b>הפרי חדש</b> [סז, והוכיח שיש חיוב קריאה מהתורה בשתי הפרשיות]. אך מדברי <b>המאירי</b> משמע שת"ק מחייב כוונה בכל שלשת הפרשיות. וכן נקט <b>השאגת</b> <b>אריה</b> [סי' ב. וביאר שבחלק מהק"ש מהכוונה מדאורייתא וחלק מדרבנן] 
(25) ה<b>צל''ח</b> ביאר שיש חילוק היכן אמר שכך ההלכה, כי לדברי רבי עקיבא אם לא כוון בפרשה ראשונה אינו יוצא אפילו דיעבד, אך גם בפרשה שניה צריך לכוון לכתחילה, ואילו לדברי רבי אחא בפרשה שניה "אינו צריך" כלל לכוון ואפילו לכתחילה. וב<b>מלא הרועים</b> ביאר שרבי אחא אמר שכוון ב"פרק ראשון" וכוונתו שצריך לכוון גם ב"ברוך שם כבוד מלכותו" ולכן פירש <b>רש''י</b> "כל פרשת שמע", אך לרבי עקיבא שלמד מקרא על כל פרשה ראשונה דוקא, אין צריך לכוון בבשכמל"ו. 
(26) כך ביאר ה<b>מאירי</b> את דברי רבי זוטרא, והביא שיש מפרשים שהכוונה לכל פרשה ראשונה, וכתב שהם דברי נביאות. ולכאורה זו גם כוונת <b>רש''י</b> [ד"ה א"ר יאשיה] שביאר רק בדברי רבי יאשיה ש"עד כאן" היינו עד סוף פרשה ראשונה, ומשמע שאת דברי רבי זוטרא ביאר כפשוטם עד "על לבבך" דוקא. אך ביאור רש"י היה תמוה ל<b>ב''ח</b> שהרי אם "עד כאן" של רבי זוטרא נסוב על "על לבבך" מסתבר שזו גם כוונת רבי יאשיה. ולכן נקט שכוונתו לבאר כך גם בדברי רבי זוטרא. [ומחק את התיבות "א"ר יאשיה"]. וה<b>פני יהושע</b> כתב שרש"י פירש כן רק בדברי רבי יאשיה כי בכל השקו"ט בדבריו בסמוך מבואר שכוונתו ב"מכאן ואילך" על פרשה שניה. אך לרבי זוטרא רק בהוה אמינא שלמד מ"ודברת בם" מדובר על כל פרשה ראשונה, אך למסקנא שלמד מ"על לבבך" למצוות קריאה וכוונה, יתכן דהיינו דוקא עד "על לבבך". 
(27) לביאור המאירי קושיית הגמרא על כל הפסוקים אחר "על לבבך" וכמו שביאר הפני יהושע שכאן כבר ידעה הגמרא שכוונתו למצוות קריאה וכוונה ומקורו מ"על לבבך", ורק עד שם צריך כוונה. 
(28) <b>רבינו יונה</b> [ט א בדפי הרי"ף] הוכיח מכאן שחיוב קריאת פרשה שניה אינו מן התורה, כי אף שאין הלכה כרבי יאשיה בענין הכוונה, כי להלכה רק פסוק ראשון טעון כוונה, מכל מקום, הלכה כמותו שרק בפרק ראשון נאמרה מצוות קריאה. וכ"כ ב<b>שאגת אריה</b> [ב], והוסיף שלמסקנא זו נמצא שגם רבי זוטרא אינו לומד מצות קריאה מ"לדבר בם", שהרי פרשה שניה אינה מהתורה. 
(29) <b>המאירי</b> הביא שיש מדקדקים מלשון "צריכה" שחיוב הכוונה הוא רק לכתחילה, אך בדיעבד גם אם לא כוון בפסוק ראשון יצא, ודחה דבריהם. וב<b>שו''ע</b> [סג ד] פסק שאם לא כוון לבו בפסוק ראשון חוזר וקורא. וה<b>פמ''ג</b> [א"א ו] הסתפק אם החיוב לחזור מדאורייתא או מדרבנן. ו<b>רבינו יונה</b> כתב שאמנם לדעת רבי מאיר שהחיוב רק בפסוק ראשון אי אפשר ללמוד מ"על לבבך", אך יש מקור לחיוב דאורייתא מהגזירה שוה להלן [טז א] "שמע שמע", שנאמרה בפסוק "הסכת ושמע" דהיינו כוון בלבבך. וב<b>מ''ב</b> [ס יא] משמע שחיוב הכוונה בפסוק ראשון אין צורך ללמדו מקרא, אלא סברא היא שבו עיקר קבלת עול מלכות שמים. 
(30) ב<b>אבי עזרי</b> [תשובה ה ה] הביא בשם <b>הגרי''ז</b> שתקנו להאריך ב"אחד" ולא ב"ה' אלוהינו", משום ש"ה' אלוהינו" כנגד "אנכי ה"' וזהו עצמותו ית' שאין בו מושג של מקום, ולא שייך ליתן לו גבול של מעלה ומטה וד' רוחות. ורק ב"אחד" שהוא כנגד "לא יהיה לך", די שיקבל על עצמו מלכות שמים בגבולות אלו, כי כל אפשרותו לעשות אלוהים אחרים היא רק בגבולות אלו. וראה עוד <b>באדרת אליהו</b> [שמות כו ו] וב<b>נפש החיים</b> [ג ז-יב] וב<b>הליכות שלמה</b> [תפלה פ"ז הערה 14]. 
(31) <b>רש''י</b> פירש "שיעשנו בלבו יחיד בשמים ובארץ ולארבע רוחותיה" ודקדק <b>הגר''א</b> [סא טו] שמכוון הכל בד', ושלא כדברי <b>רבינו יונה</b> שבד' מכוון רק על ד' רוחות, ואילו בח' מכוון על השמים והארץ, וב<b>שו''ע</b> [סעי' ו] פסק כרבינו יונה. וכתב ה<b>ב''י</b> שאין להדגיש הד' יותר מדאי, <b>והב''ח</b> כתב שידגישנה בנשימת הרוח שמוציא בפיו, ולא יאריך בד' כנקודת הצירי, <b>והשל''ה</b> התריע שע"י ההדגשה נראית כנקודה בשוא, וב<b>שו''ע הגר''ז</b> [סא ז] כתב שלא יאריך אלא במחשבתו, ויכול להמשיך לכוון אחר סיום האמירה, ומקורו מ<b>תרומת הדשן</b> [כז] ו<b>מג''א</b> [קכח עג] שיכוון סמוך לאמירה, וע"ע בסמוך. 
(32) כי כל עוד לא אמר את הד' אין משמעות לתיבת "אחד" ומה בצע בהארכתו [<b>רש''י</b>]. וה<b>רא''ש</b> כתב שלא יאריך בא' שלא יראה כאומר "אי חד", וה<b>ב''י</b> [סא] כתב שמקורו בירושלמי. וה<b>מג''א</b> [ס"ק ה] הביא בשם הגאונים שבא' כמעט חוטפין, ומאריכין בח' שליש ובד' שני שלישים. 
(33) שלא ימהר בח' בשביל אריכות הד', כי במהירותו יקראנה בשוא במקום בקמץ, ונמצא שלא אמר כלל "אחד". [<b>רש''י</b>, ראה <b>מעדני</b> <b>יו''ט</b> י]. וכתב <b>רבינו יונה</b> שמכאן משמע שצריך להאריך מעט בח' כדי שימליך בשמים ובארץ, שלכך רומזת החטוטרת שבגג הח', כמבואר במנחות [כט ב]. אך מדברי <b>רש''י</b> לעיל משמע שלא יאריך ולא יכוון בח' כלל אלא רק בד' [ראה <b>משנה ברורה</b> שם יח]. ויתכן שבכך נחלקו האחרונים, אם צריך להאריך באמירת הד' שהאריכות היא ביחס לח', או שהאריכות במחשבה וכולה בד' בלבד. 
(34) ב<b>שו''ע</b> [סעי' ו] כתב "ובלבד שלא יאריך יותר", והעיר ה<b>פרי חדש</b> שבסוגיין משמע שרק אינו צריך להאריך, אך אין איסור בדבר. ויתכן לבאר על פי דברי <b>הגרי''ז</b> [בסוף כתבי הגר"ח] ש"צריך להאריך" אינו מדיני הכוונה הנצרכת באמירת "אחד", כי אין שיעור לכוונה, אלא הוא שיעור שנקבע לאורך האמירה, ועל כך נפסק שאין להאריך יותר, אך רבי חייא אמר לרבי ירמיה שאינו צריך לכוון יותר [וממילא יקצר את שיעור האמירה]. ויתכן שמקור השו"ע להגביל האריכות הוא משום שאינו נכלל בין הדברים שמאריכין בהם [להלן נד ב], כי אינו כשאר הדברים שמעלתו כפי שמאריך בהן, כי מעלתן בעצם האריכות, אך בק"ש גבול האריכות כפי הכוונה הנצרכת. ועי' <b>אגרות משה</b> [או"ח ח"ה ה]. 
(35) כך פירש <b>רש''י</b> [ד"ה בעמידה], וכן הוא ב<b>תנחומא</b> [לך לך א]. אך <b>תוס'</b> [ד"ה על] נקטו שרק מצוה מן המובחר לעמוד. וב<b>משנה ברורה</b> [סג ט] כתב שהקורא בהליכה בדיעבד יצא. 
(36) כך פירש <b>רש''י</b> [שם], והיינו שרב יהודה סובר כרבי אליעזר שמצות כוונה עד "על לבבך". וכן משמע מדברי <b>תוס'</b> [ד"ה על] שלהלכה די לעמוד בפסוק ראשון כי רק בו כוונה מעכבת. אך <b>הרא''ש</b> הביא <b>שהראב''ד</b> ביאר <b>בשם</b> <b>גאון</b> שחיוב העמידה הוא כדי שלא יחשב כקורא עראי, [ואפילו אם מצוות כוונה רק בפסוק ראשון, צריך לעמוד עד "על לבבך"]. ומה שאינו צריך לעמוד בכל הפרשה, הוא משום שבפסוק הבא נאמר "ובלכתך בדרך". 
(37) <b>הרי''ף</b> הביא שיש מוכיחים שהלכה כרבי נתן שעד "על לבבך" בעמידה, ממה שפסק רבא כרבי מאיר שרק פסוק ראשון צריך כוונה, ודחה דבריהם שהפסק כרבי מאיר נוגד גם לרבי נתן, וכתב שאין צריך לעמוד אלא בפסוק ראשון. אכן לדעת הראב"ד יתכן שטעמו של רבי נתן משום קריאה עראי, ואין דברי רבא אינם סותרים לדבריו, אך טעמו רבי יוחנן שמצריך לעמוד בכולה הוא משום כוונה, ולכן לא למד מ"ולכתך בדרך" שבהמשך הפרשה יכול להלך, כי בהליכה אינו יכול לכוון, ונמצא שלא כדברי רבא שהכוונה רק בפסוק ראשון. [ראה <b>מעדני יו''ט</b> ע, <b>וביאור הגר''א</b> סג ו] 
(38) ב<b>נחלת דוד</b> הקשה לביאור הראב"ד שהעמידה נצרכת כדי שיקרא דרך קבע, איך מוכח ש"רבי יוחנן לטעמיה" והרי יתכן שהעמידה בכולה נצרכה רק שתהא קבע ולא לכוונה. <b>ומעדני יו''ט</b> [ע], <b>וביאור הגר''א</b> [סג ו] הקשו לביאורו, מה יועיל שרבי יוחנן לטעמיה שצריך כוונה בכל הפרשה, והרי "ובלכתך בדרך" מלמד שאין צריך כוונה. וכבר מבואר בהערה הקודמת שנחלקו בכך רבי יוחנן ורבי נתן, וכיון שרבי יוחנן סובר שהעמידה משום כוונה, לא מועיל לו ההיתר מ"ולכתך" כי אינו מכוון, ולכן אמרו ש"רבי יוחנן לטעמיה". 
(39) <b>הרשב''א</b> [בסמוך, ובשו"ת ח"א שכ] נקט שחיוב קריאת שמע מדאורייתא הוא רק על פסוק ראשון, ולפיכך קרא רבי רק פסוק ראשון, וכן כתב בשבת [יא א] שרבי תורתו אומנותו ולכן הפסיק רק לפסוק ראשון שחיובו מדאורייתא. [וכן נקטו <b>רבינו חננאל והרמב''ן</b> <b>במלחמות ה'</b> ר"ה שם]. וה<b>פרי חדש</b> [סז] דחה ראייתו על פי דברי הרא"ש שהמלמד לרבים אינו מפסיק, ואף אם כל הפרשה דאורייתא לא קרא אלא פסוק ראשון שהוא קצר ויכול לאומרו בלי הפסק הלימוד [והעיר שלעיל ב א כתב הרשב"א שכל פרשה ראשונה דאורייתא, ועי' <b>פמ''ג</b> קו ה]. <b>ורבינו יונה</b> [ט א בדפי הרי"ף] כתב שרבי קרא כל הפרק הראשון, [כי סבר שמדאורייתא צריך לקרא את כולו]. ולכאורה תמוה, שהרי בסמוך אמרו שקרא בשעה שהעביר ידיו על עיניו, ואין צריך להעביר ידו אלא בפסוק ראשון. וב<b>אבי עזרי</b> [ק"ש א א] ביאר שאף אם כל שלש פרשיות דאורייתא כשהוא אנוס בלימוד לאחרים יוצא בפסוק ראשון, כי הוא עיקר קבלת עול מלכות שמים ואילו את שאר הפרשיות אומר רק כדי לפרש על מה הוא מקבל עול, ובאונס די בעצם קבלת עול, וראה עוד בסמוך. 
(40) <b>הרא''ש</b> ביאר שעשה כן כדי שלא יסתכל בדבר אחר שמונעו מלכוין, וב<b>אורח נאמן</b> כתב שאם יכוון יותר בהביטו בסידור לא יכסה עיניו, וה<b>בן איש חי</b> [וארא ו] כתב שיכסם גם בבשכמל"ו שהכוונה מעכבת בו. אך <b>רבינו יונה</b> פירש שלא רצה שיראו שהוא רומז בעיניו לכל צד להמליך את הקב"ה בד' רוחות, ויתכן שכן נקט גם ה<b>רמב''ם</b> ולכן לא הזכיר מנהג זה שאינו שייך אלא באדם שהרבים מסתכלים על הנהגתו. [וראה ב<b>ערוך</b> ערך בר פחתי שרק באותו יום עשה רבי כן כי היה שם מין אחד ולא רצה שילעיג עליו]. ו<b>רבינו חננאל וראבי''ה</b> [מו] ביארו שקרא ק"ש בשעה שהעביר ידו לרחוץ פניו. ו<b>מהר''ם חגיז</b> [במשנת חכמים תצד] ביאר שעושין כן כדי להראות שאמונתנו בקוב"ה היא בעצימת עינים ללא חקירות כלל. 
(41) <b>רבינו חננאל והגהות אשר''י</b> נקטו שחוזר רק על פרשת "ויאמר", ומשמע שנקטו שפרשת "ויאמר" היא מחיוב הזכרת יציאת מצרים כל היום, ומה שהזכיר רבי בדבריו ענין יציאת מצרים כדי להזכירה ב"זמן ק"ש" [רש"י ד"ה בזמנה] הוא משום שמצוותה הוא חלק ממצות ק"ש [כדברי <b>הגר''ח</b> ב"אש תמיד", וראה <b>מנחת</b> <b>חינוך</b> כא <b>ופתיחת פמ''ג</b> להל' ק"ש שהרמב"ם לא מנאה כמצוה בפני עצמה] ועדיין הוצרך לחזור ולאמרה כתיקונה. ו<b>תוס' הרא''ש</b> כתב שחוזר כאדם הקורא בתורה, ומשמע כדברי <b>המג''א</b> [קו ה] שהמלמד לאחרים קורא רק פסוק ראשון ואחר הלימוד "יגמור כל קריאת שמע", ועוד כתב המג"א [ע ה] שהעוסק בצרכי ציבור ועבר זמן ק"ש "יאמר פרשה שיש בה יציאת מצרים". והיינו שאחר זמן ק"ש אינו חייב בק"ש אלא רק בהזכרת יציאת מצרים שזמנה כל היום [שאגת אריה י], אך החיוב להזכירה בפרשת "ויאמר" הוא רק כשקורא ק"ש [עי' <b>מ''ב</b> סז ג, ו<b>תהל''ד</b> נח ח]. וה<b>רא''ה</b> כתב שאף אחר זמן ק"ש חוזר וקוראה עם ברכותיה כדי לצאת חובתו מדרבנן. וב<b>אהל מועד</b> הביא בשמו שאפילו קרא בתחילה ג' פרשיות יכול לחזור לאומרה עם ברכותיה, כי הברכות נתקנו לאמרם עם ק"ש ויתכן שטעם השו"ע כהרא"ה שחוזר מדינא [וראה <b>ריטב''א</b> <b>ופרי יצחק</b> א]. ו<b>בשו''ע</b> [ס ב] כתב ש"חוזר וקורא הברכות בלא ק"ש" [כהרשב"א לעיל יב א] וסיים "ונ"ל שטוב לחזור עם ק"ש", ויתכן שחושש לדעת הרא"ה שחוזר מדינא. [וה<b>פמ''ג</b> כתב שחושש לדעות שברכות מעכבות, ו<b>הגר''א</b> כתב כדי לעמוד בתפילה מתוך תורה, <b>ובביאור</b> <b>הלכה</b> כתב שנפ"מ בטעמיהם לאחר זמן ק"ש שלא שייך טעם ברכות מעכבות, וראה <b>משנה</b> <b>ברורה</b> סו נג בשם ברכ"י, וצ"ע]. וב<b>אבי עזרי</b> [שם] ביאר כדרכו, כיון שקיבל עול בפסוק ראשון, שוב הוא חל על מה שהוא חוזר וגומר את הקריאה אפילו אחר זמנה, ובר קפרא סובר, כיון שהיה אנוס בעת קבלת העול, אינו צריך לשוב ולפרט על מה מקבלו. 
(42) בשו"ת <b>משכנות יעקב</b> [פ] הקשה מכאן על שיטת ה<b>כסף משנה</b> [ק"ש א יג] שזמן ק"ש מדאורייתא הוא כל היום, שהרי לדבריו היה רבי צריך לחזור כדי לקיים מצוותה מהתורה. [והיינו רק לביאור רבינו יונה הנ"ל, כי לשאר הראשונים שרק פסוק ראשון דאורייתא, הרי שאר הפרשה תלויה בזמן שקבעו רבנן]. 
(43) ב<b>משנה ברורה</b> [סז ג] כתב שאחר ד' שעות אינו אומר אמת ויציב, כי אף שזמן הזכרת יצי"מ כל היום, לא תקנו עליה ברכה. ולכאורה מוכח כן מדברי בר קפרא שרבי הוצרך לדבר מענין יצי"מ, כי אחר כך אינו אומר "אמת ויציב". ויש לדחות כמבואר לעיל שבזמן ק"ש יש חיוב הזכרת יצי"מ ב"ויאמר" מדיני ק"ש, ולפיכך קושייתו היא רק למ"ד שאח"כ חוזר וגומר כל פרשת שמע, ונמצא שיזכיר ב"ויאמר", וב<b>שו''ת משכנות יעקב</b> [שם] ביאר באופן אחר. 
(44) כך פירש <b>רש''י</b> [ד"ה בזמנה], ובפשטות כוונתו כנ"ל, שזמנה כק"ש כי היא חלק ממצות ק"ש, וכן ביאר ב<b>אור שמח</b> [ק"ש א ג]. אך <b>בשאגת</b> אריה [י] ביאר שאף שזמנה כל היום, רבי היה מהדר לקרותה בזמן ק"ש כי תקנו לקרותה עם ק"ש, וראה <b>משנה ברורה</b> [סג טז] ו<b>עמק ברכה</b> [ק"ש ב]. ומדברי רש"י [ד"ה וקא] מבואר שרבי סיים שיעורו אחר ד' שעות, שהרי פירש שדיבר מיציאת מצרים "במקום פרשת ציצית ואמת ויציב" וזמן הברכות עד ד' שעות. 
(45) <b>הרמב''ן במלחמות ה'</b> [ר"ה שם] <b>והרא''ה</b> נקטו שקרא רק פסוק ראשון ונרדם ולא קרא יותר, <b>ו</b>כתב <b>המאירי</b> שמכל מקום לא יצא ידי מצוות חכמים לקרא כל הפרשיות וברכותיהן אך <b>רבינו יונה</b> תמה אם כן איך יצא ידי חובתו, ואיך אמר רב נחמן בסמוך "טפי לא תצערן" והרי לא יצא ידי חובתו בשאר הפרשיות. לכן ביאר שקרא את שאר הפסוקים כשהוא מתנמנם, ויצא משום שקבל עול בפסוק ראשון בכוונה, וכן כתב <b>הרא''ש</b>, [וכן דקדק ה<b>כס''מ</b> מדברי רש"י, וראה מג"א סג ח]. <b>והגר''א</b> [ס"ק י] כתב שאף למ"ד שהמלמד שקרא פסוק ראשון עבר זמנה אינו חוזר וגומרה, היינו משום שתחילתו בפטור ועבר זמנה, אך המתנמנם צריך לגמור כולה. אך ב<b>אבי</b> <b>עזרי</b> [שם] ביאר כדרכו, שדעת הסוברים שיוצא בקריאת פסוק ראשון היא כדעת הסובר שאינו חוזר וגומרה - שבמקום אונס אין מצערין אותו לפרט על מה מקבל מלכות שמים, ולכן כתב ה<b>כסף משנה</b> [ב ג] שבכל אונס יוצא יד"ח ולאו דוקא באונס שינה, אך במזיד אינו יוצא, כי כל ג' פרשיות מדאורייתא. וב<b>שיטת ריבב''ן</b> נקט שמדובר דוקא בק"ש שעל המטה, ובה יוצא גם כשנרדם באמצע. ו<b>הגר''א</b> ביאר שרב נחמן היה חולה, והיה פטור מק"ש וצוה שבכל זאת יצערוהו לפסוק ראשון. 
(46) כך פירש <b>רש''י</b> [ד"ה פרקדן]. ו<b>רבינו</b> <b>חננאל</b> [פסחים קח א] ביאר שישן על פניו, ומשמעות פרקדן - "אפוי בקידה", ואיסורו שמא יתחמם, וכן כתב <b>הרמב''ם</b> [איסו"ב כא יט] לגבי איסור השינה שתלוי בחימום, אך לגבי ק"ש [ק"ש ב ב] נקט בין פניו למעלה ובין למטה. וראה <b>תוס'</b> בנדה [יד א] ובפסחים [קח א]: 
(47) <b>רש''י</b> [ד"ה לייט] פירש שמא יתקשה אברו בשנתו ויראה לרבים "והוא דרך גנאי". ויש לדון אם כוונתו שאינו איסור אלא גנאי בלבד, וכמשמעות לשון "לייט", או שכוונתו לתת טעם לאיסור, כמשמעות קושיית הגמרא "וכי מישרא שרי" ומשמע שהוא איסור, וכן נפסק בשו"ע [אה"ע כג ג]. והנה רש"י נקט שהאיסור דוקא "לישן", ותמה ה<b>ערוך לנר</b> [נדה שם] שאם כן יש לומר שרב יוסף בא לאסור ק"ש פרקדן אף שפרקדן ער מותר, ומה הקשתה הגמרא. <b>ובקיצור פסקי הרא''ש</b> כתב "אסור לשכב" וב<b>תוס' רא''ש</b> כתב שחוששין שמא יישן וירדם ויתקשה, וכתב הערוך לנר שחשש זה שייך רק משינת עראי לשינת קבע, שאם חוששים על ער שיישן איך יקרא כך ק"ש, וראה <b>שונה הלכות</b> [רלט ג] שכתב בשם החזו"א שאיסור פרקדן אפילו ער. ובספר חו"ב כתב שסתם הקורא ק"ש פרקדן הוא כשהולך לישון, ולכן הוכיחה ממנו הגמרא להיתר פרקדן בשינה, וראייתו שהרי רבי יוחנן מצלי רק לק"ש, ומשמע שקודם לכן היה שוכב פרקדן ער, וצידד שכוונת הרא"ש לאסור לשכב פרקדן בקביעות שמא יתרגל ויתהפך בשנתו למצב זה. 
(48) כך פירש <b>רש''י</b> [ד"ה כי], וסבר שאם שוכב לגמרי על צדו מותר גם לקרא ק"ש לכתחילה, [וכ"כ לעיל י ב ד"ה כדרכו], וזהו ששנינו לעיל [יא א] "מטין וקורין". וכן דעת <b>הרמב''ם</b> [ק"ש ב ב, ראה דברי חמודות]. אך <b>רבינו יונה</b> [טו א בדפי הרי"ף] נקט שאפילו אם שוכב על צידו לגמרי אסור לקרא ק"ש, ואין "מטין" אלא בישיבה ולא התירו לקרא כששוכב על צידו אלא במקום טירחא כגון בעל בשר או כששוכב ערום וצריך ללבוש בגדיו, [ואין טעם ההיתר משום שאינו דרך גאוה, ולכן לא יקרא מוטה על צידו, ולכתחילה לא יקרא גם כששוכב על צידו לגמרי, <b>פמ''ג</b> משב"ז סג א] ויתכן שנחלקו אם שכיבה אינה דרך קריאה, ולכן אף על צידו אינו יוצא, או שאינה ראויה משום גאוה, ועל צידו התירו. <b>והלבוש</b> כתב שהשוכב על צדו אינו דרך גאוה, ומותר לקרא כיון שכבר פשט בגדיו ויש טירחא, וב<b>דברי חמודות</b> [טו] תמה שהרכיב ב' טעמים. וביאר ה<b>פמ''ג</b> [א"א א] שזו דעת ה<b>בית</b> <b>יוסף</b> שגם אם השוכב לבוש בבגדיו אינו צריך לעמוד משום טירחא, אך לכתחילה אסור לשכב בבגדיו ולקרא, ורק אם רצה לקרא אחר שכבר שכב מותר בשוכב על צידו לגמרי. והסיק מכך שבעל בשר וחולה שהישיבה קשה להם מותרים להטות על צידם לכתחילה. וב<b>פמ''ג</b> [משב"ז שם] דן אם הקרא פרקדן יוצא ידי חובתו בדיעבד, וחהנ"ל יתכן שתלוי אם שכיבה אינה דרך קריאה, ואינו יוצא, או שרק אינה ראויה משום גאוה, ובדיעבד יוצא. 
(49) כך פירש <b>רש''י</b> [ד"ה כי], ו<b>הרא''ה</b> פירש ש"קריאת שמע כשמוטה קצת על צידו אסור כי לענין ק"ש חששו יותר להרהור". 
(50) הקשה ה<b>מהרש''א</b> הרי יתכן לומר שרבי מאיר סובר שמשיב שלום לכל אדם אפילו באמצע הפרק. ותירץ ה<b>ראש יוסף</b> שאילו כן לא היה שונה "בפרקים משיב שלום לכל אדם" כי פשיטא הוא, <b>והצל''ח</b> כתב שאם כן נמצא שלא נחלקו בפרקים, ולמה שנה רבי יהודה דין הפרקים. וב<b>יד דוד</b> הקשה למה הביאה הגמרא מסיפא, והרי כבר ברישא מצינו שבפרקים משיב לכל אדם, וכרבי יהודה. ותירץ שעדיין היה חילוק ביניהם באמצע הפרק, ולכן העדיפה הגמרא להוכיח מהסיפא, שאילו נפרש ברישא ש"משיב לכל אדם" נמצא שאינם חולקים לא באמצע ולא בפרקים. 
(51) כתבו <b>תוס'</b> [ד"ה שואל] שהלכה כרבי יהודה, ולפיכך מותר לענות קדיש וקדושה באמצע ק"ש כי אין לך מפני הכבוד גדול מזה. וביאר <b>הגרעק''א</b> [בהג' לשו"ע סו] שסברו שנחשב כ"משיב" באמצע הפרק מפני הכבוד, משום שהציבור עוסקים באמירת קדיש, ולפיכך נקט שאינו מברך ברכת רעם וברק, שלא הותר אלא להשיב, ושלא כה<b>מג''א</b> [סק"ה]. ו<b>הרא''ש</b> כתב "והא דאמר באמצע שואל מפני היראה נחלקו רבותינו בענין הפסקה לקדיש וקדושה וכו' דלא גרע ממה שמפסיק לשאול מפני היראה ולהשיב מפני הכבוד", והולך לשיטתו שה"יראה" היא מאביו ואמו וכל שכן מהקב"ה. [וכתב הגרעק"א שלשיטתו מברך גם על רעם וברק]. אך תוס' סברו שהיראה היא רק בפיקוח נפש, ולפיכך נקטו שקדושה וקדיש בכלל "מפני הכבוד". וב<b>ישועות יעקב</b> [סו ג] דקדק מדברי <b>רבינו</b> <b>יונה</b> שאין ההתר להפסיק לקדיש וקדושה תלוי ב"כבוד" ו"יראה", אלא הנידון הוא אם הפסק בק"ש שוה לתפילה שנחלקו בה להלן [כא ב] אם מפסיקין לקדיש וקדושה, והראשונים רק הוכיחו ממה שמצינו קולא בהפסק בק"ש, ואם כן פשיטא שלא יברך על רעם וברק [וראה <b>ביאור הגר''א</b> ס"ק ז שיש ב' טעמים להפסקה]. [וכתב <b>רבינו יונה</b> שמפסיק גם לברכו אומר רק "ברכו ה' המבורך" שהוא תוך כדי דיבור, והיינו שהמקור מתפילה הוא רק לקדיש וקדושה, ובהם אומר כל הפסוק. אך ב<b>דרכי</b> <b>משה</b> כתב שאומר גם "המבורך לעולם ועד" ועי' בהג' הגרעק"א שם]. וה<b>רשב''ץ</b> תמה למה יפסיק לקדיש וקדושה, והרי העוסק במצוה פטור מן המצוה, ודינו כהפסק לדבר הרשות. וב<b>שו''ת מהרי''ל דיסקין</b> [קו"א ה] כתב שגם לדעת המתירים לענות אין חיוב בדבר כי העוסק במצוה פטור. ויש לדון שעוסק במצוה פטור רק ממצוה אחרת אבל לא מאותה מצוה, וכן ק"ש ותפילה והקדושות עניינם אחד לכבוד השי"ת, ראה <b>מועדים</b> <b>וזמנים</b> [ח"א צג]. ובפשטות נראה שדעת הראשונים שההפסק לקדושה אינו משום מצוה, אלא שלא גרע משאר "מפני הכבוד", [וראה ב<b>שו''ת הרשב''א</b> ח"א רמט שאפילו אם ענה כבר לקדיש וקדושה מותר לענות שוב, ואם ההפסק למצוה יתכן שכוונתו להיתר, אך אם ההפסק לכבוד מסתבר שחייב לענות]. אך <b>רבינו יונה</b> כתב בשם י"א סברא להפך, כיון שעוסק בשבחו של מקום אין לו לפסוק בעבור שבח אחר. 
(1) <b>הרשב''א</b> הוכיח מכאן ש"מפני היראה" אינו מחשש שיהרגנו, כי הסיפא "ובאמצע שואל מפני היראה" נסובה על הנזכרים ברישא, ויראתם מפני שנאמר בהם "יראה" בתורה. <b>והמאירי</b> דחה ראייתו, כי לא פירש ברישא אלא "מפני הכבוד", ולא פירט "מפני היראה". 
(2) <b>רבינו יונה</b> ביאר שהנידון על הפסק באמצע הפרק, והספק אם דיני ההפסקה שנקבעו ב"אמירת ק"ש" חלים גם על "אמירת הלל השלם וקריאת המגילה", או שקריאתם חמורה מק"ש משום פרסומי ניסא. ועל כך מסקינן ש"אין בכך כלום", ומה שאין מפסיקין אלא "מפני הכבוד" היינו משום ברכה שלפניו [וכדלהלן] אך מצד עצם האמירה היו מפסיקין בהלל בין הפרקים לכל דבר [ראה הערה 10]. ובסמוך אמר רבה שבימים שאין גומרים בהם את ההלל מפסיקין מפני הכבוד, והוכיחו מכך <b>תוס'</b> שמברכין על הלל בדילוג, שהרי לולי הברכה לא היה איסור הפסקה כלל, וביאר <b>הרא''ש</b> שהיה נחשב כ"אמירת תהלים" גרידא, ומדברי <b>ר' יהודה בתוס'</b> משמע שהאיסור להפסיק מברכה שלפניו, וראה הערה 6. [ו<b>בביהגר''א</b> SBתקצב גSE למד מהלל בדילוג שאסור לדבר בין התקיעות, כי במצוות אלו האיסור להפסיק מהברכה, שחלה על כל חלק בפנ"ע. אך מההיתר להפסיק בהלל השלם מפני הכבוד הוכיח SBתלב וSE שמותר לדבר אחר ברכת בדיקת חמץ, כי בהם שייך הפסק רק בגוף המצוה, כי הברכה חלה בתחילת המצוה שנעשית בהמשך אחד]. אולם <b>רבינו יונה</b> נקט שאף בהלל בדילוג איסור ההפסקה הוא משום שעוסק בשבחו של מקום. וה<b>ר''ן</b> [סוכה כב א בדפי הרי"ף] הוכיח כן מאיסור ההפסקה בק"ש, אף שברכותיה אינן ברכת המצוות. [ותוס' סוברים שרק בהלל השלם אסור להפסיק בשבחו של מקום, ומשום פרסומי ניסא יש לו דין אמירה כק"ש, ראה ביאוה"ל תכב, אך הלל בדילוג נחשב כאמירת תהלים. ויתכן לבאר מחלוקתם עפ"ד <b>הגרי''ז</b> הל' חנוכה, שבימים שאין גומרין בהם את ההלל אין לו דין קריאה, אך בחלקם יש לו דין "שירה". ועי' <b>משכנות יעקב</b> או"ח קסד]. וב<b>שו''ת הרשב''א</b> [ח"א רמד] נקט שאיסור ההפסק בהלל כדי שיכוון לבו, ותמוה מסוגיין. 
(3) <b>השאגת אריה</b> [ב] הוכיח מלשון הגמרא שחיוב אמירת כל פרשה ראשונה הוא מדאורייתא, שהרי בפסוק ראשון אין כלל היתר להפסיק לא לכבוד ולא ליראה, [כמבואר <b>בכסף</b> <b>משנה</b> ב טו, ו<b>ב''י</b> סו]. ובהכרח כוונת הגמרא "ק"ש דאורייתא" היא לכל הפרשה. אך כבר ביאר ה<b>קרית ספר</b> [ק"ש א], שכוונת הגמרא כי אע"פ שאין חיוב מהתורה, אם קרא כולה קיים מצוה מהתורה. וכ"כ ב<b>העמק דבר</b> [שמות כ א], וראה <b>קהילותיעקב</b> [ו-ז]. וב<b>ישועות יעקב</b> כתב להפך, שלדעת הסוברים שרק פסוק ראשון דאורייתא, נמצינו למדים שסברו שגם בו מותר להפסיק מפני היראה. ודבריהם תמוהים, שהרי הנידון בסוגיין לגבי הפסקה, ומסתבר שמותר להפסיק במצוות הרשות, אף שמקיים מצוה בכולה. ולכאורה מוכח שסברו כדעת הרי"ד בספר <b>המכריע</b> [סי' ד] שאיסור ההפסק בק"ש הוא כדין המפסיק במשנתו, וטעם האיסור שאסור לזלזל במצוה, ושיעורה תלוי כפי רצונו ללמוד או לקרא ק"ש. וראה <b>תוס' בערכין</b> [יא א ד"ה י"ח]. 
(4) <b>הרמב''ם</b> [סהמ"צ שורש א אות ט] נקט שהלל הוא מדרבנן, והרמב"ן השיגו שחיובו מדאורייתא, [והעמיד את סוגיין בהלל של חנוכה וימים שאין גומרין את ההלל]. <b>והרא''ה</b> כתב שחיובו מדאורייתא ומטבעו מדרבנן. וראה מחלוקת הרמב"ם והראב"ד [חנוכה ג ו]. וב<b>שאגת אריה</b> [סט] תמה על הרמב"ן מסוגיין, וכתב <b>מהר''ץ חיות</b> שלגבי מצות ק"ש המפורשת בתורה נחשב ההלל דרבנן אף שמצוותו מדברי קבלה, וראה <b>חתם סופר</b> [יו"ד רלג]. <b>ובתוספתא</b> [שבת א ד] "כשם שמפסיקין לק"ש כך מפסיקין להלל ומגילה" וביאר ב<b>חזון</b> <b>יחזקאל</b> שאע"פ שחיובם מדרבנן, מפסיקין משום פרסומי ניסא. 
(5) ה<b>צל''ח</b> העיר למה הגמרא לא דנה להתיר להפסיק בהלל דרבנן אפילו יותר מק"ש, [וראה דבריו ב<b>נודע ביהודה</b> קמא או"ח מא]. ובפשטות צריך לומר שלא מצינו קולא בדרבנן, שהרי דיני ההפסק בברכות ק"ש הושוו להפסק בק"ש. והיה פשוט לגמרא שהלל השלם יש לו דין קריאה שאין מפסיקין באמצעה, וגם לא בין הפרקים מפני הברכות. 
(6) <b>רבינו יונה</b> ביאר שכוונת רבי חייא להתיר הפסק רק מפני הכבוד והיראה, ולא לשיחה בעלמא, ורק אמר שאין הלל חמור מק"ש. [ושמא כוונתו שאין ההפסק מגרע בפרסום, ושוב אפשר ללמוד דינו בק"ו מק"ש]. <b>והטור</b> [תרצב] הביא דעת ה<b>עיטור</b> שמותר להפסיק בקריאת המגילה בדיבור, כיון שהברכה שמברכין אחרי הקריאה היא רק מנהג, ואיסור ההפסק הוא משום ב' ברכות שלפני המצוה ואחריה. וב<b>נודע ביהודה</b> [שם] כתב שהעיטור פירש שכוונת רבי חייא להתיר אפילו שיחה בעלמא. אך תמה עליו, שהרי רבה הסיק שימים שהיחיד גומר בהם את ההלל אסור להפסיק, ובודאי מגילה לא גרע מהלל שלם. וראה <b>רא''ש</b> [מגילה פ"ב סי' א]. וב<b>דברי חמודות</b> [כ] כתב שלדבריו ביאור "אין בכך כלום" חלוק בין מגילה שמותר להפסיק לכל דבר, לבין הלל שמותר רק מפני הכבוד, וכן מדוייק ממה שלא הוזכרה "מגילה" בצדדי הספק, כי אין בה איסור הפסק מחמת הברכה כהלל, אלא רק מצד הפרסומי ניסא. וה<b>ריא''ז</b> כתב שדין ההפסק בין הפרקים במגילה כק"ש. וצריך לומר שסבר שאין הפרקים חלוקים בה כל כך כק"ש, [כי נאמרו בזא"ז], ואף בלי ברכה נחשבים כענין אחד, וכעין זה חילק <b>הרשב''א</b> [יג א] לגבי שוהה כדי לגמור את כולה, עי"ש, וראה <b>שעה''צ</b> [תרצב ז] ולהלן הערה 10. 
(7) <b>רש''י ותוס'</b> ביארו שלשון "יחיד" בא למעט את הלל של ערב פסח שאינו חיוב על כל יחיד אלא נאמר בקיבוץ כל ישראל בעזרה. אך כל הלל נחשב כחובת היחיד אף שנאמר בציבור, ויחיד וציבור אין מברכין כשאין גומרים אותו. [ובשם ר"ת כתבו שיחיד וציבור מברכין עליו]. <b>והרשב''א</b> ביאר בשם <b>בה''ג</b> שבא למעט הלל שאומרים בקיבוץ כל ישראל על צרה שנגאלין ממנה. <b>והריטב''א</b> ביאר שכוונת רבה להלל שגם המתפלל ביחידות חייב לאומרו. ו<b>רבינו יונה</b> ביאר בשם <b>הרי''ף</b> [שבת כב] שמנהג הלל בימים אלו נקבע רק לציבור, ולפיכך הם מברכין, ויחיד קורא בלא ברכה. ודעת <b>הרמב''ם</b> [חנוכה ג ז] שציבור קורין בדילוג ואין מברכין, ויחיד אינו קורא [ולשונו בסמוך "שאין היחיד גומר" היא רק אגב תחילת דבריו]. 
(8) ואלו הם: יו"ט ראשון של פסח [ובחו"ל ב ימים], חג השבועות, כל ימי הסוכות וחנוכה. 
(9) <b>הרשב''א והרא''ש</b> נקטו שלדעת רבה פוסק כמו בק"ש, דהיינו באמצע הפרק שואל מפני היראה או בין הפרקים מפני הכבוד. אך <b>רבינו יונה</b> ביאר שרבה חלק על רבי חייא וסבר שפרסומי ניסא עדיף, ובימים שגומרים את ההלל אינו פוסק באמצע הפרק אפילו מפני היראה. ובביאור <b>הגר''א</b> [קפג ח, ע"פ <b>דמשק אליעזר</b>] הוכיח מדבריו לאסור הפסק בברכת המזון אפילו מפני היראה [ותמוה שהרי לא נפסק כרבינו יונה, ואף לדבריו הרי אין בבהמ"ז פרסומי ניסא]. 
(10) לדעת <b>הרשב''א והרא''ש</b> איסור ההפסקה בימים שאין גומרים בהן את ההלל הוא רק מפני הברכה שלפניו [וכדעת תוס'], ולפיכך עונה מפני הכבוד אפילו באמצע פרק, כי אינו נחשב כ"אמירת הלל". [והיינו דוקא בהלל בדילוג שהוא מנהג, אך הלל שלם יש בו דין "אמצע" ו"בין הפרקים" כי דין אמירתו כק"ש, ואילו האיסור רק מחמת הברכות אין חילוק במקום ההפסקה. וכן הנידון להחמיר ב"פרסומי ניסא" הוא רק בהלל שלם, כנ"ל]. ו<b>רבינו יונה</b> נקט שדיני ההפסקה בהלל [בדילוג] הם כק"ש, ולכאורה לשיטתו שאפילו אם אין מברכין בהלל זה, אסור להפסיק בשבחו של מקום. אך <b>המאירי</b> כתב שאע"פ שלא מברכין אין ראוי להפסיק לכל דבר, ומאידך נקט שפוסק אפילו באמצע פרק. [ורבינו יונה לא פירש מה דינו בין הפרקים, וראה <b>ר''ן</b> [סוכה שם] ולכאורה תלוי בנידון ה<b>ביאור הלכה</b> [סו ד"ה ואלו] לגבי הקורא ק"ש בלא ברכותיה לצאת יד"ח, אם מותר להפסיק בין הפרקים כי רק הברכה קושרת אותם יחדיו. אך ראה ב<b>שו''ע</b> תכב ד שפסק שאין מברכין על הלל בר"ח, ומשיב שלום באמצע לכל אדם אך בענין אחר לא יפסיק, וכתב <b>פרי חדש</b> דהיינו אף בפרקים. ויתכן שאין הפרקים חלוקים בו כל כך כק"ש, וכנ"ל הערה 6, וראה <b>מ''ב</b> תרצב ט, ושעה"צ שם יא]. וה<b>מגיד משנה</b> [חנוכה ג ט] נקט שדעת הרמב"ם בימים שאין גומרים את ההלל פוסק לכל דבר ואפילו לשיחה בעלמא. 
(11) לכאורה תמוה למה לא שאל רב שבא בשלומו של רבינא, והיה משיב לו שלום כמו לכל אדם. וכתב <b>הרשב''א</b> "דלאו אורח ארעא", וכוונתו לדברי הירושלמי שאין דרך הקטן להקדים לשאול בשלום הגדול. ולדעת <b>רבינו יונה</b> אפשר ליישב, שהרי יתכן שרבינא עמד באמצע פרק ולכן לא ענה מפני הכבוד, ובהכרח שרב שבא אמנם שאל בשלומו ולא השיב לו, ומכך הוכיחה הגמרא שהלל חמור מק"ש, וכ"כ <b>הרשב''ץ</b>. 
(12) נידון זה הובא כאן מפני שתי נקודות דמיון בינו לנידון הקודם, א. התנא בבית רבו שואל את רבו. ב. התשובה זהה: "אין בכך כלום". [<b>מהר''ץ חיות</b>]. 
(13) כך פירש <b>רש''י</b>, וביאר ב<b>מעדני יו''ט</b> [פ] שדקדק מלשון הגמרא שלא נקטה "טועמת", ללמד שמדובר רק בטעימה להטעים התבשיל. <b>והמג''א</b> [רי ו] העלה מכך שטעימה היא רק קודם הבישול, אך אחר שכבר התבשל אף אם אוכל מעט כדי לדעת אם הוא טוב חייב לברך. והקשה שהרי מצינו בילקוט [שמואל א יד] שלא המיתו את יונתן על שטעם מיערת הדבש [כאשר השביעם שאול], וטענו ש"מטעמת אין בה הפסק תענית שהרי אינה צריכה ברכה", אף שלא היתה חסרה בישול. וחילק שאם אינו חפץ ביותר נחשבת אכילה, אך יונתן רצה לאכול יותר ונמנע רק מפני האיסור, ולכן נחשבה טעימה. 
(14) <b>תוס'</b> [ד"ה או] הוכיחו מלשון זו שהנידון רק על תענית שיחיד מקבל על עצמו, אך לא בתענית הכתוב. וב<b>תרומת הדשן</b> [קנח] ביאר שכוונתם להחמיר בתענית הכתוב מתענית יחיד ולאסור אפילו לטעום ולפלוט, והביאו ה<b>בית יוסף</b> [תקסז]. והיינו שטעימה אסורה כי היא הנאת אכילה, והנידון להקל בתענית יחיד שאסר על עצמו רק אכילה ממש. אך ה<b>פני יהושע</b> העיר שאם כן היה ראוי שתוס' יעמידו דבריהם על תיבות "אכילה ושתיה קביל עליה". ולכן ביאר להפך, שטעימה אינה אכילה, ובתענית הכתוב מותרת, וכל הנידון לאסור הוא רק בתענית של יחיד שמא קיבל על עצמו גם הנאה. [וכן ביאר בלשון תוד"ה משום, שבשאר תעניות אינו פולט, וראה בסמוך]. וב<b>תרומת הדשן</b> [שם] נקט שכווונת תוס' לאסור טעימה בכל תענית ציבור, אך ה<b>בית יוסף</b> כתב שכוונתם רק ליו"כ וד' תעניות [אך שאר תענית צבור טעונה קבלה מבעוד יום, ולא קיבל עליה הנאת אכילה]. ו<b>הרא''ש</b> [תענית פ"א סי' טו] הביא שה<b>ר''י ברצלוני</b> נקט שטעימה מותרת בכל הצומות חוץ מיו"כ ות"ב. 
(15) <b>במשכנות יעקב</b> דקדק מדברי <b>רש''י</b> [בתענית יב א ד"ה הא, ומסתימת דבריו כאן] שמדובר אפילו באופן שבלע טעימתו. וכן כתב <b>הריטב''א</b> [תענית יב ב ד"ה הביא] שאף אם חצי שיעור אסור מהתורה יתכן שלא הפסיד תעניתו בכך. [ו<b>הרא''ה</b> כתב שאין הפסק התענית אלא באכילת כותבת, והנידון רק אם מותר לכתחילה]. ולביאוריהם נמצא שרב אמי פשט שקיבל עליו רק "אכילה" ולא הנאה. [וההוכחה מהברייתא היא רק מהסיפא]. <b>ותוס'</b> [ד"ה טועם] הביאו <b>שרבינו חננאל</b> ביאר שאסור לבלוע, אלא טועם וחוזר ופולט, והתירו משום שהטעימה אינה נחשבת הנאה. ו<b>הצל''ח</b> נקט שרב אמי השיב לו שאף אם מקבל על עצמו גם הנאה, מותר לטעום משום ש"אין בכך כלום" ואינה נחשבת אפילו כהנאה, ולכך הוכיח ממטעמת שאין הנאה. אולם <b>הב''ח</b> הבין שהשיב שרק אכילה בבליעה אסורה, אך טעימה מותרת, וראה הערה 18. וה<b>טור וכסף משנה</b> נקטו שדעת <b>הרמב''ם</b> [ברכות א ב] לחלק בין תענית שההיתר רק בפולט, [אך בולע אסור משום חצי שיעור] לבין ברכה שאפילו הבולע פטור. [ויתכן שסבר שגם בליעה בכלל טעימה, אלא שבתענית הוא בכלל האיסור ש"לא ינהג עידונין בעצמו" ואינו מדין אכילה, ויתכן שמטעם זה הצילו את יונתן אף שבלע, כי השבועה היתה רק על אכילה, ואילו העידונין נאסרו רק מדין יום התענית, ולכן טענו שאין בה "הפסק תענית" ולא אמרו שמותרת]. אך <b>המג''א</b> [רי ו] נקט שהרמב"ם סמך על דבריו בהל' תענית [א יד], וגם מברכה אינו נפטר אלא אם פלט. 
(16) <b>תוס'</b> [שם] כתבו בשם <b>ר''ח</b> דהיינו דוקא אם פולט, ופטורו משום שאינו נהנה. ומשמע שהנאת האכילה מחייבת ברכה, אף שאינה "אכילה". [והפנ"י דקדק מלשונם "אסור אפילו בשאר תעניות" שתענית צבור קלה מיחיד, ואם הותר ליחיד לטעום גם בת"צ מותר]. ו<b>הרא''ש</b> כתב שפטורו מברכה משום שלא נהנה בתוך מעיו, ולכן פולט פטור אפילו ברביעית. וב<b>מג''א</b> [רי ט] משמע שחיוב הברכה רק על "מעשה אכילה" ממש, [ולכן בולע חייב אפילו על משהו]. ונמצא שאין ראיה מפטור ברכה ב"מטעמת" להיתר טעימה בתענית, שהרי בתענית חייב גם על הנאת החיך בלבד, ולא הוכיחו אלא מסיפא ש"השרוי בתענית טועם". אך ב<b>אליהו רבה</b> שביאר כי פטור הפולט משום שאינו מכוון להנות מהמאכל. וה<b>ט''ז</b> [רי ד] ביאר שהפוטרים טעימה מברכה אף כשבלע, סברו שחיוב הברכה הוא רק כשרוצה להנות מהמאכל, אך כשרק טועמו פטור עד רביעית [וראה <b>חוות יאיר</b> קס, שנחלקו רק בשתיה, ולכולי עלמא בליעת אכילה במשהו, ואם ננקוט שר"ח החמיר רק באכילה, נמצא שיונתן ניצל אף שבלע כי דבש הוא משקה. ועיין <b>בה''ל</b> קסז ד"ה ולא]. 
(17) לדעת הפוטרים טועם אפילו כשבלע, נמצא שהשיעור ניתן בין לתענית ובין לברכה, ויותר מרביעית נחשב כשיעור גם לברכה כי בהכרח מכוון לאכילה, כמבואר ב<b>כסף משנה</b> [ברכות א ב]. ולדעת הר"ח שהנידון דוקא בפולט, כתב <b>הרא''ש</b> שיותר מרביעית נחשבת הנאה רק לענין תענית, אך לגבי ברכה אין שיעור כי פטורו משום שלא נהנה במעיו [וכן י"ל בשאר תעניות לדעת הפני יהושע]. ואילו <b>הב''י בשם אהל</b> <b>מועד</b> כתב שהשיעור גם לברכה, כי ביותר מרביעית החיך טועם, וחייב ברכה. <b>והריב''ש</b> [שם] ו<b>שבלי הלקט</b> [רעט] כתבו שביותר מרביעית אינו יכול להזהר שלא יבלע. וב<b>שו''ת הרשב''א</b> [ח"א רסז] כתב שהשיעור ניתן לטעימה אחת, שאינו יכול להעמיד עצמו שלא לבלוע כשטועם שיעור גדול, ומשמע שיכול לטעום יותר מרביעית מעט מעט. אך ב<b>הגהות מיימוניות</b> [תענית א אות ל] כתב שהיתר טעימת רביעית הוא רק מעט מעט, ונחלקו אם האיסור שמא יבלע, ולכן מותר לטעום מעט הרבה פעמים, או שהאיסור משום הנאת אכילה ומצטרפת גם בפעמים רבות. 
(18) כך פירש <b>רש''י</b>, וה<b>בית יוסף</b> הביא שיש מפרשים רביעית ביצה. <b>והרא''ש</b> כתב שהשיעור רביעית ולא יותר, אך רביעית בכלל. אך ה<b>כסף משנה</b> [ברכות א ב] נקט שהשיעור עד רביעית ואין רביעית בכלל, וה<b>צל''ח</b> כתב שלדעת הרא"ש שבטעימה אין הנאה [אלא ברביעית] נמצא שרב אמי לא פשט את צדדי הספק, אלא אמר שאף אם קיבל הנאה אינו נאסר בטעימה. ואם כן ביותר מרביעית אסור מספק משום הנאה, אך לגבי רביעית יש ספק ספיקא, כי גם לצד שקיבל הנאה יתכן שרביעית בכלל. וראה הערה 15. 
(19) <b>רבינו יונה</b> הביא ש<b>חכמי פרובינציא</b> אמרו שהאיסור הוא באמירת "שלום" דוקא, כי הוא שמו של הקב"ה, אך מותר לומר "צפרא טבא" אפילו במשכים לפתחו. וסברו שאין איסור להקדים כבוד חברו, אלא רק להזכיר שם ה' על חברו קודם שמזכירו בתפלה. <b>ורבינו יונה חלק</b> עליהם, ונקט שהיתר זה הוא רק אם הוצרך לילך לעסקיו ופגע בחבירו, אך להשכים לפתחו קודם התפילה אסור אף באמירת "צפרא טבא", וסבר שהאיסור הוא בעצם הקדמת חשיבות חברו, וראה <b>פמ''ג</b> [פט משב"ז ב] ו<b>מ''ב</b> [ס"ק יא], והערה 21. 
(20) <b>הרמב''ם</b> [תפלה ו ד] הביא דין זה רק על תפלת שחרית, וכן נקט <b>הריטב''א</b> שאין איסור הקדמת שלום בלילה. [וב<b>שו''ע</b> נקט "משהגיע זמן תפילה", וביאר ה<b>מג''א</b> דהיינו מעלות השחר, וה<b>ט''ז</b> ביאר שהוא מהנץ החמה]. וב<b>אליהו רבה</b> [פט] כתב שהאיסור משהגיע זמן ק"ש של שחרית או מעריב, אך קודם מוסף ומנחה מותר. [ויתכן שהטעם לחלק כממבואר ב<b>אשר לשלמה</b> מועד ב שמצות תפילה מהתורה היא חיוב המתחדש בכל יום, ולכן לא אסרו במנחה ומעריב שהן דרבנן]. 
(21) ב<b>ארחות חיים</b> נקט שאם התחיל לברך ברכות השחר אין לאסור כ"כ לשאול בשלום חברו, וב<b>תרומת הדשן</b> [יח] נחלק עליו מפני קושיית הגמרא, שהרי קורא שמע אחר שמברך, ובכל זאת הוכיחו מכך לדין זה. ויתכן שכל ההיתר הוא רק על איסור "אמירת שלום", אך קושיית הגמרא על שמואל שדרש איסור להחשיב חברו. וגם ה<b>לחם חמודות</b> [כט] <b>והב''ח</b> ביארו שההיתר אחר שבירך הוא רק כשאינו משכים לפתחו [ובקושיא עדיין לא נודע חילוק זה]. וה<b>ט''ז</b> [ב] כתב שהתירו רק כריעה ללא אמירת שלום, וראה הערה 23. וה<b>פמ''ג</b> [א"א ט] הוכיח שאסור להקדים שלום אפילו לאביו ורבו, שהרי קושית הגמרא מהקורא ק"ש ששואל רק מפני הכבוד והיראה. 
(22) כך פירש <b>רש''י</b> ש"תרגמה" לדברי רב ושמואל שאסרו רק כשמקדים לפתח חברו. <b>והריטב''א</b> הביא שיש מפרשים ש"תרגמה" למשנתנו, שההיתר להפסיק ולשאול לשלום באמצע ק"ש הוא רק באופן שחברו - שכבר התפלל - הקדים לפתחו. ונמצא לפירושו שאם חברו לא הקדים לפתחו, אפילו כשפגעו בדרך אינו שואל, וראה הערה הבאה. ומאידך מצינו בביאור <b>הראב''ד</b> [תמיד כח א] שפירש שהאיסור דוקא אם מקדים לפתחו [של עצמו] ועומד ונותן שלום לכל העובר לפניו. 
(23) <b>רש''י</b> ביאר, שאם פגעו בדרך, שואל. וה<b>תוס'</b> כתבו, שבאקראי מותר. ונפקא מינה אם האיסור ללכת אליו במיוחד הוא רק כשאינו רואהו. או אף כשרואהו באקראי, שלא בדרך, כגון בביהכנ"ס, גם אסור לגשת אליו לשאול בשלומו. וראה <b>פמ''ג</b> [פט א"א ז] <b>ומ''ב</b> [שם ט]. <b>והב''ח</b> הוכיח מדברי <b>רבינו יונה</b> שההיתר רק כשהוצרך לילך לעסקיו ופגע בחבירו באקראי, אך אם השכים לפתחו לעסקיו, אסור לשאול לשלומו, וראה <b>מג''א ופמ''ג</b> [ז] שהתירו ועי' <b>בה''ל</b> [ד"ה ואפילו]. <b>והב''י</b> הביא ש<b>רבנו ירוחם</b> נקט שהאיסור רק בהשכמה לפתחו ובכריעה, אך כריעה שלא בפתחו או שאלת שלום גרידא אפילו בפתחו, מותר. ואילו <b>בארחות חיים</b> אסר כריעה לחברו קודם התפילה אפילו ללא אמירת שלום, ועי' ב<b>מעדני יו''ט</b> [כט] 
(24) <b>בתרומת הדשן</b> [יח] הוכיח מכאן שדין עשיית חפציו שוה לאמירת שלום קודם התפילה, ונקט שאחר שברך ברכות מותר לעשות חפציו. <b>והב''ח</b> תמה שהרי הגמרא דוחה בסמוך שרק שאלת שלום דומה לבונה במה ותו לא, אך עשיית חפציו הוא איסור גמור, ולא הותר עד אחר התפילה אע"פ שבירך. וצידד שהתרוה"ד ביאר שהקשה לו למה דימה לבמה, והרי שמואל אמר שאין צורך לדרוש את הפסוק אלא למד ממשמעו "במה חשבתו וכו"' ולדבריו הכל נחשב איסור ולא רק כדמיון לבמה, והודה לו ואמר אכן כוונתי לאיסור, וא"כ דין עשית צרכיו שוה לשאלת שלום. 
(25) ראה <b>ט''ז</b> [רסג ג לגבי הבדלה] שדקדק מלשון "אסור <b>לו</b>" שיכול לעשות ע"י אחר. <b>והרמב''ם</b> [תפלה ו ד] כתב שאסור לו לעשות מלאכה, וביאר <b>הגרי''ז</b> [שבת כט ה] שאינו איסור מלאכה, אלא חובת התפילה היא שלא יתעסק לפניה, ולכן אינו תלוי ב"שם מלאכה", ולכן גם באיסור מלאכה לפני הבדלה [רצט] מותר להדליק נר, כי אינו איסור מלאכה. והנה לפני עשיית שאר המצוות לא נאסרה אלא אכילה, ואיסורה כמו לפני תפילת מנחה, משום שמא ימשך [<b>תוס' סוכה</b> לח א, שו"ע תרנב], ואיסור "עשיית חפציו" שייך רק לפני תפילת שחרית והבדלה, שהם תחילת היום והשבוע, ולכן רק בשחרית נאסרה היציאה לדרך כי צריך להקדים תפילה לכל עיסוק, אך לפני הבדלה מותר לצאת לדרך, כי כל ענין הקדמתה הוא רק לפני מלאכה גמורה של חול. וראה <b>ט''ז</b> [פט ג] שמותר לעשות חפציו תיכף אחר עלות השחר, כי עדיין אינו זמן תפלה, וה<b>פמ''ג</b> הקשה מדברי ה<b>רא''ש</b> [לעיל י ב] שאם התחיל לאכול קודם עלות השחר, פוסק בעלות השחר. וכבר חילקנו [שם] שרק באכילה פוסק משום שהסמיכו איסורה על הלאו של "לא תאכלו על הדם" והוא איסור בעצם האכילה, ולכך לא מועילה התחלה בהיתר, אך האיסור לעסוק בחפציו הוא מדיני תפילה, ואם התחיל בהיתר אינו פוסק. 
(26) <b>הרי''ף והרא''ש</b> גרסו כאן "אסור לאדם לצאת לדרך קודם שיתפלל" וביאר <b>מהר''י</b> <b>אבוהב</b> שהרא"ש לשיטתו [פ"ד סי' כ] שתפילת הבית מוקדם עדיפה מתפילה בדרך בזמנה. ודחה <b>הב''י</b> שדברי הרא"ש להלן הם רק באופן שהשיירא הולכת מוקדם ואינו יכול להתעכב להתפלל בביתו בזמן, ואילו כאן מדובר כשבידו להתעכב, והיציאה לדרך נחשבת כעושה חפציו קודם התפילה, ואסור. וה<b>ב''ח</b> ביאר שהאיסור רק כשהגיע זמן ק"ש ועדיין לא התפלל, וראה <b>ט''ז</b> [סק"ג] ולהלן [ל הערה 22]. 
(27) ה<b>משנה ברורה</b> [ס"ק יט] הביא בשם ה<b>כסף</b> <b>משנה</b> [תפלה ו ד] שאיסור זה חל גם קודם מנחה ומעריב משהגיע זמנם. ולכאורה יש לחלק בין היוצא לדרך שלא יגיע למקומו עד סוף זמן תפלה, שהוא רק חשש שמא יאלץ להתפלל בדרך, לבין מי שיגיע למקומו, שהוא איסור משום "עשיית חפציו" [ראה ס"ק כ], ואיסור עשיית חפציו אינו נוהג במנחה. וראה <b>שבט</b> <b>הלוי</b> [ח"ח יח] <b>ואשר לשלמה</b> [ג טו] <b>ושיח</b> <b>הלכה</b> [פט ס"ק יז] שדנו בטעם איסור זה. 
(28) <b>בדברי חמודות</b> [כט] הקשה מכאן על <b>רבינו</b> <b>יונה</b> שהתיר לשאול בשלום חברו כשהוצרך לילך לעסקיו ופגע בו באקראי, וכיצד יתכן שהלך לעסקיו קודם שהתפלל. <b>ובאליהו רבה</b> [ד] חילק, שהאיסור רק להתעסק בעסקיו, אך מותר ללכת לראות מצבם. וראה <b>פמ''ג</b> [א"א ח, י] שתמה מה החילוק בין הליכה לדרך שנחשבת עשיית חפציו, להליכה לראות עסקו. 
(29) על פי ה<b>מהרש''א</b>, שבדרשא הראשונה פירשו הפסוק על האדם, ובדרשא השניה על הקב"ה. ו<b>רבינו אפרים</b> [עה"ת, נח] כתב שר"ת <b>צ</b>דק <b>ל</b>פניו <b>י</b>הלך הם "צלי", דהיינו שראוי להקדים תפילה לפני דרכו. 
(30) בספר מעון הברכה ביאר על פי דברי <b>הערוך</b> שאין משמעות לחלום ביום צם, ולפיכך צריך שיעברו עליו שבעה ימים שבתוכם שבת שאין צמים בה, ולכן נאמר הפסוק בלשון "שביעה", שאינו צם. 
(31) <b>רבינו יונה</b> הביא מחלוקת ראשונים אם דינו כאמצע הפרק ששואל מפני היראה ומשיב מפני הכבוד, או דינו כאמצע הפרק ששואל מפני היראה ומשיב מפני הכבוד. ו<b>במאמר מרדכי</b> נקט שאסור להפסיק אפילו בשהייה בעלמא. ולכאורה טעם האוסרים כדברי <b>הרמב''ם</b> [יסוה"ת א ד] שלמד מקרא זה ש"הוא לבדו האמת ואין לאחר אמת כאמיתתו" ולכן דינו כפסוק ראשון, שאין מפסיקין ביחוד. אכן הרמב"ם עצמו [ב יז] נקט כדעה הראשונה, וביאר <b>הרשב''ץ</b> [יד ב] שהולך לשיטתו ש"מפני היראה" הוא שמא יהרגנו ולכן יכול להפסיק גם בין "ה' אלוהיכם" ל"אמת" [ולא ביאר "מפני הכבוד"]. ולביאור זה ת"ק ורבי יהודה נחלקו אם לפני "אמת" הוא אמצע הפרק או בין הפרקים. אולם יתכן שהראשונים נחלקו אם דברי הנביא לימדו ש"אמת" תחשב כחלק מק"ש, ודינה כאמצע הפרק, או שלימדו שצריך לסמוך ק"ש ל"אמת" ולכן אסור לפסוק ביניהם כלל, אף אם נחשב "בין הפרקים" כי "אמת" היא תחילת הברכה. וכן משמע מדברי <b>הריא''ז</b> כאן <b>ורשב''ם</b> פסחים [קד ב], וראה <b>פחד יצחק</b> פסח [סה]. 
(32) <b>רבינו יונה</b> ביאר שהנידון באופן שהפסיק בדיבור מפני הכבוד או היראה, או ששהה בהמתנתו לש"ץ, אך אם לא היה כל הפסק פשיטא שאינו חוזר לומר "אמת". וב<b>מעדני</b> <b>יו''ט</b> שאם יחזור דומה לאומר "שמע שמע", ולפי המבואר לעיל אם "אמת" היא תחילת הברכה ורק תקנו להסמיכה, הרי פשיטא שאם לא פסק אינו חוזר כי כבר התחילה, וכן משמע מדבריו להלן [טו א] שענין הזכרת "אמת" הוא רק שלא יפסיק כשקורא את הפרשיות כסדרן. [ויתכן שבכך גופא נחלקו רבה ורבי אבהו]. אולם <b>המהרש''א</b> ביאר שהנידון גם אם לא שהה, כי "אמת" נסוב גם על "ה' אלוהיכם" וגם על "ויציב", והיינו כדעת בסוברים שאומר "אמת" כחלק מק"ש וכן משמע מדברי <b>הרא''ה</b>. 
(33) ה<b>בית יוסף</b> [ריש סא] כתב שמדברי רבה מוכח שאין יחיד חוזר ואומר "ה' אלוהיכם אמת". 
(34) <b>הבית יסף</b> ביאר שטענת רבה היתה כמבואר לעיל שאין כופלים לומר "אמת" בלבד, אלא צריך לומר "ה' אלוהיכם אמת" וכמבואר במדרש הנעלם שמשלים בהן רמ"ח תיבות. ומה שלא אמר לו רבה כך הוא משום מכאן שבזמנם לא היה הש"ץ חוזר על שלשת התיבות אלא היו אומרים "אל מלך נאמן". וה<b>מג''א</b> הביא <b>מ''עשרה מאמרות''</b> שלא יאמר בתחילה "אמת" אלא רק בחזרתו, וביאר שהעובר לפני רבה אמר גם בלחש "אמת", ועל כך העיר רבה שנמצא אומר רמ"ט תיבות. וראה ב<b>ביאור הגר''א</b> שודאי אמת עולה מן המנין אף שהוא מן הברכה שהרי אף ט"ו ווין עולין, וכוונתו כנ"ל, שהרי המחבר פסק [סו ה] שלא יפסיק כלל, ואם כן הש"ץ אינו צריך לומר "אמת" בלחש, כי אינה חלק מק"ש אלא צריך לסומכה לק"ש ודי בצירוף כשחוזר בקול. 
(35) אף שאמרו לעיל [יב ב] כל פרשה שלא פסקה משה לא פסקינן, ביאר <b>הריטב''א</b> שמצינו פסוק שלם בלשון זו בספר ויקרא [יח ב]. וכתב <b>מהר''ץ חיות</b> שלכן קילס רב יוסף שמעתתא זו שדקדקו לומר כפסוק זה שלא לפסוק פרשה שלא פסקה משה. <b>והרשב''א</b> תירץ שכל עוד לא התחיל לומר את עיקר ענין הפרשה, אינו נחשב כפוסק את הפרשה. וב<b>שו''ת חתם סופר</b> [או"ח י] כתב שלא נעלם מהרשב"א הפסוק בויקרא, אלא שרצה ליישב גם את מנהגו לומר "אני ה' אלוהיכם", אך לדידן שאומרים "ה' אלוהיכם אמת" אין קושיא [וראה מש"כ ביו"ד קח] 
(36) ה<b>ט''ז</b> [יו"ד קיז ג] הוכיח מכאן שאיסור שהותר כשהתחיל בהיתר, מותר גם באופן שידע שיגמור באיסור. וביאר ה<b>חתם סופר</b> [יו"ד קח] שלמד שיש איסור לגמור את הקריאה כי מפסיק בכך בין הק"ש לברכותיה, אלא שהותר משום מתחיל בהיתר אף שיודע שיגמור באיסור, וראה <b>חוות יאיר</b> [י]. 
(37) <b>רש''י לעיל</b> [יב ב ד"ה מתני'] <b>והרמב''ם</b> <b>הפיה''מ</b> [שם] נקטו שלבן זומא אומרים כל פרשת ציצית מפני יציאת מצרים שבה, ולרבנן אין קוראים אותה כלל. והקשה על כך ה<b>שאגת</b> <b>אריה</b> מהמבואר בסוגיין, שאומר רק "יציאת מצרים", וראה שם הערה 47. 
(38) <b>הרש''ש</b> תמה שהרי לעיל [יב א] שנינו "כל שלא אמר אמת ואמונה בערבית לא יצא ידי חובתו" ואם כן אין די בהזכרת יציאת מצרים בנוסח זה גרידא. ו<b>במשנה ברורה</b> [סו נג] תמה שהרי בתוספתא [פ"ב] מבואר שצריך להזכיר "מלכות ובכורות", וכתב שדוחק לומר שחיוב זה נקבע רק בשחרית ולא בערבית, וראה <b>רש''י</b> [יב א ד"ה שנאמר] שב"ואמונה" מוסיף על "ויציב" את העתידות, ויל"ע אם כולל גם מה שב"ויציב", וראה <b>רשב''א</b> [יא א]. 
(39) כך פירש <b>רש''י</b>, ואילו <b>הרשב''א</b> נקט שמיד אחר הנוסח הקצר חותם בברכת "גאל ישראל". 
(40) ב<b>שאגת אריה</b> [יד] הקשה מכאן לדעת הרמב"ם שיש חיוב עשה להתפלל מ"לעבדו מכל לבבכם", ואם כן למה לא הקשו גם ממנו. 
(41) <b>הרמב''ם</b> [ק"ש א ב] כתב: ומקדימין לקרות פרשת שמע מפני שיש בה יחוד ה' ואהבתו ותלמודו שהוא העיקר הגדול שהכל תלוי בו, ואחריה והיה שיש בה צווי על שאר המצוות, ואח"כ ציצית שגם היא יש בה צווי זכירת כל המצוות. וראה <b>כסף משנה ולחם משנה</b>. 
(42) ב<b>מגן גבורים</b> [סא] הוכיח מכאן שראוי לישון עם ציצית, שהרי לא הוזכר שרב התעטף בה, אף שעטיפת ציצית קודמת להנחת תפילין. אך כבר הביא ה<b>מעדני יו''ט</b> [מ] בשם <b>הלבוש</b> שפשיטא שכבר התעטף בציצית, כי איך יקרא ק"ש וילמד ערום, ובימיהם כל בגדיהם היו של ד' כנפות. 
(43) <b>תוס'</b> ביארו שרב הניח תפילין והפסיק בכך בין גאולה לתפילה כי עיקר ק"ש ותפילה שייכי בתפילילן, אך להתעאף בציצית אסור, ודעת ה<b>ב''י</b> שלא יברך עליהם, אך הרמ"א כתב שאם מניחם קודם "גאל ישראל" יכול לברך. 
(44) הטעם ש"עולה" ואינו קורא במערת הקבר, יתבאר להלן [יח א הערה 9] ממקורו במס' שמחות [יג] שביה"ק הוא מקום "מזוהם ומעופש". 
(45) ה<b>מג''א</b> [רלג ח] הוכיח מכאן שהנוטל ידיו לתפילה, אפילו אם הפסיק בין הנטילה לתפילה בלימוד, אינו צריך לחזור וליטול, ולהלן [טו א] נרחיב בזה. 
(46) <b>רש''י</b> פירש ש"מקדים לעסוק בתורה, דהיינו עשיה דמצוה" והגיה <b>הגר''א</b> "קריאה דמצוה", וכך ביארנו בפנים. וכבר תמה הב"ח למה לא הקשו סתירה בעצם הנהגות רב, שפעם הקדים ק"ש ופעם הנחת תפילין. וה<b>מהרש''א</b> נקט שאמנם בסוף הקשתה כן הגמרא "מכל מקום קשיא לרב". <b>והרש'' ש</b>. 
(47) <b>הריטב''א</b> תמה שהרי לעיל [יא ב] מבואר שרב למד עמם מדרש, ואיך הוכיח מכך שצריך לברך לפני לימוד המשנה. וכתב שהגמרא לא דייקה כי כאן אינו עיקר ענין זה, [ובאמת הכוונה להוכיח שמברך למדרש ולא למקרא, וכדלעיל]. וה<b>רש''ש</b> גרס שהנידון כאן על ברכה לתלמוד. 
(48) קושיית הגמרא אפילו אם סבר כריב"ק, שהרי מנלן להקדים קריאה לעשיה, וכל שכן לפי הצד שאינו סובר כמותו. 
(49) ה<b>מג''א</b> [סו יב] הוכיח מכאן שאם אין לו תפילין, עדיף שימתין עד שיסיימו הציבור תפילתם וישאלם מחברו, ולא יתפלל עמהם ויניח תפילין אחר התפילה, שא"כ היה עדיף להעמיד שרב קרא בלא תפילין כדי לקרא עם הציבור, אך מדברי <b>תוס'</b> הוכיח להיפך, שהרי אילו תפילה עם תפילין עדיפה מתפילה בציבור למה המשיך רב לומר את ברכת הגאולה, [והניחם בין גאולה לתפילה] ולא המתין אחר ק"ש לשליח שיביא תפיליו. 
(50) ב<b>אור שמח</b> [ק"ש א י] כתב שאם נאנס ולא קרא ק"ש של ערבית, ובא לקרותה קודם הנץ, אע"פ שכבר יכול להניח תפילין, אם לא הניחם אינו נחשב "מעיד שקר" כי קריאתו היא של ערבית, שאין בה חיוב הנחת תפילין, וראה בהגהות <b>מראה כהן</b> [ח ב] שנקט להיפך. 
(51) <b>תוס'</b> [ד"ה ומנח] כתבו שהקורא בלא ציצית אינו "מעיד שקר" כי היא אינה חובה על האדם אלא אם יש לו טלית, ובהכרח חיובה רק מצד הטלית. [וה<b>רא''ש</b> הוסיף שאם לא ילבשנה עתה ילבשנה לאחר זמן]. אך ה<b>מאירי</b> כתב שאם בעת ק"ש לבוש בד' כנפות בלא ציצית נחשב כמקריב זבח בלא נסכים. וה<b>מג''א</b> [כד ג] הביא שדעת ה<b>זוהר</b> שגם בלא ציצית נחשב "מעיד שקר". וראה <b>מור וקציעה</b> שביאר שלא נחלקו. וראה <b>בלבוש</b> [כה] שגם הקורא פרשת ציצית בלא ציצית אינו נחשב מעיד שקר, כי אינה חובת הגוף, ולפי ביאור הב"ח [בהערה הבאה] אינו שקר "בעצמו" כי אינו מעיד על היחוד. 
(52) <b>רש''י</b> פירש שהיא לישנא מעליא, וביאר ב<b>מעדני יו''ט</b> שאילו התכוון באמת שה' אחד היה מקיים מצוותיו. וה<b>ב''ח</b> [סי' כה] ביאר שכוונתו כי הנחת תפילין מורה על יחוד ה', וכשאינו מניח נראה שאינו מודה ביחודו אף שאומר בפיו [וה<b>מ''ב</b> כה יד למד מכאן שכשאומר "ואהבת" צריך להכניס אהבה בלבו, שלא יראה כדובר שקר, ויש לחלק]. <b>ותוס'</b> ביארו שמעיד שקר באדון שצוה שהוא קורא "והיו לטוטפות על ידך" ואינם שם. ו<b>רבינו יונה</b> ביאר שכשאינו מניחם נמצא שמעיד על עצמו ממש שעדותו שקר, 
(53) ביאר <b>רבינו יונה</b> שעולא סבר שמקיים מצות ק"ש בשלימות אלא שיחד עם זאת הוא מעיד עדות שקר, שהרי אינו אומר אמת. אך רבי יוחנן סבר, כיון שקורא ואינו מקבל עליו עול נמצא שאינו מקיים את מצות ק"ש בשלימות. ו<b>הגר''א</b> כתב שיש נפקא מינה ביניהם, כי לרבי יוחנן צריך לחזור ולקרא ק"ש עם תפילין, ולעולא אין צריך לחזור. וראה <b>משנה ברורה</b> [לב רלג] שגם אם הותר קשר של יד, חוזר. ובשו"ת <b>שואל ומשיב</b> [מהדו"ג ג נא] העיר שהרי נסכים שלא הביאן יום מביאן למחר [מנחות טו א], ולמה בהנחת תפילין לא תועיל הנחתן אחר זמן. ושמא רק נסכים שבאין גם בפני עצמן יכול להביאם אחר זמן, אך לרבי יוחנן הנחת תפילין היא חלק ממצות ק"ש. אולם ב<b>טל תורה</b> הביא מ<b>רמ''ע מפאנו</b> שלרבי יוחנן אם קרא ק"ש אחר שחלץ תפיליו יצא. וב<b>דגול מרבבה</b> [מו ט] כתב שהקורא שמע ישראל קודם שחרית, יכוון שלא לצאת שלא יהא כמעיד שקר, וראה <b>רש''י במדבר</b> [כג כד]. 
(1) ביאר <b>רבינו יונה</b> "מפני שבתפילין שבראש אדם משעבד לבורא ית' הנשמה שהיא במוח, ובתפילין שבזרוע אדם משעבד גופו, ומפני כך צוו להשים אותם כנגד הלב שהלב הוא עיקר התאוות והמחשבות, ובזה יזכור את הבורא:. וכשקורא ק"ש ומתפלל בענין שמשעבד לו נשמתו וגופו זו היא מלכות שמים שלימה". ודקדק מלשון "ומתפלל" שגם בתפילה צריך שיהיו תפילין בראשו [וכ"כ <b>תוס'</b> ד"ה מנח]. ו<b>הרמב''ם</b> [תפילין ד כו] כתב "אע"פ שמצוותן ללבשן כל היום, בשעת תפילה יותר מן הכל. אמרו חכמים כל הקורא ק"ש בלא תפילין כאילו מעיד עדות שקר בעצמו" ומשמע שבתפלה עניינם מעצם מצות תפילין, ואילו בק"ש מדין ק"ש, והיינו משום ש"קבלת עומ"ש שלימה" הוא רק מצד התפילין, שהרי מצינו להלן [כא א] שאין בתפילה מלכות שמים. 
(2) ה<b>טור</b> [צב] הביא שלש שיטות בדין זה: א. <b>ראבי''ה</b> סבר שמידי דמנקי מועיל רק כשהתלכלכו ידיו בטיט, אך לא אם הסיח דעתו, ולדבריו נידון סוגיין הוא אם צריך ליטול באופן שידיו מלוכלכות, אך אם נגע במקום מטונף צריך נטילה לעיכובא לפני תפלה. ב. <b>הר''ן</b> [פסחים כה א בדפי הרי"ף] נקט שאין לחוש להסח הדעת אלא באכילה, אך בתפילה צריך רק נקיון מלכלוך. ג. דעת <b>הרא''ש</b> שמידי דמנקי מועיל גם לנקיון וגם להיסח הדעת, ולדבריהם נידון סוגיין כשנגע במקום המטונף, אך אם נגע בטיט די לכתחילה לנקות במידי דמנקי. וכל הנידון אם די לנקות ידיו במידי דמנקי, הוא רק כשנטל ידיו בשחרית לתפילה, אך אם לא נטל ודאי צריך נטילה במים דוקא, וכן כתב <b>הרא''ה</b> [בבדק הבית עג א] שתקנו ליטול ידים לתפילה אפילו היו נקיות, ונקט שצריך לברך על נטילה זו, ורק כשנוטל לנקיות אינו מברך, וראה <b>שו''ע</b> [ד כב, צב ד-ה, רלג ב] ו<b>מ''ב</b> [צב טו-כה]. 
(3) כתב <b>הרא''ה</b> [בספר הבתים, תפלה ז] שאין צריך לחזר אחר מים לפני תפילת מנחה, אך בשחרית ומעריב לא יחזר כי צריך לסמוך גאולה לתפילה. 
(4) כך פירש רש"י, ו<b>הרשב''א</b> תמה, שהרי גם לתפילת שחרית נקבע זמן עד ד' שעות. [ומאידך גם ק"ש של מעריב זמנה כל הלילה, וראה לעיל יא הערה 2 דעתו בק"ש שחרית]. ולכן ביאר שכוונת הגמרא שהקלו בק"ש כמו שמצינו להלן [כב א] שבעל קרי קורא אותה כי דברי תורה אין מקבלין טומאה. ומשמע שבתפילה החמירו אף כשהגיע זמנה, ואילו בק"ש לא הצריכו נטילה אף קודם הזמן. ו<b>רבינו יונה</b> ביאר שרק בק"ש החמירו שמא יעבור זמנה, כי היא מצוה דאורייתא, וכתב <b>הב''י</b> שכוונתו לאסור לחזר אחרי מים מתחילת הזמן, אך מדברי ה<b>טור</b> דייק שהאיסור רק בסוף הזמן, אך בתחילתו צריך לחזר אחר מים דוקא. וה<b>פרי חדש</b> [נח] כתב שכוונת רש"י שמדאורייתא זמן ק"ש ג' שעות וזמן תפילה כל היום, ורק רבנן קבעו לה ד' שעות, וכיון שחייב בנטילת ידים לא חששו לזמנה. וב<b>מעדני יו''ט</b> כתב שכוונת רש"י שכיון שאין לו מים הרי הוא אנוס לתפילה ויש לה תשלומין, ונמצא שזמנה כל היום, משא"כ בק"ש שאין לה תשלומין [וה<b>פרי חדש</b> שם נקט שגם לק"ש יש תשלומין]. וב<b>ראש יוסף</b> כתב שגם אחר זמנה יש לו שכר תפילה, משא"כ בק"ש שנחשב כקורא בתורה בלבד. ונמצא שלדעת רש"י לק"ש אינו מחפש מים כלל, ולתפילה מחפש רק באופן שלא יעבור זמנה. <b>והטור</b> [רלג] הביא שיטת <b>רב עמרם</b> שלתפילה "אם יודע שיהיו מים לפניו" צריך לחפש אפילו אם יעבור הזמן [ויתכן דהיינו רק בודאי, והב"י נקט שיחזר רק אם לא יעבור הזמן, בספק]. ובדעת <b>הרי''ף</b> נחלקו האחרונים, ה<b>פמ''ג</b> [משב"ז צב א] נקט שדעתו כרש"י, אך <b>הגר''א</b> [שם ס"ק יג] נקט שסובר כרב עמרם. ו<b>תוס'</b> לא גרסו "והני מילי לתק"ש אבל לתפילה לא", ונקטו שאין חילוק בין נטילה לק"ש או לתפילה, ובשניהם לא יחזר כלל אחר מים, ואינו ממשיך בדרכו כדי פרסה אלא לחפש מנין. <b>ובתוס' רא''ש</b> כתב שלדעתם חכמים עשו בתפילה חיזוק לדבריהם כשל תורה. 
(5) ה<b>פמ''ג</b> [צב משב"ז א] נקט ששיעורים אלו נאמרו רק למי שהולך בדרך, כי מי שיושב בביתו אין לו "לפניו ולאחריו". אך ב<b>ביאור</b> <b>הלכה</b> [ד"ה אבל] כתב שהיושב בביתו דינו כלאחריו, עי"ש היטב. 
(6) ה<b>ב''י</b> דקדק מלשון הרמב"ם "אין מחייבין אותו לחזור אלא עד מיל" שבשיעור מיל מדויק חוזר, אך ב<b>כסף משנה</b> חזר בו, ונקט ש"עד" ולא עד בכלל. ראה <b>ביאור הגר''א</b> [צב יא]. 
(7) כך פירש <b>רש''י</b> ובפשטות כונתו לבטאן באופן ברור. <b>ובספר החינוך</b> [תכא] העיר שאילו לא אמר כל התיבות פשיטא שלא יצא כי לא קרא כלה, ולכן ביאר שיתן רווח בין הדבקים כגון "בכל לבבך". <b>ורבינו יונה והמאירי</b> דחו ביאורו, כי דין "בין הדבקים" הוסיפו רבא בגמ', ולכן ביארו שלא ירפה הדגוש ולא ידגוש הרפה, ויזהר שלא תבלע אות אחת בחברתה. ולכאורה תמוה, שהרי גם בדברי רבא ביאר רבינו יונה שמפריד ונותן רווח כדי שלא תבלע אות אחת בחברתה. וראה להלן שההפרדה "בין הדבקים" הוא דין דקדוק נוסף לתת רווח בין התיבות. ואינה מפני שיבוש הקריאה, שלכך די בהפסק קל. 
(8) כך הבינו הראשונים את ביאור <b>רש''י</b>, <b>והרשב''א</b> גרס "ממילא שמעת מינה בכל לשון" וביאר שרבי יוסי למד כי כיון שלמדו מ"שמע" שאפשר לקרא בכל לשון, בהכרח שצריך להשמיע לאזנו, כי אילו אין צריך להשמיע לאזנו, הרי בהרהור הלב אין חילוק לשונות, וכיון שהוצרך הכתוב להכשיר קריאה בכל לשון בהכרח שצריך לשמעה. אך רבי יהודה סבר שאף אם אין צריך להשמיע לאזנו, אינו יכול לקרא בהרהור אלא צריך להוציא בשפתיו, ולכן צריך להכשיר קריאה בכל לשון. ומשמע מדבריו שרבי יוסי סובר שבכל מצות קריאה - חוץ מק"ש - מועיל הרהור כדיבור, ומיקל יותר מרבי יהודה. אך ב<b>שאגת אריה</b> [ז-יג] הוכיח שחלוק מהות ה"הרהור" מ"כוונה", שהרי אמרו לעיל [יג ב] שעד "על לבבך" מצות כוונה מכאן ואילך מצות קריאה, והרי לרבינא [כ ב] יוצא בהרהור כדיבור, ומה החילוק בין כוונה לקריאה. וביאר שכוונה היא על כלל הענין, אך הרהור הוא שמהרהר כל דיבור בתורת קריאה, ושייך בו חילוק לשונות. וה<b>חזו''א</b> [יד א] ביאר שסברת הרשב"א היא רק לדעת רבי יוסי ששמיעת האוזן קובעת שם "דיבור" כי ענין הדיבור להשמיע לזולת, וכן חילוק הלשון תלוי בהבנת השומע, ולכן אינו שייך בהרהור. ואילו סוגיית הגמרא לעיל כרבי יהודה ש"דיבור" תלוי בחיתוך שפתים בלבד, ואם הרהור כדיבור [כשמהרהר בגוף התיבות] נחשב כמו שהוציא בשפתיו ושייך בו חילוק לשונות, ולכן צריך להכשיר קריאה בכל לשון, [וראה דבריו בסי' כט ח]. 
(9) <b>רש''י</b> ביאר שחיוב הברכה מדרבנן, שאמרו כל המצוות מברך עליהן עובר לעשייתן. וביאר ה<b>גרעק''א</b> שאילו היה אפשר לברך אחר עשיתן, ודאי שלא היה מעכב, כי המצוה התקיימה כדין, ולא תתבטל למפרע. וכוונת הגמרא כי מכך מוכח שברכה דרבנן, כי אם חיובה מהתורה הרי הוא יעכב את קיומה. וב<b>תורת זרעים</b> [תרומות א ב] תמה, למה תעכב את ההפרשה, והרי ההפרשה יכולה לחול אף אם אינו מקיים בכך מצוה, שהרי עכו"ם יכול להפריש אף שאינו מקיים מצוה. וה<b>צל''ח</b> להלן [מ א] כתב שברכת המצוות דאורייתא, אך רק רבנן קבעו לברכה עובר לעשייתן. 
(10) <b>בתוס' רא''ש</b> כתב שאילו היה חיובה מהתורה, היה חסרון הברכה מעכב בקיומה, וכן משמע מדברי <b>תוס'</b> [ד"ה אי, יובאו בסמוך]. וטעמם כדברי הגרעק"א הנ"ל. וב<b>דבר אברהם</b> [ח"א טז] הקשה שהרי חיוב הקריאה בביכורים וחליצה הוא מדאורייתא. ושנינו בסוטה [לב א] שאף אם לא קרא יצא. וחילק, ששמיעת הברכה אינה מעכבת כשהמברך ראוי לשמיעה, אך כאן מדובר בחרש ש"אינו ראוי לבילה" ולכן אינו יוצא אף בדיעבד, וראה עוד להלן. וה<b>פני יהושע</b> ביאר כפשוטו, שכוונת הגמרא ליתן שני טעמים למה המשנה בתרומות כרבי יוסי: א, כי לדעתו חלוקה ברכה דרבנן מק"ש דאורייתא, ויוצא ידי חובה אף שלא השמיע לאזנו. ב, שאף אם גם חיוב ברכה מדאורייתא, אין היא מעכבת, כי אינה חלק מעצם המצוה, ורק בק"ש לא יצא שמצותה בעצם הדיבור, וכן נקט <b>בעל המאור</b>, וכן משמע מדברי <b>רש''י</b> [ד"ה ואי, יובא בסמוך] שברהמ"ז דאורייתא וב<b>נחלת דוד</b> העיר שהרי החיוב להשמיע לאזנו בברהמ"ז לכולי עלמא אינו מהתורה, ובהכרח שהחילוק רק אם הדיבור מעצם הברכה או לא. ודחה, שכאן נקטה הגמרא שרבי יוסי הדורש מ"שמע" שישמיע לאזנו, דורש כך גם בשאר המצוות מ"הסכת ושמע", ורבי יהודה אינו דורש אפילו "הסכת ושמע" [וסמך על תוס' בע"ב שרב יוסף חולק על סוגיין, עי"ש] ולכן פירש רש"י שאם המצוה דאורייתא יש חיוב מהתורה להשמיע לאזנו מ"הסכת ושמע". וראה <b>שאגת אריה</b> [ז]. 
(11) <b>רש''י</b> הביא שיש גורסים "דילמא אפילו רבי יהודה" וסברו שקושיית הגמרא שמא רבי יהודה מודה שלכתחילה צריך להשמיע לאזנו, אך רש"י ל"ג כן, כי סבר שהקושיא היא שמא רבי יוסי סובר שאחר שתקנו ברכה שוב היא מעכבת בקיום המצוה, ואת המשנה בתרומות נעמיד רק כרבי יהודה. ותמה ה<b>פני יהושע</b> שהרי בתרומה הברכה אינה מגוף המצוה והיא רק דרבנן, ובודאי גם לדעת רבי יוסי אינה מעכבת ככל ברכת המצוות. אך ראה <b>בתוס' יו''ט</b> [תרומות א ב] שנקט כי לדעת רבי יוסי שמיעת הברכה אינה מעכבת רק כשהמברך ראוי לשמיעה, אך חרש ש"אינו ראוי לבילה" אינו יוצא אף בדיעבד, [ורק בהוה אמינא שרבי יהודה מכשיר לכתחילה, צידדנו שרבי יוסי מחלק בין דרבנן לדאורייתא, שאל"כ מיהו בעל המשנה]. 
(12) כך פירש <b>רש''י</b> [ד"ה בלבו], וביאר <b>רבינו</b> <b>יונה</b> שההכרח לפרש כן, משום שלהלכה גם בשאר ברכות הרהור לאו כדיבור דמי, ואילו הכוונה "בלבו" ממש ודאי לא יצא. אך <b>הרמב''ם</b> [ברכות א ז] כתב "בין שהוציא בשפתיו בין שברך בלבו" ומשמע שברך בלבו ממש [וב<b>גינת ורדים</b> א מג כתב נפ"מ למסתפק אם ברך, שיחזור ויברך בלבו ולא יוציא בשפתיו]. ו<b>רבינו יונה</b> הביא מקרא בתהילים שבאופן שאינו יכול לברך בפיו, יש לו להרהר הברכה שהתחייב בה אע"פ שאינו יוצא ידי חובה, וה' יראה ללבב ויתן לו שכר. וכן פסק ה<b>מג''א</b> [קא ב], וראה להלן כד ב הערה 68. וה<b>גרעק''א</b> הוכיח כן מדברי הרשב"א הנ"ל, שאין חילוק לשונות בהרהור, והרי הרי"ף כתב שרק תפילה בציבור כשרה בכל לשון, ובהכרח שיחיד אינו יוצא בהרהור. אך <b>ריא''ז</b> כתב שלהלכה יוצא ידי חובה גם בהרהור גרידא. 
(13) כך פירש <b>רש''י</b>, ומשמע שנקט כי "לא בברכה תליא מילתא" הוא טעם נוסף שאין הברכה מעכבת, ולטעם זה ודאי קשה מבהמ"ז, ולכן ביאר שהקושיא גם על הטעם הראשון, שהעיכוב תלוי בחיוב דאורייתא: אך <b>תוס'</b> הקשו שהרי בבהמ"ז לא נאמר "שמע" ומנין ששמיעה מעכבת בה, ולכן פירשו שכיון שחיוב השמיעה הוא מדרבנן, הם תקנו שגם יעכב בה. וב<b>תוס' רא''ש</b> ביאר שפשיטא לגמרא שלומדים מק"ש לבהמ"ז. ו<b>החזו''א</b> כתב ליישב לדעת הרשב"א שחסרון שמיעה הוא חסרון בגוף הדיבור, שהרי בזה אין לחלק בין ק"ש לשאר מצוות. ותמוה, שהרי הרשב"א נקט שדין זה התחדש רק בק"ש, ממה שהוצרך הכתוב להכשירה בכל לשון. 
(14) כך פירשו <b>תוס'</b> [ד"ה אי], וב<b>תוס' הרא''ש</b> כתב שלענין לכתחילה אין להתיר בדרבנן יותר מדאורייתא. 
(15) כך פירש <b>רש''י</b> [ד"ה אלא], והקשה ה<b>מהרש''א</b> הרי אפשר להעמיד את המשנה כרבו של רבי יהודה ולפרש שתרומתו אינה לכתחילה אלא בדיעבד. וכתב שהעדיף להעמידה כרבי יוסי שהוזכרו דבריו במשנתנו, ואילו דברי רבו של רבי יהודה אינם אלא בברייתא. 
(16) ה<b>ט''ז</b> [תרפט א] ביאר שבהוה אמינא נקטה הגמ' מסברא שרבי יהודה סובר שיוצא רק בדיעבד, אף שלא דרש מקרא לפסול קריאה שלא שמעה. אך כעת הסיקה הגמ' שרבי יהודה מכשיר בחרש אפילו לכתחילה, ורק רבו [ראב"ע] שדרש מקרא לפסול חרש - פוסל אפילו בדיעבד, כי לא מצינו בעצם הדין הכתוב בתורה חילוק בין דיעבד לכתחילה. ובבהמ"ז הכשיר בדיעבד, כי מדובר באדם שאינו חרש, והוא ראוי לבילה, ואין חסרון שמיעה מעכב בו אלא לכתחילה. אך. 
(17) ה<b>שפת אמת</b> [מגילה יט ב] הקשה, הרי החרש עצמו חייב, אלא שאינו יכול להוציא עצמו לכתחילה בקריאתו כי אינו שומעה באזניו, אך השומע ממנו - שומע ממחוייב גמור בדבר, ולמה לא יצא לכתחילה בקריאתו. וב<b>קובץ הערות</b> [מח יד] ביאר שהמחויב בדבר מוציא אחרים מדין ערבות רק אם יכול לפרוע חובם, וכיון שלכתחילה אינו יכול להוציא אף את עצמו בקריאתו, אינו נחשב ערב לכתחילה, ועי' <b>אבני נזר</b> [תלט]. וב<b>אבי עזרי</b> הוסיף [שופר ב א] שביאור זה נצרך רק לדברי <b>הגרע''א</b> [בתוס' למשניות מגילה אות יט ובשו"ת סי' ז, וכך בארנו בפנים] שחרש אינו מוציא משום שהוא עצמו אינו יוצא לכתחילה בקריאתו ואינו נחשב מחוייב בדבר, אך לדעת <b>הרמב''ם</b> נחשב מחוייב בדבר אלא שהוא אנוס, ובהכרח שנקט כהרשב"א שאם אינו משמיע לאזניו חסר בעצם הדיבור, וכשם שעצמו אינו יוצא כך גם אינו מוציא, כי דיבורו אינו דיבור, [וראה בהל' ברכות א י]. וב<b>קהילות יעקב</b> [יג ג] כתב שאין שמיעת השומע נחשבת כדיבור שלו, אלא יוצא בדיבור המוציא, ולכן דינו שוה למוציא שאם אינו משמיע לאזנו יוצא רק בדיעבד. 
(18) <b>תוס'</b> [ד"ה דילמא] ביארו שהגמ' נדחקת להוסיף בלשון המשנה כדי להעמידה כרבי יהודה, משום שהלכה כרבי יהודה. 
(19) כך פירש <b>רש''י</b> [ד"ה בד"א], ודקדק ה<b>מהרש''א</b> שבדיעבד אפילו קטן ממש מוציא, ותמה על כך, מנין שהגמרא חזרה מסברת המקשן, שקטן אינו מוציא אפילו בדיעבד. וב<b>מלא הרועים</b> ביאר שדעת רש"י להלן [מח א] שקטן אינו מחויב במצוות אפילו מדרבנן, אלא רק משום חינוך, ומה שמוציא גדול שמחיוב במצוה דרבנן [כ ב] הוא משום שרבנן אמרו שאם הגיע לחינוך יכול להוציא לכתחילה חיוב דרבנן, ולפיכך גם כשלא הגיע לחינוך יכול להוציא בדיעבד [ורק בהו"א שלא חילקו בהגיע לחינוך, אינו מוציא כלל]. 
(20) כך פירש <b>רש''י</b> [ד"ה לעולם], והקשה ה<b>מהרש''א</b> במגילה [כ א] מה הכרחו, והרי אפשר להעמיד את המשנה כראב"ע רבו של רבי יהודה שאינו מוציא לכתחילה אלא בדיעבד. ולא תירץ כדלעיל שלא רצה להעמידה כראב"ע כי לא הוזכרו דבריו במשנתנו, משום שכאן לא חילקה הגמרא בין מצוות דאורייתא לדרבנן, ונמצא שאם רבי יהודה מכשיר אפילו לכתחילה, המשנה בתרומות שתרומתו דיעבד, אינה לא כרבי יהודה שלכתחילה, ולא כרבי יוסי שאפילו דיעבד לא, אלא כרבו של רבי יהודה, ואם כן הוזכרו דבריו במשנה. 
(21) לכאורה תמוה, שהרי אילו כשר לכתחילה, היה ראוי לומר הלכה כרבי מאיר. וביאר <b>הצל''ח</b> שהגמ' העדיפה לקבוע הלכה כרבי יהודה שהוזכרו דבריו במשנה, ואילו את דברי רבי מאיר מצינו רק ברייתא, וגם משום שבדברי רבי מאיר אפשר להבין שיוצא גם בהרהור גרידא, אך לרבי יהודה צריך להוציא בשפתיו. 
(22) ה<b>ב''ח</b> כתב שלמסקנת רב חסדא החיוב להשמיע לאזנו הוא רק מדרבנן, וכן הוכיח <b>החזו''א</b> [יד] שראב"ע אינו לומד חיוב דאורייתא מ"שמע", שאם כן הרי היה אפשר לומר כן גם לדעת רבי יהודה במחלוקתו עם רבי יוסי לעיל, ולפרש שהוא רק חיוב לכתחילה. אך <b>הרשב''א</b> הביא <b>שהראב''ד</b> נקט כי למסקנת רב יוסף בסמוך, שהוא חיוב מדאורייתא לכתחילה, ונלמד מ"הסכת ושמע", ומשמע שנקט למסקנא שחסרון שמיעה באזנו אינו חסרון בעצם הדיבור, אלא הלכה נוספת היא שלכתחילה ישמיע לאזנו, והנידון אם דורשים פסוק נוסף ללמד שמעכב אף בדיעבד. וה<b>ט''ז</b> [תרפט א] נקט שבין לרב חסדא ובין לרב יוסף כיון שדרשו מקרא חייב מדאורייתא להשמיע לאזנו, ולראב"ע חרש אינו יוצא אפילו בדיעבד, והנידון להכשיר בדיעבד הוא רק בשאר אדם. ורק לרבי יהודה שאינו דורש מקרא, חרש כשר לכתחילה. 
(23) <b>רש''י</b> ביאר "בכל הברכות" ולכאורה תמוה למה נקט שהנדון על ה"ברכות" ולא על עצם המצוות המתקיימות בקריאה, וראה <b>שאגת אריה</b> [ז]. 
(24) <b>רש''י</b> פירש "כדאמרינן כתתו עצמכם על דברי תורה" ומשמע שלמסקנא רב יוסף אינו דורש מ"הסכת ושמע" שצריך להשמיע לאזנו. וגם <b>הריטב''א</b> ביאר שלא לימד על שמיעת האוזן, אלא על חיוב שינון, ואפשר לקיימו בהרהור. וה<b>פני יהושע</b> תמה שלא משמע מלשון הגמ' שרב יוסף חזר בו, ולכן נקט שכוונת רש"י רק להוכיח שפסוק זה מדובר בד"ת, אך עיקר תירוץ הגמ' הוא שהפס' מלמד שגם דיבור בד"ת צריך שישמיענו לאזנו, ואסור ללמוד בלחש, וראה לעיל [יג א הערה 18]. וב<b>משכנות יעקב</b> [קסב] ביאר שכוונת הגמ' לקריאת התורה, שחרש אינו בר חיובא בה, ואינו מוציא אחרים. 
(25) <b>בעל המאור והרשב''א</b> ביארו שלמסקנא בהכרח צריך לפרש שכוונת המשנה במגילה שאינו מוציא רק לכתחילה, משום "הסכת ושמע". ודעת <b>הרמב''ם</b> שחרש אינו מוציא בקריאת המגילה אפילו בדיעבד, וביאר ה<b>ב''י</b> [תרפט] שבמגילה יש פסול מיוחד, כי טעונה פרסומי ניסא, וה<b>ט''ז</b> ביאר כנ"ל, שחרש אינו מוציא אף בדיעבד, כיון ש"אינו ראוי לבילה". וראה <b>משכנות יעקב</b> [שם]. 
(26) <b>רש''י</b> גרס "משום אלה" ואכן בסוטה מבואר שרבי יהודה למד מתיבת "האלה", ולא מ"אלות", וראה <b>מלא הרועים</b>. 
(27) בהגהות <b>מהרי''ל דיסקין</b> העיר שאם צוואות אינן נכתבות, נמצא שיש שינוי בין הכתוב בתפילין שכתוב בהם "וכתבתם" ולא "וקשרתם" לבין מזוזה שאין כותבים בה "וכתבתם" אלא "וקשרתם". והיינו שמסוטה למדנו כי רק "צוואות" מענין המצוה המתקיימת אינן נכתבות, כמו שאינו כותב במגילתה את סדר השקאתה, אך כותב במזוזה מצות תפילין, וכן להפך. 
(28) ב<b>שאגת אריה</b> [ב] העיר שדרשה זו נאמרה בפרשה שניה, ומשמע שפרשה שניה דאורייתא, והסיק שדרשה זו היא רק אסמכתא, והוכיח כן ממה שרבי יוסי סובר שגם אם לא דקדק באותיותיה יצא. 
(29) <b>הרמב''ם</b> [ק"ש ב י] כתב שגם הקורא בכל לשון צריך לדקדק בה כמו בלשון הקדש, ונחלק עליו <b>הראב''ד</b> משום "שכל הלשונות פירוש הן", וביאר ב<b>אבן האזל</b> שנחלקו בביאור "שיהא לימודך תם" שלדעת הראב"ד מלמד שצריך לקרא כמו שנאמרה בסיני, אף שלהבנת הלשון אין צורך בדקדוק, ואילו הרמב"ם סבר שבלא דקדוק אין זו עיקר הלשון, והבנתה רק כפירוש. והעלה מכך, שלהראב"ד המבין לשון הקדש לא יקרא בשאר לשון, שהרי הקורא שלא בדקדוק לא גרע מלשון אחרת, ואם הוא אינו יוצא, ודאי שבלשון אחרת אינו יוצא אלא כשאינו מבין לשון הקדש. 
(30) כך פירש <b>רש''י</b>. וה<b>טור</b> [סא] הביא בשם רב עמרם שיפסיק בין [כל] תיבה לתיבה שאחריה, ותמה הב"י מסוגיין שלא הצריכו להפסיק אלא "בין הדבקים". וביאר שב"בין הדבקים" צריך הפסק יותר מבין שאר תיבות, ומשמע שצריך לתת רווח, ומשמע שנקט שלא כפירש"י שמפריד כדי שלא ישמעו כאחת, והיינו משום חסרון בקריאה, אלא היא מעלת דקדוק נוספת. וכן מבואר מדברי <b>מהר''י אבוהב</b> [הביאו הב"י] ששיעור "רווח" בין הדבקים הוא יותר משיעור "הפסק" במקום חשש שיבוש, [וראה <b>אליהו רבה</b> שהרווח הוא שלא יאמרם בנשימה אחת]. 
(31) ה<b>מאירי</b> הקשה, הרי ב"עשב בשדך" ו"הכנף פתיל" אף שהאותיות דומות, אין קריאתם שוה [כי רק אחת מהן דגושה], ואיך תשמע כאות אחת. וביאר שחוששין שמא יקראם בסגנון אחד, או שמא בזמן הגמרא היו נקראות בסגנון אחד. ומסתבר שהולך לשיטתו במשנה, שרבא הוסיף דין "בין הדבקים" ואינו בכלל ה"דקדוק באותיותיה", כי ודאי חשש זה אינו גורם ש"לא יצא". 
(32) <b>הצל''ח והגר''א</b> כתבו שאין הכוונה לרשע, אלא לצדיק שדינו לעבור דרך הגהנום [ראה זהר ח"ג רכ], ויתכן זו כוונת הזהר [שם, רע"מ קנג] שצדיקים גמורין נדונין בצונן כדאמרינן מצננין וכו', ראה ב<b>מנורת המאור</b> [נר ג ג] שהמדקדק אינו נפטר לגמרי מעונש, אלא רק מקילין עליו. אך <b>רבינו חננאל</b> כתב "אפילו רשע שנתחייב ירידה בגהנום, אם יש בידו זכות זו מצננין לו אור הגהנום ומרויחין לו משיירי השריפה", וכן מבואר <b>בשאלתות</b> [סוף ואתחנן], <b>וראה</b> מהרש"א. וה<b>ב''י</b> [סב] כתב שהוא מדה כנגד מדה, שבדקדוקו הוא מניע את חומו הטבעי, וכנגדו מצננין לו חום הגהנם, וב<b>עין יעקב</b> כתב דהיינו משום שקרא במתינות, וכל דבר רותח אם ממתינים לו מצטנן. 
(1) <b>רש''י</b> פירש שקושיית הגמרא על סמיכת "נחלים" ל"אהלים" בפסוק זה, [והוכיח שלשון נטיעה נופלת על אהל]. אך <b>רבינו נסים גאון ותוס'</b> פירשו ש"אהלים" בפסוק זה הם בשמים, והכונה לסמיכות האהלים שבפס' הקודם "מה טובו אהליך יעקב". 
(2) <b>תוס'</b> [ד"ה הקורא] <b>והרא''ש</b> כתבו שבהכרח אינו יודע היכן טעה, כי אם ידוע לו שאמר עד מקום מסוים, ושם דילג תיבה או פסוק אינו חוזר אלא לתחילת הפסוק. וביאר <b>רבינו יונה</b> שאילו יחזור קודם לו נמצא כקורא למפרע. וה<b>דברי חמודות</b> דייק מלשונם שאף אם דילג רק תיבה אחת חוזר לתחילת הפסוק, אך דעת <b>הר''ן המאירי והכסף משנה</b> [ק"ש ב יג] <b>והלבוש</b> שהמדלג תיבה אינו חוזר לתחילת הפסוק, אלא קורא ממנה ואילך. וראה בספר <b>בני ציון</b> שהשוה את דעות הראשונים, ונקט שדברי תוס' והרא"ש באופן שדילג תיבה באמצע ענין, ושאר הראשונים עסקו באופן שדילג בתחילת ענין שבאמצע הפסוק, ולכן חוזר רק לתיבה שדלג ממנה. אך ב<b>אליהו רבה</b> כתב שלדעת תוס' חוזר לראש הפסוק אף אם דילג תיבה בתחילת ענין, וראה ב<b>משנה ברורה</b> [סד ה, סו ב-י] שאם דילג באמצע ענין חוזר לתחילת הפסוק לכ"ע. 
(3) כך הגירסא שלפנינו, וכן גרס <b>מהרש''א</b>. וה<b>ב''ח גרס</b>: "יחזור לראש, באמצע הפרק יחזור לראש הפרק". ודעת <b>הלבוש</b> שהטועה בפרק ראשון חוזר ל"ואהבת" [-תחילת הפרק], כי חזקתו שקרא פס' ראשון בכוונה. אך ה<b>דברי חמודות</b> נקט שחוזרל"שמע" [-לראש], וה<b>ב''ח ומג''א</b> הסיקו שדין זה תלוי אם יודע שאמר "שמע" בכוונה או לא. וה<b>ט''ז</b> הוכיח שמדובר באופן שיודע שקרא פס' ראשון בכוונה, ולכן מתחיל ב"ואהבת", שהרי אם אינו זוכר שאמרו, ודאי שלא כוון בו, ואף אם אינו יודע היכן טעה צריך לחזור מראש כדי שלא יקרא למפרע. [לפי <b>באר היטב</b>]. 
(4) <b>משנה ברורה</b> [סד ו]. ומשום כך כתב דהיינו דוקא כשחוזר לתחילת אותה פרשה, אך אם נזכר אחר פרשה שניה שדלג פסוק בראשונה, חוזר ואומר רק את הפרשה הראשונה, כי בפרשיות אין עיכוב בקריאה "למפרע". 
(5) כך פירש רש"י, אך <b>הרמב''ם</b> [ק"ש ב יג] כתב שחוזר ל"ואהבת", ותמוה, למה יחזור על פרשה ראשונה, והרי יודע שאמר לפחות פרק אחד. וכתב ה<b>כסף משנה</b> שהרמב"ם ביאר "בין פרק לפרק" - בין הפסק להפסק, ולפיכך חוזר למקום ראשון שצריך להפסיק בו מעט, והוא בין "שמע" ל"ואהבת". וראה <b>דברי חמודות</b> [מח]. וה<b>לחם משנה</b> ביאר שאם אינו זוכר בהכרח היתה קריאתו עראי, כי אף שאינה טעונה כוונה גמורה, צריך קצת כוונה שידע מה אמר ולכן יחזור. וראה <b>פרי חדש</b> [סד ד]. 
(6) <b>רבינו יונה</b> הקשה לדעת שמואל [להלן כא ב] שהמסופק אם קרא אינו חוזר, כי ק"ש דרבנן, למה יחזור מספק לראש הפרק. ותירץ שרק בספק אם קרא וקיים חיובו מדרבנן אינו חוזר, אך כשהתחיל לקרא ואינו יודע היכן טעותו צריך לתקן כפי יכולתו, וכן כתבו <b>פמ''ג</b> ו<b>משנה</b> <b>ברורה</b> [סד ז] לגבי חזרה בפרשה שניה שהיא מדרבנן ש"כיון שעסוק בק"ש צריך לתקן הכל". וראה ביאור החילוק <b>בשאגת אריה</b> [י] וב<b>אור</b> <b>שמח</b> [ק"ש א ג] <b>ובאבן האזל</b> [ק"ש ב יג]. 
(7) ב<b>מעדני יו''ט</b> [ו] ביאר שלא נקטה הגמרא "בין קשירה לקשירה" כי יש חילוק בניקוד ובטעמים בין תיבת "וקשרתם" שבפרשה ראשונה לפרשה שניה, ולא יטעה בינהם. וביאורו מתאים רק לדעת המפרשים שהנידון במי שכבר אמר "וכתבתם" ואינו יודע מאיזה פרשה, אך אם הנידון קודם שאמר מה יועיל החילוק ביניהם. וה<b>ט''ז</b> כתב שאין דרך לטעות אלא ב"וכתבתם" שהוא בסוף הקריאה, וסבור שמא כבר סייים פרשה שניה, אך לא ב"וקשרתם", כיון שהוא באמצע הפרשה ויכול להרגיש היכן אוחז לפי הזמן שעבר מתחילת הקריאה, 
(8) כך ביארו <b>רבינו חננאל והרשב''א</b>, והיינו שהוא המשך הנידון הקודם, ומשמע שנקטו שהנידון במי שכבר אמר "וכתבתם" ואינו יודע אם מפרשה ראשונה או שניה, ולכן אם אמר "למען ירבו" מוכח שאמר גם "וכתבתם" השני. אך רש"י ביאר לעיל שהנידון במי שעומד קודם "וכתבתם" ואינו יודע מה עליו לומר, ולכן פירש כאן: "אין לטעות מכאן עד אמת ויציב, ואין צריך לחזור אלא לאמת, שהפרשה שגורה בפיו". ובפשטות כוונתו שאם מצא עצמו אחר "אמת ויציב" ואינו יודע מהיכן טעה, אינו חוזר אלא ל"אמת" כי מסתבר שאמר כל פרשת ציצית כראוי, וכ"כ ב<b>מראה הפנים</b> לירושלמי. ו<b>הרשב''א</b> הבין שכוונת רש"י שאם מצא עצמו עומד באמצע פרשת ציצית, אינו חוזר וקורא מתחילת הפרשה, כיון שמ"למען ירבו" ואילך ודאי שגור על פיו. ודקדק מכך שלדעת רש"י בשאר הפרשיות אף אם מצא עצמו באמצע הפרשה חוזר לראשה. ותמה מה החילוק בין פרשת ציצית לשאר הפרשיות, ולמה דוקא בה מוחזק שלא יטעה. ולהנ"ל, הרי מסתבר יותר שטעה ב"אמת ויציב" מאשר בפרשת ציצית שהיא מק"ש, [וה"ה לגבי שאר הפרשיות] ורק כשהנידון באמצע אחת הפרשיות חוזר לראש. 
(9) כך פירש <b>רש''י</b>, ובפשטות כוונתו שאע"פ שאומנים רגילים לעמוד שם ואינם נטרדים כל כך, אינם פטורים מלרדת ממנו אלא בשעה שהם עסוקים במלאכתן, אך אם קורין בזמן אחר, גם הם חייבין לרדת כדי לקרא. וראה <b>ראש יוסף</b> שרש"י דייק מלשון "האומנין" שבמקום טירדא בעה"ב עצמו צריך לרדת גם לק"ש, ולדבריו כוונת רש"י לפרש שהטעם שאינם יורדין הוא משום שעסוקין במלאכתם, אך בעה"ב שאינו עסוק יורד, וראה להלן הערה 14. 
(10) <b>הרמב''ם בפירוש המשנה</b> כתב שטרוד במצות פריה ורביה, והעיר ה<b>צל''ח</b> שלא מצינו בפוסקים חילוק בין מי שקיים כבר את המצוה או לא וכן לא מצינו שיחלקו בנושא אילונית, ולכן נקט שהכוונה למצוות עונה. ונפקא מינה בין הטעמים לגבי חיובו קודם נישואין, שעדיין לא חלה מצות עונה, אך חיוב פרו ורבו טורדו גם קודם נישואין, וראה עוד טעמים בגמרא. 
(11) כך ביאר <b>רבינו מנוח</b> [הביאו הכסף משנה שם], וכבר העיר ה<b>פרי חדש</b> [ע ג] שמותר לשמש בבית אפל, וא"כ אינו חייב להסיח דעתו. <b>ובתוס' רא''ש</b> כתב שאם לא עשה מעשה, פטור גם ביום מק"ש, וכמבואר בסוכה [כו א] שהוא טרוד כל שבעת הימים. וראה ב<b>תוס' יו''ט</b> שדן בזה. 
(12) <b>תוס'</b> [ד"ה מעשה] ביארו שאין מעשה זה סותר לדין פטור חתן, אלא בא להשמיענו שאם בטוח בעצמו שיוכל לכוון, הרשות בידו לקרא גם בלילה ראשונה. <b>והגרע''א</b> כתב שהמשנה מביאה ראיה מדברי תלמידיו, וכווונת תוס' שרבן גמליאל הודה להם, רק אמר שאדם גדול הרוצה לקרא ובטוח שיכוון, רשאי. וראה גם <b>צל''ח</b> שדן בביאור דברי תוס'. 
(13) כך פירש <b>רש''י</b>, וביאר <b>ראש יוסף</b> שדעת רש"י שבעה"ב עצמו אינו יורד לק"ש אלא בשאר האילנות משום טירדת הפחד, ולכן הוצרך לפרש שבזית ואילן אינו יורד משום שיכול לכוון בהם, ורק בתפילה יורד כי בכל זאת גם בהם יש קצת פחד. אך ב<b>ירושלמי</b> אמרו שזית ואילן טרחתן מרובה, וביאר <b>רבינו יונה</b> שמפני שיש בהם הרבה ענפים יש טורח בעלייתן וירידתן ויתבטלו ממלאכת בעה"ב, אך משום פחד אין יורדין לק"ש אלא רק לתפילה [ולדבריו כיון שנפסק בשו"ע קי ב שבזמננו אין דרך להקפיד, ירדו, אך לרש"י אין חסרון כוונה, ולא ירדו]. 
(14) זו דעת <b>רבינו יונה</b>, [וביאר שהתנא נקט "האומנים" משום שעסק גם בתפילה שאסורה לבעל הבית העומד בראש האילן]. אך ה<b>מאירי</b> הביא שיש אוסרים לבעה"ב אפילו לקרא בראש האילן, וכן דעת <b>הגר''א</b> [בשנות אליהו] וכן דייק ה<b>ראש יוסף</b> מלשון "האומנין" שבשאר אילנות בעה"ב עצמו צריך לרדת, וכנ"ל. ובפשטות טעמם משום שרש"י נקט שדין בעה"ב חלוק מפועלים רק משום שהוא משועבד למלאכתו, וחילוק זה מחייבו גם בק"ש, אולם <b>רבינו מנוח</b> כתב [שם] שבעה"ב ירד משום שאינו עוסק במלאכה אלא עומד לזרז פועליו, ומשמע שאילו עוסק במלאכה, גם הוא פטור מלרדת. וכן ביארו ה<b>רא''ה והריטב''א</b> שלא התירו לבעה"ב להתפלל על האילן כי אין דרכו לעלות על האילנות, אך בעל הבית אומן לא ירד. 
(15) <b>תוס'</b> [ד"ה הא] כתבו שרק לדעת רבי יוחנן [לעיל יג ב] צריך לכוון בכל פרק ראשון, אך רבא סובר שדי לכוון בפסוק ראשון, ואילו שאר הפרק אינו טעון כוונה, ויכולין לקרא גם כשעסוקין במלאכתן [ומה שנקטה כאן הגמ' שאמר לרבא "פרק ראשון" - לאו דוקא]. אך דעת <b>הרי''ף והרא''ש</b> שגם לרבא אסור לעשות מלאכה בכל פרק ראשון, כי נעשה כקורא עראי, ולכן קיבל את דברי רב מרי, אף שלדעתו האיסור מטעם אחר [ראה תפארת שמואל]. וכתב <b>רבינו יונה</b> שמדברי הרי"ף מוכח שרק חיוב קריאת פרשה ראשונה הוא מדאורייתא, ולכן בשניה יכולין לקרא גם כשעסוקין במלאכתן. אך <b>הרשב''א</b> כתב שהחמירו רק בפרשה ראשונה [אף שגם חיוב קריאתה אינו מהתורה, לשיטתו לעיל יג א] משום שנאמר בה "אשר אנכי מצוך היום על לבבך" שיהא הלב נח מעיסוק בעת קריאתה. 
(16) כך ביאר ב<b>מעדני יו''ט</b>, שהרי בברייתא זו מדובר בעושין בשכרן. אך ה<b>ב''ח</b> [קי] כתב שהרי"ף והרא"ש הביאו ברייתא זו כצורתה, ולא הזכירו חילוק בתפילה בין עושין בסעודתן או בשכרן, כי סברו שאין חילוק אלא בברכות, והאמת כתירוץ הקודם שמעין י"ח היא מחלוקת רבן גמליאל ורבי יהושע, ונקטו "פועלים" שלהם יש חובה להתפלל רק מעין י"ח [ראה תוס' ד"ה אפילו], וחילוק זה בין עושין בסעודתן או בשכרן נאמר רק לסברת המקשה, אך באמת כוונת הברייתא שמתפללין כל י"ח. 
(17) גירסת <b>הרי''ף והרא''ש</b> "ומברכין לפניה" וטעמם, משום שהיא קצרה ואין בה ביטול מלאכת בעה"ב. וראה <b>מעדני יו''ט וביאור</b> <b>הגר''א</b> [קצא] שהרא"ש לקמן [פ"ו טז] סותר משנתו: 
(18) כך פירש <b>רש''י</b>, <b>והגרעק''א</b> הבין שכוונת רש"י שהברכה מדרבנן, ולכן העיר שתוס' דנו בכך בכמה מקומות ולא הוכיחו מסוגיין. ולביאורו תמוה למה בברכות ק"ש לא יהא חילוק בין עושין בסעודתן או בשכרן, [ואמנם בטור ושו"ע לא נזכר אם מברכין ברכות ק"ש או לא]. אכן <b>הרמב''ם</b> [ק"ש ב ד] כתב שמברכין לפני ק"ש ואחריה, וביאר ה<b>לחם משנה</b> שבברכות ק"ש אע"פ שהן דרבנן אין בהם חילוק בין עושין בסעודתן או בשכרן, כי כיון שק"ש היא דאורייתא ראוי לעשותה כתיקונה ולקראה עם ברכותיה. ולפיכך חילוק זה שייך רק בברכה על המזון, שאינה ברכה על מצוה דאורייתא, כי אין האכילה מצוה [ולכן לא הוכיחו מכאן שהיא ברכה דרבנן]. 
(19) ה<b>ב''י</b> [קצא] הקשה למה עקרוה לגמרי, והרי יכולין לאמרה כשעוסקין במלאכתן. והעלה מכך כמבואר בירושלמי שאסור לברך בשעת עשיית מלאכה. <b>ותוס'</b> [ד"ה וחותם] כתבו שאע"פ ששתי ברכות אחרונות מדאורייתא, יש כח ביד חכמים לעקור דבר מן התורה, ומשמע מדבריהם שבברהמ"ז יש שלש ברכות נפרדות מהתורה. וה<b>מג''א</b> [סק"א] כתב שלדעת רש"י שלשת ענייני הברכות הן מדאורייתא, אך יכול להזכיר שלשת העניינים בברכה אחת, ורק רבנן תקנו שיחתום על כל אחת בנפרד, ולדרכו אין כאן כלל עקירת דבר מהתורה. וה<b>ב''י</b> [שם] כתב שלדעת <b>הרמב''ם</b> אין מנין הברכות מדאורייתא, והסיק שרק חיוב ברכת הזן הוא מהתורה, ואילו המקור לשאר הברכות הוא אסמכתא בעלמא, וראה <b>רשב''א</b> להלן מו א [ושם הערה 15], וב<b>זכרון שמואל</b> [כא]. 
(20) ב<b>ראש יוסף</b> ביאר שהלימוד מתוספת תיבת "בדרך", שהרי די לכתוב "ובלכתך". וראה רש"י לעיל [יא א ד"ה ובלכתך] שביאר שהכוונה להקיש "בשבתך" ו"בלכתך" ל"בדרך", ומהקש "בשבתך" למד שהחיוב להפסיק הוא רק באמצע עסק רשות, ואילו מהקש "בלכתך" למד שרק טרדת מחשבת מצוה פוטרת, ולא מחשבת רשות, ועי"ש <b>בפני יהושע</b>. 
(21) <b>רבינו יונה</b> ביאר שטרוד במחשבת מצוה, שמתיירא שלא לעשות כרות שפכה. <b>והרמב''ם</b> [ק"ש ד א] ו<b>רש''י</b> לעיל [יא א] ביארו שטרוד שמא לא ימצא לה בתולים. וכתב <b>הרע''ב</b> שאחר מוצאי שבת לבו גס בה, וביאר ה<b>תוי''ט</b> שלדעת הרמב"ם אחר זמן לבו קרוב לה וימחול לה על חסרון בתולים, ואילו לדעת רבינו יונה כיון שקרוב לה אינו בוש וישהה בבעילתו ולא יבא לידי כרות שפכה, ולכן אינו טרוד. 
(22) כך ביארו <b>תוס'</b>, ו<b>הרא''ה</b> נקט שטעם ההיתר שייך גם באונן דאורייתא, אלא שהחמירו ביום הראשון, כי האיסניסטיות אינה נראית לעין [שהרי הוצרך לספר לתלמידיו שהוא איסטניס], ויתכן שכוונתו כמבואר ב<b>דברי יחזקאל</b> [יז ו] שאף אם אנינות דאורייתא, אין המצוה אלא בעצם האבילות, אך פרטי האיסור הם רק משום סתירה לאבילות, ולפיכך רחיצה שאינה של תענוג היא דרבנן. אך <b>הרא''ש</b> כתב בשם <b>רבינו חננאל</b> שהתירו לאיסטניס רק בדוחק משום שרפואה היא לו, אך היתר זה אינו מועיל באנינות דאורייתא, כמו שלא התירו ביו"כ משום רפואה אלא עינויים דרבנן. וראה ב<b>שו''ע</b> [יו"ד שפא ג] שהתירו ליולדת אבלה לרחוץ לצורך, ולא חילק בין יום ראשון לשאר ימים, ומשמע שהוא היתר גמור, ולא החמירו אלא שצורך שאינו נראה לעין. ולדברי <b>תוס'</b> בסמוך, יתכן שבזמננו לא גזרו על רחיצה דרבנן כי אין אוכלי מעשר. [אך יתכן שההיתר ליולדת הוא כדברי <b>הרמב''ן בתורת</b> <b>האדם</b> שבמקום מיחוש התירו אפילו ביום ראשון]. 
(23) <b>הגר''א</b> [דברי אליהו] דקדק שלגבי ק"ש ורחיצה הוקדמה הנהגת רבן גמליאל לסיפור המאורע, וכאן הוקדם הסיפור להנהגתו, משום שלעיל סיבת השינוי נבעה מצד רבן גמליאל שיכל לקרא והיה איסטניס, אך השינוי בקבלת התנחומין לא היה תלוי בו אלא מפני מעלת טבי. 
(24) <b>הרשב''א</b> תמה למה ניחמוהו והרי אין מקבלין תנחומין אלא על קרובים, ולמה שאלוהו תלמידיו רק מפני שהיה עבד כנעני. והביא ירושלמי שעבד המשמש את האדם כרצונו חביב עליו כבנו, ומקבלין עליו תנחומין, אך על שאר עבד כנעני אין מקבלין. <b>והריטב''א</b> כתב שהוצרכו לומר שאין מקבלין עליהן תנחומים, כי הוה אמינא שכיון שגופן קנוי לו יחשבו כגופו. וראה בהערה הבאה שאין חיוב אבילות, [ובירושלמי אמרו שאין מקבלין עליהן תנחומין כי חשובים כבהמה] ויתכן שגם כוונת הרשב"א לבאר רק מה ההוה אמינא שיתאבלו עליהם. 
(25) ראה <b>תפארת ישראל</b>. ובמשנה הוזכר רק קבלת תנחומין, ומשמע שלא עמד עליו בשורה מפני חשש יוחסין וכדלהלן [וראה הערה 28] וכן לא מצינו שברך עליו ברכת אבלים, כי אין חיוב אבילות אלא על קרובים, ואילו בעבד רק התירו כשהוא קרוב אליו כבנו. וראה ב<b>מאירי</b> שלא נהג אבלות אלא רק הצטער עליו. וגם ב<b>שנות אליהו</b> כתב שהשיב להם שחייבין לקבל עליו "תנחומין", ומשמע שאין "חיוב אבלות". ורא<b>ה רמב''ן בתורת האדם</b> שאע"פ שאין להם יחס מתאבלין הן על קרוביהם, וביאר ב<b>קובץ הערות</b> [כב ה] שצער אבילות הוא טבעי, ולכן אינו תלוי ביחוס גרידא. [ודחה, שהרי גרים אינם מתאבלין]. 
(26) <b>תוס'</b> [יז ב ד"ה רב] כתבו שבזמננו שכל אדם אינו מכוון כראוי, גם חתן צריך לקרא ק"ש, וראה <b>משנה ברורה</b> [ע יד] שאם אינו קורא הרי הוא מתגאה, כי מראה שבשאר ימים הוא מכוון כראוי. ולכאורה כל החיוב רק מצד חשש יוהרא, כי אילו חיוב ק"ש חל גם במקצת כוונה למה לא בזמנם לא התחייב. אך א"כ תמוה איך יפטר בקריאה זו בהמשך הלילה אחר שיבעול, ושמא אין הטירדא סותרת לקיום המצוה, אלא שהיכול לקרא בכוונה גמורה, פטרוהו מקריאה בכוונה חלקית בעת טרדה, ולכן בזממנו הכל חייבים בק"ש אף שאין אלא מקצת כוונה. [ומלשון <b>מהר''ם רוטנבורג</b> המובא ב<b>טור</b> משמע שהחיוב מצד ק"ש שכתב "לא אמרו לפטור:. ", וצ"ע]. 
(27) <b>תוס'</b> ביארו שאילו לגבי דינים דאורייתא [כאכילת מעשר] היתה נוהגת גם בלילה אנינות מדאורייתא, היו גוזרים גם על רחיצה שאיסורה דרבנן, כי כל תקנותיהם נתקנו כעין דאורייתא, ולכן הוצרכו לומר שמדאורייתא האנינות מסתיימת בסוף היום, ובלילה שאחריו היא רק מדרבנן. 
(28) כך ביארו <b>תוס'</b>, וטעם זה שייך דוקא לגבי שורה, וכמו שפירש <b>רש''י</b> ש"אין שורה פחותה מעשרה" וביאר ב<b>מלאכת שלמה</b> שהיו עושין אותה לכבוד מת מישראל, וראה הערה במשנה. וה<b>צל''ח</b> נקט שעל עבד כשר יכולין לעשות שורה ולא לחשוש שיעלו בניו ליוחסין, ולכן כתבו תוס' טעם זה רק בגמ' שעוסקת גם בשפחה, וראה <b>עינים למשפט</b>. 
(29) לכאורה תמוה מנין לו שבאו לנחמו, ושמא באו לומר "המקום ימלא חסרונך". וביאר <b>בן</b> <b>יהוידע</b> שלשם כך לא היו מבטלין תלמודם ובאין אצלו, כי היא תפלה בעלמא ואינה צריכה להאמר בפניו כניחום אבלים. 
(30) כך פירש רש"י, וה<b>צל''ח</b> העיר למה לא פירש שהרמז הקל היה בשלב הראשון כשעלה לעליה, וראה <b>רש''ש</b> שהגיה בדברי רש"י. 
(31) ומשמע שתלמידיו סברו שמנחמים עליה כי שפחה כשרה היתה, ויש לדון אם רבי אליעזר סבר שאין מנחמים אלא על עבד כשר מפני כבוד התורה, [כך צידד באמרי נועם] או שנחלק על רבן גמליאל וסבר שאף על עבד כשר אין מנחמים, כי חשוב כבהמה, ויתכן שזה מקור הרמב"ם [אבל יב] שסתם "אין מקבלין תנחומין על עבדים" ולא חילק בעבד כשר. 
(32) הגירסא במס' שמחות [א יד] "אין קורין לאבות "אבינו", וכן משמע בריש מס' דרך ארץ זוטא שמנו "ז' אבות" והוסיפו "משה אהרן פנחס ודוד". ו<b>החיד''א</b> ב"דבש לפי" כתב שנקראו אבות אגב אברהם יצחק ויעקב, וצ"ב. וכתב <b>הראב''ד</b> שאין אומרים "ראובן אבינו" ואם אמר לא הפסיד, אלא שאין חובה לכבוד זה אלא לשלשה, והביאו <b>הרשב''א</b> והקשה עליו שהרי באמהות אי אפשר לפרש כן, ולכן ביאר בשם רב האי, שאין חשובים להקרא אבות ואמהות לכל ישראל אלא אלו. <b>ובפתח עינים ובית האוצר</b> כתבו שהאיסור רק אם קוראם "אבות" בלבד, אך יכול לומר על אחרים "אב לחכמה" או "אבות העולם" [ראה עדיות א ד]. ובטעם האיסור ראה בזהר [ח"א רטז] שדרש מ"רק מאבותיך", וב<b>דעת חכמה ומוסר</b> [ב סא] ביאר שבאבות נגמר עיקר הבנין. 
(33) להלן [נד א] אמרו שהרואה מקום שנעשו ניסים לישראל אומר ברוך שעשה נס "לאבותנו", וכן להלן [נז א] לגבי הרואה גוב אריות [ושם גי' הרי"ף "לצדיקים" וראה רש"ש שם]. ובפירוש <b>חרדים</b> לירושלמי [פ"ט ה"א] ביאר שהצדיקים נקראו "אבות העולם". וה<b>חיד''א</b> [בהגדה ש"פ] כתב שאין קורין "אבות" כשם כללי, אך קורין "אבינו" או "אבותינו". וה<b>חתם סופר</b> [דרשות ח"ב רס] ביאר שרק לשבטים לא קראו "אבות" כי הם חלוקים כל אחד לשבטו, אך כלל ישראל בדורות קודמים נקרא "אבותינו", וכן משמע בסוטה [לד א] ש"אבות" עברו את הירדן. <b>וראבי''ה</b> [ב נז] פירש, ש"אין מתפללין אלא בזכות שלשה אבות", ו<b>אור זרוע</b> [ח"א קו] הביא שגם <b>רבינו חננאל</b> ביאר כך ועוד שאין אומרים בהספד המת לשבחו אלא שהוא בן שלשת אבות ולא בן השבטים, ולביאוריהם כולם נקראין "אבות" אלא שאין מתפללין ואין משתבחין בזכותם. וראה עוד בסמוך. 
(34) כך פירש רש"י, וכתב ה<b>חיד''א</b> [בהגדה ש"פ] שדקדק ממה שצידדה הגמרא "דלא ידענא ממאן אתינא", שהאיסור רק על הדורות שלמטה מהאבות, ולא על הקודמים להם, אך הסיק שהאיסור חל גם על הקודמים לאבות. 
(35) ראה ב<b>אוצר הגאונים בשם רב האי</b> שבלהה וזלפה לא נחשבות אמהות בישראל, אך בתרגום יונתן [שמות יד כא] מצינו שעל מטה משה היו חקוקין שמות שלשה אבות ושש אמהות. ויש שפירשו שאין קורין על אשה בהספדה לשון חשיבות של "אמא" אלא אם היא באה מד' אמהות. ויש שפירשו שאין אומרים עליה שהיא "בת אמהות" אלא אם היא באה מד' אמהות, וכתב שם רב האי, שאי אפשר לפרש כן כי אם כן נמצא שנשים רבות ועצומות משבטי השפחות לא יספדו. וב<b>אור זרוע בשם רבינו</b> <b>חננאל</b> ביאר שאין אומרים בהספד אשה אלא שהיא בת שרה רבקה רחל ולאה. 
(36) ביאר <b>הסמ''ע</b> [חו"מ רעט יד] שאם קורא לשפחה "אמא" יטעו שהוא בנה והוא עבד, ואם קורא לעבד "אבא" אף שיתכן שאמו מישראל, הרי יטעו שהוא "פגום". וב<b>הגהות ההפלאה</b> [שם] כתב שהחשש שמא יטעו שהשפחה כשרה ותנשא לישראל כשר, ויהא הולד עבד, ובעבד החשש שיהא הולד פגום. [וכ"כ ה<b>מאירי</b>, אלא שביאר שחשש זה אינו מחמת הטעות מפני שם "אמא", אלא מפני הכבוד שבתואר זה]. 
(37) כך פירש <b>הריטב''א</b>, והיינו כלפי החשש שיפסל הקורא להם. אך <b>הרמב''ם</b> [נחלות ד ה] כתב שהשעבדים והשפחות היו חשובין, כל הקהל מכירין אותם ואת בני ועבדי אדוניהם, ומשמע שהחשש היה שינשאו לעבדים ולשפחות, [וב<b>שו''ע</b> כתב שמכירין אותם ואת בניו]. 
(38) ביאר <b>רבינו בחיי</b> [כד הקמח, יחוד ה'] שבק"ש מברך באומרו "ברוך שם" ובתפלה נושאים כפים בברכת כהנים. ו<b>המהרש''א</b> ביאר ש"בחיי" מרמז על ק"ש, כי מקיים בקריאתה מצוות תלמוד תורה [מנחות צט ב], ועל התורה נאמר "כי היא חייך", ותילה נרמזת ב"אשא כפי" כי נאמר בה [איכה ג מא] "נשא לבבנו אל כפים אל אל בשמים". <b>והגר''א</b> ביאר שק"ש היא חיים של אדם, כי יש בה רמ"ח תיבת נגד רמ"ח אברים, והקוראה כתיקונה כל אבר שבו מתרפא. 
(39) <b>רבינו בחיי</b> [כד הקמח, שם] ביאר שנוחל עוה"ז בעד ק"ש ועוה"ב בעד תפלה. 
(40) על פי <b>צל''ח</b>. 
(41) על פי <b>הגר''א</b>, וביאר ש"בושה" היא מחמת עצמו, ו"כלימה" היא מאחרים. וב<b>ערוך</b> [יחול] ביאר שלא נתבייש יותר מאבותינו. 
(42) ה<b>חיד''א בפתח עינים</b> כתב שנתקבלה תפילתו, כמבואר ב<b>שטמ''ק</b> [כתובות פא א] בשם סדר עולם להרמב"ם, שחי שלש מאות שנה, ו<b>הרמ''ע מפאנו</b> כתב שחי ארבע מאות שנה, וראה בחולין [קלז א] שנקרא משום כך "אבא אריכא" ועי' בגליון הש"ס לירושלמי סוף ברכות. 
(43) כך פירש <b>הגר''א</b>. 
(44) <b>הגר''א</b> [ביאור אגדות שבת קד א] ביאר ששתי יראות הן, "יראת חטא" היא יראה מפני העונש, ומעולה ממנה היא הבושה בחטא, ונקראת "יראת שמים", שהוא כמלאך שאינו עושה מחמת שכר ועונש. 
(45) כך פירש רש"י, ו<b>הגר''א</b> העיר שמצינו בשבת [ל א] שהוציאו לעז על רבי, וכי לא הועילה תפילתו. ולכן פירש שהתפלל שלא תהיה בו עצמו עזות פנים, שהרי עז פנים לגהנום [אבות ה כ]. וראה ב<b>אבודרהם</b> שביאר "עזי פנים" שלא יוציאו לעז, וב"עזות פנים" ביאר שלא תהיה בו עצמו עזות פנים. ו<b>הרוקח</b> ביאר שהתפלל שלא יצא ממנו ממזר עז פנים. 
(46) ביאר <b>היעב''ץ</b> שהוצרכו לומר "המשחית" כי יש גם שטן טוב, כמו המלאך שהיה ניצב לבלעם בדרך, והיה מבקש טובתו. 
(1) כך ביאר <b>המהרש''א</b>, שבתחילה התפלל על הלומדים שלא לשמה אלא לקבל פרס, שיהא שלום ביניהם. ואח"כ הוסיף והתפלל גם על הלומדים על מנת לקנטר, שילמדו לשמה, אך לא התפלל שיהא שלום ביניהם, כי כל לימודם למטרת קינטור. 
(2) וראה בסנהדרין [צט ב] שהעוסק בתורה לשמה משים שלום בפליא של מעלה ובפמליא של מטה, ונמצא שסיום התפילה כתחילתה. וראה ב<b>חזו''א</b> [סוף או"ח] שתפילת אדם מועילה לחברו, כי היא המעולה שבהשתדלות, שמבקש ממי שהכל שלו. 
(3) כך פירש <b>רש''י</b>, <b>והגר''א</b> ביאר שהכוונה לערב רב, שהם גרועים מן אומות העולם, כי הן מבטלים את ישראל מן המצוות. 
(4) ביאר ה<b>מהרש''א</b>: בחיי הגוף שבא מהעפר מתגבר עלי ומונע ממני לקיים מצוות, וקל וחומר לא אוכל לקיימם אחר מיתה כשנשמה נפרדת מהגוף, ואינה יכולה להשתמש בו ככלי לקיום המצוות, ולכן הגוף כ"כלי" מלא בנשמה שהיא "בושה ונכלמת" ממעשיו. 
(5) נוסח זה נאמר ביום הכיפורים, אחרי אמירת הוידוי, ויש בו את כל חלקי התשובה, שאינם נכללים בוידוי, ובלעדיהם אין מתקיימת מצות התשובה. והם: חרטה, הכוללת הכנעה ובושה, וקבלה שלא יחטא בעתיד <b>חרטה</b>: בהכנעתו בתיבות "כאילו לא נוצרתי", ובבושתו בתיבות "ככלי מלא בושה וכלימה". <b>קבלה לעתיד</b>: בבקשתו שלא יחטא עוד, ובה מקיים גם את חלק התשובה, שיתפלל החוטא ויבקש מה' שיעזרהו לעמוד בתשובתו. ובסופה, מבקש שימחק חטאו. כי אילו לא איכפת לו ברישומו של החטא, הרי גם אם עשה כל חלקי התשובה, עדיין אינה בגדר תשובה שלימה. <b>שערי תשובה</b>. 
(6) ביאר <b>הגר''א</b> [משלי ב יב] ש"רע" הוא שוה בפה ובלב, ואילו "מרמה" הוא המדבר טוב בפיו ובלבו חושב רע, ועל כך נאמר "שפתי חלקות", ולכן נקט "רע" על "לשוני", ו"מרמה" על "שפתי". 
(7) <b>ביאר הגר''א</b> [משלי ח יג]: "נפשי תדום" נגד המתגאה בעצמו ואין כל העולם נחשב נגדו. ו"כעפר לכל תהיה" כנגד המתגאה ומחמת גאוותו רוצה להשתרר עליו. 
(8) <b>תוס'</b> פירשו: כשם שעפר אינו כלה לעולם, כך יהי רצון שזרעי לא יכלה. ולביאורם צריך לפרש בהמשך "לכל תהיה" כביאור <b>הגר''א</b>, שאם אינו חשוב בעיניו אזי יש לו קיום כמו עפר. וה<b>חרדים</b> [סז] ביאר: שנתרגל במדת הסבלנות, עד כדי שנהיה כעפר שדורכים עליו ואינו מרגיש. וה<b>מהרש''ל</b> ביאר: שאהיה כעפר שבתחילה הכל דורסים עליו, אך אח"כ הוא דורס על הכל. וה<b>מהרש''א</b> ביאר: וממילא לא יקפידו עלי ולא יקללוני. ו<b>הגר''ח מוולאזין</b> ביאר [רוח חיים ד א]: שאחשב כעפר כדי שלא יטרידוני הציבור, ואז יהא לבי פתוח בתורה ולרדוף אחר מצוות. 
(9) <b>ביאר הגר''א</b> [משלי ח יג]: "פתח לבי" כנגד תאוות הגוף, "תרדף נפשי" כנגד חמדה, כממון וכבוד שנפשו של אדם מתאוה להן. וראה עוד [שם ב יז] שהכוונה למצוות שאינה מצויין בידו לעשותן, והיושב בביתו ואינו רודף אחריהן, אין מצוה באה לידו. 
(10) דעת <b>הראב''ד</b> שכל התחנונים נאמרים אחר "יהיו לרצון", <b>והרשב''א</b> נחלק עליו, ודייק ממר בריה דרבינא שאמר פסוק זה אחר בקשתם הנזכרת בסוגיין, ולא לפניהם. ומחלוקתם היא בגדר אמירת "יהיו לרצון", האם פסוק זה הוא המשך לתפילת שמונה עשרה, ולכן הוא נאמר קודם התחנונים, או שהוא דבר נפרד, ולכן הוא נאמר לאחרי התחנונים. וראה לעיל [ד ב, ט ב] בגדר "יהיו לרצון", ותלוי בגירסת הגמרא שם אם תוספת "יהיו לרצון" היא בכלל "תפילה אריכתא". <b>והצל''ח</b> העיר שרק מר בריה דרבינא אמרו אחר תחנוניו, ויתכן ששאר האמוראים הקדימוהו לתחנוניהם, ולכן בכלם אמרו "בתר צלותיה" כי סיימוה עם "יהיו לרצון" ואח"כ אמרו תחנונים, ורק אצל מר בד"ר אמרו "כי הוה מסיים צלותיה" כי חזר ואמר "יהיו לרצון", ועי' ב<b>הגהות רא''מ הורביץ</b>. וראה <b>מג''א</b> [קיט ג] ו<b>אמרי נעם</b> [לעיל ד ב] ו<b>משנה ברורה</b> [קכב ג]. 
(11) ה<b>ט''ז</b> [תקסב ב] כתב שמפני כך מועילה בתענית קבלה בלב, כי נחשבת כהקרבת קרבן, והקדש חל בלב. 
(12) ה<b>פני יהושע</b> כתב שעשה סעודת סיום, וב<b>אגרות משה</b> [או"ח ב יב] כתב שאין להוכיח מכאן שעושים "סיום" ללימוד ספר מכ"ד ספרים, כי רבי יוחנן דרש לתלמידיו בלימוד הנביא כלימוד הגמרא, אך בסיום לימוד עם פירושי הראשונים בלבד אינה נחשבת סעודת מצוה. 
(13) ב<b>בינה לעיתים</b> ביאר שאע"פ שהתורה כבר גדלתו ורוממתו, אינו מסתפק בכך, אלא ממשיך ועמל בה. וראה <b>מסילת ישרים</b> [יח] "שאינו אומר לא נצטוויתי יותר, אלא ממה שהצטווה דן על דעת המצווה, וישתדל לעשות לו מה שיוכל לדון, שיהא לו לנחת. 
(14) כך ביאר <b>הגר''א</b>, וראה <b>רוח חיים</b> [ו א]. 
(15) התבאר ע"פ <b>מהרש''א</b>, ונקט ש"קדש וטהר" הם תוספת מעלה לקדש עצמו בדברים המותרים. אך <b>הגר''א</b> [משלי יג ג] נקט שהפה הוא השמירה לכל הנפש, וביאר "שמור פיך מכל חטא <b>ועל ידי זה תקדש ותטהר</b> עצמך מכל עוון". 
(16) <b>הגר''י לוונשטיין</b> [דרכי העבודה] ביאר שרבנן חזרו בקביעות על מאמר זה כדי לחזק לב ת"ח שלא יבוא לשמץ קנאה בעשירים, שהרי מלאכתם קלה ורגועה מהעשירים. 
(17) ב<b>בן יהוידע</b> [שבועות טו א] העיר שעדיף לומר "שהמרבה כממעיט", וראה ב<b>אור החיים</b> [ויקרא ב ב] שביאר, שהכוונה היא להשוותם ממש, שלא יאמרו שהקב"ה מצד רחמיו מתרצה אל הממעיט מפני חוסר יכולתו, אף שאינו חשוב כמו המרבה. אכן ב<b>אור זרוע</b> [ק"ש ו] הוכיח שבתלמוד תורה שכר הממעיט שוה רק למי שטרח כמותו והרבה, אך אינו שוה למי שטרח יותר ממנו. ויתכן, שלכן טרח רש"י [ד"ה ובלבד] לפרש שכלל זה נשנה לגבי קרבנות, כי בהם אין השכר תלוי בטירחה אלא הממעיט שוה ממש למרבה, אך לגבי תורה יש חילוק ביניהם. 
(18) ראה <b>רש''י</b>, <b>ובמסילת ישרים</b> [יט] ביאר "שיתבונן דבר מתוך דבר לחדש המצאות לעשות בהם נחת רוח ליוצרו בכל הדרכים". 
(19) <b>בשו''ת באר שבע</b> [נט] הקשה, הרי אמרו בגיטין [סב א] שאסור לכפול שלום לנכרי, ואם כן מעיקר הדין היה צריך להקדימו, שמא יפתח הנכרי ויאלץ לכסול לו, מה המעלה בהנהגתו. וה<b>ט''ז</b> [יו"ד קמח ו] כתב שמשום כך נקטה הגמרא "בשוק" לומר שהנכרי לא הכירו והסתבר שלא יקדימנו, ובכל זאת הקדים לו ריב"ז שלום, מחשש שמא יקדימנו ויאלץ לכפול לו, וזו מעלתו. 
(20) ביומא [לה ב] אמרו שכשבא רשע לדין שואלים אותו מפני מה לא עסקת בתורה, ואומר טרוד הייתי ביצרי. וביאר <b>הגרא''ז מלצר</b> שסבור שנדון על חטאיו שבאו מפני שלא למד, ועל כך עונה שלא יכל לגבור על יצרו, אך אין בכך תשובה על עצם הטענה שהיה לו ללמוד ולהתגבר על יצרו. ובקידושין [מ ב] אמרו: תחילת דינו של אדם על דברי תורה, והקשו תוס' [שם ד"ה אין] שהרי השאלה הראשונה היא "נשאת ונתת באמונה" [שבת לא א], ותירצו שתחילת פרעון הדין הוא על שלא קבע עיתים לתורה, וביאר <b>מרן</b> <b>הגרא''מ שך</b> שתחילת הבירור על המעשים, אך כיון שכלם תלויים בתורה, מתחילין להפרע ממנו על שלא השכיל ללמדה לתכלית המעשים. וראה <b>רמב''ם</b> [ת"ת ג ד]: "תחילת דינו של אדם על התלמוד ואח"כ נידון על שאר מעשיו", וכוונתו ליישב קושיית תוס' שאע"פ שהנידון הראשון על משא ומתן, הרי קודם כל דין צריך לדונו אם יכל ללמוד פרטיו. 
(21) <b>המהרש''א</b> נקט שלגירסא זו מדובר בדרשא נפרדת, שאינה קשורה לדרשה הקודמת, וכך התבאר בפנים. אך הכוונה כפשוטה היא שתכלית התורה כשלומד לשמה, אך אם לומד על מנת לקנטר ולבעוט באחרים נוח לו שלא נברא. 
(22) <b>רש''י ותוס'</b> הקשו ממה שאמרו [פסחים נ ב] לעולם יעסוק אדם בתורה אפילו שלא לשמה שמתוך שלא לשמה בא לשמה. והתוס' תירצו, שכאן מדובר בעוסק בתורה לשם קינטור, שהוא נוח לו שלא נברא. אבל אם עוסק בתורה לשם כבוד נחשב לו כמצוה, אם כי עיקר הלימוד צריך להיות לשמה. וראה <b>באור ישראל</b> [כ"ז] שהגרי"ס אמר שגם מי שיודע כי לימודו על מנת לקנטר חייב ללמוד. כי אף על גב שנוח לו שלא נברא, אבל מאחר שנברא, שוב אינו בן חורין להפטר משום מצוה. אך <b>באבן שלמה</b> [פ"ה אות ב' בהגה] מבואר שדעת הגר"א [בביאורו לישעיה א'] שלימוד ותפילה על מנת לקנטר, ההעדר בהם עדיף. וכן מבואר בסוף ההקדמה האחרונה <b>לחיי</b> <b>אדם</b>, שכל הלומד שלא לשמה עובר איסור, אלא שהתירוהו לו כדי להגיע לידי לימוד לשמה. אבל כשלומד על מנת לקנטר, נשאר באיסורו הראשון. [וראה ב<b>אבן שלמה</b> ח ח שהלומד ע"מ לקנטר יש לו חלק בגן עדן, רק שמקבל שם בושה. וכן הוכיח <b>בכתר תורה</b> עמ' טז מבלק שבא לקנטר ולקלל ונשכר, אך בהקדמת <b>אגלי</b> <b>טל</b> נקט שהקריב קרבנותיו לצרכו, וקיים בהם מצווה גמורה שהרי התכוון להקריבם לה', אך הקינטור מחסר בעצם הלימוד, ואין הנידונים שוים]. ו<b>תוס' בפסחים</b> נקטו שאם לומד להתייהר שלא ע"מ לעשות, נוח לו שלא נברא, אבל אם לומד ללא כוונה, ומתוך עצלות מעדיף ללמוד ולא לעבוד, עליו נאמר לעולם ילמוד תורה שלא לשמה וכו'. <b>והמאירי</b> שם כתב שהעושה מתוך עצלות אין מובטח לו שיבא לידי לימוד לשמה, כי רק לעושה מיראה, או בכדי לזכות בשכר לעוה"ב, הובטח לו שיבא לעשות מאהבה ללא פניות, כדי לקיים מצוות הבורא בלבד. ועיין <b>בביאור הגר''א</b> למשלי [לא ל] ולהלן נברר אם גדרי שלא לשמה נאמרו רק לענין לימוד התורה או גם לענין קיום מצוות. <b>ורש''י</b> [ד"ה העושה] כתב שאינו לומד כדי לקיים אלא לקנטר. וצריך לומר שנקט את שילוב שני החילוקים, כי סבר כדעת <b>הרא''ש</b> [בנדרים סב] שנקט כי לימוד לקינטור הוא חסרון בעצם צורת הלימוד, ואם כן אינו בא מתוך כך לידי לשמה. אך כשלומד כדי לקיים אף אם לומד כדי שעל ידי לימודו יכבדוהו, עצם הלימוד נעשה כצורתו, ויבא לידי לשמה. <b>וברוח חיים</b> [ב ב] תירץ את קושיית תוס', שרק העוסק בתורה פעם אחת בלבד ובה למד שלא לשמה, הוא נח לו שלא נברא, כי כל הענין ללמוד שלא לשמה הוא בכדי להגיע לשמה [כמבואר ב"פרקים" ב-ד] ובזה אין עבירה כיון שתכליתו ללמוד לשמה. ולכן כשלומד פעם אחת ללא תכלית לשמה, נח לו שלא נברא. אולם הלומד כל ימיו, מסתמא פעמים רבות ללמוד לשמה, [וכמבואר <b>בחינוך</b> מצוה טז שאם ילמד בהתמדה אפילו שלא לש"ש, מיד יטה אל הטוב] ועל ידי זה יתקדש ויטהר כל מה שלמד עד אז שלא לשמה [ועיין בהקדמת <b>תרומת הכרי</b> <b>ובמסילת ישרים</b> טז]. אכן, כל מה שמתקדש ומטהר למפרע, היינו מהפגם של הלימוד שלא לשמה, אבל סגולת התורה המיועדת ללומדי תורה לשמה, אין לו אלא בעת שלומד לשמה, כמבואר בנפש החיים [ד יח]. וראה <b>בבית הלוי</b> [הוספות עמ' לז] שעל ידי שלא לשמה יתרגל ויתוקן לבא לידי לשמה, אך שלא שהלומד לשמה זוכה לכל הדורות אחריו, והלומד שלא לשמה ראוי לו שלא נברא כי לומד לעצמו בלבד, אך ודאי אין הוא גרוע ממי שאינו לומד כלל. ו<b>מרן הגרא''מ שך</b> [מחשבת מוסר עד] אמר לתרץ שאע"פ שאינו עובר עבירה נח לו שלא נברא, כיון שאינה מגדלתו כתורה לשמה, וכל תכלית האדם היא להתעלות. 
(23) <b>הרמב''ם</b> [תשובה ח ב] הוכיח מכאן שבעוה"ב אין גוף, שהרי אין בו אכילה ושתיה. ו<b>הרמב''ן</b> [שמות טז ו, ובשער הגמול] כתב שהם מתקיימים ממה שניזונים מזיו השכינה, כמו שהתקיים בה משה רבינו ארבעים יום. וב<b>ספר העיקרים</b> [ד לה] כתב שלדעת הרמב"ן יקומו בתחיית המתים ויעשו כל צרכי הגוף, ואחר גמר החיים יזדככו הגופים לחיי העוה"ב. ואילו <b>הרמ''ה</b> [ריש פרק חלק] הוכיח מכאן כשיטתו להפך, שהעוה"ב הוא בתחיית המתים ויש בו גוף, שאל"כ היה די לומר שאין בו גוף וממילא לא שייכים בו כל עידונים אלו. וביאר שכיון שאין שם הנאות הגוף, הוצרכו לבאר ממה הן נהנין. 
(24) <b>הרמב''ם</b> ביאר ש"עטרותיהם בראשיהם" היא הדעה שבזכותה זכו לעוה"ב, והיא עוטרתם כ"עטרה שעיטרה לו אמו", ודקדק כך <b>תלמיד</b> <b>הגר''א</b> [הגש"פ ברהמ"ז] מלשון <b>ב</b>ראשיהם, שמשמעותה שהעטרה נמצאת בתוך ראשיהם, והיינו הדעת. וב<b>רוח חיים</b> [ו א] כתב ש"עטרותיהם" שייכות להם, שלא כעוה"ז שהכתר ניטל מאחר וניתן על חברו, והן קבועות "<b>ב</b>ראשיהם" ואי אפשר לסלקם מהם כמו כתר שעל הראש. וה<b>רמב''ן</b> [שם] ביאר שהעטרה היא מדת ההידבקות בזיו העליון, שהצדיקים נזונין בו. וראה <b>בעל הטורים</b> [דברים כו יט] "שהעטרה שמעטרים להקב"ה בתפילתם מחזירה להם, אבל מי ששח שיחת חולין בביהכנ"ס מקיפין לו כל גופו בקוצים". 
(25) כך ביאר <b>הגר''א</b>. <b>והרמב''ם</b> [שם] כתב שהוא דרך משל שמצויין שם בלא עמל ויגיעה. ובשם ה<b>סבא מקלם</b> ידוע, שכוונת מאמר זה היא, שעיקר הנהגתו של אדם היא כפי מקומו הקבוע, ואילו לצורך הסתגלותו למקום שמבקר בו לעיתים, די לו בידיעה בסיסית של שפת המקום והנהגותיו, ולכן היה "מרגלא בפומיה" לשנן את ההנהגה בעוה"ב שהוא עיקר מקומו של אדם, וכבר כתב כך ב<b>פני יהושע</b> והוסיף שכל הנבואות האמורות על אכילה ושתיה הם רק לימות המשיח, אך כהכנה לעוה"ב צריך לזכך גופו בתורה, כי עידוניו אינם גשמיים כלל. 
(26) ביאר ה<b>צל''ח</b> שהגמרא הוצרכה להביא מימרא זו משום שלדברי רב נמצא לכאורה שאין לנשים שייכות לעולם הבא, שהרי אין בהן צורך שם, כי עיקר מציאותן בעולם לסייע בלימוד התורה וקיום המין, וזה אינו נצרך בעולם הבא. וב<b>מרומי שדה</b> כתב שהבטחתן גדולה, משום שהן זוכות על שנתנו לבעליהן זמן ללמוד, ואף אם בעליהן לא למדו ונענשין על ביטול תורה, נשותיהן מקבלות שכר על כל הזמן. וב<b>דרשות שבט הלוי</b> [נחמה פח] ביאר את גודל ההבטחה, לפי דברי ה<b>ט''ז</b> [יו"ד רמו ב-ד] על מה שאמרו בהקהל "אנשים ללמוד נשים לשמוע" כי אנשים חייבים ב"לימוד" שהוא ע"מ לעשות, ואילו חיוב נשים רק "לשמוע", והיינו שאמר רק "האזנה" ו"שמענה" ובכך תזכו לעוה "ב. 
(27) ביאר <b>הגר''א</b> כי אע"פ שיש לנשים הרבה מצוות, הזכות לעוה"ב תלויה במצוה הקשורה בתורה, שהיא ה"אור" המגן על האדם תמיד, ואילו שאר מצות נמשלו ל"נר" שמאיר רק לפי שעה, ואין די בקיומן לזכות בעולם הבא, והוסיף <b>מהרי''ל דיסקין</b> [בריש תורת האהל] ש"עמי הארץ אינם חיים" כי החיות תלויה באור התורה, וכפיה"מ להרמב"ם בפרק חלק ששכר עוה"ב בהתעצמות הנפש במושכלות, וראה <b>שמירת</b> <b>הלשון</b> [יג] ו<b>לב אליהו</b> [ויגש]. וה<b>פני יהושע</b> ביאר לפי דרכו, שמאמרים אלו באו לעורר האדם לזכך נפשו לעידוני העוה"ב, ולכן מקשה הגמרא, שהרי נשים אין להם תורה, וגם פטורות מהרבה מצוות, ונמצא שהרבה אבריהם לא יוכלו להנות מהעה"ב, ועל כך השיבה שיש להם חלק בכל תורת בניהם ובעליהן. [וראה ב<b>שיחות מוסר</b> צה, שתשובת הגמרא, שזכותן בסיוע לתורת בעליהם ובניהם גדולה מזכות תורה שילמדו בעצמן]. וע"ע ב<b>יערות דבש</b> [א א]. 
(28) כך פירש <b>רש''י</b>. וביאר כוונתו בספר <b>שלמה</b> <b>משנתו</b>, כי כשאדם נולד נבראים עמו כל צרכיו וצרכי ביתו, אלא שמחמת מעשיו הרעים אין מראים לו מקומם. ולכן ברכו: עולמך המתוקן - תראה בחייך, שתמצאנו ולא יהיה אבוד ממך. והריטב"א כתב "כאשר יגיע האדם לתכלית החכמה דומה לעלולם הנשמות שהם שכל נבדל, ומגיע למקצת עולם הנשמות בחייו, ולשון ה<b>ערוך</b> [עלם] "מעין אותן טובות שעתיד הקב"ה לשלם לך לעוה"ב תראה כשאתה בחיים", וראה ב<b>אור החיים</b> [שמות לא טז] שאין אדם משיג מעלה בעוה"ב אלא אם כבר השיג ממנה ענף בעוה "ז. 
(29) פירש <b>רש''י</b>: שהיו אומרים בלשון ברכה, ובפשטות כוונתו לפרש שאמרו שכן יהיה, ואין זה לשון שבח. אך ה<b>צל''ח</b> ביאר שלשון ברכתם דומה ללשון הפסוק [תהלים מט ד] ולכאורה אסור לשנות לשון פסוק, ולכן ביאר שלא התכוונו לומר לשון הפסוק אלא לברך, ולכן לא פירש כן על הברכות הקודמות. 
(30) מלשון "ויט שכמו לסבול". <b>מהרש''א</b>. ויתכן לבאר סברת הדורש כך, כדברי <b>רבי</b> <b>אברהם מן ההר</b> [נדרים מח א] שרק מצוות לאו להנות ניתנו, אך לימוד התורה עיקרו ליהנות, ולא שייך לקרות עליו "מסובלים", וראה הקדמת <b>אגלי טל</b>. 
(31) ב<b>ספר חסידים</b> כתב שזכות זו היתה נחשבת לרבי חנינא כנתינת צדקה לכל העולם, וראה ב<b>רוח חיים</b> [אבות א ג] שנחשב לו שכל העולם ניזון מחלקו, ושאר צדקה וגמ"ח אינם כלום נגד צדקה זו, שהיא מתקיימת בכל עת, וראה <b>של''ה</b> ש"בשביל" הוא מלשון "שביל", דהיינו, שהצדיק הוא כצינור להעברת השפע לרבים. 
(32) <b>הרמב''ם בפיה''מ</b> [אבות ד ה] הוכיח מכאן שאסור לת"ח להתפרנס מאחרים, שהרי יכל רבי חנינא לבקש שיזונוהו. אולם ה<b>כסף משנה</b> [ת"ת ג י] דחה, שרבי חנינא לא רצה ביותר ממה שהיה לו, כי אילו חפץ בכך היו נותנין לו מן השמים, כמבואר בתענית [כה א]. 
(33) כך ביאר רש"י, ותוס' כתב שהיה עמוד של אש יורד עליהם מן השמים, והם ראו נס זה, ובכל זאת לא התגיירו. 
(34) משמע כי אף שהוא יכול לכוון, אם לא הוחזק לחכם אינו רשאי, ותמוה, למה אינו חייב בק"ש כפי יכולתו. [וכן קשה על לשון תוס' לעיל טז א שאם הוא חכם "הרשות בידו", ולמה אינו "חייב" לקרות]. ומוכח שגם חכם נטרד בטרדת חתן, ולמדו מקרא שאין חיוב לדחוק עצמו ולהתגבר על טרדה זו כחיובו בשאר טרדות, אלא שמי שהוחזק כחכם רשאי לדחוק עצמו, ומי שאינו חכם לא התירו לו לקרות במקצת כוונה, וכמבואר לעיל [טז ב הערה 26]. 
(35) כך פירש <b>רש''י</b>, ומשמע שהאיסור הוא בעצם הגאוה, דהיינו להתגאות ולהראות עצמו יותר מדרגתו. אולם מדברי <b>הרמב''ם בפיה''מ</b> משמע שהאיסור לגרום שיכבדוהו אחרים, וכעין מה ששנינו בשביעית [י ח] שרוצח הגולה לעיר מקלט ורצו לכבדו, יאמר "רוצח אני". ו<b>בירושלמי</b> שם למדו מכך שהיודע מסכת אחת ומכבדים אותו בשתים חייב להודיע דרגתו [ויתכן עוד, שהכוונה לאיסור דאורייתא של גניבת דעת הבריות שיחזיקו לו טובה, חולין צד א]. ויתכן שלא נחלקו, כי רש"י פירש כן רק להוה אמינא, שהאיסור הוא משום "יוהרא" שלו עצמו, אך למסקנא האיסור הוא משום "מיחזי כיוהרא", והיינו, שנראה בעיני אחרים כמתגאה, ולא איכפת להם אלא כשמשתרר בגאוותו עליהם, וראה עוד בהערה האחרונה לפרק. 
(36) כך פירש רש"י בפסחים [נה א], ומשמע שלא ידוע באיזו מהמשניות החליף השיטות ובאיזה הניחן כסדרם. אך <b>הרי''ף והרמב''ם</b> פסקו שחתן קורא אם ירצה, וביאר ה<b>ב''י</b> שסברו כרבי יוחנן שדברי ת"ק הם דברי רשב"ג, שהלכה כמותו, ותמה, שהרי לא ידוע היכן הוחלפה השיטה, ומסתבר יותר שהוחלפה בפסחים, כי אם דעת רשב"ג במשנתנו שחתן אינו קורא נמצא ש"מעשה לסתור" [ותירוץ תוס' הוא דוחק, ועדיף לומר שהחליפו והמעשה מוכיח שקורא], וראה <b>תוס'</b> <b>יו''ט</b> [פסחים ד ה]. וב<b>משכנות יעקב</b> [פד] הוכיח שמוחלפת השיטה בפסחים, שהרי לגבי תענית ה"יחידים" בעצירת גשמים אמר רשב"א שרק ת"ח יתענה, ורשב"ג חלק כי רק בדבר של שבח אמרו כן, אך תענית שהיא דבר צער כל אדם רשאי. ומוכח שבביטול מלאכה [שהוא של שבח כק"ש] רק ת"ח רשאי, וא"כ בק"ש סבר שחתן אינו רשאי לקרות, וכן נקטו <b>מהר''ץ חיות והנצי''ב</b> בתענית [י ב] שביטול מלאכה הוא "דבר של שבח". וראה <b>גבורת ארי</b> שם שנקט שהוא דבר צער, והדמיון לק"ש הוא משום שאינו שבח גמור, שהרי כל אדם עושהו, וראה בסמוך. 
(37) לדעת האחרונים לעיל שביטול מלאכה הוא "דבר של שבח" הרי חוששין בו ליוהרא, ולכן צריך טעם להתירו לכל אדם. אך ה<b>גבורת ארי</b> נקט שהוא "דבר של צער", ולכן ביאר שרב שישא חולק וסובר שאינו דבר של צער, ולכן הוזקק לטעם זה להתיר ביטול מלאכה. אכן, לפי המבואר בהערה 35, נמצא שהחילוק בין דבר של צער לשל שבח הוא רק לדעת רבי יוחנן שהאיסור מצד הגאוה שלו, ולכן הקשו מק"ש לביטול מלאכה והוצרכו להחליף השיטות. אך רב שישא חידש שהאיסור משום "מיחזי כיוהרא" בעיני אחרים, ולכן תלה בדעת "הרואה" ולא בצער ושבח. [ולכאורה לשיטתו יוכל לקרות בצינעא, אך ה<b>ב''י</b> [סי' ג] כתב שלא יאמר "התכבדו מכובדים" אף שאין אחרים שומעים, משום יוהרא, ודייק מכך ה<b>פתחי תשובה</b> [יו"ד רמו י] שאיסור יוהרא שייך אפילו בצנעא, ולכן אינו חייב לקרות]. 
(1) <b>הרשב''א</b> הקשה, הרי אבל פטור מתפילין בכל היום הראשון, משום שנאמר בהם "פאר", ולמה צריך לפטרו משום "טרדת המצוה". והסיק, שהמשנה נקטה "מן התפילין" רק אגב ק"ש ותפלה. [ומקושייתו מוכח שדין אבל ביום ראשון חל גם קודם קבורה, וכדעת הרמב"ן בתוה"א. ושלא כהרא"ש סי' ב. וה<b>ראש יוסף</b> הוכיח שחל ביום הקבורה, אף שאינו יום מיתה, כדעת ה<b>אליהו</b> <b>רבה</b> לח ג, וראה <b>זכרון שמואל</b> לד]. ו<b>הגרעק''א</b> [בתוס' למשנה] כתב, שהרשב"א לשיטתו, שאין מניחין תפילין במועד, כי אילו מניחין, הרי במועד צריך לפוטרו מטעם "טרדת מצוה", כי אין אבלות נוהגת במועד. 
(2) הראשונים נחלקו אם גורסים תיבות אלו במשנה, או שאינו פטור אלא מק"ש תפלה ותפילין שטעונים כוונה, והוא מנוע מלכוון מפני טרדתו, וראייתם מחתן שחייב בשאר מצוות, והיינו, משום שפטור חתן [ואונן לרש"י] הוא משום טרדת מחשבה, ואילו שאר העוסקים במצוה טרודים רק בעסק קיומה [וה<b>צל''ח</b> העיר לדעת רש"י שדינו כחתן, הרי לא מצינו שפטרו חתן אלא מק"ש, ולא מתפילין]. ו<b>רבינו יונה</b> כתב, שאף אם לא גורסים תיבות אלו, כווונת המשנה לומר שפטור משלשת המצוות החמורות, וכל שכן שפטור משאר מצוות עשה. [ולשיטתו שפטור אונן אינו כחתן, אלא כעסוק במצוה]. 
(3) כך פירש <b>רש''י</b>, והוסיף שדינו דומה לחתן, [ואם רוצה יכול לקרא, וראה בהערות לגמרא]. ובפשטות כוונתו שפטורו מדיני ק"ש, ומשום טרדת הכוונה, ואף אם נודע לו שמת אחר שהגיע זמן ק"ש ואפילו מת באמצע הקריאה, פטור משום טרדא. וה<b>חזו''א</b> [טו א] הבין, שהכוונה היא לפוטרו משום עוסק במצוה [והיינו מדיני אבלות], וכתב שבכל זאת באופנים הנ"ל יפטר מק"ש, משום שדין מת על קרוביו כדין מת מצוה, שמניחין כל המצוות ומתעסקין בקבורתו [ולטעמו, מסתבר שחל עליו פטור אפילו קודם שנודע לו. וב<b>פתחי</b> <b>תשובה</b> יו"ד שמא ו נקט שאם מת באמצע הקריאה, יגמור. ועי' <b>נוב''י</b> קמא כז]. וב<b>ירושלמי</b> [הובא בתוד"ה פטור] דרשו מקרא "כל ימי חייך" ימים שאתה עוסק בחיים ולא ימים שאתה עוסק במתים", ומסתבר שהוצרך ללמד שאינו רק כ"עוסק במצוה" אלא דין הוא שלא יקרא [כדלהלן], ואינו רשאי להחמיר. <b>ותוס'</b> [ד"ה ואינו] ו<b>רבינו יונה</b> הביאו שנחלקו בירושלמי אם טעם פטורו הוא משום שצריך לדאוג לקבורת המת, ואם יש אחר שיתעסק בו, חייב. או ש"כבוד המת" הוא שהחייב בקבורתו לא יסיח דעתו ממנו עד קבורתו, ואף אם יש אחר, או ביו"ט שאינו עוסק בקבורתו, האונן פטור ממצוות. וכתב <b>הראבי''ה</b>, שמספק מותר לאבל לקרות ק"ש כשיש מי שיתעסק במת, וביאר <b>הב''י</b>, שמהתורה אין איסור, ויכול להחמיר ולעבור בספק דרבנן, והיינו שסיבת פטורו משום עוסק במצוה שייכת גם כאשר אדם אחר מתעסק במת, וטעמי הירושלמי הם רק למה לא יחמיר על עצמו, ולכן נחשב ספק דרבנן. אך ה<b>ראש יוסף</b> כתב שחייב לקרא משום ספק דאורייתא, ונקט שלפי הירושלמי אין פטור עוסק במצוה. וה<b>חזו''א</b> [שם ה] צידד שאם אין לו מתעסקין, נמצא מבטל מצות קבורה מהתורה, ולכן אסור להחמיר ולקרא. <b>והגרעק''א</b> פסק שאם קרא קודם קבורה לא יצא, וצריך לחזור ולקרא, ולכאורה סבר שחל עליו "פטור", ואינו רק כ"עוסק במצוה" שיוצא ידי חובה [ראה מ"ב ע יח. ומה שכתב [קפו] לגבי ברהמ"ז כשנעשה אונן שחייב לברך, וחילק מקטן שהגדיל שאינו בר חיובא, כוונתו שאכילתו חייבתו, ולא נפטר כי חזר לחיובו]. 
(4) כך פירש <b>רש''י</b>, והיינו שבנשיאת המטה מקיים מצות כבוד המת, אף שאין בכך צורך המת, כי יש אחרים שישאוהו, [ולכן דינו חלוק מחופר כוך למת, לעיל יד ב, שהוא רק צורך המת, וכשיש אחר שחופר לצרכו חייב לקרא]. אך <b>הרמב''ם בפיה''מ</b> כתב ש"הם האנשים המזומנים לשאת את המטה כשייעפו נושאיה", והיינו, שהמצוה היא רק משום צורך המת, וראה הערה 6. 
(5) ראה <b>רש''י</b>, וב<b>מ''ב</b> [עב ב] נקט שפטורין משום ש"טרודין טרדת מצוה" וראה הערה 2. ו<b>רבינו יונה</b> ביאר, שאף אם לפי סדר המלוים יש עדיין שהות לאחרונים לקרוא קודם שתגיע המטה אליהם, הם פטורים מק"ש, כי לפעמים מקדימים אותם, ולכן לא יתחילו. 
(6) כך פירש <b>רש''י</b>, ולדבריו, אע"פ שהם כבר נשאו ואינם מוסיפין כבוד בריבוי נושאים, פטורין משום שבעת נשיאת המטה יקיימו שוב מצות כבוד, ולכן קודם לה פטורים רק מתפלה. ו<b>תוס'</b> הביאו בשמו ש"לעולם לא יהיו רגילים לשאת שכבר נשאו חלקם". ולפיכך תמהו על הלשון ש"המיטה צריכה להם" [ולפרש"י שלפנינו לא קשה כלל, כי לפעמים היו נושאים שוב, והחידוש שאף אם רוצים לשאת שוב, כיון שאינה "צורך" אין בה טרדה לפטרם]. ותוס' גרסו "את שאין המטה צריכה להם", וכן דעת <b>הרמב''ם</b> [ק"ש ד ד], ולדבריהם אין לפטרם אלא משום מצות ליווי המת. [וה<b>פני</b> <b>יהושע</b> יישב קושייתם ש"צריכה להם" למצוות לויה]. ולשיטתם יש לדון אם כשישאו יפטרו משום כבוד המת, או שהפטור רק צורך המת. וב<b>תוי''ט</b> נקט שרק נושאי המטה פטורין ולא כל המלוים, כי בלויה אינו עושה מעשה שיש בו טרדא, וראה עוד להלן [יט ב]. 
(7) כך פירש <b>רש''י</b>, ובשם <b>רבותיו</b> כתב שיש שהות עד שיגיע סוף זמן תפילה, וכתב <b>הרא''ש</b> שנחלקו באופן שיעבור זמן תפילה, שלרבותיו חייבים המלוים להתפלל, ואילו רש"י דקדק מלשון המשנה ש"פטורים" בכל אופן, ובהכרח משום שחיובה רק דרבנן. אך גם לרש"י אפילו שחל "פטור" מתפלה אם לא עבר זמן תפלה, אחר שסיים מצוותו חל עליו שוב חיוב תפלה, ורק אם עבר הזמן פטור מתשלומין. ו<b>רבינו יונה</b> נקט, שפטורין מתפילה [אפילו אם היא מהתורה] משום שצריך לאמרה מעומד, ואינם יכולים להמתין כל כך, אך ק"ש שרובה נאמרת בהליכה, יכולים להתעכב בפסוק ראשון, ולומר השאר בהליכה ולהקדים את האבלים בשורה. וב<b>מג''א</b> [קו א] הקשה למה לא יתפללו בהליכה כמתפלל בדרך, וביאר שבשעה שהולכים הם עסוקים במצוה, ולא חייבום אלא בק"ש שבקל יכולים לעמוד ולכוון בפסוק ראשון. וב<b>ערוך השלחן</b> [שם ד] תירץ שלא התירו להתפלל בהליכה אלא תפלה שמחויב בה, אך העוסק במצוה שהוא פטור, לא תקנו לו שיתפלל לכתחילה שלא כעיקר הדין. ו<b>הרמב''ם בפיה''מ</b> ביאר שפטורים משום טרדת הלב, וה<b>ב''ח</b> [קו] נקט שדעתו כרבינו יונה, וסבר שטרודין להתפלל מעומד. 
(8) ראה לשון ה<b>שו''ע</b> [עב ד] "קברו את המת וחזרו האבלים לקבל תנחומין, וכל העם הולכין אחריהם ממקום הקבר למקום השורה וכו"', ותמה ה<b>מאמר מרדכי</b> הרי אסור לומר פס' ראשון מהלך, וביאר שהשורה רחוקה קצת, ומשער שיכול לעמוד בפס' ראשון ולהגיע לשורה קודם שיגיעו האבלים, ונמצא "שיגיע" נסוב על האבל, וראה להלן [יט א]. 
(9) ראה <b>משנה ברורה</b> [שם יב] ש"יקראו כל מה שיוכלו" והיינו שאם משערין שיוכלו לסיים לפחות פסוק ראשון [כדלהלן יט א] חייבים להתחיל, אך לא "יגמרו" בסוף הפסוק, אלא אם נאנסו במצוות הניחום. 
(10) ב<b>שטמ''ק</b> הקשה למה לא יתחילו ק"ש ויפטרו ממצות ניחום אבלים כדין עוסק במצוה. וביאר שמצוות נחום אבלים היא המשך מצות הקבורה, ונמצא שהיא קדמה למצוות ק"ש ופוטרת את המלוים מחובת קריאה. וב<b>פמ''ג</b> [עב א"א ד] תמה לדעת הרמב"ם [אבל יד א] שניחום הוא מצוה מדברי סופרים, איך יפטר ממצוה דאורייתא ע"י שהחל בדרבנן, וביאר שיש בה משום "ואהבת לרעך כמוך". וראה <b>רבינו יונה</b> [יא ב בדפי הרי"ף ד"ה קברו]. 
(11) דעת <b>הש''ך</b> [יו"ד שמא א] שגם אדם אחר שאינו אבל לא יאכל בפני המת, משום לועג לרש. אך <b>הט''ז</b> נקט שרק האונן שחייב בקבורתו, נחשבת אכילתו כזלזול משום שאינו מתעסק בקבורתו, אך לשאר אדם מותר. וראה <b>פתחי תשובה</b> שם, ובסמוך נרחיב. 
(12) <b>רבינו יונה</b> ביאר שאע"פ שבעיקר האבלות [אחר הקבורה] מותר בבשר ויין, החמירו באונן שמוטל עליו לקברו, שלא ימשך אחר תענוגיו ויתעצל בקבורתו. <b>ותוס'</b> הביאו שר"ת סבר שאם אחרים מתעסקים בו, האונן מותר בבשר ויין, ונחלק עליו <b>הרא''ש</b> שא"כ לא ינהוג אנינות אלא בבנים ולא באח ואב, אלא כל המתאבל עליו חייב בדיני אונן. וה<b>ט''ז</b> [עא א] נקט שנחלקו בטעמי הירושלמי, אם איסורי אנינות משום כבוד המת, או רק כדי שיתעסק בו. וראה ב<b>פמ''ג וראש</b> <b>יוסף</b> שאם יש לו מתעסקין חייב לברך מספק. 
(13) ב<b>שו''ת מנחת שלמה</b> [ח"א יח] כתב שיכול לאכול כמה שירצה ואינו נחשב כנהנה מעוה"ז בלא ברכה, כי עיקר חיוב ברכת הנהנין היא משום שתקנו חז"ל להודות לפני שאוכל, וחיזקו את החיוב להקדים ברכה לאכילה שלא יחשב כגוזל, אך אונן שאינו חייב בברכה אינו נאסר באכילה כי אין האיסור בעצם ההנאה, אלא רק מכח החיוב לברך. ואף שבספק ברכה אסור לאכול, ואין אומרים ספק ברכות להקל לענין זה, [מהרש"א בח"א לה א] היינו משום שספק באיזו ברכה התחייב, אך על אונן לא חל חיוב כלל. וראה להלן [כ א הערה 37]. 
(14) זו דעת <b>רש''י</b>, <b>ותוס'</b> חלקו וכתבו שאינו רשאי לברך משום כבוד המת, או כדי שיתעסק בקבורתו, וכנ"ל הערה 3. וראה להלן [יט א בהערות] 
(1) כך פירש רש"י, וה<b>ר''ש</b> [דמאי א ד] תמה, אם שאונן פטור מברכה, למה הוצרכה הברייתא להוסיף ש"אין מברכין עליו" [ואמנם <b>רבינו יונה</b> כתב "אין צריך, דבלאו הכי פטור"]. ולכן ביאר ש"אינו מברך לפטור אחרים, ואינם פוטרים אותו", אבל הוא עצמו חייב לברך. ומסתבר שטעמו שחייב בברכה משום שאסור שיהנה מעוה"ז בלי ברכה, [ורש"י סבר שהאיסור נובע מחיוב הברכה], אלא שאינו מצטרף לקביעות סעודה, ולכן אינו פוטר לא בברכה ראשונה ולא בזימון, וראה <b>חזו''א</b> דמאי [ד טז]. אך ב<b>שבלי הלקט</b> [שמחות ו] כתב בשם רש"י שאינו צריך לברך כי אין דעתו מיושבת עליו, וגם לועג לר"ש, ויתכן שלכך הוצרכו לומר שגם אינו חייב לצאת בברכת אחרים, אף שאין בה טעמים אלו. ו<b>בירושלמי</b> מפרש שאם ברכו לפניו ברכת המוציא לא יענה אמן. 
(2) כתב <b>רבינו יונה</b> שהתנא לא נקט "חייב לאכול", כי אכילת בשר ויין בשבת אינה מצוה אלא רשות. וראה <b>משנה ברורה</b> [תקכט יא] שנקט שבשבת יש חיוב שתיית יין בתוך הסעודה. 
(3) דעת <b>הש''ך</b> [יו"ד שמא ג] שגם בשבת אסור לאכול בתוך ד' אמות של המת, משום לועג לרש וכן נקט ה<b>חזו''א</b> [שם ב]. אך <b>הפתחי</b> <b>תשובה</b> הוכיח שדעת ה<b>ט''ז</b> שכל האיסור לאכול בפני המת הוא רק כשחייב בקבורתו, אך בשבת שאינו יכול לעסוק בקבורתו, מותר. 
(4) הראשונים נחלקו אם חלים על אונן איסורי אבלות או לא, ובנדון זה תלוי דינו בתשמיש המטה, אם הוא איסור או פטור. <b>רבינו יונה</b> הביא דעת <b>הר''י מיגש</b> שדיני אבלות חלים רק אחר הקבורה, ונמצא שאונן רק פטור ככל מצוות התורה, ודעת ת"ק כי בשבת אף שחייב בשאר מצוות, פטור מתשמיש. וכ"כ <b>הרמב''ם</b> [אבל א ב] <b>הרמב''ן</b> [בתורת האדם] נקט שאונן אסור גם באיסורי אבלות, כי הם חלים בשעת מיתה, ובכללם איסור תשמיש. <b>רבינו יונה והריטב''א ותוס'</b> [מו"ק כג ב] סברו שדיני אבלות חלים רק אחר קבורה, ואונן אסור בתשמיש מטעם אחר, שלא יקל ראשו ולא יסיח דעתו מחיובו לקבור המת. 
(5) לכאורה תמוה, שהרי אונן פטור מק"ש משום טרדתו במצוות קבורה, ומהו החילוק אם נמצא עמו בבית או לא. וביאר <b>החזו''א</b> [שם ב] שעצם הטרדא במצוות קבורה אינה פוטרת, במקום שאינה מעכבת את שעת הקבורה, ורק כשנמצא עמו ונראה כמסיח דעתו ממנו בק"ש, הפגיעה בכבוד המת גורמת טרדה גדולה שיש בה כדי לפוטרו ממצוה דאורייתא של ק"ש. והוסיף [שם ה] שרב פפא חייב את האונן שאין לו בית להחזיר פניו אפילו חוץ לד' אמות, כיון שבכל בית המת נחשב לועג לרש בהסחת דעת מחיוב קבורתו, וראה בסמוך. 
(6) כך ביאר ה<b>צל''ח</b>, ונקט שהקושיא רק לרב פפא, כי לרב אשי שביאר את המשנה ב"מוטל עליו לקברו" הרי פטור "מתו" נצרך לפטור קרוב שלא בפניו, ופטורו משום שתקנו שלא יסיח דעתו מפני כבוד המת. ואילו "משמרו" פטור משום עוסק במצוה, ופוטר גם אחר שנמצא לפניו, וכן נקט גם <b>הגר''א</b>. 
(7) כך משמע בסמוך, וה<b>מאירי</b> כתב שצריך שמירה מחיות ומגנבים. ו<b>בתרומת הדשן</b> [הביאו <b>הרמ''א</b> יו"ד שעג] נקט שיושבים אצלו כדי שלא יהא מוטל בבזיון, ולטעמו לכאורה השמירה אינה "צורך המת" אלא "כבוד המת". 
(8) <b>הצל''ח</b> תמה, הרי המהלך בבית הקברות אינו "פטור" שהרי חייב לצאת מבית הקברות כדי לקרוא קריאת שמע, ומה הדמיון לאונן ומשמר שפטורים לגמרי. וביאר לפי דרכו שהקושיא רק לרב פפא שהמת לפניו, למה פטורו רק משום עוסק במצוה, והרי כיון שאינו יכול לצאת מביתו יפטר משום "לועג לרש". וב<b>נחלת דוד</b> ביאר שקושית הגמרא היא גם לרב אשי, ונסובה על הסיפא של הברייתא לעיל, שאונן בשבת חייב במצוות, אף שהוא יושב באותו חדר עם המת ולכאורה הוא לועג לרש. וראה <b>מקור ברוך</b> [ח"ב יט]. 
(9) <b>הרמב''ם</b> [ס"ת י ו] כתב שאסור לאדם האוחז ס"ת להכנס עמו לבית המרחץ ולבית הקברות, וביאר ה<b>כסף משנה</b> שלדעתו יש מצוה בעצם החזקת הס"ת, אף שאינו קורא בו, והעיר [בהל' אבל יד יג] ממשמעות לשון סוגיין, שרק הקריאה בו היא מצוה, שהרי רק בה לעוג לרש, וראה <b>נודע ביהודה</b> [תנינא או"ח קט]. אכן, ממה שהביא הרמב"ם דין זה עם כניסה לבית המרחץ, משמע שהאיסור משום כבוד ס"ת, ולא משום לועג לרש, וכן משמע במקורו במס' שמחות [יג] שהוא "דרך בזיון" כי ביה"ק הוא מקום "מזוהם ומעופש", וראה <b>מג''א</b> [מה א, עא ד] שהאיסור בכל ביה"ק, ואינו כקורא בצד המת שרק בד' אמותיו. ואמנם ה<b>טור</b> חילק ביניהם וכתב בהל' ס"ת [יו"ד רפב] שעצם האחיזה אסורה, ומאידך כתב בהל' קבורה [שם שסז] שרק הקריאה אסורה, [וה<b>לחם משנה</b> שם תמה בזה], והיינו כי מצד כבוד ס"ת גם האחיזה אסורה, אך אין בה משום לועג לרש. וראה <b>תוס' בב''ק</b> [טז ב] שהושיבו ישיבה על קברו של חזקיה חוץ לד' אמות, כי בד' אמותיו אסור משום לועג לרש, וה<b>נימוק''י</b> הביא בשם הרמ"ה שהעושה לכבוד המת, מותר. וה<b>ב''ח</b> [יו"ד שסז] כתב שההיתר רק כשלומד לכבודו, אך אמירת קדיש אסורה, כי הוא דבר שבקדושה, ואינו מעניניו של מת, ומשמע שטעם ההיתר משום שמכבדו ומוכח שאינו ליעג לו, אך לא משום שעושה לטובת המת. 
(10) <b>תוס'</b> כתבו שהוא הדין שאסור לקרות בעל פה. והיינו משום לועג לרש, ואיסור זה שייך רק בד' אמות של מת או קבר, [וכן אסור בקיום מצות תפילין או אחיזת ס"ת אם יש בכך מצוה], אך בשאר ביה"ק האיסור רק משום בזיון, וקריאה בע"פ מותרת. 
(11) ה<b>משנה למלך</b> [אבל יג ט] הביא ש<b>מהריט''ץ</b> דן אם יש "לועג לרש" בקבר אשה וקטן [במצוות שהיו פטורין מהן בחייהם]. שהרי אילו בהם אין איסור זה, היה אפשר ליישב שהמשנה נקטה "מתו" לפטור גם אונן ומשמר אשה שמתה, וראה <b>פמ''ג</b> [או"ח סג א"א ב] שבקטן יש לחוש שמא הוא נשמת גדול, אך באשה אין לחוש לגלגול זכר. ולכאורה טעם ההיתר תמוה, כי אין הלעג על מה שלא קיים מצוות אלו בחייו, אלא על מה שמת אינו חייב במצוות כחי, ואין חילוק מה היה בחייו. וראה הערה 19. 
(12) <b>הרמב''ם</b> [ק"ש ג ב] כתב אין קורין לא בביה"ק ואל בצד המת עצמו, ואם הרחיק ד אמות מן הקבר או מהמת מותר, ומי שקרא במקום שאין קורין חוזר וקורא, והשיגו <b>הראב''ד</b> בצד המת לא יחזור. וביאר ה<b>כסף</b> <b>משנה</b> שאינו חיב לחזור משום שעבר על "לועג לרש". ומשמע שבביה"ק חוזר משום שקרא במקום "מזוהם ומעופש". 
(13) ה<b>חזו''א</b> [טו ה] ביאר שאונן העוסק במצוה חוץ לד' אמות אינו נחשב "לועג לרש", אך אכילה אסורה לאונן בכל הבית משום שלועג לרש בהסיחו דעתו מחיוב קבורתו, אולם לאחרים מותר לאכול חוץ לד' אמות [שהרי אמרו "אין מברכין עליו"]. 
(14) כתב ה<b>חכמת אדם</b> [אבלות מצבת משה יד] שודאי לא נחלקו במציאות אם יש עכברים בספינה או לא. אלא כוונתם שצריך לשמרו גם מעכברי רשיעי שהם כוחות הטומאה, ובבית לכו"ע מת צריך שמירה אפילו אם אין עכברים מצויים, ורק בספינה דנו אם דינה כמים שאין המזיקין שולטים שם מפני שמעלין לטהרה, או שבספינה שולטין המזיקין אף שצפה במים ואינה מקבלת טומאה, וראה <b>אגרות משה</b> [יו"ד ח"א רכה]. 
(15) <b>תוס'</b> [ד"ה וירכב] כתבו שמותר להפשיל ס"ת מאחוריו על החמור. אך <b>הרמב''ם</b> [ס"ת י יא] אסר, וכתב שצריך להניחו נגד לבו, וכן כתב <b>רבינו יונה</b> בשם <b>הרי''ף</b>. 
(16) ביאור זה כדעת <b>תוס'</b>, ואילו <b>הרמב''ם</b> לשיטתו נקט שאם מתיירא מותר לו רק להשיל את הס"ת לאחוריו, ואם אינו יכול ישאירנו ויברח, אך לא ירכב עליו בכדי להצילו. ולכאורה תמוה ממה שאמרו להלן [כד א] "נטירותן עדיפי להו מבזיונן", וראה שם הערה 2 שדינם חלוק. [ובדעת הרי"ף בדין זה, נחלקו <b>רבינו יונה</b> <b>והרא''ש</b>, עי"ש]. 
(17) כתב <b>רבינו יונה</b>: "אע"פ שאינם נושאים אותו לקברו, כיון שרואה שנושאין אותו בדרך, ואינו מלווהו וכו"' ומסתבר שדקדק מלשון "הרואה את המת" שהוא חיוב נפרד לכבוד המת, שהרי בהלויית המת חייב אפילו אם אינו רואהו [ראה <b>בית שמואל</b> אב"ע סה ג]. ונפקא מינה לגבי ביטול תורה, שלא הותרה [בכתובות יז א] אלא לצורך הלויה ולא לכבוד המת גרידא, שהרי מצינו שם שיעור למלוין, והיינו דוקא בלויה לקברו ולא בכל עת משאו. 
(18) ביאר <b>הריטב''א</b> שאומר למה אגמול לו חסד, והלא אין עוד בידו לשלם לי גמול, ו<b>מהרש''א</b> הוסיף שלכן "חרף עושהו" שנמצא כאילו גם הקב"ה אינו יכול לשלם לו. <b>ורבינו יונה</b> [משלי יז ה, שע"ת ג קעה] ביאר שהלועג לרש נחשב ככופר משום שסבור שההצלחות ביד בני אדם וישיגום בחכמתם, ואינו מכיר שכך נגזר משמים. 
(19) <b>תוס'</b> [ד"ה למחר] הקשו הרי נהגו לעטוף את המת בטלית מצויצת, ולמה הלובש ציצית לועג לרש, [ואף שאינו מקיים מצות ציצית, הרי מנהג זה להגן עליו בזכות ציצית]. וביארו שנחשב לועג כיון שגדול המצווה ועושה משאינו מצווה ועושה. ו<b>הרשב''א</b> הוכיח מסוגיין שאין מטילין ציצית בטלית של מת. ולכאורה משמע מדבריהם שהלעג שייך רק במצוה שאינו יכול לקיים, ואף שאינו חייב בשאר מצוות, אין לעג בקיום מצוה ששייך בה. 
(20) ראה ב<b>ראשית חכמה</b> [אהבה ו נא] "שטהרו נפשם מזוהמת נחש שהם הקנאה התאוה והכבוד". ועוד להלן שם ש"נפשם דבוקה בנשמת חיים ומחיה קצת אף את הבשר". 
(21) ב<b>יערות דבש</b> [דרוש טז] כתב שאלו ואלו דברי אלוהים חיים, כי הידיעה תלויה במעלת המת, שהקשורים לעוה"ז מתעניינים ויודעים מה נעשה אצל החיים, ואילו אלו שזככו ונתקו עצמם מעוה"ז, אין נשמתם נמשכת לגעת מהנעשה אצל החיים. 
(22) <b>תוס' בב''ק</b> [פב ב] הקשו שהרי רק אחר כמה דורות תקן עזרא טבילה לבעל קרי שבא לעסוק בתורה, וביארו שטבל לאכול חולין בטהרה. וב<b>אהבת איתן</b> כתב שטבילה לתורה שבכתב נהגה בזמן בניהו, ועזרא הוסיף לתקן לתורה שבע"פ. או שבזמנו נאסר לבעל קרי רק דיבור בד"ת, ועזרא הוסיף לאסור גם הרהור. וב<b>עינים למשפט</b> כתב ש<b>רש''י להלן</b> [כ ב ד"ה דאשכחן] נקט שעזרא למד מ"יום אשר עמדת" וסבר שבניהו דרש כך מעצמו, וכן משמע מדברי ה<b>מרדכי</b> בפתיחתו למסכת חולין שעשרת השבטים מחמירים מאד בטבילת קרי אף שלא ידעו מתקנת עזרא. [וראה <b>מאירי</b> כב א, ומה שכתבנו שם בהערה 4]. 
(23) <b>תוס'</b> ביארו שהוא חמור שבספרים ונחשב כ"ארי", [ומהרש"א כתב שנסוב על דיני הקרבנות הקרבים במקדש שנקרא "ארי אל"]. והוא "בתוך הבור" כי ספר זה נסוב על אמצע שבספרים - חומש ויקרא. 
(24) ראה <b>ראשית חכמה</b> [תשובה ב ז] "שהנשמה בהם כמתה, ואינה פועלת בגופים הפעולות הרוחניות", ועי' <b>מכתב מאליהו</b> [א 72]. 
(25) כך פירש רש"י, <b>והתוס' יו''ט</b> [אבות ב ז] הביא מ<b>שו''ת הרשב''א</b> [ח"א שסט] שאין בשר המת מרגיש באיזמל, שהרי חנטו את יעקב, והעלה מכך שהוא צער הנפש, וכ"כ בספר <b>חסידים</b> [תתשסג]. ובשו"ת <b>רדב''ז</b> כתב שמרגיש רק רימה הנוצרת מבשרו ונענש בה, אך שאר דברים אינו מרגיש. 
(26) ה<b>מהרש''א</b> תמה איך הלך "חסיד" [שבכל מקום הוא ר"י בר אלעאי] ללון במקום טומאה בליל ר"ה. וביאר כדעת ה<b>ריטב''א</b> שמעשה זה לא היה אלא חלום, וכיון שהקנטתו אשתו השתמש בחלום של ליל ר"ה שהוא אמיתי יותר כדי לדעת איך להחלץ מעניו. והגרי"ס ביאר ב<b>אור ישראל</b> [כו] שהיה מצטער שנכשל במדת הכעס, וכיון שארע לו כן בערב ר"ה וידע שלמחר הוא נידון, ותיקון המדות טעון זמן רב, לכן לן בביה"ק כדי לחוש בעליל בשפלות האדם, ובכך להכניע עצמו במהרה. וראה בזהר [בראשית כג] שכאשר מדת הדין מתוחה על אדם, נשלח לו עני שירחם עליו, וע"י כך ירחמו עליו מדה כנגד מדה, ונמצא שאותו חסיד העמידוהו בנסיון כדי להצילו ממדת הדין שהיתה על כל העולם, וכיון שעמד בה ניצל, ועי' <b>לב אליהו</b> [ח"א עמ' קיט]. 
(27) <b>היראים</b> [שלד] הוכיח מכאן שאין דורש אל המתים אלא כשדורש לגופו, אף לרוחו מותר, שהרוח אינה נחשבת "מת". וה<b>בית יוסף</b> [יו"ד קעט] דחה ראייתו, וכתב שלא היה נחשב דורש אל המתים, כי לא הלך על דעת לשמוע דבריהם, אלא שהיה מתבייש ללון אצל אחרים, כדי שלא ירגישו שהקנטתו אשתו, וגם בשנים הבאות לא רצה שידברו אתו אלא בא לשמוע כשמדברות זו עם זו. וב<b>שו''ע</b> [שם] פסק שמותר להשביע לחולה שישוב אליו אחר מותו, וציין <b>הגר''א</b> לדברי היראים ולמעשים בסוגיין "באותו חסיד ושמואל וזעירי", וכונתו שמהיראים מוכח לחלק בין משביעו בחייו למשביעו אחר מותו, כי בחייו אינו דורש לגופו אחר מיתה, ואף שהחסיד רק "שמע", הרי משמואל בסמוך מוכח שמותר גם לשאול, וראה עוד להלן. אכן בסנהדרין [סה ב] אמרו שהדורש אל המתים מרעיב עצמו ולן בביה"ק, וביאר <b>רש''י</b> שעושה כן כדי ש"שד של ביה"ק יהא אוהבו ומסייעו בשפיו" והיינו שאינו דורש מהמת עצמו, אלא שמשתמש במקום המתים, ולשיטתו לא קשה כלל. 
(28) כך ביאר <b>הגר''א</b>, וטעמו, שהרי נידונין רק ביום ר"ה ואינו יכול לשמוע מה גזרו אלא בלילה השני, וראה <b>ערוך לנר</b> [ר"ה טז א] 
(29) כתב <b>המב''ן</b> [שער הגמול ד] שאין הכוונה לדיבור בחיתוך לשון, אלא הודעה והשגה שיש לנפשות מזו לזו. 
(30) <b>תוס' בר''ה</b> [טז א] הקשו שהרי בפסח נידונין על התבואה ולא בראש השנה. וביארו שהיו מזכירים בשמים בר"ה את הדין הנזכר בפסח שלפניו, ועוד, שסוגיין כרבי יהודה שתחילת דין התבואה בר"ה וגמר דינה בפסח. 
(31) ה<b>צל''ח</b> תמה והרי רק הנשמה עולה, ואילו הגוף העטוף במחצלת נח בקברו<QM> וביאר שאין הנפש נפרדת מהגוף עד שיכלה הבשר [שבת קנב ב] וכיון שנקברה במחצלת שאינה נרקבת כתכריכין לא יכלה להפרד ולשוט כחברתה, ולכן בשנה הבאה שאלה אותה שוב, שמא כבר יכולה לשוט, וענתה לה שעדיין לא כלה הבשר. אך ה<b>ריטב''א</b> כתב שהנשמה נראית בדוגמת מה שמכוסה הגוף. 
(32) <b>רש''י</b> פירש ש"עתיד ברד ליפול סמוך לרביעה ראשונה ומה שנזרע כבר הוקשה" וזה תמוה, איך כבר הוקשה, ולכן גרסו בצידו "סמוך לרביעה שניה" וכך התבאר בפנים. אך גם זה תמוה כי ההפרש ביניהם מועט מאד, ויש שגרסו "שעתיד ברד ליפול, ומה שנזרע סמוך לרביעה ראשונה כבר הוקשה". 
(33) ב<b>מעון הברכה</b> ביאר ששנה זו הוסיפה לומר לה "בואי" כי רק בשנה ראשונה הנשמה חוזרת לגוף שעדיין לא בטל [ראה שבת שם] אך בשנה שניה נפרדת ממנו ואינה שבה, ולכן הוצרכה לבקש "בואי" ממחיצתך החדשה למחיצתי. 
(34) ב<b>מצפה איתן</b> תמה הרי שמואל כהן היה ואיך נכנס לביה"ק, והוכיח מכאן כהריטב"א שכל המעשים בסוגיין לא אירעו אלא בחלום. וכן יש ליישב כפירוש <b>הגר''א</b> ש"חצר מות" אינו בית הקברות אלא מקום רוחני שבו שוכנות נפשות המתים. וכבר כתב ה<b>בית יוסף</b> [יו"ד קעט] ששמואל לא נחשב "דורש אל המתים" כי לא עשה שום מעשה של חיבור אל המתים, שהרי לא הרעיב עצמו, אלא שאל ע"י הזכרת שמות ובהקיץ, ודבר זה מותר. וראה הערה 27 שהגר"א הקדים להביא מעשה של שמואל לפני זעירי, ומסתבר שטעמו משום ששמואל שאל רק לצורך יתומים, ואילו זעירי שאל לצורך ממון עצמו. ועיין <b>מהרש''א</b> [נדה טז א]. 
(35) <b>הגרעק''א</b> [יו"ד רמב] הקשה הרי אסור לקרות לאביו בשמו אף אחר מותו. וצידד ששם "אבא" מותר כיון שמשמעותו "אבי", וכל שכן כשאומר כן שלא בפניו וכוונתו למשמעות "אבי", [וכן משמע מ<b>ביאור הגר''א</b> שם ס"ק טו]. וה<b>חיד''א</b> ב<b>שם הגדולים</b> שאסר לקרות לאביו בשם "אבא". 
(36) ביאר <b>הגר''א</b> שבכך ענה לו למה לא עלה למתיבתא דרקיע, ומה שלא ישב עם המתים בעיגול, הוא משום שהיתה מעלתו למעלה מהם, והיה ראוי לישב בישיבה של מעלה, רק שעדיין לא הורשה להכנס. 
(37) <b>רש''י</b> [ד"ה אלמא] נקט שהוא חשוב בין החיים והכוונה ל"עולם הזה". אך <b>תוס'</b> נקטו שהוא חשוב בעולם הנשמות, ו"האי עלמא" הוא העולם שאביו נמצא בו. 
(38) כך פירש <b>רש''י</b>, אך <b>תוס'</b> נקטו שהראיה ממה שאמר לו "דלעגל אתית", [והדחיה, שידע זאת מהכרזת "פנו מקום"]. ולכן העירו שהרי אפשר לדחות כדלעיל ש"דומה" מודיעם, וכתבו שאינו מודיע אלא סמוך למיתה, אך כל כך מוקדם אפילו דומה אינו יודע שאדם עומד למות. 
(1) ה<b>מהרש''א</b> הקשה הרי לעיל אמרו "דילמא איניש אחרינא שכיב ואמר להו" ואיך הוכיחו מכאן שהמתים יודעים מהחיים, והרי משה אמר להם. וביאר שלא אמרו כך אלא לרבי חייא שלמד מהפסוק "יכבדו בניו ולא ידע" דהיינו שלא ידע מעצמו אך יודע מאחרים, אולם רבי יונתן למד מ"והמתים אינם יודעים מאומה" ומשמע שאף אם ישמע מאחרים אינו מבין, כי אינו מרגיש אלא צער גופו, וכנגד זה הוכיח ממה שמשה אמר לאבות. 
(2) ב<b>פירות תאנה</b> הקשה שהרי אמרו בערכין [טו א] שאסור להוציא שם רע אפילו על עצים ואבנים. ותירץ על פי ה<b>יראים</b> [קצא] שהאיסור בעצים ואבנים רק כשמפסיד לבעליו, ולכן במת שלא שייך איסור זה, אמרו שהאיסור תלוי אם יודע או איכפת לו. 
(3) ה<b>מהרש''א</b> דייק שלעיל אמר "המספר אחר המת" וכאן אמר "אחר מיטתן" כי צדיקים שמיתתן קרויין חיים, וראה <b>עץ</b> יוסף ש"הם כאילו מונחים על המטה". 
(4) כתב <b>רבינו יונה</b> דהיינו אפילו אם מספר אמת, כי מסקינן שודאי עשה תשובה. 
(5) כך פירש <b>רש''י</b>, <b>והערוך</b> פירש שאומרים שנטו מדרך הישרה, וביאור "המטים" הוא מלשון "הטייה". 
(6) <b>הריטב''א</b> פירש שאפילו אם לולי אותו עוון היו ראויים לשלום, יוליכו ה' עם פועלי האוון, ויתכן שלכך נאמר בלשון "נופל" ש"יוליכם ה"' ממדרגתו הראויה לו למדרגה נמוכה מפני שספר על ת"ח. 
(7) מלשון הגמרא משמע שהקושיא רק על הלשון "שמא עשה תשובה", אך אין קושיא על עצם הדין, כי אף בספק אם עשה תשובה אסור להרהר, והיינו משום שת"ח שרוב מעשיו לטוב צריך לדונו לכף זכות, ואסור לדונו לחובה אפילו בהרהור בעלמא. 
(8) ה<b>חתם סופר</b> ביאר שמדובר בממון שהיה ראוי שת"ח ינהוג בו לפנים משורת הדין, כי אילו גנב או גזל לא היה נקרא "תלמיד חכם". וראה <b>כלי יקר</b> [ויקרא ו כא] שאף אם עבר עברת ממון בלילה, כבר מירק חטאו בעסק התורה. ומסתבר שאין להרהר אחריו אלא אם ידוע שלא החזיר, אך כשהוא ספק דינו ככל ת"ח שצריך לדונו לזכות שכבר עשה תשובה. 
(9) <b>רש''י</b> פירש שאין משקין אותה כי נאמר בפרשת סוטה "בני ישראל", וגיורת בדרך כלל היא נשואה לגר, וכן משוחררת, ומשקין רק אשת ישראל. וכן משמע ב<b>ירושלמי</b> סוטה [ה ב], וראה פירוש <b>ראב''ד</b> לעדיות [ה ו]. ו<b>המשנה למלך</b> [סוטה ב ו] תמה כי לביאורו היה ראוי להעמיד את המחלוקת בגר ולא בגיורת. והביא מדברי הספרי שמיעט "כי תשטה אשתו" ומשמע שסטתה רק תחתיו ולא כל ימיה כגיורת קודם שנתגיירה, וכן מביאור ה<b>רע''ב</b> שעקביא בן מהללאל דרש מ"בתוך עמך" פרט לגיורת, ודרשות אלו עוסקות בגיורת ולא בגר. 
(10) כך פירש <b>רש''י</b>, [וכתב ש"היו הם דומים להם" וכוונתו ששמעיה ואבטליון היו דומים ל"גר ועבד משוחרר", כי לדעתו המיעוט אינו על הגיורת אלא מצד שהיא אשת גר, וכנ"ל. אך ה<b>ב''ח</b> הגיה ש"היו דומים לה" ונקט שהמיעוט על הגיורת עצמה]. <b>ותוס'</b> הביאו בשם הערוך שהשקוה "דוגמא" דהיינו מי צבע, כדי ליראה, אך לא מחקו עליה מגילת סוטה. וב<b>תוס' יו''ט</b> [עדיות שם] ביאר שכוונתם שמחקו כתיבה בעלמא למים ולא מגילת סוטה, [אך לכאורה זהו ביאור <b>הראב''ד</b> שם, ואילו לתוס' לא מחקו כלל]. ובאבות [א י] הוכיח ששמעיה ואבטליון לא היו גרים, שהרי התמנו לאב"ד, אלא בני גרים ואמן מישראל. 
(11) כך פירש <b>רש''י</b>, <b>ורבינו חננאל</b> פירש שהיו קורין אותן "פסחים", וראה דבריו בפסחים [נג ב] שהאיסור משום ש"הנהיג" לצלותן באופן זה, והיינו אף שלא קראו להם כך בפירוש. ובביצה [כב ב] מצינו שדעת רבן גמליאל שעושין גדי מקולס בליל פסח, ולדעת רבנו חננאל מותר לאכול גדי מקולס במקום שאינו מנהג, ואילו לרש"י שאסר מפני החשש שיטעו בינו לקדשים, צריך לומר שצלאו על "האסכלה" ואינו דמה לפסח שאין צולין אותו על האסכלה [ראה פסחים עד ב]. 
(12) כך פירש <b>רש''י</b>. ולפי זה נמצא למסקנא שבכל המקומות היה ראוי לנדות לכבוד הרב, ורבי אליעזר הזכיר את שלשת המקומות שנזכר נידוי זה במפורש. וקצת תמוה אם כן למה אמר "וכולן שנינו במשנתנו" והרי לא הוזכר כלל נידוי במשניות אלו. וה<b>ירושלמי</b> [מו"ק ג א] נקט ששלשת המקומות שמצא רבי אליעזר, הם שלשה כללים על מה מנדים, כגון חוני המעגל על שמביא את הרבים לידי חילול ה', ותודוס על שמביא את הרבים לאכול קדשים בחוץ. ולפי זה כוונת רבי יהושע שהכללים לנידוי מפורשים במשניות. וה<b>רמב''ם</b> [ת"ת ו יד] מנה כ"ד דברים שאינם ממשניות דוקא, [ובתיניהם מנה את המביא את הרבים לאכול קדשים בחוץ], וגם כתב שהנידוי עליהם אינו משום ביזוי הרב, ונפקא מינה, שעל כ"ד דברים שאמר ריב"ל הנידוי לכבוד הרב, וכל אדם יכול לנדות עליהם, ואילו על כ"ד דברים אלו שמנה הרמב"ם רק בי"ד מנדים, וראה <b>מרומי שדה והעמק שאלה</b> [צ]. 
(13) כתב <b>רבינו יונה</b> דהיינו חצי שעה קודם הזמן שיוכל לראות את חברו ולהכירו, וזאת כדי שיספיקו לקרות ק"ש בזמנה לכתחילה, דהיינו עד הנץ החמה. ובשם <b>הירושלמי</b> הביא שאין צורך בזמן קצוב של חצי שעה, אלא שיוכלו להוציאו ולקוברו קודם זמן ק"ש, ומה ששנינו "קברו את המת וחזרו" היינו כשהיו סבורין שיש זמן והתברר שטעו. 
(14) <b>תלמידי רבינו יונה</b> נקטו שגם לפני ק"ש של ערבית, צריך להוציא חצי שעה קודם צאת הכוכבים כדי שלא יאחרו התחלת זמנה. אך בשם <b>רבינו יונה</b> הביאו שבק"ש של ערבית אין להחמיר כל כך, כי זמנה עד עלות השחר, והקריאה בצאת הכוכבים היא רק לזריזות. 
(15) כתב <b>רבינו יונה</b> שאם כבר הגיע הזמן יש להם להתאחר עד שישערו שכבר התפללו רוב הקהל. 
(16) כתב <b>הבית יוסף</b> [סי' עב] "אדם חשוב כי האי לא שכיח בדורותינו". 
(17) כך הביא ה<b>טור</b> בשם <b>הרמב''ן</b>. 
(18) לדעת <b>הרמב''ן</b> החיוב רק בקריאת שמע דאורייתא, ו<b>רבינו יונה</b> כתב שנשמטין אפילו לצורך תפילה שהיא דרבנן. ומה ששנינו "מתפללין" רק בסיפא כשאין המת לפניו, היינו משום שרצה לבאר איך יתנהג המת, שבעת ק"ש דומם ובעת התפלה מצדיק עליו את הדין, אך באמת גם כשהמת לפניו חייבין המנחמים להתפלל. וראה <b>דברי חמודות</b> [כו] וביאור <b>הגר''א</b> [עב ד, יו"ד שדמ ז]. 
(19) כך פירש <b>רש''י</b>, והביא שיש מפרשים שהמת מונח בצד אחר של החדר. והב"ח [יו"ד שמד] האריך לברר אם כל החדר כד' אמות, וראה לעיל [ג ב] שני לשונות בגמרא לענין ד"ת חוץ לד' אמות של מת. 
(20) <b>הרא''ש</b> הוכיח מכאן שהאונן אינו רק "פטור" מק"ש ותפילה משום "עוסק במצוה", אלא מדיני אונן הוא שאסור לו להתפלל, [שלא כרש"י יז ב]. שהרי אמרו שהוא "יושב ודומם" ומשמע שאינו עוסק בצרכי קבורה ובכל זאת אינו קורא אפילו פס' ראשון. 
(21) <b>הרשב''א</b> ביאר שאם התחיל לקרות קודם שהגיע האבל לשורה, ימשיך גם אחר שהגיע האבל לשורה, עד שיסיים. וביאר <b>המאירי</b> טעמו, שכיון שהתחיל לעסוק במצות ק"ש אין מפסיק למצות ניחום האבל, כדין עוסק במצוה. וה<b>טור</b> [יוד שעו] נקט שכאשר יגיע לשורה חייב להפסיק. ולכאורה דעת הטור שפטורו משום שהוא "טרוד" בניחום, ואף שכבר החל לקרות, טרדתו פוטרתו ממצות ק"ש, אך הרשב"א סובר, שפטורו רק משום "עוסק במצוה" וכשהתחיל כבר במצות ק"ש לא יפטר משום שיש לפניו מצות ניחום. [ויתכן שנחלקו אם "שיגיע" נסוב על האבל או על המנחם]. אולם הפ<b>מ''ג</b> [עב ג] ביאר שטעם הטור הוא משום שניחום היא מצוה עוברת, ומדובר באופן שיש עוד שהות לקרות ק"ש. אך אף אם התחילו בתחומין והגיע זמן ק"ש לא יפסיקו, כי כיון שהחל במצוה, אפילו דרבנן, פטור ממצוה אחרת אפילו דאורייתא. וב<b>שאגת אריה</b> [ב] ביאר שהטעם שקורא פס' ראשון אפילו אם אינו יכול להמשיך, הוא משום שיש בו קיום מצוה נוספת של קבלת עול מלכות שמים, וחייב בה אף כשאינו יכול לקיים מצוות קריאת שמע. 
(22) <b>רש''י</b> פירש "הרואה פנימה את חלל ההיקף אחורי שורה פנימית והאבל יושב שם". וביאר ה<b>ב''ח</b> שהיו עומדין בשורות בהיקף כמו גלדי בצל, ושני הקיפים פטורים, כי אנשי שורה שניה יכולים לראות בין כתפי שורה ראשונה. ותמה <b>הט''ז</b> שאם כן היה ראוי לומר "שורות הפנימיות", ולכן פירש שהשורה הפנימית ישרה, והאבל יושב ביניהם, ושאר השורות מקיפין סביבה בעיגול, וכל הראשונים בהיקף נחשבים כ"שורה הפנימית", אף שרק העומדים בחלקו הקדמי של ההיקף רואה את פניו לנחמו, והשאר רואים רק את אחוריו. 
(23) <b>רבינו יונה</b> הביא מחלוקת ראשונים אם דברי רבי יהודה נסובים על תחילת דברי ת"ק ובא להחמיר, שהעומדים בשורה פנימית פטורים רק כשבאו לנחם ולא כשבאו לראות. או שחולק על סוף דבריו ולהקל, שגם החיצוניים אם באו לנחם, פטורים. ולביאור הא' נמצא שאפילו שמנחמים בפועל חייבין, כיון שמתחילתן באו לראות [שהרי אילו ניכר שאינם מנחמים פשיטא שחייבין לכ"ע], ומסתבר שטעמם משום שאינו "עוסק" במצוה אלא מקיימה ממילא אגב עמידתו לראות המאורע, וגרע אפילו ממלוה המת ש"עוסק" במצוה ואינו "טרוד" בה [ראה יז ב הערה 43]. ולביאור הב' נמצא שלרבי יהודה הפנימיים פטורים אפילו אם באו לראות, כיון שבפועל הם מנחמים, ועוסקים במצוה אף שלא כוונו לכך, [ויתכן לבאר מחלוקתם בכמה דרכים: <b>א</b>. אם כיון שמצוות אין צריכות כוונה, העוסק בהן בלא כוונה פטור ממצוה, או לא. <b>ב</b>. אם קיום מצוות ניחום הוא בעצם מעשה הניחום או בתוצאותיה, ונפ"מ אם טעונה כוונה. <b>ג</b>. אם פטורן מצד "עוסק במצוה" ושייך בפנימיים שמנחמים בפועל, או משום "טירדא" ששייך גם בחיצוניים, ותלוי רק במטרת בואם]. וב<b>אשר לשלמה</b> [מועד ז] ביאר שהביאור הא' סבר כ<b>רבינו יונה</b> שמצוות ניחום כל עניינה לגמול חסד, ומקורה מהדרשה "התנהג במדותיו של הקב"ה מה הוא רחום וכו", וכיון שמטרתו לראות ולא לחסד, אף אם אינה צריכה כוונה, אינו מקיימה כלל, ולכן גם פנימיים שמנחמים אם באו לראות חייבין. והביאור הב' סבר כדעת ה<b>רמב''ם</b> [אבל יד א] שעצם מעשה הניחום הוא מצוה מדרבנן, משום ואהבת לרעך, ויש בה גם קיום של "התנהג במידותיו" ולכן הפנימיים פטורין אפילו באו לראות, משום מצות ניחום דרבנן, ואילו החיצוניים אינם נפטרין אלא אם באו לנחם, כי אז אף שלא ניחמו הרי "התנהגו במידותיו" בעצם בואם. 
(24) <b>רבינו יונה</b> הביא שיש מבארים דהיינו דוקא קרוביו ומשפחתו, ויש מבארים שהכוונה לכל הבא כדי לנחם. ויתכן שנחלקו אם הפטור מדיני ק"ש ומשום טירדא, ואינן שייך אלא בקרוביו שטרודים לנחמו, או שהפטור משום "עוסק במצוה" וחל על כל העוסק בניחום. [ויתכן שהכוונה למחלוקת בגירסא בסיפא, שרש"י גרס "הבאים מחמת עצמן" וביאר שרק הבאים לראות המאורע חייבין, ושאר הבאים מחמת כבוד פטורין, ואילו <b>הריטב''א</b> גרס "מחמת כבוד" והיינו שהבאים לנחם חייבין, ורק הבאים "מחמת האבל" פטורין]. 
(25) <b>הרא''ש</b> [כלאי בגדים ו] כתב שרק "בגדו" שלו צריך לפשוט, כיון שכבר מצאו ומכאן ואילך נחשב מזיד, אך אם רואה בגד שעטנז על חברו שלובשו בשוגג, לא יודיענו עד שיבא לביתו [וביאר בדברי חמודות שבשוגג אפילו איסור דאורייתא נדחה]. ואילו <b>הרמב''ם</b> [כלאים י כט] כתב שאם רואה על חברו קופץ וקורעו עליו מיד. וביאר <b>הבית יוסף</b> [יו"ד שג] שלא גרס "בגדו", [וה<b>ערוך השלחן</b> כתב שגרס "בבגד חברו"], וכיון ש"מצאו" נחשב שוגג, ולכן אם הכלאים דרבנן פושטן, ואם הן מדרבנן הקלו, ואין חילוק בין שלו לשל חברו. וה<b>ב''ח</b> כתב שלא נחלקו, אלא שדברי הרמב"ם הם כשיודע שחברו לובש במזיד, ודברי הרא"ש הם בכלאים דרבנן. וב<b>שאגת אריה</b> [נח] ביאר שלדעת הרא"ש הלובש בשוגג עושה איסור רק בשב ואל תעשה [ולמסקנא איסור שוא"ת אפילו מהתורה נדחה מפני כבוד הבריות], והרמב"ם סבר שכל רגע שהם עליו עובר בקום עשה, וכן דינו של המוצא בשל חברו ואינו קורע שעל ידו נעשית העברה, וה<b>נודע ביהודה</b> [קמא או"ח לה] נקט שדעת הרא"ש שאפילו אם אצל חברו נחשב כקום ועשה הרי הרואה אינו עובר אלא בשוא"ת, וראה <b>חמדת שלמה</b> [או"ח יח] ו<b>קובץ שיעורים</b> [ח"ב ד"ס ג כח] ו<b>קהלות יעקב</b> [י]. וב<b>שו''ת רע''א</b> [ח] ביאר שהרא"ש סבר ש"מתעסק" פטור לגמרי, והרמב"ם סבר שפטורו נאמר רק לגבי קרבן, אך עובר באיסור תורה, וראה ביאור נוסף בהערה הבאה. 
(26) ב<b>פרי יצחק</b> [ח"א כו] כתב שלדעת הרא"ש כבוד הבריות חמור מאיסור תורה, כי קבעה התורה שידחו דיניה מפני כבוד הבריות, חוץ ממקום שיש בכך חילול ה', ולכן נקטה הגמרא את ההיתר בלשון זו, ולא בפשטות ש"אין כבוד הבריות דוחה איסור תורה", ולכן כשידוע שלובש בשוגג אינו חייב לפשטן, כי אינו מחלל ה'. אך הרמב"ם סבר שאיסור תורה חמור מכבוד הבריות ולכן אין כבוד הבריות דוחה איסור תורה, ואף בשוגג חייב לפשטן. ויתכן ששרש מחלוקתן הוא בביאור הדרשה, אם לולי קרא היה כבוד אדם עדיף מל"ת, וגילה הכתוב שכבוד ה' עדיף, או שכוונת הכתוב שאין כבוד אדם עדיף מאיסורי תורה וראה עוד בהערה 38 ובסוף הסוגיא. 
(27) ה<b>נודע ביהודה</b> [קמא או"ח לה] הוכיח מכאן שעצם עבירתו על לא תעשה נחשבת חילול ה', אף אם אין אדם שיודע שעשאה, וראה <b>תוי''ט</b> [אבות ד ד] שנקט כי חילול ה' הוא רק כשרואה אותו אחר [ולכאורה נפ"מ ללובש בגד תחתון שאינו נראה לאחרים]. 
(28) כך פירש <b>רש''י</b> לפי גירסתנו, וכן מבואר ב<b>רמב''ם</b> [אבל ג יד]. אך ה<b>ריטב''א</b> הביא ש<b>הראב''ד</b> גרס "באין בטמאה בא עמהם בטמאה" וביאר שאם האבל הוא כהן מותר לו ללכת עם המנחמים בדרך טמאה משום כבוד הציבור, כי מה שאחד מהמלוים פורש משום שהוא כהן, אין בכך כבוד או בזיון לאבל. וכן גרסו ה<b>ירושלמי</b> [ג א] ו<b>שו''ת הרשב''א</b> [שכד]. וראה <b>ברכי יוסף</b> [יו"ד שג] שלא הותר לעבור לאו מפני כבוד הבריות אלא כשהאיסור והכבוד באדם אחד, ולכאורה מכאן סתירה לדבריו שהרי א' נטמא מפני כבוד אחר. 
(29) בית הפרס הוא שדה שנחרש בו קבר, ומדאורייתא אין בו כל חשש של טומאה. אבל חכמים חששו שמא דלדלו כלי המחרשה את העצמות. והדורס עליהן מסיטן, ועצם כשעורה מטמא במגע ובמשא ולא באוהל. 
(30) <b>רבינו יונה ובעל המאור והרא''ש</b> [כלאי בגדים שם] הוכיחו מדברי רבי אבא שרק כלאים דאורייתא חייב לפשטן בשוק, אך כלאים דרבנן אפילו אם נודע לו [ונחשב מזיד] התירו לו ללבשן עד שיגיע לביתו, מפני כבוד הבריות. וגם <b>הרמב''ם</b> שביאר סוגיין בכלאים של חברו, נקט דוקא "כלאים של תורה", ויש לדון אם בדרבנן גם בשל עצמו אינו חייב לפשוט, ואפילו שהוא מזיד, או כיון שהחמיר בשל תורה לפשטן אפילו לבשן בשוגג, בדרבנן יחייב במזיד, וראה הערה 36. אכן ב<b>ירושלמי</b> כאן מצינו שהתירו מפני כבוד הרבים אפילו טומאה של תורה, ולכאורה נחלק על הבבלי, וראה להלן [כ א] הערה 1. 
(31) <b>רש''י</b> הביא [מחגיגה כה ב] שבדיקה זו הותרה רק לעושה פסח ולא לאוכלי תרומה, ובפשטות משמע שאחר הניפוח טהור, אלא שלא הקלו אלא לפסח מפני שיש בו כרת, וכן מבואר מדברי <b>רבינו חננאל</b>, אולם <b>בתוס' ר''י</b> <b>החסיד</b> נקט שמנפח וטמא, ואינו טהור אלא לפסח. וראה <b>תוס' בבכורות</b> [כט א ד"ה היכי] שהביאו מה<b>שאילתות</b> שמותר להטמא בבית הפרס לכל המצוות ואף לצאת לקראת מלכים, וחילקו בין פסח שהקלו בו משום כרת שיהא טהור ע"י ניפוח לשאר מצוות שהוא הולך וטמא. והוכיחו מדבריו שאינו טעון ניפוח לכל דבר, כי שאל"כ איזה כבוד יש לאבל שהולכין לפניו ומנפחין וצריך להמתין הרבה, ועי' <b>חזו''א</b> אהלות [כד ז]. 
(32) כך פירש <b>רש''י</b>, ומשמע מדבריו שנפיחה אינה חשובה "משא", שאל"כ הרי היה נטמא במשא עצם מהמת. 
(33) ה<b>מחצית השקל</b> [רכד ז] הביא שה<b>חמד</b> <b>משה</b> הוכיח מהפסוק [שמות ו יג] "ויצום אל בנ"י ואל פרעה מלך מצרים" שמצווה לכבד גם מלכי עכו"ם, ותמה עליו שהרי כאן אמרו שאין להם כבוד מלכות, אלא רק כדי שאם יזכה וכו'. וביאר, שהטעם לטרוח לכבדן, הוא רק כדי "שאם יזכה", אך כשמדבר עמם יש לחלוק להם כבוד, וראה הערה 36. 
(34) <b>הרוקח</b> [תסז] הקשה הרי הארונות קבועים במקומם "וכל קבוע כמחצה על מחצה". וביאר שכל הארונות נעשים בפותח טפח, ורק ספק הוא שמא נעשה בלא פותח טפח, וכוונתו שהוא רובא דליתא קמן, ומועיל גם בקבוע. וב<b>גליוני הש''ס</b> תירץ ע"פ דברי ה<b>ספרי</b> <b>זוטא</b> [חקת יא יט] שמת אין עצמו טמא אלא רק מטמא אחרים, [ראה חידושי הגר"ש רוזובסקי ב"ב טו], ונמצא שאין הנידון על הארונות, אלא על המדלגין אם נטמאו, והם אינם קבועין במקומם. [ותמוה, כי ודאי חל על המת דין "מטמא" שהרי המכניסו למקדש מתחייב]. וה<b>צל''ח</b> הקשה הרי אפילו אם אין רוב יש לטהר מספק, שהרי רבים הלכו לראות את המלך, והיה המקום רה"ר שספק טומאה בו טהור, וכבר האריכו האחרונים לדון אם מותר לכהן להטמא בספק טומאה ברה"ר [ראה <b>מנ''ח</b> רסג יד, <b>אחיעזר</b> ח"ג ה ו]. 
(35) <b>תוס</b>' [ד"ה רוב] ביארו שלא היה לארונות אלו דין "קבר סתום" [שאינו חוצץ מפני הטומאה אף בחלל טפח], משום שהיו פתוחים מראשם [או מהצד, כ"כ בנזיר נג ב]. והוסיפו שלא חששו לטומאת גולל ודופק, כי אין כהן מוזהר אלא על טומאה שנזיר מוזהר עליה. ו<b>הרמב''ם</b> [טו"מ יב ו] כתב שארונות של עץ אינם כקבר, וביאר ה<b>כסף משנה</b> שסבר שאין דין קבר אלא בבנין אבנים [דהיינו במחובר ולא בתלוש, אך אין הכוונה לחלק בין עשויים עץ או אבן, וגם תוס' לא כתבו שנחשב קבר סתום בתלוש אלא משום שאינו כלי, ראה <b>תוס' ב''ב</b> ק ב ד"ה ורומן, <b>ורבינו חננאל</b> נקט שהיו כלים, וראה <b>בינת אדם</b> שמחה א]. וה<b>ראב''ד</b> השיגו שאפילו אם עשוי בבנין אינו אסור לכהן משום שאינו מוזהר לא על טומאת קבר סתום ולא על גולל ודופק, שאין הנזיר מוזהר עליהן. והקשה <b>הגר''ח</b> [טו"מ ז ד] שהרי הראב"ד [ז ד] הוכיח מסוגיין שקבר סתום מטמא רק במגע ולא באהל, שהרי לדבריו [בפי"ב] לא הוזהרו כהנים על טומאה זו, ולכן דלגו על הארונות, אף אם מטמאין באהל. וביאר שאמנם לא הוזהרו על טומאה זו, אך אילו קבר סתום היה מטמא באהל הרי דינו שוה לטומאה רצוצה שהיא כגופו של מת שגם נזיר מוזהר עליו, ובהכרח שהוא דין טומאה מחודש כגולל ודופק, ואינה מטמאה באהל, ואין נזיר מוזהר עליה. 
(36) מכאן הוכיח ה<b>מעדני יו''ט</b> [כלאי בגדים שם] כדעת הראשונים שהתירו משום כבוד הבריות לעבור על איסור דרבנן אפילו במזיד, שהרי היו מדלגין על הארונות במזיד [ותמה על הרא"ש שם שנקט דין זה בלשון "ונראה"]. ו<b>הרמב''ן</b> [סהמ"צ שרש א] הוכיח מכאן שבאיסור דרבנן הקלו לא רק מפני כבוד הבריות, אלא אף כדי שיזכה להבחין גרידא [והיינו גם כשרץ לקראת מלכי עכו"ם, וכן נקטו <b>תוס'</b> <b>בשבת</b> קנב ב]. וב<b>מגילת אסתר</b> תמה שהרי הטעם "כדי שיבחין" ניתן כסיבה לרוץ לקראתם ולא כסיבה להתיר טומאה, וכן משמע מההוה אמינא שההיתר נאמר אפילו לגבי טומאה דאורייתא. וכן הוכיח <b>המג''א</b> [רכד ז] ממסקנת הגמרא שהתירו טומאה מפני "כבוד מלכים" וטעם זה שייך רק במלכי ישראל, ובהכרח ש"כדי שיבחין" הוא טעם רק לרוץ לקראתם. ואמנם <b>רש''י</b> נקט שההיתר להטמאות מפני כבוד הבריות נאמר רק לכבוד מלכי ישראל [ראה ד"ה לקראת], ומשמע שנקט שהמצוה לרוץ לקראת מלכי עכו"ם אינה שייכת לכבוד מלכי ישראל [וכדבריו לעיל ט ב שיבחין לעוה"ב, ולהלן נח ב, שיבחין בכבוד המשיח], ולכן אינה דוחה טומאה. אך הרמב"ן סבר שהיא חלק ממצוות כבוד מלכי ישראל, וכלשון הרמב"ם [אבל ג ד] "כדי להבחין בינם למלכי ישראל", ואף שאינה גוף המצוה דוחה איסור טומאה דרבנן. 
(37) <b>רש''י</b> פירש שהם הבינו מדבריו שמפני כבוד הבריות יעבור אפילו על דברי תורה, ותמוה שאם כן לא היה להם להקשות מצד "לא תסור" אלא משום שעובר על איסור דאורייתא. 
(38) דעת <b>הרמב''ם</b> [סהמ"צ שרש א] שהמבטל מצוה דרבנן עובר בלאו של "לא תסור", ו<b>הרמב''ן</b> השיג עליו מהאמור כאן שהקלו בה מפני כבוד הבריות, כי "לא תסור" אינו אלא אסמכתא בעלמא. ולכן נקט שאין "לא תסור" אלא בדין שמקורו מהלכה למשה מסיני או שנדרש בי"ג מידות. וה<b>לחם משנה</b> [ממרים א א] הביא בשם ה<b>קרית ספר</b> שלדעת הרמב"ם חכמים התנו מתחילה שלא יהא עובר על גזירתם כעובר על דברי תורה, ולכן הקלו במצוותם, וכבר כתב <b>הרמב''ן</b> [שם עמ' כב] ש"אינם דברים הגונים", וגם <b>הרמב''ם</b> [כלאים י כט] כתב "אע"פ שכתוב בתורה לא תסור, הרי לאו זה נדחה מפני כבוד הבריות". ומשמע שהוא לאו גמור, ונדחה. ומוכח שגם הרמב"ם נקט שרק לאו שיש בו חילול ה' אינו נדחה מפני כבוד הבריות, כי גילה הכתוב שאף אם כבוד אדם דוחה לאו, אינו מועיל לדחות לאו של כבוד ה', ולפיכך לאו של לא תסור, שהוא כבוד חכמים, נדחה. אולם רש"י כאן נקט כהרמב"ם, וביאר, שאמנם "לא תסור" הוא מדאורייתא אלא שרבנן מחלו על כבודם והרשו לעבור על דבריהם במקום שיש זלזול בכבוד הבריות. ומשמע, שאף לאו של כבוד חכמים אינו נדחה מפני כבוד הבריות אלא כשהם מוחלין על כבודם. 
(39) <b>תוס' בשבועות</b> [ל ב] ביארו שהקולא בממון היא שניתן למחילה, ובשיעורי <b>הגר''ש</b> <b>שקופ</b> [ב"מ כד] <b>והגר''ש רוזובסקי</b> [שם ל] הוכיחו מדבריהם שכבוד הבריות אינו פוטר משום שאינו חייב לתת מכבודו לצורך ממון השני, אלא שהוא דוחה את מצוות השבת אבידה. וראה ב<b>כתב סופר</b> [או"ח ז] שביאר בשם אביו שהתורה חייבה את בעל האבידה למחול לזקן. 
(40) ה<b>נודע ביהודה</b> [קמא או"ח כז] הביא שמהרש"ל הוכיח מכאן שאונן אינו פטור מפסח ומילה, [וביאר דהיינו משום שהן מצוות חמורות שיש בהן כרת]. ודחאו, כי לביאור תוס' מדובר בנזיר שעשה פסח, והוא אינו יכול לטפל בקבורת מתו, כי אסור להטמא. ולכאורה תמוה שהרי ההולך בדרך לפסח ולמילה כבר עוסק במצוה ואינו מתחייב בקבורת מתו, ולכן אין עליו דין אונן לפוטרו מפסח ומילה, אך כבר הבאנו שה<b>חזו''א</b> נקט שדין מת על קרוביו כדין מת מצוה שדוחה פסח ומילה. 
(41) כך פירש <b>רש''י</b>, והוסיף שיש אומרים שגם "למול את בנו" מדובר בערבי פסחים, שמילת זכריו מעכבת מלהקריב קרבן פסח. והוה אמינא שמצוה שיש בה כרת [פסח ומילה] דוחה את מצות הטומאה לקרובים, שאין בהמנעות ממנה כרת. [וביארו <b>תוס'</b> שאפילו מילת בנו שאינו עובר עליו בכרת, נחשבת מצוה חמורה כי מצינו כרת במילה]. ותמה <b>הצל''ח</b> הרי כיון שנטמא כבר נאסר בפסח, ומה לי אם יהא לו מעכב נוסף מצד מילת בנו, וביאר שכוונת הברייתא שגם באופן שהיו רוב ציבור טמאים ואין הטומאה מעכבת, לא יטפל במת מצוה כשמעכב את מילת בנו, כדי שלא יתעכב הפסח, וראה תשובת האור שמח ב<b>זרע אברהם</b> [ג], שהוכיח מכך שיחיד טמא שלא הביא פסח בזמן שבא בטומאה מתחייב כרת, כי רק משום כך הוצרך הכתוב ללמד שמטמא למת מצוה. 
(1) <b>רש''י</b> הקשה שהרי באותה ברייתא דרשו שגם נזיר וכהן חייבים להטמאות למת מצוה משום כבוד הבריות, אף שהם עוברים בכך על לאו בקום עשה, ומה החילוק מאיסור כלאים בשוק. ותירץ שבמת מצוה אין כבוד הבריות דוחה את האיסור, אלא שלכתחילה לא אסרה התורה לנזיר וכהן טומאת מת מצוה [וראה בביאור <b>הרא''ם על הסמ''ג</b> מגילה כד א שהרחיב בדבריו]. <b>ותוס'</b> כתבו שאי אפשר ללמוד מנזיר שישנו בשאלה, ולא מכהן שאינו שוה בכל. וב<b>מראה</b> <b>הפנים</b> [ירושלמי כלאים ט א] כתב שלביאור התוס' יתכן שגם הירושלמי מודה לבבלי שאין כבוד הבריות דוחה טומאה דאורייתא, כי רק לנזיר וכהן לא ניתנה טומאה במת מצוה, אך בשאר איסורי טומאה דאורייתא אין היתר מפני כבוד הבריות. <b>ורבינו חננאל</b> פירש שלא ענש ה' אלא לטהור שביטל פסח, אך מי שנטמא לא ביטל בכך פסח כי יכול לעשות פסח שני, והוא איסור קל מלאו גמור של כלאים. ויש לדון אם יתחייב להטמא גם קודם פסח שני, כי על פסח שני בפני עצמו אין כרת, ונדחה למת מצוה כי אינו עושה "איסור בקום עשה", או שאינו דוחה אלא מצוה קלה שיש לה תשלומין. וכן משמע מדברי <b>הרמב''ם</b> [כלאים י כט] שכתב שאין איסור כלאים נדחה כהשבת אבידה בזקן, כי אבדה היא לאו של ממון, וכתירוץ הגמרא לעיל, וחילוק זה נצרך רק לביאור רבינו חננאל שלא נדחות אלא מצוות קלות שיש להן תשלומין, והשבת אבידה נדחית רק מפני שגילה בה הכתוב "והתעלמת", ואיסורא ממונא לא ילפינן, אך רש"י כאן פירש שלמסקנת הגמרא גם השבת אבידה נדחית מפני כבוד הבריות משום שהיא בשוא"ת. 
(2) <b>תוס' בשבועות</b> [יז א ד"ה או] ביארו שהמשך השהיית הכלאים על גופו נחשבת כ"קום עשה" כיון שתחילת הלבישה היתה ע"י מעשה, וכ"כ <b>תוס' ביבמות</b> [צ ב ד"ה כולהו]. ואילו <b>הריטב''א במכות</b> [כא ב] ביאר שנחשב מעשה משום שיכול לפשטן ואינו פושט, וגם על כך נאמר "לא תלבש" שמשמעותו שלא יעמוד לבוש בהן, וה<b>כסף משנה</b> [כלאים י ל] הביא בשמו ש"כיון שהיה בידו פעם להסיר האיסור מעליו, כל פעם שמתרין בו נחשב כלובש", וראה <b>שאגת אריה</b> [לב]. 
(3) <b>הרא''ש</b> [כלאי בגדים ו א] וה<b>רמב''ם</b> [כלאים י כט] לא חילקו בין קום עשה לשוא"ת, וכתבו ה<b>תומים</b> [כח יב] <b>ופרי יצחק</b> [ח"א כו] שסברו שאיסור תורה אינו נדחה מפני כבוד הבריות בין בקום עשה ובין בשוא"ת. אולם דעת <b>תוס'</b> [שבועות ו ב ד"ה אבל] שבשוא"ת ידחה אפילו איסור דאורייתא, וכן כתבו ה<b>מג''א</b> [יג ח] ו<b>חמדת שלמה</b> [או"ח יח] בדעת הרמב"ם. וב<b>תרומת הדשן</b> [רפה] כתב שכהן ערום חייב לצאת מבית שיש בו מת [ולכן לא יודיעוהו, כי בשוגג נדחה כדעת הרא"ש], ותמה <b>חוות יאיר</b> [צה] הרי איסור תורה נדחה בשוא"ת, ולדברי תוס' טומאת כהן נדחית אפילו בקום עשה, וחילק בין טומאה למת מצוה שהיא גנאי גדול, לבין טומאה של כהן ערום שהיא גנאי קטן. אכן, כבר התבאר לעיל שכבוד הבריות אינו דוחה איסור מזיד משום חילול ה', אפילו בשוא"ת, ולכן כהן ערום צריך לצאת, ומה שכתבו תוס' שטעם איסור טומאה לכהן משום שאינו שוה בכל, הוא רק כמסקנת סוגיין שחלוק קום עשה משוא"ת, וראה <b>משכנות יעקב</b> [יו"ד עג] ו<b>חזו''א</b> [אהלות כב לו]. אולם ב<b>פרי יצחק</b> נקט שהרא"ש מודה למסקנת סוגיין שיש חילוק בין קום עשה לשב ואל תעשה, אלא שנקט דהיינו דוקא במזיד שהוא משום חילול ה' שניכר רק בקום עשה, אך בשוגג סבר שאין חילוק כי אין חילול ה'. 
(4) <b>רש''י</b> פירש שענין זה הובא כאן משום שעוסק במעלת מסירות נפש על קדושת השם, ושייך לענין הקודם שעסק במי שמבזה עצמו על קדושת השם לפשוט כלאים בשוק, וראה הערה 7. 
(5) כך פירש <b>רש''י</b>, והיינו שמעלת דורות האחרונים היא בידיעת התורה. <b>ורבינו חננאל</b> פירש ש"באותן הדורות לא היו יגעים אלא בדברים הקשים, אבל השאר פשוטים היו להם ולא היו צריכים טרוח בהן", ולביאורו מעלת דורות האחרונים היא ביגיעת התורה. 
(6) ביאור משניות אלו: כשמוסקין זיתים משאירים עליהם את העלים כדי שיוכלו לאחוז בהן את הזיתים. ולכן נחשבים העלים בתורת "יד" לזיתים להביא להן טומאה, שהיד מביאה טומאה אל האוכל. ואם כבשו ירקות עם עוקציהן או זיתים עם טרפיהן בחומץ - בטלה תורת יד מן העלין, כי הכבישה מרקיבה את העלים, ושוב אינן ראויין לאחוז בהן את הזיתים, ולפיכך הם טהורים. ועיין בהרחבה מרובה <b>בחברותא למסכת עוקצין ולמסכת טהרות</b>. 
(7) <b>רש''י</b> לפי <b>מהרש''ל</b>. <b>והערוך</b> פירש שלבושה היה אדום כעין כרבולת של תרנגולת, ואין דרך בנות ישראל להתכסות בו, כי הוא פריצות ומביא לדבר עברה, וראה <b>ביאור הגר''א</b> [יו"ד קעח א] שמכאן מקור דברי הרמ"א שהאיסור ללבוש בגדי עכו"ם הוא רק כשנהגו בו לשם פריצות. וה<b>בית יוסף</b> [יו"ד שג] ביאר שהיו בו כלאים, [והובא מעשה זה כהמשך לסוגיא שלפניו] והקשה <b>הדרישה</b> שהרי לדעת הרא"ש אינו קורע כלאים שלבש חברו בשוגג, ואם רב אדא לא ידע מי היא, ודאי לא ידע שלבשה במזיד, וביאר שהיו כלאים ניכרים בבגד זה, ובודאי הלובש מזיד. 
(8) <b>רש''י</b> הביא ביאור נוסף: "מתון" לשון מתינות והמתנה, ורצה לומר שאילו המתין היה משתכר ד' מאות זוז. וביאר ה<b>חתם סופר</b> [אה"ע ח"ב יט] שהחילוק בין "מתון" ל"מאתן" הוא רק בביטוי הברת הא', והממהר אינו מדקדק לבטאה. 
(9) <b>רש''י</b>, על פי המבואר בבבא מציעא [פד ב], וראה שם שר"י הוסיף ואמר שיהיו "גמירי אורייתא כוותי", וביאר <b>המהרש''א</b> שם שהמחשבה בשעת הזווג קובעות את טבע הוולד הנוצר ממנו. <b>ורבינו חננאל</b> פירש שעשה כן כדי שלא יפגשו בתחילת עלייתן דבר טמא ככלב או חמור. 
(10) <b>בהגהות הב''ח</b> פירש שאת רבי יוחנן לא שאלו כמו לרב גידל "ולא מסתפי מר מיצר הרע", משום שאמרו [תענית ט ט] שהיו לרבי יוחנן עפעפים גדולות שכיסו את עיניו ולא ראה, ואת רב גידל לא שאלו על עין הרע, כי לא הסתכלו בו. וב<b>בן יהוידע</b> ביאר שרב גידל דיבר עמם בענייני טבילה לכן שאלוהו על יצה"ר, ואילו רבי יוחנן לא דיבר עמם, ולכן שאלוהו רק על עין הרע. 
(11) <b>רש''י</b>, <b>ורבינו חננאל</b> פירש "בואי העין במקום אחר ואל תזיקני", ו<b>הערוך בשם רבינו</b> <b>גרשום</b> כתב "שהן עולין על העין כדבר שיושב למעלה מהעין ואין עין שולט עליו". 
(12) ק"ש נחשבת מצוה שהזמן גרמא כי תלויה ב"זמן שכיבה וזמן קימה". וה<b>מגן אברהם</b> [נח ו] הקשה מכאן על שיטת ה<b>כסף משנה</b> [ק"ש א יג] שמדאורייתא זמן ק"ש הוא כל היום, ואף שצריך לקרא פעמיים ביום, הרי היא מצוה שמתקיימת בכל שעה שיקרא. וב<b>שאגת אריה</b> [יב] יישב על פי <b>הרמב''ן</b> [סוף שרש ט] שק"ש בבקר ובערב הן שתי מצוות, ונמצא שמצוות היום אינה מתקיימת בלילה וכן להפך, ולכן הן נחשבות כמצוות ש"הזמן גרמן", [ולפיכך נשים אינן אומרות זכירת יציאת מצרים אף שנוגהת כל היום וכל הלילה]. וב<b>ראש יוסף</b> כתב שכל מצוה שאין לה תשלומין נחשבת כ"זמן גרמא", ועוד, שבבין השמשות אינו יכול לקרא לא של שחרית, ולא של ערבית, כי אינה זמן שכיבה. 
(13) כך פירש <b>רש''י</b>, וראה דבריו לעיל [טו ב ד"ה במה, שגיל חינוך הוא כבן תשע או עשר], וביאר <b>הרשב''א</b> שהכרחו לפרש כך משום שהמשנה חילקה בין מצוות אלו לתפלה ומזוזה ובהכרח כלה עוסקת שהגיע לחינוך, ויש טעם לפטרו מק"ש ותפילין, ראה הערה 15. <b>ותוס'</b> הקשו שהרי אמרו בסוכה [מב א] שקטן היודע לדבר אביו מלמדו לומר ק"ש, ולכן נקטו שהפטור נאמר רק על קטן שלא הגיע לגיל חינוך. וב<b>נחלת דוד</b> כתב שטעם זה פוטר רק מק"ש שאחר זמנה אין לו שכר אלא כקורא בתורה, אך בתפילה חייב כי יש שכר גם אחר זמנה. ועוד, משום שזמן תפלה עד ד' שעות ואז קטן כבר מצוי אצל אביו, אך ראה רש"י בסיפא [ד"ה וחייבין] ובהערה 19 נבאר שדעתו לחייב קטן בתפילה אף שאינו מצוי אצל אביו, כי "רחמי נינהו". 
(14) כך פירש <b>רש''י</b> לשיטתו הנ"ל, <b>ותוס'</b> תמהו שהרי אמרו [שם] שאב חייב לקנות תפילין לבנו היודע לשמרן [והבינו, דהיינו כשהגיע לחינוך. ורש"י נקט דהיינו בגדול יותר, שיודע להזהר שלא להפיח בהן - <b>רשב''א</b>], ולכן נקטו שהפטור נאמר רק על קטן שלא הגיע לגיל חינוך. 
(15) לדעת <b>רש''י</b>, כל המשנה עוסקת בקטן שהגיע לחינוך, וכנ"ל הערה 13, ודעת <b>ר''ת</b> שכל המשנה עוסקת בקטן שלא הגיע לחינוך, ו"חייבין בתפלה" נסוב רק על נשים ועבדים, ואמנם קטן פטור גם מתפלה. ואילו <b>ר''י</b> ביאר שהסיפא עוסקת בקטן שהגיע לחינוך ולכן חייב בתפלה, ואין חילוק בין ק"ש לתפילה, אלא שברישא מדובר שלא הגיע לחינוך ולכן פטור. וראה <b>מהרש''א</b>. וה<b>מג''א</b> [שמג ב] הוכיח מכך שחיוב חינוך גם על מצוות דרבנן, ודחה <b>הפמ''ג</b> [קפו א"א ג] שמדאורייתא יש חיוב תפלה פעם אחת ביום, וכיון שיש לה שרש מה"ת חייב בחינוך בכל תפלה. 
(16) ב<b>שו''ע</b> [יו"ד רצא ג] נפסק שמחנכין את הקטן לעשות מזוזה, אך ה<b>מאירי</b> כאן כתב שאף אם הסיפא עוסקת בקטן שהגיע לחינוך, "חייבין במזוזה" נסוב רק על נשים ועבדים. וב<b>ראש</b> <b>יוסף</b> כתב שאביו עושה לו מזוזה לפתחו, אך הקטן אינו יכול לקבוע לעצמו. וב<b>נחלת צבי</b> [יו"ד שם] נקט שקובע לעצמו, וב<b>דעת קדושים</b> [שם רפט א] נקט שקובע אפילו בבית גדול. וכן צריך לבאר את דין מזוזה בעבדים, שאע"פ שאין להם בית, כי כל מה שקנו שייך לרבם, יכולים לקבוע בבית ישראל. 
(17) ב<b>ירושלמי</b> דרשו לחייב נשים ועבדים בק"ש מקרא "ולמדתם אותם את בניכם" ולא את בנותיכם, ו"ה' אחד" ממעט עבד שיש לו אדון אחר. ולכאורה תמוה שהרי עבד הוקש לאשה ולמה הוצרך למעטו בנפרד, וכתבו <b>הגר''א</b> בשנות אליהו <b>והגרעק''א</b> [ע] שהוצרכו לפטור גם חציו עבד וחציו בן חורין שצד חירות אין לו אלא אדון אחד. וכתב ה<b>מנחת חינוך</b> [תכ] שאין הלכה כירושלמי וחצי עבד חייב בק"ש, וראה <b>פמ''ג</b> [ע א"א א ד"ה ולפ"ז]. ויתכן שהירושלמי סבר כה<b>משנה למלך</b> [מלכים י ז] <b>ופני יהושע</b> [גיטין מא] שלא הוקשו עבדים לנשים אלא לגבי מ"ע שהזמן גרמא, אך בשאר מצות חייבין, וכיון שהוה אמינא לחייב אשה בק"ש אף שהזמן גרמא משום שיש בה קבלת עומ"ש, לפיכך גם אחר שלימד הכתוב לפוטרה לא יפטרו עבדים, ולכן הוצרך לדרוש קרא לפטרם, וראה הערה 27. 
(18) <b>הב''י</b> [ע] הביא בשם <b>אהל מועד</b> שחייבות לומר פסוק ראשון כדי לקבל על עצמן עול מלכות שמים, [ולכאורה, היינו מדרבנן. ושמא לכן דייק רש"י במשנה וכתב שפטורות "מדאורייתא"]. ו<b>הגר''א</b> כתב שהיא חומרא בעלמא, שהרי כאן משמע שפטורין מק"ש אע"פ שיש בה קבלת עול מלכות שמים. אך <b>הב''ח</b> ביאר שכוונת הגמרא היא: מהו דתימא, הואיל וחייבות לקבל עול מלכות שמים בפסוק הראשון, יתחייבו בכל שלשת הפרשיות, קמ"ל שלא. 
(19) <b>רש''י</b> מחק את המשך הגמרא, וביארו תוס' שלדעתו במצוה דרבנן אין פטור של "זמן גרמא", ואי אפשר לבאר שחידוש המשנה הוא שחייבות בתפילה אף שיש לה חילוקי זמנים. וה<b>שאגת אריה</b> [א] הקשה א"כ לדעת שמואל [כא א] שק"ש דרבנן, יהיו נשים חייבות בק"ש, וראה להלן. וב<b>ביאור הלכה</b> [ע ד"ה קטנים] כתב לפי רש"י, כי מה שהוצרכה הגמרא לתת טעם לחיוב תפילה לאשה וקטן משום "רחמי", הוא משום שקטן אינו מצוי אצל אביו בזמן התפילה בבוקר, והיה מקום לומר שלא נאמרה מצות חינוך ביחס לתפילה לגביו. וכן נשים ועבדים, היה צד לפטרם מתפלה משום שאינם יכולים לכוון ומוציאים שם שמים לבטלה, ולכן קמשמע לן שחייבו קטנים ונשים בתפילה משום שהיא בקשת רחמים, וכן משמע מדברי <b>רש''י במשנה</b> [ד"ה וחייבין]. 
(20) ה<b>צל''ח</b> כתב שלטעם זה נשים פטורות מתפילת מוסף כי אינה "רחמי" כמו שכתב <b>רבינו יונה</b> להלן [כו א], ודעת תוס' שפטורות גם ממ"ע דרבנן שהזמן גרמא. ו<b>מהר''ם שיק</b> העיר שא"כ לא יוכלו להתפלל מוסף כי אין מוספין באין בנדבה, ובמיוחד בשבת שאין תפילת נדבה בשבת, וראה <b>חברותא לזבחים</b> [על תוס' ד א]. 
(21) דעת <b>הרמב''ם</b> [עשה ה, תפלה א א] שחיוב תפלה הוא דאורייתא, אך רק רבנן קבעו לה זמן קבוע ביום. והקשה ה<b>שאגת אריה</b> [יד] אם כן למה הוצרכה הגמרא לטעם של "רחמי נינהו" והרי אין הזמן גרמא, וביאר שהוא טעם לחייבן גם בחיוב שהוסיפו רבנן, להתפלל ג' תפלות ביום ובנוסח קבוע, וכן כתבו ה<b>פמ''ג</b> [פתיחה להל' תפלה] ו<b>כפות תמרים</b> [סוכה לח ב]. ולביאורם "רחמי" הוא טעם שיתחייבו במצוה דרבנן אף שהזמן גרמא. אולם ב<b>מגילת אסתר</b> הביא בשם ר' דוד ויטל שטעם "רחמי" מלמד שאין חילוק זמנים בתפלה, ולכן לא הזכיר הרמב"ם טעם זה, כי אינו סיבה לחייב אף שהזמן גרמא, אלא שמגלה כי גם כשחייבו רבנן להתפלל ג' פעמים ביום, אינו נחשב לחילוק זמנים במצוות תפלה, אלא מצוותה כל היום, ורק ראוי לחלקה לג' תפלות. [וראה <b>מג''א</b> נח ו שתפלה אין הזמן גרמא משום שנוהגת כל היום, וצ"ע]. 
(22) <b>הגרעק''א</b> הקשה שהרי ביומא [יא ב] היה הוה אמינא לפטור בית האשה ממזוזה משום שנאמר "ביתך" ולא "ביתה", ואין זה "פשיטא", ובהגות <b>רא''מ הורביץ</b> כתב שטעם זה אינו שייך לנידון משנתנו, ולכן נקטה הגמרא טעם לחלק בין ק"ש למזוזה. אכן, קושיא זו תלויה בנידון <b>תוס' במנחות</b> [מד א ד"ה טלית] אם חיוב המזוזה תלוי בבעלות הדר על הבית או שחייב בה אפילו אם אינו בעלים, כי אם הדר חייב גם כשאינו בעלים, נמצא שעל חיוב האשה אמרו "פשיטא" והנידון ביומא על חיוב בית שבבעלות אשה. 
(23) ב<b>שפתי חכמים</b> ביאר את ההוה אמינא ע"פ האמור ביומא [עה ב] שמשה קבע להם זמן קבוע לאכילת לחם, ולכן שייך להחשיב בהמ"ז כזמן גרמא, וקצת תמוה שהרי היא מצוה שאפשר לקיימה מתי שירצה, אלא שאין אוכלים אלא פעמיים ביום, ובפשטות ההוה אמינא היא רק מלשון הפסוק, שהוזכרו זמנים במצוה זו. 
(24) <b>תוס' בעירובין</b> [צו א ד"ה דילמא] ו<b>בראש</b> <b>השנה</b> [לג א ד"ה הא] הוכיחו מכאן שנשים פרורות ממצות עשה שהזמן גרמא אפילו מדרבנן. ושלא כרבינו תם שנקט שמותר להן לברך עליה. 
(25) ב<b>שו''ע</b> [רעא ב] פסק שחיובן שאורייתא ומוציאות את האנשים, וה<b>ב''ח</b> שם כתב שאינן מוציאות אנשים ידי חובתן בקידוש, כמו שאין מוציאות במגילה, ו<b>הט''ז</b> חילק בין מגילה שחיוב אנשים לקרא וחיוב נשים לשמוע, ואילו בקידוש חיובן שוה, ומוציאות. ומשמע שהב"ח נקט שנשים לא התחייבו בנוסם הקידוש, אלא רק בזכירת שבת [כשאר זכירות, ונוהגת גם בשאר ימים, ראה רש"י ורמב"ן שמות כ כ] ולפיכך אינה כחיוב אנשים, אך השו"ע והט"ז נקטו שחייבות ב"קידוש" והוא חובת היום של שבת [ראה רמב"ם שבת כט א] וחיובן שוה לאנשים. וראה <b>ביאור הגר''א</b> שם שדימה דין זה לברכת המזון, וכוונתו לנידון האחרונים [להלן הערה 27] אם מוציאות בברכה כשאינן חייבות בכל מטבע הברכה של האנשים. 
(26) <b>הר''ן</b> [שבת קיז א] נקט שאיש ואשה שוין לכל חיובי שבת, <b>והגרעק''א</b> [שו"ת א] ביאר שכיון שלמדו מהקש שחייבות בקידוש, התחייבו בכל מצוות עשה של שבת, [וראה בתוס' למשניות שבת פ"ה שהעלה מכך לחייב נשים גם בשביתת בהמה בשבת, <b>ובמנחת חנוך ובקובץ</b> <b>שיעורים</b> פסחים ריד תמהו על כך] וב<b>פרי צדיק</b> [שביתת השבת ה] ביאר שכוונת הר"ן רק לחיובי עונג וכבוד. והראשונים נחלקו אם ביו"ט חייבות בקידוש, או שפטורות כי לא נאמר בו הקש "זכור ושמור". ראה <b>שטמ''ק ביצה</b> [ד ב, הובא ב<b>פמ''ג</b> רצו] ו<b>מג''א</b> [תקצז ג] בשם <b>מהר''ם</b> <b>מרוטנבורג</b> שחיובו מה"ת. ואילו <b>המגיד משנה</b> [שבת כט יח] <b>שאגת אריה</b> [סב] <b>ושו''ע הגר''ז</b> [רעא ה] סברו שחיובו מדרבנן. וב<b>קובץ</b> <b>שיעורים</b> [ביצה יא] כתב שנחלקו אם יו"ט איקרי שבת, עי"ש. 
(27) כך פירש <b>רש''י</b>, והקשו תוס' שהרי גם כהנים ולויים לא נטלו חלק בארץ [ורש"י סבר שהיה להם ערי מגרש, ראה <b>מג''א</b> קפו א], וה<b>רשב''א</b> כתב שלא דנו על גרים ועבדים, כי "שם זכרים" נטלו חלק בארץ, <b>והתשב''ץ</b> [ח"א קסט] דחה, שהרי כל חיוב עבדים תלוי בחיוב אשה, ומאיזה טעם שתפטר אשה יפטרו גם עבדים. ולכאורה דעת הרשב"א כה<b>משנה למלך</b> [מלכים י ז] <b>ופני יהושע</b> [גיטין מא] שלא הוקשו עבדים לנשים אלא לגבי מ"ע שהזמן גרמא, אך בשאר מצות חייבין, וראה <b>טורי אבן</b> [אבנ"מ לחגיגה]. ותוס' ביארו שנשים אינן ב"ברית ותורה", ונידון רבינא הוא אם כיון ש"אינן יכולות לאמרו" חיובן בברהמ"ז רק דרבנן, או כיון ש"לא שייך בהן" חיובן בשאר ברהמ"ז הוא דאורייתא [וכן משמע ממש"כ <b>הרמב''ם</b> ברכות א ה שנשים ועבדים בספק, ובעבדים אין ספק בארץ אלא בברית ותורה, וכנ"ל]. וה<b>גרעק''א</b> ביאר שכוונתם אם פטורות מכל ברהמ"ז או שפטורות רק מאמירת "ברית ותורה", והביא ש<b>הגהות אשרי</b> [מגילה א ד] כתב שאינן מוציאות אנשים, ולכאורה תמוה מסוגיין שאילו חיובן דאורייתא מוציאות, ובהכרח שכוונתו שאינן מוציאות ב"ברית ותורה" והיוצא מהן צריך להזכירן בפני עצמו, וה<b>חזו''א</b> [או"ח ל ב] נקט שכוונתו שמוציאות רק בברכה ראשונה [וראה שם כט ו שדחה את ביאור רע"א כי אין שומע כעונה לחצי ברכה, וב<b>קהילות יעקב</b> יא יישב דהיינו רק אם המוציא מברך חצי ברכה], וכן נקט ה<b>פמ''ג</b> [פתיחה להל' ברכות] שנידון סוגיין רק על ברכת הארץ, אך על השאר חייבות מה"ת, [וראה <b>מג''א</b> קצד ג שברכות מעכבות זא"ז] אך <b>בביאור הלכה</b> [קפו] נקט שאומרות ברית ותורה ומוציאות את האנשים. והיינו משום שחיוב ברכה חל עליהן בשוה, והחילוק בנוסח אינו נחשב כחסרון חיוב, אלא כהזכרת מעין המאורע שיכול להוסיף ולהוציא חברו, וראה ב<b>רא''ש</b> [פ"ז כב] שגם לפני ביאתן לארץ אמרו כל הברכות, אלא שמטבע הברכה תוקן לאחר שנכנסו, [ואם קודם בירכו נשים מה"ת, ואחר שנתקן המטבע נפטרו, בהכרח פוטרות בברית ותורה רק משום "ערבות", וראה בהגהות <b>מלא</b> <b>הרועים ובנשמת אדם</b> מז ג ו<b>חזו''א</b> כז ז וב<b>הר</b> <b>צבי</b> או"ח ס ו<b>זכרון שמואל</b> יח ח]. 
(28) בשו"ת <b>שער אפרים</b> [יא] כתב שיש נפ"מ אם צריכות לחזור כששכחו אם ברכו, שרק על ברכה דאורייתא חוזרים, וראה <b>פמ''ג</b> [קפו א"א] שלמסקנא איבעיא זו לא איפשטא, ולכן אינן חוזרות משום ספק ספיקא, שמא ברכו, ואף אם לא ברכו, שמא חיוב הברכה מדרבנן [ובסמוך נביא מחלוקת ראשונים במסקנת הגמרא]. 
(29) <b>הרמב''ן</b> במלחמות ה' הביא שרוב הספרים השמיטו את קטע הגמרא דלהלן, כי בהכרח מדובר בבן גדול, שהרי קטן אינו חייב כלל, אלא אביו חיב בחינוכו, וראה בסמוך שדחה את מסקנת הגמרא להלכה, וראה הערה הבאה. 
(30) <b>תוס' לעיל</b> [טו א ד"ה ורבי] הקשו למה אמרו רבנן [מגילה יט ב] שקטן אינו מוציא אחרים ידי חובתן בקריאת המגילה, והרי חיובה רק מדרבנן. ותירצו, שאף בדרבנן אינו מוציא אלא חיוב קל, כמו ברהמ"ז שהוא רק חומרא שהחמירו לברך על שיעור שמה"ת פטור מברכה. ועוד, שרק אם המצוה דאורייתא וחיובו דרבנן מוציא אחר שמצוותו דרבנן [כבהמ"ז לגדול שאכל פחות משיעור], אך כשהמצוה דרבנן, הרי אצלו היא "תרי דרבנן" ואינו מוציא מי שחייב בה ב"חד דרבנן", [ודעת <b>הרמב''ן</b> מגילה יט, שקטן שאכל שיעור דרבנן, אינו מוציא גדול, ואילו <b>המג''א ושו''ע הגר''ז</b> קפה נקטו שמוציא]. ויתכן שמחלוקת התירוצים תלויה בדעת <b>רש''י ותוס'</b> להלן [מח א] לגבי האוכל כזית ומחוייב מדרבנן מוציא את האוכל כדי שביעה ומחויב מדאורייתא, והקשה רש"י שהרי בסוגיין אמרו שקטן החייב מדרבנן אינו מוציא גדול שחיובו מה"ת, וביאר שקטן אינו חייב אפילו מדרבנן, ורק אביו חייב בחינוכו. ותוס' שם דחו שא"כ איך קטן מוציא את אביו שאכל כזית, וכתבו שקטן עצמו מחויב מדרבנן ואינו מוציא דאורייתא, חוץ מבהמ"ז שאף אם יצא מוציא. ועדיין תמוה, לדעת רש"י למה האוכל רק כזית, קטן מוציאו, והרי אינו חייב כלל [ובאמת <b>בעל</b> <b>המאור</b> ביאר שרק המחויב מדאורייתא שאכל שיעור דרבנן, מוציא אחרים, וביארו ב<b>קובץ</b> <b>שיעורים</b> ח"ב אות ל, ו<b>זכרון שמואל</b> יח, שכל הראוי להתחייב מהתורה, הרי כל דבר שהוא מחויב בו בפועל מדרבנן, נחשב כחפצא של מצוה גם מהתורה], ושמא משום שעתיד לבא לכלל חיוב [ראה תוס' עירובין צו ב] וצ"ע. ו<b>הרא''ש</b> בסוגיין תמה למה נשים שחייבות בברהמ"ז מדרבנן אינן מוציאות את המחוייב מדאורייתא, וביאר שאיש מוציא משום "ערבות" אף שאינו חייב מהתורה, אך אשה אינה בכלל ערבות, ואין מוציאה אלא מי שחייב כמוה מדין שומע כעונה, כך ביאר דבריו ה<b>דגול מרבבה</b> [או"ח הגרעק"א], אך <b>הגרעק''א</b> [שם ובשו"ת ז] נקט שגם לדעתו יש ערבות לנשים, אלא שכל דין ערבות הוא רק אצל המחויב במצוה [ונחלקו אם הערבות עושה את המוציא לבר חיובא, או שהוא פוטר בברכה שלו את השומע, וכיון שאין לה ערבות אינה מוציאה]. ותמה <b>הגרעק''א</b> לדעת רש"י שמחויב מדרבנן מוציא בברכתו את המחוייב מדאורייתא [אף בלא ערבות] למה אשה אינה מוציאה איש, וב<b>קהילות יעקב</b> [סוכה ב ב] חילק, שקטן שייך בבהמ"ז, כי אף שאינו חייב, אם בירך קיים מצוה, ולכן מוציא אחרים, ואילו נשים כיון שהתמעטו מ"על הארץ" הרי אינן שייכות במצוה, ולכן אינן מוציאות אחרים, וראה להלן [מח הערה 22]. 
(31) <b>בעל המאור</b> כתב שהאיבעיא לא נפשטה, ומספק אין אשה מוציאה איש, ועוד כתב שמחלקת רבי מאיר ורבי יהודה בשיעור אכילה המחייבת בבהמ"ז היא לגבי חיוב דרבנן, כי מה"ת החיוב רק בכדי שביעה. ונחלק עליו <b>הרמב''ן</b>, וכתב שסוגיא זו אינה להלכה, והכיח מכמה סוגיות שרבי מאיר מחייב בבהמ"ז דאורייתא על אכילת כזית, ונמצא שלדעתו אי אפשר לדחות ולהעמיד שאכל שיעורא דרבנן, ובהכרח שחיוב אשה מה"ת ולכן מוציאה את האיש. 
(32) כתב <b>הרשב''א</b>: ענין "לא ישא פנים" - הוא שלא יהדר, ולא ירחם, ולא יסלח. כל הדברים האלה כלולים בנשיאת פנים. ו"ישא פניו אליך" יש בו כל אלה לטובה. 
(33) ב<b>ברכת ראש</b> [לה א] הקשה מכאן על דעת <b>הרשב''א</b> שברכת מעין שבע על שבעת המינים היא מהתורה, שהרי אי אפשר לשבוע מפירות, והסיק שהרשב"א סובר שלמ"ד שחיוב בהמ"ז תלוי בשביעה אין חיוב מעין שלש דאורייתא [ראה רשב"א להלן לח ב מט א]. וה<b>חזו''א</b> [לד] הראה לדברי <b>הנשמת אדם</b> [ברכת הנהנין ג ב] שהחיוב תלוי בדרך אכילה, וכיון שאין אוכלים פירות לשבוע, חיובן תלוי בשיעור. 
(34) תיבות "על עצמן" לכאורה מיותרות, וביאר <b>הגר''ח וולאזין</b> שלא החשיבו שיעור כזית לסעודה אלא כלפי חיובם לברך ברכת המזון, אך לא פטרו בכך את עצמם מנתינת שיעור סעודה לעני כדי שביעה [ושיעורו בפאה ח ז מככר בפונדיון]. והוסיף, שהקב"ה נקט דוקא הידור זה, כי בשאר מצוות שאינן הנאת הגוף קל יותר לכוון בהם לשם שמים, אך כשאוכל למלאות רעבונו ומכוון שיהא שיעור כדי לברך, הוא שבח גדול. 
(35) ב<b>ירושלמי</b> [ברכות ג ד] מצינו שטעם התקנה הוא כדי שלא יהיו ת"ח מצויין אצל נשותיהם כתרנגולים, או משום ביטול תורה, שאם לא יהא טעון טבילה ירבה בתשמיש וימעט בישיבה. וה<b>טור</b> [פח] כתב שאסרוהו בק"ש ותלמוד תורה משום שטומאתו באה מקלות ראש. 
(36) ה<b>מאירי</b> ביאר שעזרא תיקן "שלא יקרא שמע ולא יתפלל ולא יעסוק בתורה", ו<b>הרמב''ם</b> [ק"ש ח ד] כתב שעזרא תיקן על דברי תורה ובי"ד שאחריו התקינו שיטבול גם לתפילה, וראה <b>כסף משנה</b> [שם ח], ו<b>ראש יוסף</b> [להלן כב ב] ו<b>פמ''ג</b> [פח משב"ז א]. 
(37) כך פירשו <b>רש''י ורבינו יונה</b>, וכך משמעות הגמרא בסמוך. אך ה<b>ירושלמי</b> נקט שבק"ש ובהמ"ז מוציא בשפתיו, ובברכות ק"ש מהרהר ואינו מברך בפה. ו<b>הגר''א</b> בשנות אליהו נקט שגם דעת הבבלי כהירושלמי, ויבואר בהערות לגמרא. 
(38) כך פירש <b>רש''י</b>, ומשמע שאינו אסור לברך, אלא שאינו חייב, והיינו שפסק הלכה כרב חסדר שהרהור לאו כדיבור, כי אילו למ"ד שהוא כדיבור לא התירוהו אלא לצורך מצוה דאורייתא, וראה בהערות לגמרא. 
(39) ראה לעיל [יז ב הערה 50] שיכול לאכול בלא ברכה, כי האיסור לאכול תלוי בחלות חיוב הברכה. 
(40) <b>רבינו</b> יונה כתב שרבי יהודה נחלק על ת"ק בשני דינים, ונקט שבק"ש ובהמ"ז מברך בפה, ובברכות מהרהר. וראה <b>רש''י להלן</b> [כא א ד"ה עשאן] שרבי יהודה לא אמר שמוציא בפיו בק"ש אלא רק בבהמ"ז [והריטב"א כתב שהוא הדין בכל הרכות, וכדלהלן שם]. ולדעת ה<b>ירושלמי</b> שגם לת"ק מוציא ק"ש בפיו, נמצא שרבי יהודה נחלק רק בברכות, וסבר שגם אותם מוציא בפה. 
(41) ה<b>גרעק''א</b> הקשה, אם הרהור כדיבור למה לא יתחייב לברך גם ברכת התורה קודם ק"ש, והעלה מכך שחיוב ברכת התורה דרבנן. וכן כתב ה<b>שאגת אריה</b>, והוסיף שהרהור אינו טעון ברכת התורה, [ראה סי' ו וסי' כד]. וב<b>משכנות</b> <b>יעקב</b> [ד] העיר שאם שומע מחברו דבר תורה חייב בברכה, כמבואר בתוס' שנחשב כדיבור כי שומע כעונה, ויתכן שפטור כי אינו מקיים מצוות תלמוד תורה ב"שומע כעונה". וב<b>קהילות יעקב</b> [יב] נקט שברכה על הרהור חיובה רק מדרבנן, או שק"ש אינה טעונה ברכה, כי אינה עסק בד"ת. וראה לעיל [יא ב, יג א] שחיוב ברכה על הרהור הוא רק כשמהרהר בהבנת הענין, ואילו בק"ש יוצא בהרהור התיבות גרידא, וראה להלן [כא א הערות 5 -4]. ובעצם הקושיא כבר עמד ה<b>מאירי</b> במשנה, וכתב כי כיון שאין הברכה מיוחדת על ק"ש, לא הקפידו לברכה במקום טומאה, וביאר הגרי"ש אלישיב ב<b>קובץ תשובות</b> [ט]. 
(42) ב<b>קהילות יעקב</b> [שם] העיר שאם הרהור כדיבור לכאורה כל הרהור באמצע התפלה יחשב כהפסק, [לדעת ר"ת SBלהלן כא ב ד"ה עדSE שהרהור נחשב הפסק אפילו לגבי דיבור של תפילה]. וביאר שרק הרהור שרוצה לומר דיבור מסויים נחשב כדיבור [וכן כששומע דיבור מאחר לצאת בו יד"ח], אך כשמהרהר בענינים בעלמא אינו נחשב כמדבר אודותיהם, וכן מבואר ב<b>ביאור הלכה</b> [נט ד"ה אם], אך מדברי תוס' [ד"ה כדאשכחן] משמע שדי בהרהור של שמיעת דברים, ולכאורה הוא הרהור מחמת שמיעה, ואינו עומד במקום דיבור מסויים, וראה <b>ראש יוסף</b>, <b>מקור חיים</b> [נט ד] ו<b>חזו''א</b> [כט ח]. 
(43) <b>תוס'</b> [ד"ה יוציא] הוסיפו כיון שהותר לו הרהור אע"פ שהוא כדיבור לענין ק"ש, כמו כן מיקרי דיבור לענין דמקרי עוסק בתורה", וכוונתם שכדי לצאת ידי חובת ק"ש די בהרהור המילים, ואין מכך ראיה לדיבור, כי יתכן שהאיסור הוא רק לעסוק בתורה, ולכן ביארו שההוכחה מההתר להרהר בלימוד, שהוא תלוי בהבנת הענין, וראה בסמוך. 
(44) <b>תוס'</b> [ד"ה כדאשכחן] ביארו כי אף על פי שגם במעמד הר סיני לא דיברו אלא רק שמעו, חשובה אותה שמיעה כדיבור של האדם עצמו, כדין שומע כעונה, [ולכאורה סברו שנחשב כדיבור השומע, ולא שיוצא בדיבור המדבר, אך ראה <b>זכרון שמואל</b> יח ב], ולא ביארו מנין שהרהור גרידא מותר. אך <b>רב ניסים גאון</b> ביאר שההוכחה מהר סיני היא שהרהור מותר, שהרי מי שארע לו קרי בליל מתן תורה שמע בבוקר את הדברות ובהכרח הרהר. 
(45) ה<b>שאגת אריה</b> [ז] הקשה כיון שהרהור כדיבור, למה לא יהרהר את הברכה ויצא ידי חובה, והעלה מכך שלרבינא יש איסור בהרהור, ולא התירוהו אלא לצורך מצוות דאורייתא. וכן העלה ה<b>פמ''ג</b> [קא א"א ב] מדברי ה<b>מג''א</b> שלרבינא הרהור אסור, וביאר שהרהור אסור כדיבור, אך לצורך מצוה דאורייתא כק"ש התירו הרהור שאינו מפורש, אך לא התירו דיבור כי מצינו בסיני שנאסר. [ונמצא שכוונת <b>תוס'</b> [ד"ה כדאשכחן] שאין איסור בהרהור, היא רק במצוה דאורייתא]. וה<b>גרעק''א</b> כתב שהרהור אינו מועיל אלא לחיובו מדאורייתא, אך מדרבנן אינו יוצא בהרהור, [ולכן תמה למה לא תברך אשה לאיש ויהרהר לחיובו דאורייתא, ובדיבור תוציאו ידי חובתו דרבנן שגם היא חייבת דרבנן, וראה <b>חזו''א</b> כט ז]. אולם מדברי <b>רש''י ובעל המאור</b> משמע שיוצא ידי חובה בהרהור, והיינו גם חובתו דרבנן. וראה <b>זכרון שמואל</b> [יז ג]. עוד כתב ה<b>שאגת אריה</b> [שם] שהרהור אינו מועיל אלא בדאורייתא, משום שמה"ת גם דיבור מותר, ונמצא שאף שאינו משמיע לאזנו הוא "ראוי לבילה", אך בדרבנן שכבר נאסר הדיבור אין ההרהור מועיל משום שאינו ראוי לבילה. 
(46) <b>הרמב''ם</b> [ק"ש ב ח] כתב שהקורא ק"ש ולא השמיע לאזנו יצא, וב<b>כסף משנה</b> ביאר בשם רבינו מנוח דהיינו שמהרהר בלבו, ונמצא שפסק שהרהור כדיבור, אך ה<b>שאגת אריה</b> [ו] כתב שהרמב"ם פוסק שהרהור לאו כדיבור, וכוונתו שיוצא באופן שדבר בפיו ולא השמיע לאזניו. וב<b>שו''ע</b> [סב ד] כתב שאם קרא בלבו במקום אונס יצא, וב<b>ביאור הלכה</b> כתב שאין כוונתו שיצא לגמרי אלא שבמקום אונס נוטל שכר על הרהור, וצריך לחזור ולקרא, אך להלכה פסק כרב חסדא [כמבואר בסי קפה ב לגבי בהמ"ז], כי כך דעת כל הראשונים חוץ מהרמב"ם והסמ"ג. וה<b>צל''ח</b> כתב שהשו"ע פסק בק"ש כרבינא שנאמר בה "על לבבך", ותמה ב<b>זכרון שמואל</b> [יח ה] שהרי הקל רק באונס, וגם לגבי בהמ"ז כתב המג"א שיוצא באונס [וראה מג"א קא ב שצידד שהרהור כדיבור לענין תפלה שנאמר בה "ולעבדו בכל לבבכם"]. ו<b>רבינו יונה</b> הוכיח שהלכה כרב חסדא, ממה שאמרו בשבת [קנ א] "ממצא חפצך ודבר דבר, דיבור אסור אבל הרהור מותר". <b>ובתוס הרא''ש</b> כתב שבשבת לולי קרא היה גם הדיבור מותר, שהרי אינו מלאכה, ולכן גם אחר שנאסר, לא נאסר אלא דיבור, [וביאר <b>בקהילות יעקב</b> שדיבור הוא מקצת מלאכה, אך הרהור אינו כלום], אבל בק"ש נאמר על לבבך, ויתכן שגם הרהור מועיל. וב<b>שו''ת מהרי''ל</b> [רא] כתב שלמדו מיתור הכתוב "ודבר דבר" להתיר דיבור בשבת, ולולי היתור היה ההרהור אסור. אך מדברי <b>הרמב''ם</b> [שבת כד א] מבואר שאיסור הדיבור הוא רק עם אחר, ובודאי הרהור אינו יותר מדיבור בינו לבין עצמו שמותר. 
(47) ה<b>רמב''ם</b> [ברכות א ז] כתב שכל הברכות שלא השמיעם לאזנו יצא, וכתבו <b>הב''ח</b> [סב] וה<b>שאגת אריה</b> [שם] שפסק כרב חסדא, וסבר שלא נחלקו רבינא ורב חסדא אלא לענין ק"ש, משום שנאמר בה "ודברת בם" וקיומה בדיבור, אבל בשאר מצוות, ואפילו ברכת המזון דאורייתא, מודה רב חסדא שיוצא בהרהור [וה<b>צל''ח וקרן אורה</b> נקטו חילוק זה להיפך, שרק בק"ש מודה רבינא שכדיבור דמי, אך בברכות לכו"ע לאו כדיבור דמי]. וה<b>פרי חדש</b> דחה חילוק זה, שהרי בסמוך הקשו לרב חסדא מברהמ"ז, וראה ב<b>תורת רפאל</b> [יג] <b>ובקהילות</b> <b>יעקב</b> [יב] שטרחו ליישב דברי השאגת אריה. 
(48) <b>הרא''ש</b> הביא ש<b>הבה''ג</b> למד מכאן שהנכנס לבית הכנסת בשעה שהציבור קורין ק"ש יקרא עמהן פסוק ראשון, ותמה על כך <b>הגר''א</b> [סה ח] שהרי במשנתנו מבואר שצריך לקרא כל הק"ש. וה<b>פרי חדש</b> [סה ב] כתב שלמסקנת הגמרא נדחה טעם זה, ובעל קרי מהרהר משום שחיובו מדאורייתא, וראה להלן [כא א הערה 2]. 
(1) <b>תוס'</b> [ד"ה הרי] ביארו שהגמרא הקשתה מהמשנה להלן, ולא ממשנתנו שאינו מברך ברכות ק"ש, כי בתפלה ניכר לכל שאינו עומד כמו הציבור, ובכל זאת לא יתחיל. והקשו, שהרי גם לרבינא יקשה כן, למה חילקו בין ק"ש לתפלה, [כי עדיין לא נודע הטעם שיש בה מלכות שמים]. ותירצו שלרבינא יש סיבה לחייבו בהרהור במצוות דאורייתא, כיון שנחשב כדיבור, אך לרב חסדא כל החיוב רק כדי שלא יהא יושב ובטל, ומטעם זה ראוי לחייבו גם בתפלה. וה<b>רש''ש</b> כתב שרק בק"ש מועיל הרהור, אך לגבי תפלה אמרו להלן [לא א] שצריך לחתוך בשפתיו, ואינו שייך בהרהור, ולפיכך מהרהר רק בק"ש. וראה ב<b>זכרון שמואל</b> [יז ב] שברכות ק"ש כתפילה, ולא מועיל בהן הרהור, אך מותר לו להרהר. 
(2) <b>רש''י</b> פירש שאין אומרים בה "מלך העולם", וראה <b>תוס' להלן</b> [מ ב] שגם בברכות שמונה עשרה יש "מלכות" כשמזכיר "אלוהי אברהם" כי הוא המליך את הקב"ה על כל העולם. 
(3) ה<b>ריטב''א</b> ביאר שכאן חוזרת בה הגמרא מהטעם "שלא יהא יושב ובטל" [שהרי אינו שייך בברהמ"ז שכל אחד אוכל בפני עצמו, ראה <b>פני יהושע</b>] ונוקטת שבמצוות דאורייתא צריך לקיים מה שיכול, ולכן יהרהר בלבו [וראה <b>פרי</b> <b>חדש</b> סה ב]. ועדיין תמוה לרב חסדא למה יהרהר, והרי הרהור לאו כדיבור, והוא כיושב בטל. ובהכרח שלמסקנא זו מודה רב חסדא שמהתורה הרהור כדיבור, ולכן במצוות דאורייתא חייב להרהר, ולא נחלק אלא במצוות דרבנן, וראה <b>תהלה</b> <b>לדוד</b> [סב]. 
(4) <b>הרמב''ן</b> [סהמ"צ שרש א] הוכיח מכאן כשיטתו שחיוב תפלה רק מדרבנן. וה<b>כסף</b> <b>משנה</b> [תפלה א א] ביאר, שהרמב"ם סבר שמהתורה חיוב תפלה הוא תפלה קצרה פעם אחת בכל יום, ורבנן קבעו ג' תפלות ביום בנוסח מסוים. וב<b>שאגת אריה</b> [יד] דחה דבריו. ונראה שנחלקו אם לדעת הרמב"ם רבנן גדרו את חיוב התורה, וא"כ בעל קרי יתחייב בקיום מצוה דאורייתא [וראה <b>קרית ספר</b> שגם נוסח י"ח ברכות דאורייתא], או שרבנן הוסיפו חיוב חדש של זמן ונוסח, ובעל קרי פטור בו. ואכן <b>הגר''ח</b> [תפלה ד ד] כתב שגם לדעת הרמב"ן, אף שאין חיוב להתפלל, אם התפלל קיים מצוה דאורייתא. 
(5) ה<b>רמב''ן</b> [השמטות לסהמ"צ עשה טו] העלה מכאן שחיוב ברכת התורה הוא מדאורייתא, וב<b>קרית ספר</b> [תפלה יב] ו<b>בית אלוהים</b> [סא] כתבו שגם הרמב"ם מודה שהיא מהתורה, ומה שלא מנאה במנין המצוות, משום שהיא בכלל מצות תלמוד תורה [והרמב"ן דימה להבאת ביכורים והקריאה עליהם שנמנו כב' מצוות]. וה<b>צל''ח</b> כתב שהרמב"ם למד ממשנתנו שחיובה דרבנן, שהרי בעל קרי מהרהר בק"ש אף שלא הוזכר שחייב לברך, [ומצינו לשון "מן התורה" על אסמכתא לדרבנן]. וב<b>תורת רפאל</b> [א] הביא שיש גורסים ומוסיפים בקושיית הגמרא בסמוך את רישא דמתניתין, ומבארים שאכן זו כוונת הקושיא, למה בעל קרי אינו צריך לברך ברכת התורה. וראה עוד לעיל [כ ב הערה 39], ולהלן [מח ב הערה 36], וכבר ביררנו לעיל [יא ב] את גדרי ברכת התורה. 
(6) ב<b>שו''ע</b> [מז ד] פסק שאין מברכין על הרהור בדברי תורה, ותמה <b>הגר''א</b> שהרי נאמר בה "והגית" דהיינו הרהור, וב<b>חיי אדם</b> [ט ד] תירץ שלמדו מכאן, כי המקור לברכת התורה מ"כי שם ה' אקרא" וקריאה היא לשון דיבור, וכ"כ ב<b>שאגת אריה</b> [כד]. וב<b>מנחת חינוך</b> [תל] כתב שאין מברכין על מצוה שבלב, וב<b>קהלות יעקב</b> כתב דהיינו רק בברכת המצוות, אבל ברכת התורה היא ברכת הנהנין, שמשמחת את הלב, ואין בה חילוק בין מחשבה למעשה. אך ב<b>מרומי שדה</b> הוכיח שהברכה על הרהור היא רק מצד ברכת המצוות, וראה <b>אשר לשלמה</b> [ג יח]. 
(7) דברי רבי יוחנן נדחו למסקנא, וב<b>שו''ת</b> <b>הרשב''א</b> [ח"ז תקמ] כתב שלא מברכים אחר הלימוד, משום שברכת המצוות מברכים "עובר לעשייתן" ולא לאחריהם, וה<b>ב''י</b> [מז] כתב שלעולם אינו מסיים את קיומה, שהרי המצוה להגות בה יומם ולילה, [ולטעמו יקשה מתי יברך לפי רבי יוחנן, וראה <b>מעדני יו''ט</b> ק שדן על הסח הדעת כשהולך לישון, אך א"כ נדחה טעם הב"י, ואמנם ה<b>לבוש</b> כתב שמברכין בבקר שתי ברכות, כדי שתהא אחת מהן כברכה אחרונה על הלימוד אתמול, שלא התחייב בה אלא כשישן והסיח דעתו]. ובפשטות נחלקו אם יש חיוב ללמוד כל היום, או שידי חובתו יוצא בק"ש שחרית וערבית, ושאר היום הוא רשות ומקיים מצוה, ראה <b>ר''ן נדרים</b> [ח א] <b>רדב''ז</b> [ח"ג תטז] ו<b>שדי</b> <b>חמד</b> [ו כלל ט]. אולם ב<b>קהילות יעקב</b> [כב] ביאר שאף אם אין מברכין ברכת המצוות אחר מצוה, צריך לטעם שאין לה הפסק, כי יש בה גם משום ברכת הנהנין, ואף שבסיום אכילה מברכין, על לימוד אין מברכין כי אין סיום ללימוד אלא באונס. 
(8) <b>הפני יהושע</b> תמה איך למד ק"ו לשני הצדדים, והרי כל המקור שתורה טעונה ברכה לפניה נלמד רק מברהמ"ז, ואיך שב ללמוד ממנה ק"ו לברהמ"ז. והביא מ<b>תוס' בקידושין</b> [טו ב ד"ה אמר] שכך דרך הלימוד בק"ו, וכבר רימז לכך <b>רש''י</b> [ד"ה שאינו] וראה <b>גליון</b> <b>הש''ס</b> על רש"י. 
(9) בשו"ת <b>אבני נזר</b> [קי] הביא שנשאל מכאן על יסודו [בהקדמת ספרו <b>אגלי טל</b>] שעיקר מצוות תלמוד תורה היא להתענג בלימודו. והשיב שצריך לברך בשעת ההנאה, וכוונת הגמרא שהנאת המזון נשארת אחר האכילה, ואילו הנאת הלימוד היא רק בעת הלימוד, ואח"כ אינו יכול לברך. 
(10) ה<b>פני יהושע</b> הקשה, שהרי עדיין יש ללמוד ק"ו, כי מה ברהמ"ז שאע"פ שנהנה מברך רק אחריה, תורה שאע"פ שאינו נהנה בכל זאת מברך אפילו לפניה, וק"ו שיברך אחריה שהיא ברכה חמורה יותר. וכן יש ללמוד לברך לפני המזון, כי אם תורה שהיא חיי עולם מברך רק לפניה, מזון שאינו חיי עולם ומברך לאחריו ק"ו שיברך לפניו. ולכן ביאר שפירכת הגמרא היא, שברכה על הנאה שייכת רק אחר ההנאה, ולכן לא יברך לפני המזון. ואילו ברכה על "חיי עולם" שייכת רק כשבא לעסוק בהם ולא כשפוסק מהם, ולכן לא יברך אחרי לימוד התורה. וב<b>אבני נזר</b> שם ביאר כדרכו, שתורה מברך לפניה מפני ההנאה, אך לאחריה כבר אין הנאה, ולכן אי אפשר ללמדה ממזון, ומאידך אי אפשר ללמוד מתורה למזון, כי בתורה יש גם חיי עולם. 
(11) <b>הרמב''ם</b> [ק"ש ב יג] כתב שחוזר וקוראה עם ברכותיה, וב<b>שו''ת הרשב''א</b> [שכ] ביאר, שאע"פ שברכותיה דרבנן, חוזר עליהן בספק, כי כך נתקנו, שכל האומר ק"ש יאמרה עם ברכותיה, וצידד שמקורו ממה שחוזר וקורא כל הפרשיות אף שרק פסוק ראשון דאורייתא. וב<b>פרי חדש</b> [סוף סז] תמה, שהרי בקריאת שאר הפרשיות יש לו שכר כקורא בתורה, ואילו את הברכות מברך לבטלה, ולכן כתב שרק ספק בגוף החיוב פוטר מברכה, אך אם כבר התחייב וספק אם קיים חיובו, חייב בברכה, וביאר ה<b>ראש יוסף</b> שבספק חיוב החמירו רבנן, אך חששו לברך לבטלה, ואילו בספק קיום העמידו על חזקה שעדיין לא קיים [וגם מוכח שאינו זוכר שקיים] וספק כזה לחומרא מהתורה. וכן דעת <b>המאירי הפרישה והלח''מ</b> [מילה ג ו], וראה <b>אבן האזל</b> [ק"ש ב יג] שהרחיב בזה. אכן כל הנידון משום שברכות ק"ש הן ברכת המצוות, ומסתבר שאינה לבטלה אלא אם אומר "וצוונו" על מצווה מסויימת, כי מספק אין קיום מצוה, אך באלו שאינן מתייחסות לעצם המצוה, הרי הן חלות על החיוב, ולברכה זו די בכך שחל עליו חיוב מספק. 
(12) כך פירש <b>ר''י</b> [בתוס' ד"ה ספק, והיינו משום שספקו ב"אמת ויציב" הוא רק דרבנן, וראה <b>ראש יוסף</b> שאם קרא פרשת ציצית ודאי קרא אמת ויציב כי סירכיה נקיט כדלעיל טז א], וביאר שהספק אם קרא שניהם, או רק ק"ש, או שלא קרא שניהם, ולכן עדיף שיאמר אמת ויציב כי בכך יותר מסתבר שיהיה בידו גם ק"ש וגם אמת ויציב, אך אילו יקרא ק"ש, יתכן שהוא קורא ק"ש פעמיים ואילו אמת ויציב לא קרא כלל. ובשם <b>רבינו שמעון</b> פירשו שודאי קרא ק"ש, אלא שהסתפק אם אמר "ויאמר" ו"אמת ויציב", ובאופן זה עדיף לומר "אמת ויציב" שיש בה גם קריעת ים סוף, וראה <b>מהרש''א</b> <b>וחתם סופר</b> [בהג' שו"ע סז]. וב<b>אליהו רבה</b> [סז ב] <b>וראש יוסף</b> כתבו שלביאור זה חוזר ואומר גם "ויאמר" וגם "אמת ויציב" שהן דבר אחד. וב<b>שאגת אריה</b> [י] כתב שיאמר רק פרשת ציצית [ובערב יאמר רק אמת ואמונה], וראה <b>משנה</b> <b>ברורה</b> [סז ד]. וראה לעיל [טז א] שהמסופק היכן טעה חוזר, והבאנו שם [הערה 6] שה<b>פמ''ג</b> [סד] חילק בין האמור בסוגיין שאינו חוזר כי רק אם החל החיוב צריך לסיימו כתיקונו, וכאן הספק אם הוא עדיין חייב, וראה <b>אור שמח</b> [ק"ש א ג] <b>ואבן האזל</b> [ק"ש ב יג] שהרחיבו בזה. 
(13) <b>רבינו יונה</b> נקט שגם באופן זה הוא חותם ברכת "גאל ישראל" בשם ומלכות, כי הוא ספק בדבר של תורה, וחייב בו כאילו עדיין לא קרא כלל, וכן דעת <b>הראב''ד</b> [מילה ג ו]. והביא שיש חולקים [ויתכן שהוא הר"ן בשבת כג א] כי סברו שכבר יצא ידי ספקו בעצם הזכרת יציאת מצרים, ומספק אינו חותם, כי חיוב הברכות הוא רק מדרבנן. וראה <b>תוס' בראש השנה</b> [לג א] שהוכיחו מכאן שאיסור ברכה לבטלה הוא מדרבנן, ולכן מספק חוזר על אמת ויציב [ומשמע שחותם]. אך דעת הרמב"ם שהאיסור מהתורה, אלא שמהתורה ספק להקל, ולכן בספק קרא ק"ש נקט שמברך [כנ"ל, ראה <b>תיבת גמא</b> פרשת לך לך]. 
(14) ה<b>צל''ח</b> הקשה הרי ודאי התחייב, ואין ספק מוציא מידי ודאי, והוא כספק זרבנן במקום חזקת איסור, שהולכים בו לחומרא. והעלה מכך שאין הולכים לחומרא בספק דרבנן אלא כשיש לו עיקר מהתורה. ונמצא לדבריו שלמ"ד ק"ש דאורייתא, אפילו אם קרא פסוק ראשון ומסופק על שאר פרשיות חייב לחזור, וראה <b>מג''א</b> [סד א] שלא יחזור כי הוא ספק דרבנן, <b>ובמשנה</b> <b>ברורה</b> [שם ד] כתב שיחזור משום שתקנו לחזור הכל. 
(15) ביאר ר<b>בינו יונה</b>, שלא אמרה תורה דוקא ק"ש אלא שיקרא בכל מקום שירצה, ומה שאנו קוראין זאת הפרשה אינו אלא מדרבנן" והוסיף ה<b>שאגת אריה</b> [א] ששמואל מודה לכל הדרשות בענין ק"ש, אלא שלדעתו די לומר דבר תורה אחד [ואפילו פסוק אחד] בזמן שכיבה וקימה, ואינו חייב ללמוד כל זמן שכיבה וקימה, [כמו שלמ"ד ק"ש דאורייתא אינו קורא אלא פעם אחת], ולכן העמיד את הנידון ב"ספק קרא ק"ש" באופן שכבר אמר ד"ת, וכעת חיובו לקרא רק מדרבנן, וכן כתב ה<b>פני יהושע</b>. אולם מדברי <b>תוס'</b> [ד"ה ההוא] משמע שלדעת שמואל כל החיוב מדרבנן, ו"ובשבך ובקומך" אינו מלמד על חיוב בזמנים אלו מדאורייתא, אלא אסמכתא בעלמא הוא, ודברי ה<b>ריטב''א</b> בזה תמוהים, שביאר כרבינו יונה מחד, ומאידך הסיק כתוס' שלשמואל כל הדרשות הן אסמכתא, [וכן משמע מדברי רבינו יונה ט א בדפי הרי"ף] וראה <b>קהילות יעקב</b> [ו]. 
(16) <b>הרשב''א</b> תמה, למה לא הוכיחה הגמרא מהרישא ש"מהרהר בלבו", ואילו לא היה חייב מדאורייתא היה אסור להרהר. וכתב, שעל כך ניתן לתרץ שמהרהר אף בדרבנן משום שיש בה מלכות שמים. וב<b>שאגת אריה</b> [א] העלה מקושיא זו כדבריו, שגם לשמואל חייב מהתורה לקרוא איזה דבר תורה בזמן שכיבה וקימה, ולכן מהרהר בליבו. 
(17) כך פירש רש"י, אך <b>בתוס' הרא''ש ור''י</b> <b>החסיד</b> נקטו שאף אם חיובה מדרבנן, החמיר בספיקה משום שיש בה קבלת עול מלכות שמים. וב<b>פמ''ג</b> [סז משב"ז ד"ה ואגב] כתב שרבי אליאזר סובר שלא הקלו בספק דרבנן אלא משום שאינו יכול לתקן בקל, אך המסופק אם קרא יקרא ויטול שכר, ורק באמת ויציב לא יחזור משום ספק ברכה לבטלה. 
(18) כך ביאר <b>הרמב''ן</b> [סהמ"צ עשה ה], ולדעת הרמב"ם שהיא מצוה מהתורה, ביאר ה<b>כסף</b> <b>משנה</b> [תפלה א א] שאם כבר התפלל תפלה אחת באותו יום אינו חייב לחזור ולהתפלל, ואף אם לא התפלל, אינו חייב לחזור כנוסח התפלה אלא יאמר בקשה קצרה כרצונו, וב<b>שאגת אריה</b> [יד] הקשה שהרי בספק קרא ק"ש חוזר על כל שלשת הפרשיות, אף שרק פס' ראשון דאורייתא, ויש לחלק, כי בתפלה אין בקשתו חלק מנוסח התפלה שתקנו חכמים, ואינה כק"ש שתקנתם להמשיך את חיוב התורה. 
(19) מדברי <b>רש''י</b> [ד"ה ולואי] משמע שלרבי אליעזר מותר לחזור ואילו רבי יוחנן סבר שחייב מספק להתפלל תפלת חובה. וה<b>רשב''א</b> הביא <b>שהראב''ד</b> ביאר כי אף שספק דרבנן לקולא חייבוהו לחזור כיון שיכול להתפלל כל היום בדרך תחנונים. <b>ורב האי גאון</b> נקט שלרבי אליעזר אסור לחזור, ואילו לרבי יוחנן ושמואל מותר להתפלל נדבה, אלא שאם ודאי התפלל צריך לחדש בה דבר, ואם ספק, אין צריך לחדש, כי אין לך חידוש גדול מזה שחוזר ומתפלל משום ספק [וראה <b>שו''ת הרשב''א</b> צו, וב<b>פרי חדש ומאמר</b> <b>מרדכי וביאור הלכה</b> דנו אם כוונתו שחייב להתפלל חובה או נדבה]. ודעת <b>הרי''ף</b> שבספק חייב להתפלל תפלת נדבה, ואינו צריך לחדש בה דבר, ורק אם ודאי התפלל צריך לחדש בה דבר, [וי"א שזו גם <b>תוס'</b> ד"ה ורבי]. וההתר הוא רק כשמתפלל ביחיד לנדבה, אך לא כשמתפלל עם הציבור או לשם חובה. והנידון בזה הוא, אם תפילת נדבה עולה להשלים לו את חובתו, או שהיא שונה במהותה מתפילת חובה ובסמוך נרחיב. 
(20) <b>רש''י</b> [ד"ה ולואי] כתב בשם <b>בה''ג</b> שהלכה כרבי יוחנן בספק, וכשמואל בודאי התפלל. והיינו ששמואל אסר לחזור [אפילו לנדבה, בלא חידוש] אפילו אם ספק התפלל, ורבי יוחנן התיר [בנדבה, אפילו בלא חידוש] אפילו בודאי התפלל, ולהלכה פסקו ככל צד במקצת. אך <b>תוס'</b> [ד"ה ורבי] כתבו שרבי יוחנן לא נחלק על שמואל, וביאר ה<b>ב''י</b> שבספק חוזר ומתפלל פעם אחת נדבה בלא חידוש [ועם חידוש חוזר ומתפלל כמה שירצה], ואם ודאי התפלל אסור להתפלל שוב. וה<b>ב''ח</b> ביאר שבספק חוזר ומתפלל לשם חובה, [ועל כך נחלק עם רבי אליעזר], אבל בודאי מודה רבי יוחנן לשמואל שאינו חוזר ומתפלל לשם חובה, ואילו לנדבה לכולי עלמא מתפלל. <b>ורב האי גאון</b> ביאר שרבי יוחנן ושמואל עסקו בודאי התפלל, ובאופן זה מתפלל נדבה וצריך לחדש בה דבר, אך בספק, אין צריך לחדש, כי אין חידוש גדול מזה שחוזר ומתפלל מספק. וה<b>רי''ף</b> כתב שרבי יוחנן התיר בספק להתפלל נדבה, [אפילו בלא חידוש], ולא חובה, וגם מה שאמר שמואל "פוסק אפילו באמצע ברכה" מדובר כשהתפלל שוב לחובה, אך בנדבה אינו פוסק. וכתב <b>רבינו יונה</b> שלדעת הרי"ף רבי יוחנן נחלק על דברי שמואל [במימרא השניה] וסבר שבנדבה אין צריך לחדש, [ותמוה שהרי דעת הרי"ף שרבי יוחנן לא התיר לחזור להתפלל בלא חידוש אלא ביחיד, שניכר החידוש שחוזר מפני הספק, ולא בציבור שנראה כמתפלל לחובה, וגם שמואל חילק בזה בין יחיד לציבור, כמש"כ רבינו יונה בסמוך]. וראה <b>ב''י ודרכי משה</b> בשם רבינו יונה והרא"ש. שבספק מתפלל נדבה בלא חידוש. וה<b>ב''י</b> נקט שלדעת הרי"ף לכולי עלמא תפלת נדבה טעונה חידוש. אך מדברי ה<b>טור</b> דקדק שהבין בדעת הרי"ף שרק ביחיד יכול להתפלל נדבה בלא חידוש, אך חובה אסור להתפלל, ובציבור יכול להתפלל תפלה שאינה חובה ואינה נדבה, ובלבד שיחדש בה דבר. וב<b>נחלת דוד</b> נקט שלדעת הרי"ף רבי יוחנן סובר שהמתפלל ביחיד ומצא ציבור יכול להתפלל שוב חובה. 
(21) <b>רבינו יונה</b> הביא שרבינו אשר מלוניל נקט שרק אם התחיל בברכת חונן הדעת שהיא ראשונה, גומר. ונחלק עליו, שהרי הטעם לגמור שייך בכל הברכות, כי מעיקר הדין צריך לומר כל שמונה עשרה. אך מאידך נקט שבמוסף אינו גומר, כי אין בו י"ח ברכות, ולענין י"ח ברכות במוסף של ר"ח וחוה"מ ראה <b>תוס' בע''ב</b> שחלקו בו בין מנהג הירושלמי לבבלי. וראה ב<b>קהלות יעקב</b> שמוכח מכאן שברכות אמצעיות בשמונה עשרה אין מעכבות זא"ז, שאל"כ איך יסיים את הברכה כשיודע שלא ימשיך בשאר הברכות. 
(22) כתבו <b>הרשב''א והרא''ש</b> הביאו שיש שלמד מכאן שבמוסף פוסק אפילו באמצע ברכה, כי בחול אינו חייב בתפילה נוספת, אך דעת <b>הראב''ד</b> שגם מוסף ראוי לכל י"ח ברכות, ורק רבנן לא אטרחוהו. 
(23) בחידושי <b>רבי מאיר שמחה</b> [ח"ב מא] תמה, הרי אסור לתבוע צרכיו בשבת, ואיך יחשב בר חיובא על ברכות שכולן בקשת צרכיו. 
(24) <b>הרי''ף</b> כתב שאם יסיים התפלה, נחשב כמי שמקריב שני תמידין בשחרית שהוא עובר משום בל תוסיף. [ואף אם אין בל תוסיף בעשיית מצוה פעמיים, יתכן שסבר ששני התמידין מצוה אחת הן, ונמצא מוסיף על מנין הקרבנות במצוה, ראה <b>בית יצחק</b> או"ח יב] וה<b>ראב''ד</b> השיגו שאינו חייב לפסוק, אלא רק אם רצה פוסק, ואין ראיה שאסור להוסיף. וב<b>תוס' רא''ש</b> כתב שאינו יכול לסיימה לשם נדבה, כי לא מצינו קרבן שחציו חובה חציו נדבה. וה<b>רמב''ם</b> [תפלה י ו] כתב שפוסק באמצע ברכה, חוץ מתפילת מעריב שהיא רשות וה<b>ראב''ד</b> השיגו. וביאר ה<b>כסף משנה</b> שנחלקו אם פוסק גם בתפילת ערבית שקבלוה חובה, או שעצם התפילה רשות, ואף שנהגו בה כחובה מצטרפת עם נדבה, ורק עם "חובה" אינה מצטרפת כי חלוקה בעצמותה, וב<b>חידושי</b> <b>הגרא''א דסלר</b> כתב שלהרמב"ם בל תוסיף הוא רק כשהתחיל ע"ד חובה, ולהראב"ד אינו פוסק משום בל תוסיף, אלא משום "טעות, ואחר שנהגו בערבית כחובה נחשבת תפלתו "טעות". אך <b>הגר''ח</b> ביאר, שנחלקו בכל התפילות, ולשיטתם [שם א ט] שהרמב"ם פירש כהרי"ף שרבי יוחנן לא נחלק על שמואל, והמתפלל נדבה צריך לחדש בה, ואילו הראב"ד נקט כרש"י שנחלקו, ופסק כרבי יוחנן שאינו צריך לחדש, ולדעתו יתכן שגם אם התחיל להתפלל לשם חובה, כיון שהתברר שאינו חייב נעשית כל תפילתו נדבה ויכול להמשיך בה, ורק שמואל סבר שפוסק באמצע, כי לדעתו צריך לחדש בה, והחידוש צריך להיות בכולה. 
(25) <b>הגר''ח</b> הוכיח מכאן שיחיד המתפלל תפילת שחרית עם ציבור המתפללים מוסף, נחשבת תפילתו כתפילה בציבור, שהרי חוזר ומתפלל נדבה עם ציבור המתפללים חובה, כדי להתפלל תפלה בציבור, [הובא בספר זכרון אש תמיד, וכן פסק ב<b>אליהו רבה</b> רלו, וכן עולה מדברי ה<b>מאירי</b> בסמוך]. ומשמע מדבריו שתפילת נדבה חלוקה מתפילת חובה, ואינה כשחרית שניה. אך ב<b>מג''א</b> [רלו ג] נקט שאפילו באותו מטבע, דהיינו שמתפלל מעריב במקום שבציבור מתפללים מנחה, אינה נחשבת תפלה בציבור, [וראה עוד בסי' צ יז, תקצא ט], ולדבריו צריך לומר שהמתפלל נדבה נחשב כמתפלל שוב "שחרית" או "מנחה". והנה ה<b>ט''ז</b> [רלו ד] נקט שנחשבת כתפלה בצבור, ודעת ה<b>צל''ח</b> [לעיל ו א] שאע"פ שאין לו מעלת תפלה בציבור כשמתפלל עמם במקומם תפלתו נשמעת, וכן הסיק ב<b>מ''ב</b> [צ ל, רלו יא]. ויתכן שנחלקו אם מעלת התפילה בציבור היא משום "עת רצון" [להט"ז] או משום רוב עם [להצל"ח ומ"ב], ולכן גם תפלה אחרת נכללת עמהם, או שדינה כקרבן צבור שחלוק מקרבן יחיד, ולכן אפילו כשמתפלל באותו מטבע אינו נכלל עמהם. וראה <b>באר יצחק</b> [או"ח כ] ו<b>מנחת יצחק</b> [או"ח ח"ב] ובסמוך הערה 31 
(26) <b>רב האי גאון</b> כתב שגם החוזר ומתפלל ביחיד צריך לחדש דבר, ו<b>רבינו יונה</b> הוכיח מכאן כדבריו, שהרי אילו רק המתפלל בציבור צריך לחדש, נמצא שצריך ללמד את הדין השני כדי להשמיענו שבציבור צריך לחדש דבר, אך מדברי <b>הרי''ף</b> דקדק שרק בציבור צריך לחדש ולא ביחיד. 
(27) <b>תוס'</b> כתבו שאמנם יכול לצאת ידי קדושה, מדין שומע כעונה, אם ישתוק וימתין בתוך תפלתו, אך כיון שיש הידור לענות בפה, ימתין. וביאר ה<b>פמ''ג</b> שאין כוונתם שהידור בקדושה עדיף מתפלת צבור, כי הצטרפות באמצע התפלה אינה תפלת צבור גמורה, [וראה דברי ה<b>חזו''א</b> בס"ס קנה, וב<b>תשובות וכתבים</b> [לה] וב<b>אורחות יושר</b> [ל] וב<b>אגרות משה</b> או"ח ח"ג ד שיש זכות הציבור אף שאינה תפלת צבור]. וב<b>בה''ל</b> [ריש קט] דן במי שטבעו להאריך בתפלה, אם כשמתפלל בציבור לא יתחיל עמהם כיון שלא יסיים לפני קדושה ומודים, [ולשיטתו בס"ק ד שקדיש וקדושה עדיפי מתפילה בצבור] או שרק בסוגיין חייב להמתין, כי כבר החלו הציבור להתפלל ואינה תפלה בצבור גמורה, אך המתחיל בשוה עם הצבור כבר חלה עליו חובת תפלה בצבור קודם חובת קדושה. וב<b>ערוך</b> <b>השלחן ויד אליהו</b> [סז] <b>וקריינא דאיגרתא</b> [קלג] כתבו שלא מסתבר שבטלו אדם זה מתפלת צבור לעולם, וב<b>אפיקי מגינים</b> דקדק כך מלשון תוס' "ור"ת היה רגיל" ותמוה שהרי מדובר כשהתפלל ביחיד. 
(28) כתבו <b>תוס'</b> שאין הכונה משום שאינו אומר עמהם מודים דרבנן, כיון שלא מצאנו לה עיקר בגמרא, אלא שנראה ככופר משום שנהגו כל הציבור להשתחוות כשמגיע הש"ץ למודים. ואע"פ שיכול לשחות באמצע ברכה, אין לעשות כך לכתחילה. וה<b>ב''י</b> [קיג] כתב שקשה לצמצם שיהא באמצע ברכה בשעה שאומרים מודים, ועוד, שכיון שכל הציבור שוחין, יטעה הרואה ויחשוב שמחוייב לשחות באמצע ברכה זו. וב<b>דרכי משה</b> כתב שחוששין שישכח לשחות. וה<b>ב''ח</b> [קט] כתב שאסור להתחיל אף שישחה, משום שאינו אומר שבח שאומרים הקהל, אך מותר להתחיל אם ידקדק לשחות עמם במקום שחייב לשחות ויאמר עמם מחמת שבח שבאותו מקום. וה<b>ט''ז</b> [קט ב] כתב שרק אם שוחה במקום שנראה לו ראוי לשחות אינו הפסק, אך כששוחה מחמת שחית הקהל נחשב קצת הפסק. 
(29) <b>הרמב''ם</b> [תפלה י טז] כתב שימתין עד שיתחיל ש"ץ, ויתפלל עמו בלחש מלה במלה עד שיגיע לקדושה, ויענה עם הציבור, ומתפלל שאר התפלה לעצמו. וב<b>הגהות מיימוניות</b> נקטו שריב"ל חלק על רב הונא [וסבר שכיון שאומר מודים בפני עצמו אינו נראה ככופר] ולכן אינו חייב להתפלל עם הש"ץ עד מודים. אך <b>הטור</b> [קט] כתב שאם יכול להתחיל ולגמור קודם שיגיע ש"ץ לקדושה יתחיל, ואם לא, ימתין, ואם נכנס אחר קדושה, אם יכול להתחיל ולגמור קודם שיגיע ש"ץ למודים, יתחיל, ואם לא, ימתין, שלא יראה ככופר, ומשמע שרב הונא נחלק על ריב"ל וסבר שאינו צריך לסיים קודם קדושה, אך ריב"ל מודה לרב הונא שצריך להמתין למודים ורק הוסיף שצריך להמתין גם לקדושה, [ראה <b>ב''י ולחם חמודות</b> נז] וגם משמע שמודה לטעמו של רב הונא במודים שלא יראה ככופר, ולכאורה הוא הטעם גם בקדושה, וכן משמע ממש"כ ה<b>מ''ב</b> [קט א] בשם <b>הרשב''א</b> שהחיוב להמתין לקדושה הוא רק בביהכנ"ס שהציבור יענו בו קדושה, אך יכול לצאת ולהתפלל בחוץ [וראה במקורו ב<b>ברכי</b> <b>יוסף</b> שהובא רק לענין מודים]. אולם ה<b>שו''ע</b> לא נקט טעם זה, ואמנם ה<b>מג''א</b> [ד] כתב שהחיוב להמתין רק אם לא שמע קדושה, אך אחר ששמע יכול להתפלל אף שלא יענה לש"ץ, ומשמע שלדעת ריב"ל ממתין רק כדי לקיים חיובו באמירת קדושה, ולפיכך בקדושה לא יועיל שיצא לחוץ. 
(30) <b>תוס'</b> הביאו <b>ירושלמי</b> שאם לא התפלל שחרית ומצא ציבור מתפללין מוסף, יכול להתפלל עמהם רק אם יסיים קודם אמן של האל הקדוש. ותמה <b>פמ''ג</b> [קט משב"ז א] למה לא הזכירו שיסיים לפני קדושה, ודוחק להעמיד באופן שכבר אמר קדושה, או שאומרה עם הש"ץ. ויתכן שלא חל עליו חיוב קדושה אלא של התפילה שבא להתפלל, ואינו מתחייב בקדושת מוסף. 
(31) <b>רש''י</b> פירש ש"יחיד המתפלל עם הציבור אומר קדוש" וביאר ב<b>מעדני יו''ט</b> שכוונתו כי גם רב הונא למד מ"ונקדשתי" שצריך לומר קדושה בעשרה, אלא שדי לאמרה כשמתפלל עמם בלחש. וב<b>טורי אבן</b> מגילה [כג ב] הקשה אם כן למה הוכיחה הגמרא מדברי רב אדא בר אהבה כריב"ל, והרי גם רב הונא סובר כן [ואמנם הרי"ף והרא"ש לא גרסו "וכן" אמר]. ויתכן שלדעת רש"י נחלקו אם דבר שבקדושה צריך לאמרו ב"תפילת צבור", או שהעיקר לאמרו ברוב עם, ולכך די ב"תפלת יחיד" המתפלל ב"תוך הצבור", וראה הערה 25. אמנם <b>בפסקי רי''ד</b> כתב "יחיד שאינו מתפלל עם הציבור אומר קדוש, וגם <b>תוס' ר''י החסיד</b> נקט שרב הונא סובר שאין נחשבים "דברים שבקדושה", אלא אלו שנמנו במשנה במגילה [שם] אך קדושה היא רק קריאת פסוקים. וכבר תמה על כך ה<b>רשב''א</b> הרי במשנה שם הוזכר "פורס על שמע" שנחשב "דבר שבקדושה" רק מפני שאומרים בו קדושה [והיינו כשיטת רש"י שם, אך הרא"ש ורבינו יונה כאן נקטו שיחיד אומר קדושה ביוצר כי אינו אלא סיפור דברים איך המלאכים אומרים, וראה <b>כסף משנה</b> תפלה ז יז, ונחלקו אם הוא דין ב"קידוש ה"' שיעשה בעשרה, או שעצם החפצא של דבר קדושה טעון עשרה, ואף כאשר רק מספרים אודותיו, חוץ מאמירתו דרך לימוד]. וראה ב<b>שו''ת הרשב''א</b> [סז] שלרב הונא אומרה ביחיד, כי לדעתו אמירת דבר שבקדושה אינה טעונה עשרה אלא כשבא להוציא אחרים. 
(32) הקטע בסוגריים דלהלן הושלם כפי שהובאה ה"גזירה שוה" במסכת מגילה. 
(33) <b>תוס'</b> הביאו בשם <b>רש''י בסוכה</b> [לח ב] שישתוק וימתין מעט כי שומע כעונה. ונחלקו עליו <b>ר''ת ור''י</b> כי אילו נחשב שומע כעונה הרי כששותק מפסיק בתפלתו, וכן נקט ה<b>או''ז</b> [צז]. וביארו <b>הצל''ח והגרעק''א</b> שנחלקו אם השומע נחשב כמדבר בפיו ומפסיק, או שיוצא בדיבור חברו בצירוף שמיעתו, ואינו הפסק. אולם <b>רבינו יונה והריטב''א</b> נקטו שגם רש"י מודה ששומע כעונה מפסיק, אלא שקדושה היא שבחו של מקום ולכן אינה מפסקת בתפלה, ולכאורה תמוה אם כן למה לא יענה בפה, ומשמע כביאור ה<b>קהלות יעקב</b> [יב] שאף אם שומע נחשב כמדבר, יתכן ש"דיבור של שומע כעונה" אינו נחשב כהפסק לדיבור פה ממש, וראה לעיל [כ ב הערה 42]. 
(34) <b>רש''י</b> [פסחים כח ב, סנהדרין סז ב] כתב שרבי יהודה בכל התורה אינו דורשם כלל, וביארו <b>הרמב''ן</b> [דברים ה יב] וה<b>ריטב''א</b> [כאן] שהדרשה במשנה תורה היא ממה ששינה משה את סדר הפסוקים ממה שנאמרו בתחלה, וטעם זה שייך רק בדינים שהוזכרו בשאר ספרים. אולם <b>תוס' ר''י החסיד ותוס' ביבמות</b> [ד א ד"ה וכי] כתבו שגם רבי יהודה דורש סמוכין בכל התורה, אלא שלדעתו רק במשנה תורה הם מוכחים ומופנים, [וראה <b>של''ה</b> תושבע"פ היקש]. ו<b>מהר''ץ חיות</b> ביאר שלגבי שאר ספרים נחלקו [בגיטין ס א] אם התורה ניתנה בבת אחת או לפרקים, ואין הכרח שהפסוקים בהם נאמרו בסמיכות, אלא בספר דברים שנאמר בבת אחת. 
(35) הקשה ה<b>ריטב''א</b> הרי גם רבי יהושע בן לוי עצמו שדרש סמוכין אלו למלמד בן בנו דרש מהם גם לאסור בעל קרי בתורה. 
(36) <b>רש''י</b> [כב א ד"ה אלא] ביאר שלרבי יהודה "אין טבילה אלא המטהרת" ודקדק <b>בשערי</b> <b>יושר</b> [ב כ] שסבר כי אין טבילה מועילה אלא אם הורידה את הטובל מטמאה חמורה לקלה, ולכן לא תקנו לו טבילה. ואף חכמים לא אמרו שיטבול, אלא משום שלדעתם טומאת קרי חמורה שאוסרתו בתורה ותפלה, ונמצא שטבילתו מועילה להורידו לטומאה קלה. אולם ב<b>אבני נזר</b> [יו"ד רסד] נקט שאין טבילה לטומאה אחת תלויה בטומאה אחרת, ואף שלכולי עלמא טבילה מועילה, נחלקו אם עזרא תקן לבעל קרי טבילה באופן שישאר בטומאת זב או נדה. ותמוה, שהרי תקנו ט' קבין לתורה, אף שאינם מועילים לטהרו מטומאת בעל קרי [לאכילת תרומה], ודוחק לומר שרבי יהודה חולק על תקנת ט' קבין. 
(1) ה<b>פני יהושע והגר''א</b> הקשו שהרי במשנה אסר [ת"ק שהוא ר"מ] אפילו הרהור בברכות. וה<b>רש''ש</b> כתב ש"אבל מהרהר בלבו" נסוב על הרישא, לבאר כיצד ינהג בק"ש [ובבהמ"ז], ואינו הוספה בדין אמירת ברכות, וראה הערה הבאה. 
(2) <b>רש''י</b> פירש שעשאן ל"ברכת המזון", ולכאורה נמצא שלדעת רש"י רבי יהודה חולק על ת"ק בבהמ"ז ולא בק"ש, ויתכן שכוונתו רק לברכה שלפני המזון, אך בברהמ"ז שלאחריה מודה שאינו מוציא בפיו כי חיובה מדאורייתא, ואינה כהלכות דרך ארץ. וה<b>צל''ח</b> ביאר שהתיר דיבור רק בברהמ"ז, משום שדרך ארץ להודות על המזון, אך שאר ברכות בהרהור. וה<b>ריטב''א</b> כתב שהכוונה גם לברהמ"ז כי מטבע שלה מדרבנן, אך אסור בק"ש. ולפי המבואר בהערה הקודמת מסתבר שנחלק בין על ברהמ"ז ובין על קריאת שמע, שבהם עסק רבי מאיר. וראה <b>רש''ש</b>. אולם <b>רבינו יונה</b> נקט, שרבי יהודה עשאן גם לקריאת שמים וברכותיה כהלכות דרך ארץ, כי אינו מעמיק בהן, ודומין להלכות פשוטות, ולא אסר לבעל קרי אלא ללמוד תורה שהוא מעמיק בה [כי טעם התקנה שלא יהיו ת"ח מצויין עם נשותיהן, והיינו רק לעמלים בתורה]. 
(3) <b>רש''י</b> פירש שמדובר בבועלי נדות שטבלו לקריין, ואין הטבילה מועילה להם אלא להתירם ללמוד ולא לטהרם. והאחרונים הקשו שהרי שיטת רש"י [יבמות לד ב, נדה טו א] שבועל נדה נטמא בגמר ביאה אף אם לא הזריע, ואם כן היה לו להעמיד באופן זה שאינו בעל קרי, וטומאתו רק משום בועל נדה, וראה <b>משנה</b> <b>למלך</b> [ביא"מ ג ג, משו"מ ג ג]. אמנם <b>הרשב''א</b> כתב בשם <b>הראב''ד</b> שמדובר באופן שלא גמר ביאתו או שטבל, שאם לא כן הרי הוא בעל קרי. ומשמע, שאם גמר ביאתו דינו כבעל קרי אף שלא הזריע. ויתכן שחלוק דין בעל קרי לגבי כניסה למקדש, שהוא תלוי בראיית קרי בפועל, שהיא המטמאה אותו, לבין חיובו לטבול, שחל מפני קלות ראש, או כדי שלא יהיו מצויין אצל נשותיהן כתרנגולים, ולפיכך חיוב הטבילה תלוי בגמר ביאה, אף שלא הזריע. 
(4) מדברי הברייתא משמע שטעם האיסור משום קלות ראש, ודעת <b>רש''י לעיל</b> [כ ב ד"ה דאשכחן] שעזרא דרש מקרא זה, וראה לעיל [יח א הערה 22] שכבר בניהו דרש כן לעצמו, וגם עשרת השבטים מחמירים בה. והבאנו מספר <b>אהבת איתן</b> שטבילה לתורה שבכתב נהגה בזמן בניהו, ועזרא הוסיף לתקן לתורה שבע"פ. או שנהגה רק לדיבור בד"ת, ועזרא הוסיף לאסור גם הרהור. אכן ב<b>ירושלמי</b> [ג ד] אמרו שתקנו טבילה כדי שלא יהיו ת"ח מצויין אצל נשותיהם כתרנגולים, והשו"ע נקט רק טעם זה, ותמה על כך ה<b>פרישה</b> שבסוגיין הובא רק לגבי הצנעת הקולא של ט' קבין. וב<b>ראש יוסף</b> כתב שעזרא תיקן משום קלות ראש רק לתורה, ובדורות אחריו תקנו לתפלה כדי שלא יהיו מצויין. [וראה להלן שעזרא לא תקן משום טומאה, שהרי הקל בבריא לאונסו. ורק בדורות אחריו תקנו נתינת ט' קבין משום טומאה, וחייבוה גם לתפלה]. ואין לומר שגם הבבלי נצרך לטעם זה לרואה קרי מחמת תשמיש, כי חסרון אימה אינו שייך אלא ברואה מחמת קלות ראש, שהרי <b>תוס'</b> <b>בשבת</b> [פו א ד"ה מנין] נקטו שטעם קלות ראש שייך גם בפולטת ש"ז אחר תשמיש, [וביארו שמשום כך נאסרו בעלי קרי בחורב, אף שעדיין לא נאמרו דיני טומאה]. 
(5) <b>רש''י</b> גרס "את המדרש", ונקט שהאיסור משום שמזכיר בו פסוקים שצריך לדרשם, [ויל"ע אם האיסור בהזכרת הפסוקים או האזכרות]. ו<b>הריטב''א</b> ביאר שלא יציע את הגמרא שמא יזכיר את האזכרות שבפסוקים. 
(6) <b>היעב''ץ</b> הוכיח מכאן שהקורא פסוק המובא בגמרא, יכול לומר את האזכרות שבו ככתבם, ואינו צריך לאמרם בכינוי. וה<b>מג''א</b> [רטו ה] אסר להזכיר את ה' דרך לימודו, וה<b>פמ''ג</b> כתב דהייינו רק בלימוד גמרא, אך במדרש מותר, ומסתבר שהעלה כן מגירסת רש"י הנ"ל, שבעל קרי אסור במדרש מפני האזכרות, אך אדם טהור מותר בו, ואילו אזכרות שבגמרא גם טהור אסור לאמרם. [וראה <b>שערי תשובה ומ''ב</b> שם, <b>ובאגרות משה</b> או"ח ח"ב נו]. 
(7) כך פירש <b>רש''י</b>. ב<b>קהלות יעקב</b> [טו] הוכיח מכאן שהפקיעו מבעל קרי חיוב תלמוד תורה, שהרי אינו יכול למוד אפילו בהרהור. ולדעת תוס' לעיל לא נאסר אלא משום באופן שהוא שומע כעונה ונחשב כמדבר, אך יכול להרהר לעצמו. וראה תוס' <b>ר''י החסיד</b> שביאר שלא יכנס לביהמ"ד שמא יבא לשנות עם חברו. 
(8) כך ביאר ה<b>יעב''ץ</b>, ומשמע שאף אם יש מים לפניו מותר ללמוד הלכות דרך ארץ בלא טבילה, אולם בירושלמי מבואר שלדעת רבי יהודה אם יש מים לפניו אסור בברכות, ויתכן שהירושלמי נקט שרבי יהודה לא עשאן כהלכות דרך ארץ, אלא סבר שתפילה וברכות דוחין את איסור בעל קרי. 
(9) מדברי ריב"ב משמע שטעם האוסרים בעל קרי בתורה הוא משום טומאה, [ולא משום קלות ראש] והיינו שנחלק גם על התקנה השניה שתקנו חכמים לתת ט קבין משום טומאה, וכן דקדק ה<b>רשב''א</b> ממה שאמר ריב"ב לתלמידו "פתח פיך" דהיינו שאינו טעון אפילו רחיצה בט קבין. ו<b>הרמב''ם</b> כתב [ק"ש ד ח] שבעלי קריין קורין בתורה וק"ש כי לא פשטה תקנת עזרא בכל ישראל, וגם לפי שאין ד"ת מקבלין טומאה, ואילו לגבי תפלה [תפלה ד ד] לא הזכיר שאין מקבלין טומאה אלא שלא פשטה. והיינו משום שלדעתו תקנת עזרא לתורה וק"ש היתה משום טומאה, אך לתפלה תקנוה רבנן כדי שלא יהיו מצויין וכו' ולא מדין טומאה, וראה עוד להלן הערה 21. 
(10) <b>תוס' בב''ק</b> [פב ב ד"ה אתא] הקשו הרי איך יכל רבי יהודה בן בתירא לבטל תקנת עזרא שהיה גדול ממנו. וביארו <b>א</b>. שסבר שלא תיקן כך מעולם [וביאר ב<b>ארץ צבי</b> שלא תיקנה כחובה, כי עיקר עניינה לקדש עצמו במותר לו, והיינו רק בטבילת רשות]. <b>ב</b>. אף אם תיקן עשה תנאי שכל בי"ד יוכל לבטלה [ובשו"ת <b>קהלת</b> <b>יעקב</b> חו"מ ב כתב שהתנה כך כי תקנתו נצרכה לדורו שהיה פרוץ בטהרה שהיו נשואים לנכריות. <b>ג</b>. כיון שלא פשטה תקנתו בישראל בטלה מאליה, [וראה <b>רבינו יונה ריטב''א</b> <b>ולח''מ</b> ממרים ו ז, אם די בכך שלא פשטה לבטלה, או רק משום שגם לא יכלו לעמוד בה]. והוסיף <b>הרשב''א</b> בסוגיין, שריב"ב החזיק ידי המקילים בה, ולכן נקרא ביטולה על שמו, [וראה להלן שרבנן בטלו את הטבילה משום קלות ראש, והקלו בנתינת ט קבין לטהרה, וריב"ב נחלק גם בכך]. וה<b>מאירי</b> כתב שאי אפשר לבטל תקנה שתקן גדול ממנו לצורך גדר, אך תקנה העולה מדרשת הפסוקים יכולה להתבטל אם ידרשום באופן אחר. 
(11) <b>רש''י</b> [ע"ב ד"ה מגמגם] ביאר שקרא במרוצה, ו<b>רבינו יונה</b> ביאר שלא קרא בצחות, וי"א שהיה מדלג את האזכרות. 
(12) ה<b>רש''ש</b> העיר שרבי יוחנן הסנדלר לא אסר אלא מדרש, ומנין שהאוסר גם משנה סובר כמותו. וביאר, ש"זה וזה אסור" אינו נסוב על מדרש ומשנה, אלא על לשנות ולהציע, והיינו כרבי יוחנן הסנדלר שאסר אפילו לשנות מדרש בלא להציע ביאורו. אמנם בפשוטו דעת רבי יוחנן הסנדלר לאסור גם במשנה, וכפרש"י שיושב ושותק, וביותר לאיכא דאמרי שלא יכנס לביהמ"ד כל עיקר. 
(13) דעת ה<b>רמב''ם</b> [תפלה ד ד] <b>והרשב''א</b> שבטלוה בין לתורה ובין לתפלה, <b>ורב האי גאון</b> סבר שבטלוה רק לתורה ועדיין צריך טבילה לתפלה. [וביאר ב<b>שואל ומשיב</b> מ"ג א קכג שתפלה זמנה כל היום אך בתורה חששין לבטול כל רגע] וכתב <b>הרי''ף</b> שאינו טעון טבילה לתפלה אלא די בט' קבין, אולם <b>רבינו יונה</b> כתב שטעון טבילה בארבעים סאה [וראה <b>ב''י</b> פח ד"ה כתב רב]. וה<b>טור</b> [שם] הביא שה"ר ישעיה כתב שאין חילוק בין ק"ש לתפלה, ופירש ה<b>ב''י</b> שלשניהם אין צורך אפילו בט' קבין, אך ה<b>ב''ח</b> פירש להיפך שאין חילוק בין ק"ש לתפלה, ואף ק"ש לא יקרא אלא אם רחץ בט' קבין. [ואכן הרשב"א הביא דעה שביטלו טבילה ולא רחיצת ט קבין]. ובעלי ה<b>תוס'</b> [ע"ב ד"ה ולית] נחלקו בזה להלכה, אם הלכה כריב"ב רק לתורה או גם לתפלה. וראה ב<b>רוקח</b> [ק"ש סי שכא] שלתפלה צריך טבילה, ו<b>תוס' בחולין</b> [קכב ב ד"ה לגבל] כתבו בשם ר"ח, שהלכה כריב"ב בד"ת לגבי לימוד וק"ש אבל לתפלה לא, וסיימו א"נ לא ס"ל דריב"ב. וב<b>פסקי רי''ד</b> הביא שר"ח סובר שצריך טבילה לתפלה ואין די בט' קבין, וראה גם <b>בראבי''ה</b> סי' פא. וב<b>כל בו</b> [דף קח טור א] וב<b>אשכול</b> [סי' ג] הובאה תשובה לר"ה גאון, שחיוב טבילת עזרא דוחה תפלה לגמרי, וצידד שבשבת צריך להסתכן ולרחוץ בצונן ביום קר. ו<b>העיטור</b> [שער ג הל' סוף מילה, ובהל' יוה"כ] כתב שטעם ביטול הטבילה הוא מפני הסכנה שבצונן. וראה בשו"ת <b>מן השמים</b> [ה] <b>ובראשית</b> <b>חכמה</b> [שער האהבה יא] <b>ובמעשה רב</b> [אות יג] <b>ובאורחות יושר</b> [יא] שהפליגו בחומר טבילת עזרא. 
(14) <b>רש''י</b> כתב כי אף שבסמוך אמרו שתשעה קבין מועילים רק לחולה - סתם ת"ח חולים הם, כמבואר בנדרים [מט א], וראה הערה 20. 
(15) <b>רבינו יונה</b> הביא משנה במקואות [ג ט] שט' קבין צריך להטילן עליו בכלי כדי שיוכל להריקם ממנו בלא הפסק, ותמה עליו ה<b>ב''י</b> [פח] שבמשנה שם מבואר שיכול ליתן גם מב' או ג' כלים [רק לא מד']. ועל כל פנים משמע שאינם ניתנים אלא מכלי דוקא, וראה בשו"ת <b>חלקת יעקב</b> [יו"ד קיט] <b>מנחת יצחק</b> [ח"ט לד] <b>שבט הלוי</b> [ח"א כ] שדנו אם מקלחת כשרה לט' קבין, כי רק הקלו בהן שאפשר גם בכלי, ורק צריך שיבואו עליו ב"נתינה" ולא בטבילה, או שתקנום דוקא בכלי ולא במקלחת המחוברת לקרקע, וגם אינה כלי אחד. ועיין <b>בחברותא</b> <b>למסכת מקואות</b>, שם 
(16) <b>רש''י פירש</b> שמדובר בפנויה, וביאר ה<b>צל''ח</b> שהוכרח לכך, כי אילו היתה אשת איש איך לא יחוש לאיסור חמור מדאורייתא ויזהר בתקנה דרבנן. ומשמע, שדעת רש"י היא כהראב"ד, שאין בפנויה איסור דאורייתא, אלא אם היא מזומנת לזנות, ורק רבנן גזרו על יחוד עמה ובכלל הגזירה, שלא יבעלנה, וראה ב<b>חלקת</b> <b>מחוקק</b> [כו א] וב<b>הגהות הגרעק''א</b> [שם]. <b>והגר''ח שמואלביץ</b> [לא טז] ביאר, שאין אדם חוטא אלא משום שסבור שלא ישתנה מצבו ע"י החטא, ולכן כשראה שאחר החטא לא יוכל ללמוד בטהרה, פירש, כי אין אדם שרוצה לרדת מדרגתו 
(17) ביארנו כפשוטו שכוונת רב הונא שאפשר לטבול במים חמין שאובין שהתחממו במרחצאות, ורב חסדא נחלק כי גם בעל קרי טעון טבילה במקוה מים מכונסין בקרקע. וב<b>משכנות יעקב</b> [יו"ד מו] ביאר שרב הונא סבר שרבנן לא נטהרו כלל מקרי, לא בטבילה ולא בנתינת מים, ולכן אמר שאפשר בטבילה בחמין, ודחה רב חסדא שאין טבילה אלא במקוה, ואילו בחמין היא "רחיצה", וכן משמע מלשון רש"י [ד"ה קאי]. וראה <b>שו''ת רדבז</b> [ח"ד צה] <b>וחתם סופר</b> [יו"ד ריד] שלדעת רש"י אין גזירת מרחצאות על טבילה בחמין, ואינה פסולה אלא משום שהיא רחיצה. אולם <b>המרדכי</b> [שבועות פ"ב] נקט שיש גזירת מרחצאות על חמין, ולדעתו יתכן שרב הונא סבר שאפשר לחמם מקוה, או להכשיר מים חמין שאובין בהשקה או המשכה, ודחה רב חסדא שאסור משום גזירת שאובין, וכן משמע מדברי הגר"א ב<b>אמרי נעם</b> כאן. 
(18) ה<b>מנחת חינוך</b> [קפ] דן אם חציצה פוסלת בטבילת עזרא, והוכיח מסוגיין להקל שהרי טבילה זו כשרה אפילו במרחצאות. והביא שגדול אחד הוכיח ממה שאמרו ביבמות [מה ב] שמועילה לגירות, ובהכרח שיש בה דיני חציצה, אך כבר דחה ב<b>ספר קובץ על הרמב''ם</b> [ק"ש ד ח] שאין טבילה זו עצמה מועילה לגירות, אלא שההקפדה על טבילה זו מגלה שודאי טבל כראוי לגירות, ומדברי <b>תוס' יומא</b> [ל ב ד"ה חוצץ] משמע שגם בטבילת עזרא צריך לדקדק בחציצה, וב<b>שערי תשובה וביאור הלכה</b> [פח] הרחיבו בזה. ובדע"ת <b>למהרש''ם</b> [או"ח תרו] הביא ש<b>השל''ה</b> כתב להחמיר בחציצה, אך כוונתו דוקא בטבילת עיו"כ. 
(19) בספר <b>מגיד תעלומה</b> תמה שהרי סתם רב נחמן היינו רב נחמן בר יצחק [כמבואר ברש"י ותוס' גיטין לא ב ד"ה אנא], והוא אמר לעיל שהלכה כריב"ב שבטלו תקנת עזרא, ולמה תקן חצבא. וכתב שיתכן שתיקן רק לתלמידים המחמירים לקיים תקנת עזרא עיי"ש. אכן ה<b>ראב''ד על הרי''ף</b> הוכיח מכאן שרב נחמן סובר שרק טבילה אינו צריך, אך מודה לתקנה השניה של ט' קבין, ולכן תקן חצבא. 
(20) והיינו כי אף אם התלמידים נחשבים כ"חולים", כדלעיל הערה 14, אינם רואים באונס אלא מפני תשמיש, ולדעת רב דימי טעונים טבילה בארבעים סאה. 
(21) כבר ביארנו בהערה 4 שעזרא לא תקן משום טומאה, שהרי הקל בבריא לאונסו, ובהכרח שתקנתו מפני קלות ראש, ולכן לא גזר אלא לתורה, שלא ילמדו באופן שכבר הקלו ראש. ורק בדורות שאחריו תקנו נתינת ט' קבין משום טומאה או שלא יהיו מצויין וכו', ותקנוה גם כשראה לאונסו כי אינה תלויה בקלות ראש, ולכן גזרו גם על תפלה, כי היא גזירה כדי למנעם לכתחילה מראית קרי, ולכך די בחיוב ט' קבין. וראה ב<b>חמדת ישראל</b> [הקדמת ח"ב] שנשים לא היו בכלל תקנת עזרא לתלמוד תורה, ומה ששנינו להלן [כו א] שהפולטת ש"ז צריכה טבילה, היינו מחמת תקנת רבנן לטהרה לתפלה, וכפרש"י שם. אך דעת ה<b>רמב''ם</b> [תפלה ד ה] שטובלת גם לק"ש, ואמנם דעתו [שם ד] שעזרא תקן מחמת טומאה, ורבנן הוסיפו כדי שלא יהיו מצויין, ולא מחמת טומאה, וראה <b>כסף משנה</b> <b>ופני יהושע</b> שדנו בגדר התקנה השניה לדעת הרמב"ם. 
(22) אין כוונת רבא שהתנאים לא תקנו ט קבין בחולה המרגיל, שהרי לעיל מצינו ש"בן עזאי שנאה או לחשה" כדי שלא לבטל פו"ר או שלא יהיו מצויין וכו', והיינו בחולה המרגיל, אלא שרב דימי ורבין נחלקו בתקנת התנאים לחולה המ רגיל. 
(23) ביאר <b>הרשב''א</b> שרבא פסק הלכה זו רק למאן דמחמיר בתקנת עזרא, והשמיענו שבריא לאונסו די בט קבין, אך ודאי לדידן שבטלה התקנה גם בריא המרגיל די לו בט' קבין. 
(24) לכאורה תמוה, שהרי לרב דימי חולה המרגיל כבריא המרגיל, וחולה לאונסו כבריא לאונסו, ואילו לרבין חולה המרגיל כבריא לאונסו, ונמצא שרבא פוסק שלא כשניהם. ובהכרח שרבא בא לפרש ששני תקנות הן, והיינו שעזרא גזר על כל המרגיל מפני קלות ראש, ולכן לא חילק בין חולה לבריא, ורבנן תקנו כדי שלא יהיו מצויין וכו' ולכן הקלו על חולה הרואה לאונסו. 
(25) ב<b>תוס' ר''י החסיד</b> ביאר שלא הקלו במלמד לאחרים שיתן ט קבין, כי עיקר חיוב הטבילה בבעל קרי נאמר ב"והודעתם לבניך ולבני בניך" דהיינו בלימוד לאחרים. ראה הערה 28. 
(26) כך פירש רש"י, שהרי מ' סאה אינם ניתנים עליו בשפיכה, אלא האדם נכנס וטובל בהם. 
(27) <b>רש''י</b> פירש "שלא ראה קרי" וביאר ה<b>צל''ח</b> שאין הכוונה שלא שמש מטתו מעולם, אלא שבאותו יום לא ראה כלל. וכן מוכח מ<b>פיה''מ</b> <b>להרמב''ם</b> [פרה ג ג] שטמא מת שהיזו עליו מי חטאת לטהרו גדול במעלה ממי שלא נטמא כלל, ונמצא שאילו רבינא לא ראה קרי מעולם אינו מעולה מחבריו, אך <b>הגאב''ד טשעבין</b> דחה, שבטומאה היוצאה מגופו עדיף מי שלא נטמא כלל. וה<b>ריטב''א</b> ביאר שרבינא אמר שלא טבל, כי בטלו את הטבילה. 
(28) <b>רש''י</b> כתב "טבל, ובירך" ובפשטות כוונתו שהוציא את הרבים בברכה, ונחשב כ"לאחרים". וביאר ה<b>ריטב''א</b> דהיינו שהוציאם בברכה לפני אמירת ההלל בליל הסדר. ולדעת <b>ר''י החסיד</b> [הערה 25] שהחומרא במלמד לאחרים שייכת רק בתלמוד תורה, צריך לומר שטבל להוציאם שהוא עצמו תלמוד תורה. וה<b>צל''ח</b> תמה שאם החמיר על עצמו אי אפשר לומר על כך "ולית הלכתא כוותיה". ולכן ביאר שבירך על הטבילה, כי חייב בה מצד התקנה, שהרי "לאחרים" לא בטלוה. וראה <b>שבלי הלקט</b> [שי] שגם אחר שבטלוה אם טובל מברך. וה<b>רא''ש</b> [יומא פ"ח כד] הביא שרב סעדיה בירך בעלייתו מטבילה בערב יו"כ, ותמה עליו שהרי אינה חובה כשם שכל השנה אין בעלי קרי טובלין [וכ"כ תוס' ד"ה ולית]. ומסתבר שנחלקו אם בטלו את התקנה או שבטלה מאליה, ואין לברך. או שרק אין כח לכופה, ולכן הטובל מברך. [ויתכן שנחלקו אם בטלה לגמרי, או רק בשאר ימות השנה שא"א לעמוד בה, והשאירוה בעיו"כ]. 
(29) לפנינו הגירסא: "ואם לאו, יתכסה וכו" וביאורה, שאם אינו יכול להספיק לעלות להתכסות ולקרא קודם הנץ החמה, יתכסה וכו'. 
(30) <b>רש''י</b> [ד"ה מגמגם] ביאר שקרא במרוצה, ו<b>רבינו יונה</b> ביאר שלא קרא בצחות, וי"א שהיה מדלג את האזכרות. 
(31) דעת <b>הרא''ה</b> שחוזר לראש התפלה, וראה בסמוך [הערה 33] <b>שרבינו יונה והרשב''א</b> נקטו שממשיך בתפלתו, וכל עוד לא ראה את הצואה אין תפלתו תועבה. 
(32) כך ביאר <b>רש''י</b>, ו<b>רבינו יונה</b> כתב שירא פן יפסיקוהו עוברי דרכים או שמא יראה צואה אחרת לפניו. והוסיף דהיינו באופן שמתפלל למזרח ולכן אינו רוצה להחזיר פניו, ובכך להניח את הצואה מאחוריו. 
(33) <b>רבינו יונה</b> ביאר שמדובר במקום שמצוי בו צואה, כגון שיש שם קטנים, ולפיכך נחשב "חטא" שפשע ולא בדק. אך במקום שלא היה צריך לחשוש לצואה גם רבא מודה שאינו חייב לחזור ולהתפלל [וראה תוס' ד"ה והא]. וראייתו, שהרי בהיה עומד ומתפלל וראה צואה לפניו מהלך לפניו ואינו חוזר ומתפלל, ובהכרח דהיינו במקום שלא היה צריך לבדוק, והביאו ה<b>רא''ש</b>. [ודעת ה<b>מאירי</b> שגם אם שלא היה לו לחשוש, המוצא במקומו נחשב פושע]. אולם <b>הרשב''א</b> ביאר שרק אם מצא "צואה במקומו" חוזר, כי אין "מחניך קדוש" אך כשראה צואה כנגדו, אינו חסרון במקום התפלה אלא רק משום "ולא יראה בך ערוות דבר", וכל שעה שעוד לא ראה לא הטריחוהו לבדוק, ותפלתו תפילה [ואפילו במקום שמצוי בו צואה, כי איסור הראיה משום הרהור ותלוי במציאות. וראה להלן כה א הערה 35]. ובפשטות כוונתו לחלק בין "מחניך קדוש" שצריך לבדוק קודם ל"לא יראה" שאינו חל עד שמתחיל להתפלל, ועל כך נחלק הרא"ש כשיטתו להלן שכל איסור צואה הוא משום "מחניך קדוש" ולכן חייב לבדוק גם מלא עיניו, [ראה <b>פמ''ג</b> [עט א"א א שמלא עיניו בכלל חנייתו], ואילו "לא יראה" נאמר רק לגבי ערוה, וכן משמע מדברי <b>הריטב''א</b> שהנידון גם בשוגג, ולדעת רבא אפילו שוגג תפלתו תועבה, וראה <b>ביאור הגר''א</b> [פא ב]. אולם ב<b>משנה ברורה</b> [פא יג] ביאר שלא הטריחוהו לבדוק אלא במקומו שהוא ד אמות, ולא לראיה שהוא מלא עיניו, וכן מבואר מדברי ה<b>ב''י</b> שפסק [בסי' עט] כהרא"ש שהאיסור בראית צואה הוא "לא יראה", ומאידך הכריע [בסי פא] שאם ראה צואה כנגדו אינו חוזר ומתפלל, ובהכרח שלא הטריחוהו לבדוק. 
(34) דעת ה<b>גבורת ארי</b> [יומא פה ב] שבשוגג אינו נחשב "זבח רשעים תועבה" ובספר <b>אורח</b> <b>משפט</b> [חו"מ לד] וב<b>מקור ברוך</b> [ח"ב יט] הוכיחו כך מדברי תוס' ורבינו יונה שהעמידו את נידון סוגיין באופן שפשע והיה לו לבדוק. אולם <b>הרמב''ם</b> [תשובה א א] נקט שגם חטאת ואשם הבאים על שגגה אינם מכפרים אלא אם עשה תשובה. וראה <b>חברותא לזבחים</b> [ז ב הערה 4]. 
(35) <b>תוס'</b> [ד"ה אע"פ] כתבו שהוא מעוות לא יוכל לתקון. אולם <b>ר''י</b> פירש ש [אין תפלתו תפלה, ולכן] יחזור ויתפלל [במקום נקי], וכן פסקו ה<b>רי''ף והרמב''ם</b> [תפלה ד ט] ו<b>שו''ע</b> [עו ח]. ויתכן שנחלקו אם נחשב כביטול תפלה במזיד ואין לה תשלומין, או כשוגג וחייב בתשלומין. או שנחלקו אם היא תועבה כקרבן שאינו נפסל ולכן לא יחזור להתפלל, או שתפלה כולה ריצוי ואין בה את מעשה הקרבן, ולכן יחזור. וב<b>פמ''ג</b> דן אם חיובו לחזור הוא מדאורייתא או מדרבנן. 
(36) משמעות הלשון "חוזר ומתפלל" היא באותו מקום, ואינו צריך להרחיק, וביארו <b>תוס'</b> [ד"ה ממתין] בשם ר' יוסף שאינו צריך להרחיק מהם ד אמות, משום שמדובר באופן שאין בהם טופח להטפיח. ועוד כתבו שמדאורייתא האיסור רק כנגד עמוד של מי רגלים, וגם רבנן שאסרו להתפלל לכתחילה כנגד טופח, לא הטריחו את מי שהתחיל להתפלל לחזור ולהתפלל, ו<b>הרשב''א</b> הוסיף שלפיכך אסור ללכת ממקומו עד שיסיים תפלתו. אך <b>רבינו יונה והגהות מיימוניות</b> [תפלה ד אות י] נקטו שצריך להרחיק ד' אמות ממי רגלים שעל הקרקע, אך אם הם על גופו או בגדיו [אחר שפסקו לשתות] מתפלל במקומו. וראה <b>פרישה</b> <b>מג''א</b> [סק"א] <b>פמ''ג וביאור הלכה</b> [עח ד"ה מרחיק] שדנו מהי הכרעת השו"ע בזה. 
(37) ה<b>פני יהושע</b> העיר, אם כן למה הוצרך התנא לומר ש"חוזר ומתפלל" והרי פשיטא הוא [ואין בכך חידוש כמו למ"ד שחוזר לראש]. ו<b>הצל''ח</b> ביאר שהוה אמינא שלא יאמר אלא קיצור כל ברכה, כבעל קרי שנזכר באמצע תפלתו, ולכן השמיענו שחוזר ומתפלל את כל התפלה. 
(1) להלן [כד ב] אמר רבי יוחנן שהמפסיק בק"ש כשהוא עובר במבואות המטונפות, אם לא שהה אינו חוזר לראש, וכתבו <b>תוס' הרא''ש</b> <b>ור''י החסיד</b> דהיינו רק בדיחוי מחמת המקום, אך מים שותתין הוא דיחוי בגופו, ולכן חוזר לראש אף שלא שהה. ו<b>הריטב''א</b> כתב, שהשוהה בכל דיחוי כדי לגמור את כולה חוזר לראש, אך גברא דחויא שלא שהה לגמור את כלה, או גברא חזיא ששהה לגמור כלה, אינו חוזר לראש אלא בתפלה, שההפסק בה חמור, אך לא בקריאת שמע. וביאר ש"אם שהה לגמור את כלה לכולי עלמא חוזר" היינו בגברא חזיא ובתפילה. [וכ"כ <b>רי''ף ובעה''מ</b> שרק בתפלה חוזר לראש ולא בק"ש והלל]. ו<b>תוס'</b> [כב ב ד"ה אלא] הקשו, למה לא אמרו "דכו"ע אין חוזר לראש" [וב<b>נחלת צבי</b> ביאר שכוונתם שלכולי עלמא ב"לא שהה" אינו חוזר, ונחלקו רק בשהה, <b>וראש יוסף</b> נקט שכוונתם שאפילו שהה לכולי עלמא אינו חוזר באופן שיכול להעמיד עצמו, ונחלקו רק כשלא יכל להעמיד עצמו, אם דינם כצואה שתפלתו תועבה, או שדינם קל ואינו חוזר] ובביאור תירוציהם ראה <b>מהרש''ל ומהרש''א פנ''י</b> <b>ונחלת דוד</b>. והעולה מדבריהם שגם בק"ש והלל חוזר, ואפילו בדיחוי המקום של מבואות המטונפים. והיינו שנחלקו אם ההפסק דוקא בתפלה כי היא טעונה כוונה, ואם מפסיק אינו מכוון, וכלשון ה<b>ראב''ד</b> ש"אין דרך רחמים שיהא הפסק בתפלתו". או שההפסק בקיום המצוה, ולכן אינו נחשב הפסק אלא בגברא דחויא. 
(2) המחלוקת התבארה כפירוש <b>רש''י</b>, וראה <b>מגן אברהם</b> [צב א] שהוכיח מדבריו שמ"ד "גברא חזיא הוא" התיר להתפלל כשנצרך לקטנים, וכן נקט ה<b>חיי אדם</b> [ג א]. אך ב<b>אליהו</b> <b>רבה</b> הביא <b>משו''ת הרשב''א</b> [קלא] <b>ושו''ת</b> <b>הרמ''א</b> [צח] שאף הנצרך לקטנים אסור להתפלל, וראה <b>בה''ל</b> [ד"ה וצריך] ובהערה הבאה. ו<b>תוס'</b> [ד"ה אלא] הביאו שרבינו יהודה פירש שמ"ד "גברא דחויא הוא" סבר שיש לו לחוש שמא יהיו המים שותתין בכדי זמן שיוכל לגמור את כולה, וכיון שאעפ"כ התפלל, הרי הפקיר ברכותיו וחוזר לראש, [התבאר לפי ה<b>צל''ח</b>. וראה <b>תוס' ר''ה</b> לד ב ד"ה לדידי, ו<b>מחצה''ש</b> סי' סה] <b>והרשב''א</b> ביאר ש"גברא דחויא הוא" על מה שהתפלל בשעה שהמים שותתין, ולכן חוזר לראש. ומ"ד "גברא חזיא הוא" סבר שאין המים דוחין אותו, כי מה"ת אין איסור להתפלל אלא כנגד העמוד, ורבנן לא אסרו אלא להתחיל לכתחילה, אך כיון שכבר מתפלל אינו דחוי [וכבר הבאנו שדעת רבינו יונה שבזמן ששותתין נחשב "כנגד העמוד" ואסור מה"ת]. 
(3) <b>הרמב''ם</b> [תפלה ד י] נקט שטעם האיסור הוא משום שנטרד בתפלתו. ואילו ב<b>הגהות</b> <b>מיימוניות</b> [אות ח] הביא ש<b>רבינו שמחה</b> כתב שהאיסור משום שגופו משוקץ. ונפקא מינה למחלוקת האחרונים [בהערה הקודמת] אם הנצרך לקטנים צריך לחזור ולהתפלל, שמצד טרדה אין לחלק בין קטנים לגדולים, אך מצד שיקוץ, הרי מה"ת לא נאסר לקרא אלא כנגד גדולים, ולכן אוסרים גם את גופו, אך קטנים שאיסורן מדרבנן אינם אוסרים בגופו. 
(4) <b>השו''ע</b> [צב ב] פסק שיחזור ויתפלל, אף שתפלתו תועבה, וב<b>ראש יוסף</b> נקט דהיינו רק לשיטת <b>ר''י</b> [בתוס' לעיל כב ב ד"ה אע"פ, אך לגעת תוס' הוא מעוות שאינו יכול לתקון], אולם ב<b>מגן גבורים</b> חילק, שרק אם החסרון במקום אינו חוזר, אך המתפלל בגוף שאינו נקי לכולי עלמא אינה תפלה וחוזר ומתפלל. 
(5) התבאר לפי דברי <b>רש''י</b> [ד"ה ועד], וכתב <b>הב''ח</b> שגרס כגירסת <b>הרי''ף</b> "אבל יכול לעמוד על עצמו מותר". אולם <b>רבינו יונה והרא''ש</b> גרסו כגירסא שלפנינו, והנידון הוא אם "תפלתו תפלה", והיינו שאף אם יכול להעמיד עצמו שיעור פרסה, אסור להתחיל להתפלל לכתחילה. [וכן דעת <b>הרמב''ם</b> תפלה ד י]. וראייתם מלשון הברייתא "אל יתפלל", ודחה הב"ח דהיינו כשאינו עובר זמן תפלה, [ומה שכתבו רש"י והרי"ף שמותר להתפלל היינו כשזמנה עובר]. ו<b>הב''י</b> הביא <b>משו''ת הרשב''א</b> [קלא] שגרס כהרי"ף ובכל זאת נקט שאסור להתחיל כשנצרך לנקביו. אך כל האיסור רק אם נצרך קודם התפלה, אבל אם התעורר רק באמצע לא יפסיק, וכתב ב<b>בה''ל</b> [ד"ה אם] שאם התעורר לו צורך לגדולים תלוי במחלוקת רש"י והרשב"א בגברא דחויא, וראה הערה 10. 
(6) כך ביאר ב<b>משנה ברורה</b> [צב ד], והוסיף שאפילו אם אחר תפלתו הוצרך לעשות צרכיו בתוך זמן הילוך פרסה, יצא בדיעבד. ומשום כך דחה ב<b>ביאור הלכה</b> [ד"ה שיעור] את ביאור ה<b>חיי אדם</b> [ג ה] ששיערו חז"ל שאם אינו יכול להעמיד עצמו שיעור זה ודאי כבר נהפך האוכל שבמעיו לצואה, ואם כן כאשר אחר התפלה לא יכל להעמיד עצמו, התברר למפרע שבתחילת התפילה היה בגופו צואה, ולא יצא. 
(7) <b>הפרישה</b> כתב ששיעור זה נקבע משום שמצינו להלן [לב ב] שהיו שוהין שעה אחת בתפלה, ומהלך אדם ביום עשר פרסאות, ונמצא שבכל שעה הולך בערך פרסה, שהרי אינו הולך כל היום. או ששיערו גם זמן מועט לשהיה קודם ואחר התפלה. וה<b>חיי אדם</b> כתב כנ"ל, שבשיעור זה יש במעיו צואה. ולדעת <b>הרמב''ם</b> שהאיסור משום שנטרד בתפלה, מסתבר שבשיעור זה הוא דואג שלא יגמור תפלתו, ונחפז יותר. 
(8) בשו"ת <b>גינת ורדים</b> [גן המלך מח] כתב שהגמרא נקטה שיעור "פרסה" ולא "שעה וחומש" להורות כי אף אם יכול להעמיד עצמו שעה וחומש ע"י שיישב במקום אחד, אינו יוצא אלא אם יכול לעמוד פרסה גם כשהוא מהלך, [וב<b>אשל אברהם</b> בוטאשט כתב שמשערים בזמן בינוני, ולא בעת חום או קור]. 
(9) ה<b>פמ''ג</b> [א"א צב א] תמה הרי דברי רבי יונתן כבר נשנו בברייתא לעיל, ומוכח לכאורה כ<b>רבינו</b> <b>יונה והרא''ש</b> שבא להשמיענו שאפילו אם יכול להעמיד עצמו, אסור להתפלל לכתחילה. ודחה, שמדובר בנצרך לקטנים, והשמיענו שאע"פ שאין תפלתו תועבה אסור לכתחילה להתפלל, וראה הערה הבאה. 
(10) ה<b>מג''א</b> [צב ב] נקט שאיסור זה מדרבנן, וכן הוכיח ה<b>ראש יוסף</b> מ<b>שו''ת הרשב''א</b> [קלא, הובא בשו"ע שם] שאינו חוזר כשבדק עצמו קודם התפלה, והיינו כי "בל תשקצו דרבנן, והם אמרו", ואילו במים שותתין על ברכיו אמרו שחוזר לתפלתו כיון שמה"ת חייב להפסיק. אולם ה<b>ערוך השלחן</b> [צב ה] כתב שהנצרך לנקביו אסור מדאורייתא, ויתכן שטעמו כה<b>חיי</b> <b>אדם</b> שהתברר שהיתה צואה במעיו, ונקט שדינו חמור מצואה לפניו. 
(11) <b>הרי''ף</b> גרס "שמור נקביך בשעה שאתה עומד בתפלה" אך <b>הרא''ש</b> לשיטתו גרס "שמור נקביך בשעה שאתה בא לעמוד בתפלה". 
(12) ה<b>טור</b> [צב] הביא את שני הפסוקים, וביאר ה<b>ב''ח</b> שהוצרכו ללמד שמקבל שכר גם על מה שנזהר שלא להתפלל בגוף משוקץ [ככתוב "שמור רגלך"], וגם על מה שהתנאה לעמוד בגוף נקי [ככתוב "הכון"]. ו<b>מהר''י אבוהב</b> ביאר שלמדו מ"הכון" שאפילו אם יכול להעמיד עצמו, אסור להתפלל לכתחילה, ואילו מ"שמור רגלך" למדו שאם אינו יכול לעמוד, תפלתו תועבה. 
(13) כך פירש <b>רש''י</b> [ד"ה חולץ], והיינו שאסור ללבשם בגלוי לפני צואה [וה<b>ריטב''א</b> נקט שדרך קדושתן רק כשהן בראשו]. אך דעת <b>הרא''ש</b> שהאיסור הוא כשעושה צרכיו כשהוא לבוש בהן. וה<b>פמ''ג</b> [מג א"א א] תמה שמשמע מדברי רש"י כדעת <b>תוס' בשבת</b> [סא א ד"ה דילמא] שמותר להכנס כשתפילין של יד בזרועו, שהרי הם מכוסין בבגדו. ואילו <b>רש''י בשבת</b> [סב א ד"ה התם] נקט שגם בשל יד אסור משום שיש בה קשר יו"ד. וביאר שאמנם לדעת רש"י אין חילוק בין של ראש לשל יד, אלא שסבר כ<b>רב</b> <b>האי גאון</b> [בסמוך] שיש איסור בעצם הכניסה, ואיסור זה רק במגולים, אך להפנות אסור גם במכוסים, וראה <b>פרי יצחק</b> [ח"ב ד] ובהערה 16 
(14) <b>הרמב''ם והרא''ש</b> השמיטו את החילוק בין קבוע לעראי, ועמד על כך ה<b>ב''י</b>, <b>וראה חידושי</b> <b>הגהות</b>. ויתכן שחילוק זה אינו שייך אלא אם האיסור בגילוי התפילין בביהכ"ס, אך האיסור לעשות צרכיו עמהם שייך גם בעראי. <b>והרשב''א</b> הקשה הרי גם בעראי אין "מחניך קדוש" ואיך יחלוץ ויפנה לאלתר, והניח בקושיא. 
(15) כך פירש <b>רש''י</b>, וכדרכו שהאיסור ללבשם בגלוי לפני צואה, ולכן במקום חפירה מותר להכנס בהם, וחולץ ונפנה לאלתר. אך לדעת <b>הרא''ש</b> שהאיסור בעשיית צרכיו אין מקום לחלק בין ביהכ"ס על פני השדה או בחפירה. וה<b>ב''י</b> כתב בשם רש"י שמותר להשתין בחפירה כשתפילין בראשו, ותמה ה<b>מג''א</b> [מג ה] שהרי ההיתר בחפירה הוא רק להכנס, אך להשתין אסור מחשש שמא יפנה בהן. וביאר שכוונתו שאין צריך לחלוץ בריחוק ד"א, כי לא החמירו אלא בנפנה אפילו בחפירה, או במשתין ע"פ השדה מחשש שיפנה, אך משתין בחפירה חולץ ומשתין לאלתר. [ע"פ <b>מחצה''ש</b>, וראה <b>פמ ''ג</b>]. 
(16) כך פירש <b>רש''י</b>, ומשמע שבתפלין של יד אין צד לאסור, וכאן לא יועיל חילוק הפמ"ג [בהערה 13], שהרי הטעם לאסור הוא שמא יפיח, ואמנם ה<b>מג''א</b> [מג א] כתב שהאיסור גם בתפלין שבזרועו. ורש"י נקט ב"ראשו" למעט אם אוחזן בידו. וב<b>אליהו רבה</b> כתב שהקלו בתפלין של יד כשנכנס להשתין כיון שהטעם לאסור הוא רק מחשש שמא יפיח. וב<b>אפיקי</b> <b>מגינים</b> כתב שטעם ה<b>מג''א</b> לאסור הוא משום שהשו"ע פסק כטעם שחוששין שיעשה צרכיו, אך משום חשש הפחה אין איסור אלא כשהתפלין מגולים, ושל יד לרוב מכוסין בבגד, וראה <b>פמ''ג</b> [א"א לח ב, וריש סי' מד]. ובסמוך יבואר דעת ה<b>פמ''ג</b> [א"א ג] שאסור להשתין עם תפלין בזרועו משום שפשוף, ויתכן שמפני כך נקט רש"י דוקא "בראשו". 
(17) <b>רב האי גאון</b> תמה הרי כבר שנינו בברייתא לעיל הנכנס לבית הכסא [קבוע] חולץ תפיליו ברחוק ארבע אמות, ונכנס. וכיצד יתכן להתיר כניסה משום שרוצה רק להשתין מים. ולכן גרס "מהו שיכנס לבית הכסא <b>צנוע</b>" והיינו שסופו להיות קבוע, ודנו אם חששו שיפנה בו. וה<b>רשב''א</b> כתב שהברייתא עוסקת בנכנס לקבוע לעשות גדולים וכיון שיש תרתי לרעותא חולץ ברחוק, ונידון הגמרא בנכנס לקטנים. ו<b>הראב''ד ורבינו יונה</b> גרסו "לבית הכסא עראי", וב<b>ראש יוסף</b> כתב שכן דעת רש"י, וראה <b>מחצה''ש</b> ט]. וה<b>רא''ש</b> כתב שאינה קושיא, כי בברייתא מדובר שרוצה לעשות צרכיו, אך משום עצם הכניסה אינו צריך לחלוץ, והנידון כאן הוא אם בקבוע חוששים שמא יפנה בהם, ובהלכות תפילין [סי' כ] דקדק כן ממה שלא נקטה הברייתא בית הכסא "קבוע", כי הנכנס לעשות צרכיו אפילו בעראי צריך לחלוץ, [וב<b>מעדני</b> <b>יו''ט</b> ר תמה שהרי רב ששת אמר לעיל "לא שנו אלא ביהכ"ס קבוע", ו<b>הגר''א</b> תמה למה היוצא מרחיק ד"א והרי אין חשש שיפנה]. וה<b>מג''א</b> [מג ט] הביא שה<b>ש''ך</b> תמה שנמצא לפי הרא"ש שמותר להכנס לביהכ"ס קבוע עם תפילין כשאינו עושה צרכיו, והרי אף למרחץ אסור להכנס, [אף שהוא קל מביהכ"ס, וראה <b>נחלת דוד</b>]. ולכן כתב שכוונתו להתיר רק כדי להשתין שהוא חייו של אדם, וכן מדוקדק באופן נדון הגמרא "מהו שיכנס להשתין מים". <b>ובבה''ל</b> [ד"ה ואוחזן] כתב שהאיסור במרחץ הוא רק כשנכנס לקביעות, וההתר בביהכ"ס מדובר בעובר. ומסקנת ה<b>מג''א</b> [שם יד] שדין מרחץ כבהכ"ס בביתו, שהחמירו בו כי יכול להניחם במקום המשתמר, וראה הערה 31. 
(18) <b>תוס'</b> [ד"ה חיישינן] הקשו הרי להלן [ריש ע"ב] שנינו מפורש שלא ישתין בהם אפילו בבית הכסא עראי. וכתבו דהיינו דוקא כשאוחזן בידו, וחוששין שמא ישפשף ניצוצות או יגע באמה. וכן כתבו <b>רבינו יונה</b> ו<b>הרא''ש</b> [הל' תפילין כא] שאם התפילין בראשו מותר, כי אז אין איסור בשפשוף ניצוצות בידו, וגם אין חשש שמא יפנה אלא בקבוע. והעלה מכך ה<b>ב''י</b> שהברייתא לעיל עוסקת בנכנס לעשות גדולים, שהרי לקטנים מותר להכנס עם תפילין בראשו. [וכשהתפילין בזרועו, ה<b>פמ''ג</b> א"א ג אסר משום שפשוף, <b>ובה''ל</b> ד"ה בבה"כ התיר]. ודעת <b>הרמב''ם</b> [תפלין ד יח] שאסור להשתין עם תפילין בראשו בין בקבוע בין בעראי, וביאר <b>הכס''מ</b> שפסק שהחשש שמא יפיח בהן, וכן הביא ב<b>שלטי גבורים</b> בשם <b>ריא''ז</b>, וראה <b>ב''י</b> <b>ודרכי משה</b>. וב<b>ערוך השלחן</b> תמה שהרי טעם זה הוא רק גזירה והרמב"ם כתב שצריך להפסיק ולחלוץ אף אם שכח, וביאר כ<b>שיטת ריב''ב</b> שנידון הגמרא רק כשהן בידו, אך כשהן בראשו אסור, וכאן לא סברה הגמרא את חשש ניצוצות דלהלן. [ודעת הרמב"ם בתפילין של יד בזרועו, ה<b>אליהו רבה</b> התיר, וכתב <b>פמ''ג</b> א"א טו דהיינו בעראי, אך ה<b>מ''ב</b> יא נקט שגם בזרועו אסור. וראה שו"ת <b>בית הלוי</b> ח"א ה]. 
(19) ה<b>רא''ה</b> ביאר שיאחז ידו בבגדו במקום התפלין כדי שיהיו מהודקים ולא יפלו. וראה <b>רש''י</b> [ד"ה ואוחזן] שבידו בלא בגדו מועיל שלא יפלו. 
(20) ה<b>צל''ח</b> תמה הרי יכול להכנס עמם לביהכ"ס ולמה יניחם בחורין, וביאר שכוונת הברייתא שאם יכול ליקחם בבגדו ובידו, מוטב, ואם לא, יניחם בחורין. וב<b>נחלת דוד</b> נקט שתיבות אלו ט"ס הן, ולכן לא פסקום הרי"ף והרא"ש. 
(21) ביאר ה<b>צל''ח</b> שכוונת הברייתא לפרש למה לא יניחם סמוך לרה"ר כמו שתקנו בסמוך. ולכך הביאה שאחר מעשה זה שבו ותקנו להניחם כבראשונה סמוך לביהכ"ס. וראה הגהות <b>מלא</b> <b>הרועים</b>. 
(22) <b>היעב''ץ</b> ביאר שידעו שהם של פלוני כי היה שמו רשום על נרתיקן, או משום שנגנבו לו והוצרך לחפש אחריהם, עי"ש. 
(23) ה<b>ב''י</b> הביא <b>נימוקי יוסף ומגדל עוז</b> שצריך לאחזן בימינו, כי בשמאל מקנח עצמו, ולכן אסור לאחוז את התפילין בשמאל. ו<b>פמ''ג</b> העיר ששפשוף מותר בימינו. ואמנם רש"י [ד"ה ואוחזן] פירש שאוחזן בימינו כדי שלא יפלו, וכ"כ ה<b>רא''ה</b> שבימינו היא שמירה יפה, וכנגד לבו הוא דרך כבוד. 
(24) כך פירש <b>רש''י</b>, והיינו שכל הרצועה קדושה מפני השם שבחלקה. <b>והרא''ה</b> כתב "משום כבודן" ויתכן דהיינו משום שהן קשורות לתפילין, אף שהחלק היוצא אינו קשר שיש בו אותיות. 
(25) כך פירש <b>רש''י</b>, <b>והרמב''ם</b> [תפלין ד יז] כתב "גוללן בבגדו", וה<b>מרדכי</b> [הל' תפלין] הקשה עליו מדברי רב נחמן "ובלבד שלא תהא רצועה יוצאה מתחת ידו" ומשמע שהם בידו בלא בגד, וראה <b>נחלת דוד</b>. 
(26) <b>רבינו יונה</b> הביא בשם רש"י שלא מדובר דוקא בנכנס לביהכ"ס, אלא כל החולץ תפליו ביום לרבי זירא עושה להן כיס להניחן בקרקע, ולרבי יוחנן גוללן כס"ת ואינו צריך להניחן בכיס אלא אפילו בקרקע כדי שיהיו מזומנים לו, ורק בלילה שאינו לובשם, יניחם בכיס ולא בקרקע. ותמה ה<b>נחלת דוד</b> שהרי רבי יוחנן סיים "ומניחן בידו כנגד לבו" ומשמע שנכנס עמהן כך לביהכ"ס, ולא מצינו היתר להניחם על הקרקע, ובסמוך אמרו שרבי יוחנן היה מוסרם לתלמידיו. ואמנם <b>רה''ג ורש''י לפנינו</b> ביארו שמדובר בנכנס לביהכ"ס. 
(27) ה<b>כסף משנה</b> [תפלין ד יט] הבין מדברי רש"י שמדובר בחולץ סתם [משום שלילה אינו זמן תפלין] ולכן ביאר שצריך הצלה מהנחה על קרקע. אך ה<b>רמב''ם</b> [שם] נקט שמדובר בנכנס לבית הכסא בלילה, וצריך "אהל" להציל מצואה, [אך משום שאינו זמן תפלין אינו חייב לחלצן, שם הי"א]. 
(28) ה<b>רשב''א</b> הקשה הרי כל האיסור בתפלין הוא משום השי"ן שבעורן [כמבואר בשבת סא ב], ומשמע שלולי השי"ן היה חיפוי העור מצילן אף שמהודק בהן, וכל שכן שכליין יציל. ותירץ <b>הריטב''א</b> שעור התפילין קבוע עליהן ואינו מוציאן ממנו ולכן הוא מגין עליהם יותר מכליין שמוציאן ומכניסן בו, ולכן צריך שיעור אהל להציל, [ולביארו בסמוך אין קושיא, כי מדובר בפושטן סתם ולא להציל בבית הכסא]. וה<b>פני יהושע</b> תירץ שעורן מציל רק מביזוי ביהכ"ס [שתלוי בראית הפרשיות את הצואה], ולא מביזוי הנחה על קרקע, [שאינו נחשב הפסק לגבי ההנחה בקרקע], וראה עוד ב<b>תשב''ץ</b> [ח"ג כו] <b>ובמג''א</b> [מג יא] וב<b>שפת אמת</b> [שבת סב א]: 
(29) כך משמע מפירוש <b>רש''י</b>, אך <b>הרא''ה</b> ביאר ששיעור טפח בכלי נצרך כדי שיהא דבר חשוב לכבודן של התפלין, ומדובר בפושטן סתם ולאו דוקא להכנס לבית הכסא. [וראה <b>ריטב''א</b> שפחות מטפח בטל אצלן והרי הן כמגולין], וכשאינו כליין נחשב כמניחן לשעה ודי בכלי שאין בו טפח, וראית הגמרא מצמיד פתיל היא שיש לו שם כלי כדי להציל גם בבית הכסא, אך לא משום אהל. 
(30) ראה בחידושי <b>הגר''ח</b> [טומאת מת יט נא] שטומאת אהל יש לה שני הגדרות: א. האהל נחשב כאילו הוא מלא טומאה, וכאילו נגע במת. ב. כל הנמצא באהל אחד עם מת טמא אף שלא פשטה טומאה. וכנגד זה יש ב"צמיד פתיל" שתי פעולות: א. מונע מהטומאה להכנס לכלי, ומציל את מה שבתוכו ממגע. ב. גורם שלא יחשב כאהל על מה שבתוכו, כי נחשב כאהל אחר מאהל המת. ולפירוש רש"י הנ"ל ההוכחה היא מהצלתו מדיני אהל, שהרי לגבי תפילין העיקר הוא שלא יהיו יחד עם הצואה, ואינו תלוי במגע. אך לביאור הרא"ה ההוכחה היא מהצלת הכלי דהיינו של נכנסה טומאה, וראה <b>רמב''ן</b> [חולין עא ב]. 
(31) ה<b>מג''א</b> [מג יד] למד מכך שההיתר להכניס תפילין הוא רק משום שהולך עמם כל היום וטעונות שמירה ולא הטריחוהו לשוב כל פעם מהשדה לביתו, ולכן כתב <b>רבינו ירוחם</b> [הובא בשו"ע שם ז] שאסור להכניסם לביהכ"ס שבביתו. וכן אם נמצא בשדה עם שאר ספרים שאינו צריך להם כל היום, אסור להכניסם כי יכול להניחם בביתו, ולכן נתנם לתלמידיו. 
(32) כך פירש <b>רש''י</b>, <b>ורבינו יונה</b> הביא י"מ שאמר שישמור אותם בעצמו, וי"ג "לא נטרח" דהיינו שלא יטריח את תלמידיו לשמרם. 
(33) ה<b>ב''ח</b> [צו] כתב שאם אחזן יחזור ויתפלל, אך <b>הט''ז</b> [סק"א] נקט שאינו מן הנמנע לכוון, אלא שאסרו חכמים לכתחילה שמא יטרד ויברך ברכה לבטלה. ו<b>רבינו יונה ותרומת הדשן</b> [יז] כתבו שמותר לאחוז סידור בידו לצורך התפילה, כשם שמותר לאחוז לולב משום שהמצוה חביבה עליו, ורק כשאוחזן לשמירה טרוד ואסור, וכתב הט"ז שלדבריהם מותר לאחוז ס"ת בתפילתו כדי שתהא עליו יראת שמים ויראת התורה ויכוון יותר, וראה בסמוך. 
(34) ה<b>פמ''ג</b> נקט שאיסור זה שייך גם באמירת ק"ש ופסוקי דזמרה, ובסמוך [הערה 37] נוכיח שדין זה שייך רק בס"ת ותפילין, אך בשאר דברים רק לדעת ה<b>שו''ע</b> [צו א] טעם האיסור משום טירדא ושייך בכל תפלה, אולם דעת <b>הרמב''ם</b> [תפלה ה ה] שהוא מדיני העמידה לפני המלך, ושייך רק בתפילת שמונה עשרה. 
(35) כך פירש <b>רש''י</b> [כאן, וראה סוכה מא ב] ומסקנת הגמרא בסוכה [שם] שמותר להחזיק לולב, כי מתוך חביבות המצוה אינו נטרד במשאו. והוכיחו מכך ה<b>ב''י והב''ח</b> שהאיסור להחזיק שאר דברים הוא דוקא במקום הפסד, ורק בחפצי מצוה שחושש שלא יתבזו אסור אף כשאין הפסד. אולם <b>רבינו יונה</b> כתב שאסור ליטול שום דבר בידו, והסיק <b>הב''ח</b> שג' חילוקים בדבר א. בחשש ביזוי כתבי הקדש או הפסד, חוזר ומתפלל. ב. לולב מותר לכתחילה. ג. שאר דברים המתפלל יצא בדיעבד. 
(36) כך פירש <b>רש''י</b>, <b>ובפסקי רי''ד ובגליון</b> <b>הש''ס</b> הקשו הרי בסוכה [כו א] מצינו שחשש הפחה שייך רק בשינת קבע כשהן בראשו, אך כשהן בידו החשש הוא שמא יפלו מידו, [וכן משמע בסוגיין, שעושה צרכיו כשהן בידו]. ואמנם ה<b>רא''ה</b> ביאר שהחשש שמא יפלו, וכן גרס <b>הגר''א</b> בדברי רש"י. וכ"כ <b>רש''י בסוכה</b> [מא ב]. וה<b>רש''ש</b> צידד שרש"י פירש כהרמב"ם [תפילין ד טו] ש"לא יישו בהם" נסוב על כשהן בראשו. ו<b>רבינו יונה</b> תמה איך מותר בשינת ארעי כשהן בראשו, והרי הוא מסיח דעת מהתפלין. וביאר שרק שחוק וקלות ראש נחשבים כהסח הדעת, אך אין צריך שתהא דעתו עליהם ממש, ולכן העומד ביראה ועוסק בצרכיו אינו נחשב כמסיח דעתו, ולכן מותר בשינת ארעי שבה שוכח הבלי העולם, [וכ"כ <b>הרשב''א</b> בסוכה כו א, ואילו בשבת מט א כתב שאסור לישן מפני היסח דעת]. וב<b>שאגת אריה</b> [לט] כתב שעדיין קשה לשיטת <b>הרמב''ם</b> [תפלין ד יג] שגם מצטער נחשב כהסח דעת, וב<b>ישועות יעקב</b> [מג א] כתב שאמנם הרמב"ם לא התיר שינת ארעי בתפילין, והצריך לפרוס עליהן סודר. אולם ב<b>עמק ברכה</b> [תפילין ה] ביאר שכל סיבה שמסירה מחשבתו מיראה נחשבת כהסח דעת, אך ישן נחשב במצב של יראה כי שוכח הבלי עולם. וראה <b>פרי יצחק</b> [ח"א ה] שהסח דעת הוא רק בשעת מצוותן, וישן אינו מקיים מצוה. 
(37) כך פירש <b>רש''י</b>, ולביאורו נמצא שטעם איסור אחיזת תפילין וס"ת שוה לאיסור אחיזת פריטים אלו, ואכן ב<b>שו''ע</b> [צו א] הובאו כלם יחד, ומסתבר שטרדא זו שייכת רק בכלים הנשברים, ואסורה בכל חלקי התפלה. אולם <b>הרמב''ם</b> [תפלה ה ה] נקט את הטעם של טרדא רק על תפילין וס"ת, ואילו את שאר הפריטים הביא ללא טעם, וראה <b>לחם משנה</b> שלדעתו אסור להחזיק כל כלי ואפילו שאינו שביר ואינו נטרד, ומשמע שהאיסור בהם הוא משום שאינו כדרך עמידה לפני המלך, ונמצא לדבריו שמואל חידש דין נוסף שאינו כלול בברייתא, והוא אינו שייך בק"ש אלא בתפלה. 
(38) <b>רש''י</b> [ד"ה אי הכי, וד"ה אלא] פירש אם דברים שהתרתי לך נסוב על "טפח וטפחיים", ותמוה שהרי קושיית הגמרא על האוקימתא "כאן באיש כאן באשה" ובאשה אסור לגלות כלום. וביאר <b>מהר''ם בנעט</b> שקושיית הגמרא לשני האוקימתות, וכוונת רש"י "בין לאוקימתא א' שלגדולים הותר רק טפח, ובין לאוקימתא ב' שלאיש מותר טפחיים". אך ה<b>צל''ח</b> כתב שקושיית הגמרא רק לאוקימתא ב', כי לאוקימתא א' שהחילוק בין גדולים לקטנים, הרי יש לומר קל וחומר כך: אם לקטנים מגלה לאחוריו שמא יתעורר לגדולים, ק"ו שהנדחק לגדולים יפנה לפניו שמא יתעורר לקטנים, [ועי"ש שביאר כל השקו"ט בסוגיא]. 
(39) ראה <b>ב''י</b> שרק קינוח אסור בימין, אך שפשוף מותר, ולכן חוששין לו אפילו כשאוחזן בימינו שלא כנכנס לבהכ"ס קבוע שאוחזן בימינו ומקנח בשמאלו כדלעיל. 
(40) <b>רש''י</b> [ד"ה בית] לפי ביאור ה<b>ב''י</b> [ריש מג]. 
(41) <b>הרא''ש</b> ביאר שבקבוע עושה צרכיו מיושב ומי רגלים כלים, ואין ניצוצות, אך בארעי משתין מעומד ויש ניצוצות, וה<b>טור</b> [מג] לא חילק בין קבוע לארעי אלא בין מיושב למעומד, וה<b>ב''ח</b> דן אם כוונתו שמעומד היינו ארעי, או שמעומד אסור אפילו בקבוע מפני הניצוצות [וכדעת <b>הרמב''ם</b> תפילין ד יח], וראה <b>ב''</b>י [ד"ה ואהא] ובהערה הבאה. 
(42) <b>תוס'</b> [ע"א ד"ה חיישינן] הוכיחו מכאן שלא ישתין עם תפילין "אפילו בבית הכסא עראי". ותמהו ה<b>ב''ח ומהרש''א</b> הרי ארעי חמור מקבוע כי יש בו ניצוצות, והעלהו מכך שבידו אין חילוק בין ביכ"ס ארעי לקבוע אלא בין מעומד למיושב, וכיון שבהכ"ס קבוע חמור יותר, ק"ו שאסור בו מעומד, וכן פסק <b>הרמ''א</b> [מג א]. ו<b>פמ''ג</b> [משב"ז א] כתב שגם לדבריהם יש נפקא מינה במיושב בין ארעי לקבוע, כי אף שמותר לאחזן בידו בלי בגד, בקבוע אוחזן בימינו שמא יפנה ויקנח, אך בארעי מיושב אוחזן בשמאלו כי אין ניצוצות, ולא חוששין שיפנה. אולם דעת <b>רבינו יונה</b> שבקבוע צריך לאוחזן בימינו ובבגדו, ומשמע שבארעי אפילו מיושב, יכול לאחזן בידו אפילו בלי בגד. 
(43) ה<b>ט''ז</b> [מג ד] נקט שהאיסור לשפשף הוא גם כשהם בבגדו, כי הוא ביזוי התפילין, [ולכן ביאר שהשו"ע בסעיף ד התיר להשתין בעראי רק כשהם מכוסים בבגדו ואינם קשורין ואינו יכול לשפשף כי יפלו]. אך ה<b>מג''א</b> [שם ח] נקט שהאיסור מחשש שמא יפלו מידו בעת השפשוף [ולכן ביאר להפך שהיתר השו"ע הוא דוקא כשקשורים בבגדו ולא יפלו]. ו<b>רבינו יונה</b> כתב שהחשש הוא שיגיעו הניצוצות לתפילין, וביאר ב<b>אפיקי מגינים</b> שודאי אוחזן בבגד אלא שהם כלפי חוץ [והיתר השו"ע כשהן כלפי פנים], וב<b>ערוך השלחן</b> כתב שהחשש שמא יגע בתפילין ביד ששפשף בה [והאיסור בבגדו הוא כשתופסן מגולין עם בגד חוצץ, והיתר השו"ע הוא כשאוחז בגד והן בתוכו, שנוגע רק בבגד. 
(44) ה<b>פני יהושע</b> ביאר שאילו למדו מק"ו נמצא שבארעי אסור לאחזן בידו אפילו מיושב ובקבוע מותר אפילו מעומד, אך אם האיסור משום "טעמא" שחוששין שיקנח ניצוצות נמצא שאינו תלוי בארעי וקבוע אלא האיסור רק במשתין מעומד ולא במיושב. 
(45) כך פירש <b>רש''י</b>, <b>והרמב''ם</b> [דעות ד ב] נקט שההילוך מועיל לחמם גופו, והוא מבריא את הגוף לעבודת ה'. <b>והריטב''א</b> הביא שאמרו בשבת [מא א] שהאוכל כשהוא נצרך לנקביו דומה לתנור שהסיקוהו על גבי אפרו, ונמצא שההילוך הוא דרך רפואה, וב<b>שפתי חכמים</b> כתב שרש"י חילק בין מי שכבר נצרך לנקביו, למי שבא לאכול וצריך לעורר עצמו. וראה <b>מג''א</b> [קנז ג] שהביא טעם נוסף מהזוהר. 
(46) בשבת [פב א] הגירסא "ואמרי לה" ופירש <b>רש''י</b> "ד פעמים של י י" והיינו שהלוך וחזור נחשב כפעם אחת. אולם כאן כתב <b>הרא''ה</b> שלא נחלקו ושיעור אחד הוא, [וכן משמע מתיבת "או"]. 
(47) ב<b>שו''ע</b> [מ ח] למד מלשונו של רבי יצחק שהנכנס לסעודת ארעי אינו צריך לחלוץ, ובספר <b>שלחן שלמה</b> צידד דהיינו דוקא למי שמניחן כל היום, אך המניח רק בשעת ק"ש ותפילה יחלוץ גם לסעודת ארעי. וראה <b>מאירי</b> שאסר לאכול בהן אפילו אכילת ארעי. 
(48) כך פירש <b>רש''י</b>, וה<b>רש''ש</b> פירש שרבי חייא אינו חושש לשכרות, וסבר שמניחן על ראשו כשהוא סועד על שולחנו, ולביאורו נמצא שסיום הגמרא "עד זמן ברכה" נסוב רק לדעת רבי יצחק. 
(49) <b>הרמב''ם</b> [תפילין ד טז] נקט שמניחן אחר שנטל מים אחרונים, וביאר ה<b>בה''ל</b> [מ ד"ה הנכנס] שטעמו כדי שלא ילבשם בידים מזוהמות. אך להלכה כתב שצריך להניח קודם נטילת מים אחרונים, כיון שהשו"ע פסק [קעט] שאסור להפסיק אחר מים אחרונים אפילו בדיבור. וראה שם שדן אם חייב לחזור ולברך מפני האיסור לאכול עם תפילין, כמו שחייב לברך כשחולצן להכנס בבהכ"ס [כה יב]. 
(50) כך משמע מדברי <b>רש''י</b> [ד"ה עם], אולם <b>רבינו יונה</b> [בסמוך ד"ה מבליעו] פירש בשם <b>רב</b> <b>האי גאון</b> שהוא הבגד התחתון שלובשו תחת חלוקו, והיו עושים בו כיסים סביב הצואר, [וראה כד ב הערה 47]. 
(51) בדברי <b>רש''י</b> [ד"ה עם] מבואר כי אף שלא אזמניה אינו צוררם יחד בקשר אחד, וכמבואר בפנים. וביאר ב<b>משנה ברורה</b> [מב כו] שאע"פ שהסודר לא התקדש, וכשאין בו תפילין יכול לצור בו מעות, מכל מקום לא יצררם יחד כי אינו דרך כבוד לתפילין. וב<b>בה''ל</b> [ד"ה שרי] הוסיף שהגמרא לא חילקה בכך גופא בין הברייתות, שלא יצור בקשר אחד אלא בשנים, כי משמעות "לא יצור" היא איסור, ואילו זה אינו איסור אלא מעלה לתפילין. 
(52) כך ביאר <b>רש''י</b>, וכוונתו לפרש שההיתר רק בלילה שצריכין שימור מגנבים ועכברים, אך ביום אסור אפילו תחת מראשותיו ואפילו אין אשתו עמו, משום ביזוי התפילין, וכן כתב <b>הרמב''ם</b> [תפילין כד ד] "מותר כדי לשמרן". וה<b>מג''א</b> [מ ד] דקדק כך ממה שאמרו בסמוך "כל לנטרינהו טפי עדיף", ודחה ה<b>פמ''ג</b> שהגמרא הוצרכה לטעם זה באופן שאשתו עמו, אך כשאינה עמו יתכן שמותר אף שלא לצורך שמירתן. 
(53) כתב <b>הריטב''א</b> ששמואל חידש שכדי לשמרן מותר להניחן בכלי תוך כלי אפילו תחת מראשותיו שהוא חמור משאר הבית, כיון ששם הם משומרים ביותר. [ולא משום שלמרגלותיו הוא דרך בזיון אפילו בשני כיסויים]. 
(54) כך פירש <b>הריטב''א</b>. וביאר ה<b>ט''ז</b> [מ ג] שחוששין שמא ישכח וישמש. וכן ביאר ה<b>מהרש''א</b> בדעת <b>תוס'</b> [כד א ד"ה והא] ששמואל התיר כשאשתו עמו רק בכלי בתוך כלי, [ולהלן נברר אם הכר מצטרף לכיסוי שני]. וכן דקדק <b>הראש יוסף</b> מלשון <b>הרמב''ם</b> [ד כד "עמו במטה", וכ"כ <b>פמ''ג</b> משב"ז מ ד]. אולם ה<b>ב''י</b> נקט שאם אינו רוצה לשמש אינו נחשב כ"אשתו עמו", וכן ביאר ה<b>פני יהושע</b> בדברי שמואל, שעוסק באינו רוצה לשמש, ובאמת אינו מצריך כלי בתוך כלי. 
(55) <b>רבינו יונה</b> ביאר שאין דרך האמוראים לחלוק על ברייתא, אלא בדבר שהוא בדקדוק המצוות כגון זה שהוא משום שמירה. וה<b>פני</b> <b>יהושע</b> ביאר ששמואל סמך על הברייתא לעיל שמפני העכברים שבו ותקנו שיכניס תפיליו בידו לבהכ"ס אף שיש בכך בזיון, ולמד שהוא הדין להניחן תחת מראשותיו לשמירה אפילו כשאשתו עמו. 
(1) מדברי <b>רש''י</b> [ד"ה כל] משמע שתיבת "טפי" נסובה על ה"עדיף", וכך ביארנו בפנים. אולם מדברי <b>הריטב''א</b> [סוף כג ב] מבואר שנסובה על "לנטרינהו", כי היא הסיבה שהתיר שמואל אפילו תחת מראשותיו [וכן לא למרגלותיו], כי "שם הם משומרים ביותר". 
(2) כך הוסיף <b>רש''י</b> [שם], ויתכן שבא ליישב מה שהקשנו לעיל [יח א הערה 16] על דעת <b>הרמב''ם</b> [ס"ת י יא] שההשומר על ס"ת ומתיירא מליסטים לא ירכב עליו בכדי להצילו. ולכאורה "נטירותן עדיפי להו מבזיונן", ובהכרח שטעם זה שייך רק בתפילין שמוזהר על שמירתן. 
(3) <b>רבינו יונה</b> ביאר שיש בדין זה ג' חילוקים. <b>א</b>. כנגד ראשו גם כשאין אשתו עמו אסור, ואפילו כלי בתוך כלי. <b>ב</b>. שלא כנגדו ואשתו עמו צריך כלי בתוך כלי. <b>ג</b>. שלא כנגדו ואין אשתו עמו, די בכיסוי הכר. וה<b>ב''י</b> דן בדעת הרמב"ם באופן זה, וה<b>ב''ח</b> דקדק מהגמרא שגם באופן זה צריך כלי בתוך כלי, ו<b>מג''א</b> [מ ג] דחאו, ואכמ"ל. עוד כתב <b>רבינו יונה</b> שכליין עם כיסוי הכר נחשבים כשני כיסויים, וכן למד ה<b>מג''א</b> [מ ד] מ<b>תוס'</b> [ד"ה והא, מובא בהערה הבאה]. אך <b>הרמב''ם</b> [תפילין ד כד] נקט שצריך כלי בתוך כלי חוץ מהכר. [וראה <b>בה''ל</b> מ ד"ה ואם]. 
(4) כך ביארו <b>תוס' רבינו יונה והריטב''א</b>. <b>והט''ז</b> [מ ג] תמה אם כן למה נצרך הכובע למסקנא שאינו נגד ראשו. ולכן ביאר שהקושיא לרבי ירמיה שלא הזכיר כובע והיינו שאם אין אשתו עמו מניח את התפילין עצמם "בין כר לכסת" שלא כנגד ראשו, ומשמע שכנגד ראשו אסור אף בשני כיסויין, ואילו רבי חייא מתיר כנגדו בשני כיסויין. והקשו תוס' למה לא תירצו שרבי חייא דיבר במי שאשתו עמו, שגם שלא כנגד ראשו צריך להניחם בכובע כדי שיהיו כלי בתוך כלי. [ראה <b>מהרש''א פנ''י ונחלת דוד</b> שדנו בכוונתם]. וה<b>צל''ח</b> הקשה לאידך, למה לא תירצו שרבי ירמיה דיבר באשתו עמו [שבו עסקו שמואל ורבי חייא] ולכן מניחו שלא כנגד ראשו דוקא. 
(5) ביאר ה<b>פני יהושע</b> שאע"פ שהכובע הוא רק כלי אחד, כיון שחלקו תחת מראשותיו מועיל לשמרו מגנבים ועכברים, מותר להניחו שם אפילו אשתו עמו, וכן נקט ה<b>מג''א</b> [מ ג] שכל הכובע היה מחוץ לכר, ונחשב ככיסוי בכלי אחד. וה<b>ט''ז</b> לדרכו ביאר שה"כובע" לא נצרך כדי להתיר כנגד ראשו בכלי בתוך כלי, אלא ככלי אחד חוץ למראשותיו, וכנגדו אסור גם בב' כיסויים, וראה הערה הבאה. 
(6) כך פירש <b>רש''י</b> [ד"ה ומפיק], וה<b>ט''ז</b> [שם] הביא בשמו שבליטת התפילין בכיס ניכרת כמורשא. וה<b>רא''ה</b> פירש דהיינו הקציצה, שבה בתי התפילין. והט"ז ביאר שכל הכובע תחת הכר, אלא שהחלק שבו התפילין יוצא חוץ למראשותיו, ואף שהשמירה היא רק מפני שחלקו תחת ראשו, שעל ידו מרגישם, אין הכר מספיק וצריך גם כובע, כיון שכנגד ראשו אסור אפילו כלי בתוך כלי. 
(7) כך פירש <b>רש''י</b> [ד"ה יום], וכתב <b>הב''י</b> [רמ] שמכאן המקור שצריך לפקוד את אשתו בליל טבילתה. אולם <b>רבינו יונה</b> ביאר שהיה יום טבילה של רבא, "שטבל לקריו ושימש מטתו שמנהגם היה לטבול כשהיו משמשים מיטותיהם", ובפשטות כוונתו כביאור <b>הרשב''ץ</b> שטבל כדין בעל קרי לעיל [כב ב], וכן ביאר <b>מעדני יו''ט</b> [ה] שהעדיפו פירש זה כי האשה צנועה ומעלימה זמן טבילתה, אך האיש אחר ששימש אינו מעלים. אולם לשון "מנהג" ומה שהקדים טבילה לתשמיש מורה שכוונתו למנהג הטבילה קודם תשמיש [הביאו <b>אליהו רבה</b> רמ ו], ראה <b>נודע ביהודה</b> [תנינא יו"ד קיז]. 
(8) <b>תוס'</b> [ד"ה שנים] נקטו שמדובר בשוכב ערום, ולכן כתבו שרב יוסף סבר שרואה ערות עצמו מותר לקרא, או שדן באופן שחצץ בבגדו בין לבו לערוותו. אמנם <b>רש''י</b> לא הזכיר כאן שהם ערומים [כמו שפירש בע"ב ד"ה חוצץ], ודקדק מכך ב<b>מקור חיים</b> שלדעתו אף אם לבושין בכותנותיהם לא יקראו ק"ש, אלא בהפסק טלית אחרת ביניהם. 
(9) <b>רש''י</b> [ד"ה ואפילו] כתב שפנים מול פנים פשיטא ליה שאסור, כי יש הרהור נגיעת ערוה על ידי אברי תשמיש. ולכאורה תמוה, שהרהור בפני עצמו אסור אף שלא בשעת ק"ש. ואמנם <b>הריטב''א</b> לא הזכיר הרהור אלא "נגיעת ערוה" סתם. [וראה <b>ב''ח ורש''ש</b> אם רש"י נסוב על אשתו או על אחר]. <b>ובלבוש</b> וב<b>שו''ע הגר''ז</b> [עג] מבואר שהטעם שאין קורין ק"ש בנגיעת ערוה הוא משום שגם חשש הרהור נחשב כ"ערוות דבר", ויתכן שזו כוונת רש"י, שהאיסור רק בנגיעה שיכולה להביא להרהור, וכן משמע ב<b>ביאור</b> <b>הגר''א</b> [עד יא] שמגע הכיס אינו אוסר כי אין בו משום הרהור, וראה <b>באר היטב</b> [שם] ולהלן נרחיב. וב<b>פמ''ג</b> [א"א עג א] דקדק מלשון "מחזיר פניו" שפנים מול פנים אסור אפילו אם אינן נוגעים, וכן פסק ה<b>מ''ב</b>. אך ה<b>חזו''א</b> [טז ו] תמה כיון שראשם חוץ לטלית ולבם מכוסה למה יאסר, ונחלקו אם האיסור רק מפני הנגיעה בפועל, או שחשש נגיעה נחשב ערוה, [וראה בהערה הקודמת שה<b>מקור חיים</b> אסר אפילו בלבושים]. 
(10) כתב <b>הכסף משנה</b> [ק"ש ג יח] שצריך שיחזירו שניהם אחוריהם זה לזה, ולמד מכך <b>מחצית השקל</b> [עג א] שאם רק אחד החזיר פניו, שניהם אסורים לקרא, וראה <b>פמ''ג</b>. אך <b>הגר''א</b> דקדק מלשון "מחזיר פניו" שדי בחזרת פנים של אחד. 
(11) כתב ה<b>פמ''ג</b> [משב"ז הקדמה לסי' עד] שהנידון לקורא ק"ש או מדבר כל דבר שבקדושה, אך הרהור מותר, חוץ משומע כעונה שנחשב כדיבור. וראה <b>בה''ל</b> [ס"ס עג]. 
(12) כתב <b>הרמב''ם</b> [ק"ש ג יח] שצריך שתפסיק ממתניהם ולמטה, וב<b>בביאור הגר''א</b> [עג א] דימה דין זה לערוה שלו, ומשמע שדי בכיסוי במקום ערוה, וראה ב<b>אפיקי מגינים</b> שאין צריך לכסות השוק כי דרכו להיות מגולה באיש [שו"ע ד כא]. אך ב<b>בה''ל</b> [ד"ה ממתניהם] צידד שכאן אינו משום כיסוי ערוה גרידא אלא משום חשש הרהור, והוא שייך גם עד סוף גופו, וכדלהלן שאסור בעגבות נוגעות משום הרהור, אף שאינם ערוה, וכן נקט ב<b>ערוך השלחן</b>. וה<b>מג''א</b> [עד ט] נקט שאם בשרו למטה ממתניו נוגע בשל חברו למעלה ממתניו, מותר. וה<b>חזו''א</b> [שם] כתב שגם הנוגע בידיו בחברו למעלה ממתניו, מותר, [אך באשתו אסור]. 
(13) כתב ה<b>ב''י</b> שעם טלית מפסקת מותרין לקרא אפילו פניהם זה לזה, [והוסיף <b>פמ''ג</b> דהיינו כשחוצץ לבו מערוותו וראשו חוץ לטלית]. 
(14) <b>הרמב''ם</b> [ק"ש ג יח] וה<b>טור</b> [עג] נקטו שההיתר בקטנים רק כשמחזיר פניו, אולם ב<b>אור</b> <b>זרוע</b> [ח"א קלג] כתב שאפילו ערוותן נוגעים זה בזה מותר, וכתב ה<b>ב''י</b> שדבר תימה הוא להקל כל כך, וב<b>פרי חדש</b> השיב שכך משמעות הברייתא שמדובר בפנים מול פנים, ובאופן זה גדולים מועילה להם טלית וקטנים מותרים בלעדיה, וב<b>לשון לימודים</b> דחה שלשון הברייתא "אלא אם כן היתה טלית" באה ללמד שבגדולים לא מועילה החזרת פנים כמו בקטנים, וראה גם ב<b>מאמר מרדכי וברכי יוסף</b>. וב<b>משנה ברורה</b> כתב שאפילו אם החזיר פניו אם ערוותו נוגעת בבשר בניו אסור. <b>והחזו''א</b> דן אם ערוות קטן אוסרת, וכתב עוד שעם בניו קטנים מותר גם כשפניהם זה לזה, ובלבד שתהיה ערוותם מכוסה. 
(15) ה<b>פני יהושע</b> ביאר שהמקור לחלק בין הברייתות הוא משום שבברייתא הראשונה שנינו שהם "בצידו" והיינו שאר בני ביתו שאין הדרך לשכב עמם בקירוב בשר, ולכן חילקה בין גדולים לקטנים. אך כאן שנינו שהם עמו "במטה" ומשמע שאשתו עמם, ולכן לא מצינו בה חילוק בקטנים. 
(16) כך פירש <b>רש''י</b>, ותמה <b>מהר''ץ חיות</b> הרי עם אשתו האיסור חמור יותר [שהרי שמואל אמר "אפילו אשתו"], ואם כן יתכן שהברייתא אסרה רק באשתו, ומנין שהתנאים נחלקו גם באחר. אמנם, מפשטות לשון הברייתא מבואר שהאיסור בין עם "בניו" ובין עם "בני ביתו" [דהיינו אשתו, ראה <b>תוס'</b> ד"ה והתניא, <b>גליון</b> <b>הש''ס ומצפה איתן</b>]. 
(17) כך פירש <b>רש''י</b> בתוספת ביאור ה<b>פני</b> <b>יהושע</b>, ולפי זה ראיית הגמרא מהפרשת חלה, היא שעגבות אינם ערוה ואין בהם "לא יראה", ולכן גם הנוגע בהם יכול לקרא. אך <b>הרשב''א</b> הבין מדברי רש"י שהנידון משום ראיית עגבות חברו, ותמה על כך שהרי מחזירין פניהם, ועוד, שאינו דומה להפרשת חלה שבה הנידון על בעגבות שלה עצמה. ולכן ביאר שהנידון שלא תועיל חזרת פנים תחת סודר אחד, כיון שאילו היה כנגדו היה רואה עגבותיו, וכן הפרשת חלה אילו נחשבות ערוה היה אסור לברך כשהן מגולות במקומה אף שאינה רואה בפועל. ובשם <b>הראב''ד</b> פירש, שאיסור "לא יראה" הוא שאחר הרואה לא יראנה, והיינו שלא תהא ערותו מגולה כשאומר דבר שבקדושה, [ואינו איסור על הקורא לראות ערות אחר לפניו], והנידון אם עגבות עצמו נחשבות ערוה, אך כשנוגע בשל חברו אסור משום הרהור, ואילו בשל אשתו אפילו נוגע מותר, [והיינו משום שהאיסור בעצם הנגיעה בערוה, אלא משום שמביאה להרהור, וכמבואר לעיל [הערה 9]. 
(18) משמע כי אף שנגיעה בעגבות גורמת הרהור [כי לרש"י הוא הצד לאסור בערוה], אין איסור אלא כשנגרם מנגיעת ערוה, וכמבואר שההרהור הוא מגדרי האיסור של מגע ערוה. אך כבר הבאנו [בהערה 12] שב<b>בה''ל</b> [ד"ה ממתניהם] כתב שיש איסור בנגיעת עגבות משום הרהור, אף שאינם ערוה, וראה הערה 21. 
(19) לכאורה תמוה הרי אם הערוה מאחוריו מותר, ולמה תאסר משום עגבות. וה<b>חזו''א</b> [טז ב] הוכיח מכך כדעת <b>הש''ך</b> [יו"ד ר א] שאף אם "לבו רואה את הערוה מותר לקרא ק"ש" [לדעת רש"י להלן כה ב] אם ערותו מגולה אסור, וראה דברי הראב"ד בהערה 17, ו<b>פמ''ג</b> [משב"ז עד א ד"ה באופן], ולהלן הערה 79. 
(20) ביארנו כפשוטו שרב נחמן בר יצחק דוחה את הראיה לרב הונא, ומעמיד את הברייתא באופן שגם עגבותיה מכוסות, והיינו כשיושבת בעפר תיחוח שעולה ומכסם מהצדדים. אך <b>הגר''א</b> [יו"ד שכח ג] הוכיח מדברי <b>הרמב''ם</b> [ק"ש ג יח, בכורים ה יא] שהראיה אינה נדחית, ורב נחמן בא רק לבאר שאין איסור משום ערוה כי פניה טוחות, ובמצב זה העגבות נראות, אך הן אינן אוסרות כי אין בהם משום ערוה [וכן מבואר ב<b>רע''ב</b> חלה ב ג, וברש"י ד"ה וקוצה, ש"פניה" מכוסים, וראה <b>אליהו רבה</b> עד ה], וראה <b>חזו''א</b> [טז י]. 
(21) כך פסק <b>הטור</b> [רו] וביאר ה<b>בית יוסף</b> שעגבות נחשבות ערוה, כי אין הלכה כרב הונא, ו"כמבואר בסי עג". וביאר ה<b>מג''א</b> [שם ה] שכוונתו לאיסור לקרא כש"בשר שניהם נוגעים זה בזה" והיינו אפילו עגבות, וכל האיסור בק"ש הוא משום ערוה. ומשמע מכך כנ"ל: א. שאיסור ההרהור רק משום ערוה, שאל"כ מה הראיה להפרשת חלה, והרי בק"ש יש איסור משום הרהור. ב. שהאיסור בערוה רק כשמביאה להרהור, כי אילו משום ערוה גרידא, למה כשנוגע בעגבות אשתו מותר. 
(22) כך נפסק בשו"ע [עג ד] וב<b>משנה ברורה</b> דייק מ<b>הרמב''ם</b> שקטנים שאינם בניו אסור אפילו הם פחות מט' שנים, אך מדברי ה<b>רמ''א</b> [עה ד] הוכיח להקל. וה<b>חזו''א</b> [טז ט] הכריע לאסור. 
(23) ה<b>רי''ף והרמב''ם</b> [ק"ש ג יח] פסקו שהלכה כרב יוסף שבאשתו די בחזרת פנים, ואין צורך בהפסק טלית אלא בשאר בני ביתו או באחר, וראה <b>צל''ח ברכי יוסף ונחלת דוד</b> שביארו כיצד פסקו כאמורא נגד ברייתא. אך <b>רבינו יונה</b> הביא שרבני צרפת פוסקים לחומרא, שאף עם אשתו צריך חציצה, וכמבואר בברייתא, כי אף שאמורא יכול לשבש ברייתא, כשאומר דין מסברא ונמצאת ברייתא להיפך, מסתבר שאילו היה יודע עליה לא היה חולק. וה<b>פרי חדש</b> דקדק מרש"י [ד"ה הכא] שהלכה לחומרא, שהרי ביאר כי ספיקו של רב כהנא הוא אם הלכה כשמואל, ועל כך פשט לו רב אשי לחומרא, וראה <b>מאמר מרדכי</b> שדחאו. 
(24) ה<b>מג''א</b> [עה ב] נקט כפשוטו שמדובר בשערו של הקורא, והנידון הוא אם שער ערוה נחשב ערוה. וראה <b>חזו''א</b> [טז י] שהשער כולו ודאי ערוה, והנידון רק משום שאין לו ראיה גמורה דרך הנקב, אך אם רואה דרך נקב גדול, אסור. וב<b>אור זרוע</b> [ק"ש קלג] גרס כאן "שער יוצא לה בבגדה", והביא ביאור <b>רבינו חננאל</b> שהנידון בשער אשה, שרק שער ראשה נחשב ערוה כבשרה ולא שער שבשאר הגוף. 
(25) ה<b>ב''ח</b> ביאר ששיעור טפח הוא כשיעור בית התורפה, והיינו משום שסבר שהאיסור משום קריאה לפני ערוה ממש, ואפילו בלא ראיה, כגון שעוצם עיניו, אך להלן נביא שדעת <b>הרשב''א</b> [וכ"פ השו"ע] שהאיסור משום הרהור, ונמצא שרבי יצחק סבר שאין הרהור אלא בטפח [ולמסקנא היינו דוקא באשתו]. 
(26) <b>רש''י</b> [ד"ה לאיסתכולי] כתב "אם אשת איש היא", וכ"כ להלן [סא א ד"ה נזדמנה וד"ה אחורי]. וראה <b>שו''ע</b> [אה"ע כא א, וב"ש שם ב] שגם בפנויה אסור מדרבנן. וה<b>פמ''ג</b> [משב"ז עה א] העיר שאילו מותר להסתכל בפנויה הרי היה אפשר לתרץ שרבי יצחק בא להשמיענו בפנויה, שאסור לקרא ק"ש לפניה. ועוד כתב [שם ב] שפנויה נדה בכלל ערוה. 
(27) לשון ה<b>שו''ע</b> [אה"ע כא א]: "והמסתכל אפילו באצבע קטנה של אשה ונתכוון להינות ממנה כאילו הסתכל וכו"', ומשמע שראיה גרידא מותרת, וכן נקט ה<b>ב''ח</b> [או"ח עה] וכדלהלן, וראה <b>אגרות משה</b> [או"ח ח"א מ]. 
(28) <b>רבינו יונה</b> הביא בשם <b>רב האי גאון</b> שאסור לקרא כנגד טפח מגולה בכל אשה, ואין בה אלא איסור הסתכלות אך ראיה בעלמא מותרת, ולדבריו נמצא שהגמרא העמידה את דברי רבי יצחק ב"אשתו ולק"ש" כי בשאר נשים יש איסור הסתכלות אפילו באצבע קטנה, ורק באשתו, שאינו אסור להסתכל בה, חידש רבי יצחק שאסור לקרא נגד טפח מגולה שבה. והעלה מכך ב<b>מרומי שדה</b> שגם בק"ש האיסור הוא רק בהסתכלות, כי אילו גם ראיה אוסרת, נמצא שבכל אשה יש חידוש לענין ק"ש, והיה ראוי לומר רק "אלא לק"ש". אך ה<b>ב''ח</b> [עה] כתב שגם ראיה אוסרת בק"ש, ולביאורו כוונת רב יצחק היא ש"אפילו לאשתו לק"ש", והיינו כי באשה אחרת האיסור משום שראיה בעלמא אוסרת בק"ש, [וראה לשון הרמב"ם והטור בהערה הבאה], וה<b>פמ''ג</b> [משב"ז א] למד מדבריו שאם קרא נגד טפח באשה אחרת אינו חוזר, שאל"כ הרי היה צריך להשמיענו חידוש זה באשה אחרת. 
(29) כך ביארו <b>הגהות מיימוניות</b> [ק"ש ג אות ס] <b>ראבי''ה</b> [ברכות עו] ו<b>רוקח</b> [שמה], וה<b>פרי</b> <b>חדש</b> דקדק כך ממה שלא אמרו רק "אלא לק"ש", וה<b>חזו''א</b> [טז ז] דחה שהכוונה "אפילו לאשתו". אך <b>הרשב''א</b> הביא ש<b>הראב''ד</b> ביאר שגם באשה אחרת האיסור רק נגד טפח במקום צנוע שבה, והיינו מקום שדרכה לכסותו [וראה הערה הבאה]. וה<b>ב''ח</b> דקדק כן מלשון <b>הרמב''ם</b> <b>והטור</b> שכתבו שהאיסור "אפילו באשתו" ומשמע שגם כשאינה אשתו האיסור דוקא בטפח. [והיינו משום שהאיסור בק"ש הוא אפילו בראיה, והיא כנגד טפח. כי רק הסתכלות להנאה נאסרה אפילו באצבע קטנה]. 
(30) <b>הרשב''א</b> כתב שרב חסדא חידש כי שוק באשה נחשב "ערוה" אף שדרכו להיות מגולה באיש, כיון שבאשה צריך לכסותו, ולכן אסור לקרא נגד טפח מגולה בו, אך אם מגולה רק כל שהוא מותר, [כך הביאו ה<b>ב''י</b> עה]. וה<b>רא''ש</b> <b>והריטב''א</b> נקטו שחידושו הוא שנחשב ערוה, אף שלפעמים מגבהת האשה בגדיה, ואינו מקום מכוסה לגמרי. וה<b>ב''ח</b> כתב שהחידוש הוא ששוק איסורו אפילו בפחות מטפח, וגם כי יש סברא להקל בו משום שהוא מלוכלך בטיט וצואה, ואין בו הרהור, ודייק מכך ה<b>חזו''א</b> [טז ח] שמדובר על חלקו התחתון, כי אילו כה<b>פמ''ג</b> [משב"ז א] שמדובר מארכובה ומעלה, הרי לא מסתבר שדרכו להיות מלוכלך. 
(31) בספר <b>שלחן שלמה</b> כתב שגילוי טפח אוסר מבת ג' שנים הראויה לביאה, והובא ב<b>בה''ל</b> [עה ד"ה טפח]. אולם ה<b>חזו''א</b> [שם] כתב שכיון שהאיסור משום הרהור, כל שאין דעת בני אדם עליהן מחמת קטנותם, מותר. וראה ספר <b>אשי ישראל</b> [נה יח ובהערות שם]. 
(32) <b>רש''י</b> [ד"ה שוק] ביאר שמדובר "באשת איש", ותמה ה<b>ב''ח</b> הרי אפילו אסור להסתכל אפילו באצבע קטנה שלה, וכל שכן בשוק. והוכיח מכך כביאורו שיש סברא להקל בו אפילו באשת איש, כיון שהוא מלוכלך בטיט וצואה, ולכן צריך להשמיענו שאסור, וראה <b>פמ''ג</b> [משב"ז עה א]. 
(33) <b>הרשב''א</b> ביאר שהאיסור רק "לאחרים ולאנשים, משום הרהור, אבל לעצמה לא, שהרי היא קוצה חלתה ערומה", <b>ובפרי חדש ובאר</b> <b>היטב</b> [עה א] נקטו שגם לאשה אחרת אין איסור, כי לא שייך בה הרהור וכתחילת דבריו שהאיסור רק "לאנשים", וביאר ה<b>מ''ב</b> [ח] שאין גילוי גופה בכלל "ולא יראה" ולגבי זה אין חילוק בין עצמה לאחרת, ועוד כתב [עה כה] שעצימת עינים מועילה לטפח באשה, וביאר ה<b>חזו''א</b> [שם ז] שאינה ערוה ממש אלא טרדת הרהור, ולכן אינה אוסרת אלא לאיש ובראיה, וכ"כ ב<b>נשמת אדם</b> [ד א]. אך ב<b>שיורי כנה''ג</b> דקדק מסוף דבריו שההיתר רק "לעצמה" אולם לאחרת אסור, וכן העלה ה<b>רמ''א</b> [שם] מדברי <b>הרא''ש</b> [לז] שטפח באשה ערוה "לאחרת" [ורק לאותה אשה אינו ערוה], וב<b>אליהו רבה ומאמר מרדכי</b> [ג] דחו ראייתו, וב<b>ביאור הגר''א</b> כתב שצריך לגרוס ברא"ש "לאחרים". 
(34) ה<b>רא''ש</b> כתב ששמואל עסק באיסור שמיעה, אך אין איסור לקרא ק"ש כששומע, אלא רק כשרואה ערוה, כי נאמר בה "ולא יראה", וכן הוכיח ה<b>כסף משנה</b> [ק"ש ג טז] מדברי <b>הרמב''ם</b>. וראה <b>שו''ע</b> [אה"ע כא א] שאסור לשמוע קול זמר אשת איש, אך קול דיבורה מותר אפילו בעת ק"ש, ואילו של פנויה מותר שלא להנאה חוץ מעת ק"ש [<b>פמ''ג</b> עה א"א ו ו<b>מ''ב</b> יז]. אולם דעת <b>רבינו חננאל</b>, <b>מרדכי</b> [פ], <b>רבינו</b> <b>יונה</b>, <b>ראבי''ה</b> [עו] ועוד, שאסור לקרא ק"ש כששומע קול [זמר] אשה, ודומה לערוה גלויה לפני סומא, שאסור אף שהעין אינה שולטת בה. וטעם נוסף, משום שגורם להרהור, וכתב ה<b>נשמת אדם</b> [ד א] שטעם זה אינו אוסר אלא מדרבנן. ואם קרא כששמע קול אשה, דעת <b>פמ''ג</b> <b>והגר''א</b> שחוזר וקורא בלא ברכותיה, וכן פסק ה<b>מ''ב</b> [עה טז], וראה להלן הערה 68. 
(35) <b>הרשב''א</b> כתב ששערה מחוץ לצמתה שאינו מתכסה מותר מפני שהוא רגיל בו ולא נטרד, ומשמע שההיתר רק לבעלה, אך באשה אחרת אסור. וה<b>ב''י</b> הביא בשמו שהחילוק בין חלק שרגילה לכסותו, שהוא אסור גם באשתו, לבין חלק שאין רגילות לכסותו. וראה <b>משנה ברורה</b> <b>וביאור הלכה</b> שהרחיב בבירור גדרי מנהגי הכיסוי. וב<b>נשמת אדם</b> [ד א] כתב ששער אוסר רק משום הרהור, ולפיכך אינו אלא מדרבנן, ומועילה בו עצימת עינים. 
(36) אף שנאמרו שם פסוקים מעין זה גם לגבי שיניים ועיניים, יתכן שאינם בכלל ערוה, כי אין דרכם להיות מכוסים, וגם שער אינו ערוה אלא כשדרך לכסותו. 
(37) ה<b>רשב''א</b> למד מכאן שאפילו אם ס"ת מונח בכיסו [דהיינו ארון הקדש - מ"ב מ ג] אסור לתלותו על יתד, וכל שכן כשהוא רק בנרתיקו. 
(38) <b>רש''י</b> ביאר בשני אופנים: א. מוציא רוח מפיו כריח המאכל שאכל. ב. מלשון "גוף הקים" דהיינו שפשט גופו וזרועותיו. וה<b>כסף</b> <b>משנה</b> [תפלה ד יא] ביאר ש"פיהק" הוא מוציא קול כזוללים. 
(39) כך פירש <b>רש''י</b>, והיינו משום שהנוטלה בידו טעון נטילת ידים, וראה <b>פמ''ג</b> [א"א צז ז]. וה<b>ריטב''א ומאירי</b> כתבו שה"ה לממשמש במקום ערוה או שער בית השחי. <b>ורבינו חננאל</b> נקט שהוא חלק מהדין הסמוך, והיינו שמשמש בבגדו לתקנו שלא יפול מעל ראשו, [וראה <b>מג''א</b> צז ח דהיינו אפילו נפל רובו]. אבל אם נפלה טליתו לגמרי לא היה חוזר ומתעטף בו כי החשיבו כהפסק, וכן דקדק ה<b>ב''י</b> מדברי <b>הרי''ף</b>. 
(40) <b>רש''י</b> פירש דהיינו "מנטו"ן" שהוא לחי התחתון, ודרך גסי הרוח לסמוך לחיים על ידם. אך <b>רבינו חננאל</b> וה<b>ערוך</b> [סנטר] כתבו שהוא כמו "סטרו" דהיינו צדו, והכוונה שמניח ידיו על מותניו דרך קלות ראש, וכן הבין ה<b>ב''י</b> [צה, צז] מדברי ה<b>רמב''ם</b>. [תפלה ה ד]. 
(41) כך גרס ופירש <b>רש''י</b>, אך <b>הרי''ף</b> גרס "לא היה מניח ידו" מפני שנראה כגס רוח, וה<b>ב''י</b> [צז] למד מדברי ה<b>טור</b> שלא יניח ידו סתם כי נראה כגס רוח, אך כשמפהק לאונסו צריך להניח ידו שלא יראה פיהוקו. 
(42) ה<b>באר שבע</b> [סוטה לב ב] הקשה שהרי שם מצינו ש"תקנו תפלה בלחש כדי שלא לבייש עוברי עברה", ואילו נחשב כקטני אמנה למה הוצרכו לתקנה. ויתכן שאינו מקטני אמנה אלא אם הוא סבור שתפלתו בקול מתקבלת יותר, אך מותר להתפלל בקול ללא סיבה, ורק מפני עוברי עברה תקנו לאסור. ועוד יתכן שרק אחר שתקנו להתפלל בלחש נמצא שהמתפלל בקול מוכיח שסבור שאין תפלתו נשמעת, וראה להלן לא הערה 33. 
(43) ה<b>ב''ח</b> ביאר "שמראה כאילו אין מדתו של הקב"ה לקבל תפלה בלחש, אלא דוקא בהרמת קול, והאמת שהקב"ה קרוב לכל אשר יקראוהו באמת בכוונת הלב אפילו בלחש". 
(44) ב<b>שו''ע</b> [צז א] כתב "ואם צריך לפהק מתוך אונס יניח ידו וכו"' ולא הזכיר דין גיהוק באונס, וכתב ה<b>פמ''ג</b> [משב"ז א] שאם גיהוק הוא הוצאת רוח גם הוא מותר במקום אונס, אלא שלא שייך בו להניח ידו, כי אינו מועיל אלא לפיהוק שפותח פיו הרבה. אך אם הוא פשיטת גופו, מסתבר שאסור גם באונס. 
(45) כך גרס ופירש <b>רש''י</b>, וביאר ה<b>לחם משנה</b> [תפלה ד יא] שלדעתו כל עיטוש נחשב לאונסו. אך מדברי <b>הרמב''ם</b> הוכיח שגרס "מגהק מפהק ומתעטש לא קשיא" ומדובר בעיטוש מלמעלה, ורק כשבדק גופו קודם התפלה נחשב אונס, וראה עוד בהערה 47. 
(46) כך פירש <b>רש''י</b>, ותמה ה<b>מג''א</b> [קג ו] למה נקט דוקא "בקול", והרי אילו האיסור רק כשמפיח בקול, היה צריך לומר שרבי הפיח בלא קול [וכיון שהרחיק ידעו שהפיח]. והביא שיש גורסים "בקל", והיינו שאינו מחמת אונס, ומש"כ בקושיית הגמרא "שאין עיטוש אלא לאונס" הוא רק בעיטוש מלמעלה. אולם ב<b>יד דוד</b> ביאר שהחילוק בין למעלה ללמטה הוא משום הכיעור שבקול, ורש"י למד זאת מלשון "עיטוש" שהוא כעין שלמעלה שהוא בקול. 
(47) ה<b>לחם משנה</b> [תפלה ד יא] הקשה למה לא חילקה הגמרא גם בין הרק לאונסו או לרצונו, [וצידד שלדעת הרמב"ם לא מועילה לרוק בדיקת גופו, ולכן אינו נחשב כאונס. אך לרש"י יקשה הרי כשאינו יכול לסבלו נחשב אונס. וראה סי' צז שאפילו רק טורדו בתפילתו מותר]. ובפשטות רק גיהוק ופיהוק, שאיסורם משום גאוה וגסות רוח, הותרו באונס [וכלשון הרמב"ם "אין בכך כלום"], אך רוק אסור אפילו באונס, כי נראה כרק בפני המלך, ולכן מבליעו או זורקו לאחריו. וכן מבואר ב<b>מג''א</b> [צז ב] שבתחנונים אחר התפלה אסור לרוק, ולא אסר גיהוק ופיהוק, כי עדיין עומד לפני המלך, אך אינו בעצם התפילה. אך ראה <b>ב''ח</b> [צז] שאם אינו יכול לזורקו לאחריו ולשמאלו, מותר לזורקו לפניו מפני האונס, ועי' הערה 49. 
(48) ראה <b>רש''י</b> [ד"ה אפשר]. <b>ורבינו יונה</b> כתב שאי אפשר לבאר שמבליע בכובע עצמו, כי אסור להסיר הכובע בשעת התפלה, ולכן פירש כ<b>רב האי גאון</b> שהוא הבגד התחתון שלובשו תחת חלוקו, ומבליע רוקו באחד הכיסים שעשו בו סביב הצואר [ראה כג ב הערה 47]. וב<b>שו''ע</b> [צז ב] כתב מבליעו בענין שלא יהא נראה, וביאר ה<b>מג''א</b> דהיינו משום מיאוס, ולכן בבגד העומד לכך מותר אף שהרוק נראה, אך ב<b>אליהו רבה</b> נקט שגם באופן זה אסור שיראה הרוק מפני הגנאי שבו. 
(49) <b>הרמב''ם ושו''ע</b> נקטו שההיתר לזורקו לאחוריו הוא רק באונס, ולכאורה כיון שהאיסור לרוק הוא מחמת כבוד המלך, בהכרח שההיתר לאחוריו הוא משום שאינו לפני המלך, וא"כ למה לא הותר גם לרצון. ומוכח שרוק אסור גם משום גאוה וגם משום כבוד המלך, וכן משמע מדברי <b>רבינו יונה</b> שאם אינו עושה דרך גאוה וטיול מותר לצורך נקיות, והיינו שהאונס מתיר את עצם הרקיקה, אך עדיין אסור לרוק לפניו מפני הכבוד. ונפקא מינה לרוק לאחוריו בתחנונים אחר התפלה, שמותר גם לרצונו, כי האיסור לרצונו הוא משום דרך גאוה, והיא אינה אסורה אלא בעצם התפילה כגיהוק, ואילו מפני כבוד המלך אין איסור כשרק לאחריו. וראה <b>מ''ב</b> [צ מד] שהאיסור לרוק רק בשמונה עשרה, והיינו כי אין חמור מגיהוק אלא כשעומד לפני המלך. 
(50) משמע שרב הונא התיר רק ל"השמיע קולו" אך לא ל"הגביה קולו" שטעם איסורו כדלעיל שנראה כנביא שקר, וכן משמע מדברי <b>הרמב''ם</b> [תפלה ה ט] שהזכיר משמיע ומגביה, ואת ההיתר נקט רק על המשמיע. אולם <b>הרא''ש</b> <b>והשו''ע</b> [קא ב] נקטו "אם אינו יכול לכוין בלחש מותר להגביה קולו", ומקורם בירושלמי [פ"ד ה"א], אך <b>הגר''א</b> הבין מדברי ה<b>רשב''א</b> <b>והטור</b> שהירושלמי לא התיר להגביה קולו אלא ללמד את התפלה לבני ביתו, וראה <b>בה''ל</b> [ד"ה ולא]. ואמנם ה<b>רמ''א</b> כתב שבר"ה ויו"כ מותר להתפלל בקול אפילו בציבור, אך יזהרו שלא להגביה קולם יותר מדי, וראה ביאור <b>הגר''א</b> שם שנראה כנביאי השקר. וראה להלן לא הערות 32 - 31 
(51) <b>הרמב''ם</b> [שם ה א] כלל את "השוויית הקול" בין דיני המתפלל, וכן משמע מדברי רב הונא שאינו דין בעצם התפלה, ולכן אם אינו יכול לכוון יתפלל בקול, כי אינו חסרון בעצם התפלה. 
(52) בפשטות משמע שבציבור יתפלל בלחש אף שאינו מכוון, אך מדברי <b>הט''ז</b> [קא א] משמע שמי שאינו יכול לכוון לא יתפלל בציבור אלא בביתו בקול, [וגם בירושלמי הנ"ל יתכן לבאר בשני האופנים, וראה <b>פרישה</b>]. וב<b>בה''ל</b> [ד"ה ואם] כתב שלטעם הזוהר שהמגביה קולו עד שחברו יכול לשמעו אין תפלתו נשמעת, אם יכול לכוון קצת בציבור בלחש לא יתפלל בביתו בקול. 
(53) בפשטות עשה זה משמעותו להשאר בגלות, ואין איסור לעלות מבבל אלא לארץ ישראל, אך <b>בכתובות</b> [קיא א] אמרו שאסור לצאת מבבל גם לשאר ארצות, וכתב <b>הרמב''ם</b> [מלכים ה יב] שהמקור לכך מפסוק זה [ובכתבי <b>הגר''ח</b> קלא נקט שכוונתו כי בגלות שניה לא בטלה שוב מצוות ישוב הארץ, וכל האיסור רק לשאר ארצות]. אכן <b>רש''י</b> שם ביאר שהאיסור לצאת לשאר ארצות הוא "לפי שיש שם ישיבות המרביצות תורה תמיד" [והגר"ח נקט שהוא גם טעם האיסור לצאת מא"י לבבל], ומשמע שהפסוק נסוב רק על העליה לא"י, וכן נקט בשו"ת <b>מהרי''ט</b> [ח"א מז] שבזה"ז חובה לגור במקום שהישיבות בנויות בו יותר מאשר בארץ הקדש, וראה <b>אגרות חזו''א</b> [ח"א קעז] "ארץ פולין אשר הישיבות קבועות בה והחסיד חפץ חיים שוכן בה דינה כארץ ישראל ושאר מדינות כחו"ל". ועוד כתב [ח"ג ג] שאפילו הדר בארץ ישראל מותר לצאת לצורך כך לדור בחו"ל. 
(54) כך הגירסא לפנינו וב<b>רא''ש</b>, אך ב<b>שו''ע</b> [קג א] גרס "הריח" וכן משמע מפירוש רש"י [ד"ה עד] "שנודף מאותו רוח". 
(55) ה<b>פרישה</b> ביאר שרק באופן זה שהולך לאחריו צריך לומר תפלה זו, כי כבר ידוע לאחרים שהתעטש, וצריך להתנצל בפניהם שנעשה באונס [ולכך נתקנה התפלה, וכדלהלן], אך ברישא מדובר כשנאנס, וכיון שלא הלך לאחריו רק הקב"ה יודע ממעשהו, ולפניו אינו צריך להתנצל, כי גלוי לפניו שנעשה באונס. אולם ב<b>אליהו רבה</b> נקט שלישנא בתרא נסובה גם על האופן ברישא, וגם באונס אומר תפלה זו [והיינו משום שנקט שתפלה זו נתקנה כהודאה על יצירת גופו, ואינה נסובה על ההפסקה בתפלה, וכדלהלן]. 
(56) <b>רבינו יונה</b> ביאר שהולך דוקא לאחריו כדי שיהיו פניו נגד המקום שהתחיל להתפלל, כי אם ילך לפניו נראה כפוסק לגמרי ואין דעתו לחזור לתפילתו. ו<b>מהר''י אבוהב</b> כתב שנקטו את האופן המקובל שהמתפלל עומד סמוך לכותל, ומה שלא ירחיק לצדדיו הוא כדי שלא יהא בהרחקה אמיתית אלא לאחריו. 
(57) <b>הרשב''א</b> לעיל [כב ב] הוכיח ממה שאמרו בסוגיא שם "מים שותתין על ברכיו פוסק", שאינו צריך להרחיק ד' אמות לצורך הטלת מים. והעיר ה<b>פמ''ג</b> [א"א קג ב] למה בהפחה צריך להרחיק אף שגם איסורה רק מדרבנן. וביאר שבשעה שיוצאת מגופו היא גנאי יותר, והעלה מכך שכוונת הרשב"א שאין צריך להרחיק אחר שהשתין, אך גם השותת מים אם יודע קודם שמתחיל צריך להרחיק ד' אמות [וראה <b>שו''ת</b> <b>הרשב''א</b> ח"א קלא וצ"ע]. ואמנם <b>רבינו יונה והריטב''א</b> חילקו בין מים שותתין שהתגלה למפרע שהיה פושע כשלא בדק את עצמו קודם התפלה, לבין הפחה באונס שמתפלל להודיע שהיה אנוס ולא יכל להזהר ממנה. אך דעת <b>הרא''ה</b> שגם עחר מים שותין אומר תפלה זו, עי"ש. 
(58) ה<b>טור</b> כתב שחוזר למקומו, וביאר <b>מהר''י</b> <b>אבוהב</b> דהיינו משום שצריך שיהא לו מקום מיוחד לתפלה. אולם ה<b>ב''י</b> חלק וסבר שאין צריך לייחד לתפלתו אלא ביכנ"ס מסויים, ורק באופן זה שכבר החל להתפלל וקבעה השכינה מקום, צריך לחזור אליו. 
(59) <b>רש''י</b> כתב שאומר כך בתוך תפילתו, כי היא כבר מופסקת על ידי ההפחה [וראה <b>מג''א</b> קג ג שרק הרוח מפסיק ולא ההרחקה]. ומשמע שתפלה זו היא הודאה על יצירת גופו, ולכן ההיתר לאומרה הוא רק מפני שכבר הופסקה התפלה [וראה <b>עמק ברכה</b> עמ' יב שדן אם כשהפסיק יכול לענות גם קדושה]. אולם ה<b>ר''י מלוניל</b> כתב שאינה הפסקה משום שהיא מצרכי התפלה להזכיר עניו ומרודו, והיינו שדבריו נסובים על ההפסקה בתפלה [וכדברי רבינו יונה וריטב"א הנ"ל], ונמצא שהמקום הראוי לה הוא באמצע התפלה, אף שלא הפסיק בה. ולכאורה בסברות אלו נחלקו <b>הרמב''ם</b> [תפלה ד יב] שנקט שאומרה קודם שחוזר למקומו, והיינו כי היא תפלת הודאה בפני עצמה, ושייכת ליציאת הרוח ולא לתפלתו. אך ה<b>טור</b> [קג] נקט שחוזר למקומו ואחר כך אומרה, והיינו כי היא חלק מהתפילה, [וראה בסמוך שה<b>ב''ח וצל''ח</b> דנו אם תפלה זו גורעת משהיה כדי לגמור כולה, כי היא חלק מהתפלה. או שמצטרפת לשיעור השהיה, כי היא הודאה בפני עצמה]. 
(60) כתב <b>תרומת הדשן</b> [טז] שאינו מרחיק ואומר כך אלא כשמתפלל בביתו, אך כשמתפלל בציבור לא ירחיק מפני הביוש, וכיון שאינו מרחיק אינו אומר תפלה זו שנתקנה רק כשמרחיק. 
(61) ה<b>ב''ח</b> כתב שגם אם שהה כדי לגמור כולה אינו חוזר לראש התפלה, כי אינה שהיה באונס, שהרי אינו חייב לפסוק אלא עד שיכלה הריח, והיא שהיה מועטת, ואילו ההרחקה ואמירת התפלה אינם באונס, אך אם שהה בעיטושים מרובים חוזר לראש. וה<b>מג''א</b> [א] כתב שאם רוצה מתפלל מיד, וביאר ה<b>פמ''ג</b> שכוונתו כהב"ח, שהרי אסור להתפלל עד שיכלה הריח. וב<b>פרי חדש</b> כתב שחוזר לראש, וביאר ב<b>בה''ל</b> דהיינו רק לשיטתו [סי' סה] שאף שהיה באונס מחיבת לחזור לראש. 
(62) כך לשון ה<b>שו''ע</b> [עד א], וכתב ה<b>מ''ב</b> שה"ה אם היה ישן בחלוק בלי מכנסיים, שצריך להדביקו במקום הלב או למטה ממנו להפסיק בינו לערוה, והיינו להלכה כדעת הי"א, אך לת"ק כיון שהוציא ראשו מותר. 
(63) כתבו ה<b>ט''ז והגר''א</b> [סוף עה] שחזרת פניו מערוותו אינה מועילה, כי צריך להסב כל גופו מכנגד הערוה, ולכן צריך דוקא חציצה בין עיניו לערוה. 
(64) <b>רבינו יונה</b> נקט שהוא הדין ללימוד תורה, והביאו ה<b>מ''ב</b> [עד א] להלכה. אך ב<b>ערוך</b> <b>השלחן</b> כתב שהאיסור בק"ש הוא משום שהלב הוא מחנה שכינה של האדם כשקורא ק"ש, אך בשעת ת"ת מותר שיהא לבו רואה את הערוה [וראה הערה 11]. וה<b>פמ''ג</b> [משב"ז עד א] כתב שאיסורו דרבנן, אך ה<b>מלא הרועים</b> אות ל נקט שגם ראית לבו איסורה מה"ת. 
(65) <b>הגר''א</b> [עד ג] הוכיח מכאן כדברי <b>תרומת</b> <b>הדשן</b> [י] שצריך לכסות ערותו מלבו דוקא בבגד ולא בידים, וביאר ה<b>מג''א</b> [ס"ק ג] שהיד והגוף מין אחד הם ומין במינו אינו חוצץ. [וכ"כ בסי' קלא ב, לגבי הפסק בנפילת אפים, <b>והמ''ב</b> [שם סק"ג] הביא בשמו שהטעם משום ש"גוף אחד הם, ואין הגוף יכול לכסות עצמו", ולכאורה נפקא מינה ליד של חבירו, ובהכרח שיד חבירו חוצצת כי אינה בחיוב הכיסוי, ורק משום שגוף אחד הוא אין חוצץ, וראה בשו"ע צא ד שיד עצמו אינה נחשבת כיסוי לראשו, אבל יד אחרים נחשבת כיסוי. ואילו לגבי חציצה בין לבו לערוה די בחיבוק זרועותיו [כה ב הערה 48], וכבר חילקו <b>מג''א</b> עד ו ו<b>ט''ז</b> שם ג בין כיסוי לחציצה, וראה <b>חברותא לזבחים</b> [יט א הערה 11]. 
(66) ה<b>רמב''ם</b> [ק"ש ג יז] כתב "לא יחוץ צוארו ויקרא, מפני שלבו רואה את הערוה ונמצא כמי שקורא בלא חגורה" ומשמע שאינו איסור "ראיה", אלא משום שלבו נמצא במקום אחד עם ערוה מגולה. וכן משמע מדברי <b>רש''י</b> <b>בסוכה</b> [י ב] שהוצאת ראשו חוץ לחלוקו מועילה כי אינו ברשות אחת עם הערוה [וראה <b>שפת אמת</b> שם]. אולם בהערה הבאה יתבאר שלהלכה איסור "לבו רואה את הערוה" הוא כאיסור ראיית עיניו. 
(67) ביארנו כסברא הנ"ל שלדעת הי"א גדר האיסור הוא להיות עם הערוה ברשות אחת, ובכך גופא נחלק עמו ת"ק וסבר שהאיסור בראיה ושייך רק בעיניו. וה<b>ריטב''א</b> ביאר שהמקשן סבר שלכו"ע אין איסור "ראיה" שהרי גם בעצימת עיניו אסור, ובהכרח שהאיסור הוא בגילוי ערוה נגד עיניו, ולכן תמה שראוי לאסור גילויה נגד כל אחד מאבריו הנכבדים [וב<b>ערוך השלחן</b> ביאר שהלב הוא מחנה שכינה של האדם כשהוא קורא ק"ש, והקפידה תורה שלא תראה שם ערוה] ועל כך תירצו שת"ק סבר שלא אסרו אלא כנגד עיניו. וה<b>לבוש</b> [עד א, ה] נקט שהי"א סוברים שגם "ראית הלב" אסורה, משום שמשמעות לא יראה "בך" נסובה גם על הלב שהוא עיקר באדם, וב<b>חיי אדם</b> [ד ט] כתב שמצינו [בקהלת א טז] לשון ראיה על לב "ולבי ראה חכמה", ומשמע שת"ק סבר ש"לא יראה בך" כולל רק איסור "ראית העין", וראה <b>מ''ב</b> [עד ד], ודין לבו רואה ערות חברו, יתבאר להלן [כה ב]. 
(68) ב<b>שו''ע</b> [עד א] נפסקה הלכה כי"א, ואם קרא ק"ש כשלבו רואה, דעת ה<b>חיי אדם</b> שחוזר וקוראה בלא ברכותיה, כי הוא איסור דרבנן. אך ה<b>מ''ב</b> [עד ה] הסיק שיחזור עם ברכותיה כי כך תקנוה, [וראה סוף הערה 34 שמחמת קול באשה חוזר ק"ש בלא ברכותיה, וצ"ע] ורק בתפלה וברכות אינו חוזר. ובאופן שלבו ראה רק בשעה שקרא ק"ש ולא בשעת ברכותיה, כתב ה<b>בה''ל</b> [סז ד"ה ספק] שקורא בלי ברכות. 
(69) ה<b>פרישה</b> [פה א] ביאר שהנחת ידו מועילה משום שאין דבורו ניכר ונחשב כהרהור גרידא. ובהגהות <b>הגרא''מ הורביץ</b> נקט שנחשבת כחציצה בין פיו לצואה, וראה הערה 74. 
(70) ה<b>בית יוסף</b> הביא ירושלמי [פ"ג ה"ד] שמותר להרהר בד"ת בבית הכסא, וביאר שאינו חולק על סוגיין, כי האיסור רק לשים לבו לחשוב בד"ת, אך אם תלמודו שגור על פיו והרהר לאונסו, מותר. וה<b>דרישה</b> כתב שלשון "מותר" מורה שמפני האונס בהרהורו מותר גם לבטא בשפתיו, [ומהאיסור לעמוד במקום מטונף משמע שאונס זה אינו מותר לכתחילה]. ומכאן תמה <b>הב''י</b> על דברי <b>רבינו יונה</b> לעיל [טו הערה 12] שהמתחייב בברכה במקום מטונף יש לו להרהר הברכה בלבו. והעמיד דבריו במקום שאינו נקי אך אינו מטונף. אולם הדרישה כתב שאין כוונתו להרהר את נוסח הברכה, אלא שרוצה לברך אך אינו רשאי. 
(71) ביארו ה<b>רשב''א והריטב''א</b> שאין צריך שיהא "מחניך קדוש" אלא במקום קביעותו, והיינו רק כשעומד בו, ולא כשהוא מהלך ורק עובר בו. [וראה הערה 78, ולהלן כה א הערות 14 30]. ו<b>המהרש''א</b> [תענית כ ב] נקט שרק העומד בהכרח מהרהר, אך הילוך שייך ללא הרהור. ובמגילה [כח א] אמרו שרבי זירא תלה את אריכות ימיו במעלתו שלא הרהר בד"ת במבואות המטונפות, וביאר <b>הרשב''א</b> שם שסבר כרבי יוחנן שמתיר להרהר, ולכן החשיבה כמעלה. ואילו <b>המהרש''א</b> [שם] ביאר שרבי זירא אמר גם שלא הלך מימיו ד' אמות בלא תורה, וכיון שהרהר גם בהילוך נזהר שלא לעבור כלל במבואות המטונפות, וזו מעלתו. וב<b>בה''ל</b> [מג ד"ה ואוחזן] הביא <b>אור זרוע</b> [תקפו] שגם למסקנא שאין חילוק לענין דבר שבקדושה בין עומד למהלך, מכל מקום לגבי הנחת תפילין יש להקל כשעובר. וראה ב<b>בה''ל</b> [תקפח ד"ה שמע] שאין עושים מעשה מצוה במקום מטונף א. מפני הכוונה ב. ביזוי מצוה. 
(72) ה<b>מג''א</b> [פה ב] הקשה, בשלמא בבית הכסא אסור אף להרהר משום "והיה מחניך קדוש" ובו יש צואה, אך בית המרחץ לכאורה איסורו משום ערוה מגולה, והרהור מותר. וכתב שמדובר במרחץ שמחממים אותו וזוהמתו מרובה כבית הכסא, וראה <b>חתם סופר</b> [או"ח יח] שאם החדר נקי ומחממים את המקוה רק לעתים רחוקות מותר לקרא בו. 
(73) ה<b>רמ''א</b> [יו"ד רפב יט] כתב שהאיסור להרהר בד"ת במקום מטונף הוא מפני כבוד התורה, ותמה עליו <b>הפמ''ג</b> [פו משב"ז א] שהרי אמרו בשבת [קנ א] שטעם האיסור הוא משום "והיה מחניך קדוש". וב<b>מקור חיים</b> יישב שנפקא מינה למקום שיש בו לכלוך ללא צואה ומי רגלים. וב<b>יד אליהו</b> [יד] כתב שלא אסרה התורה לקרא ק"ש במקום המטונף, אלא צוותה שהמקום שקורא בו יהיה מקום קדוש, אך כשאין באפשרותו לעמוד במקום כזה [כגון שהוא אסיר] קורא ק"ש גם במקום מטונף. וב<b>עמק ברכה</b> [עמ' יט] הביאו, ותמה עליו מסוגיין, כי הרי מצוות ת"ת היא מצוה חיובית כל רגע ואין לה תשלומין, ונמצא שבאותו זמן שהיה במקום מטונף, לא יכל לקיים מצוות מחניך קדוש. ולפיכך נחלק עליו, ונקט שהתורה אסרה לקרא ק"ש וכל דבר שבקדושה במקום המטונף, אף כשאין לו מקום אחר. ולהלן [הערה 78, כה א הערה 30] יבואר שהאיסור בעומד הוא דין בגברא השרוי בטנופת שאינו ראוי לדבר בד"ת, והיינו שצריך לעמוד במקום קדוש. ולמ"ד שאסור גם מהלך, הוא דין בד"ת שלא יאמרו במקום מטונף, והוא איסור לאמרם במקום מטונף [עי"ש הערה 11]. 
(74) <b>הגרא''מ הורביץ</b> ביאר שהגמרא הקדימה לבאר את דברי רב הונא, ורק אח"כ הקשתה מהמעשה ברבי אבהו, כי לכאורה היה ניתן לבאר שמניח ידו כדי שיחשב רק כהרהור, אך לכתחילה אין ראוי אפילו להרהר במקום מטונף, ואם כן זו הסיבה שהפסיק רב אבהו בקריאתו. ורק אחר שהובאה הברייתא שאסור להרהר, מוכח שההיתר בהנחת ידו הוא משום חציצה, ואם כן גם דיבור מותר, וא"כ קשה למה הפסיק רבי אבהו. 
(75) <b>רבינו יונה וריטב''א</b>. 
(76) כך פירש <b>רש''י</b>, <b>ורבינו יונה והריטב''א</b> ביארו שרוב העולם עושין עבירות להנאתן, ואילו זה עושה כדי לקיים מצוה, ונמצאת עבירה בידו, וחוטא בחנם. ו<b>תוס'</b> [ד"ה בחבלי] כתבו שחוטאי בחנם, כי יותר טוב שלא היו מקיימים אותו כלל. ותמה ב<b>ראש יוסף</b> הרי על ביטול עשה אין עונשין אלא בעידן ריתחא, ואילו כשאומר ד"ת במקום מטונף עובר בקום עשה ונענש. והראה תוס' במנחות [מא א] שעל ביטול עשה שמחוייב בו נענש גם שלא בעידן ריתחא. 
(77) <b>הריטב''א</b> ביאר שנכלל בעוון זה כי עובר איסור בדיבור, ונמצא מבזה דיבור ה'. 
(78) <b>רבינו יונה</b> הקשה למה לא למד ריב"ל מקרא זה, והרי בסנהדרין [צט ב] למדו ממקרא זה לכולי עלמא. וביאר שריב"ל סבר כי רק כשתחילת קריאתו במבואות המטונפים עובר ב"דבר ה' בזה" ועונשו גדול. אך כשהתחיל במקום נקי וכשנכנס למבואות המטונפים לא הפסיק אין עונשו גדול, אלא שאינו נוטל שכר ונחשב רק כ"חוקים לא טובים". והגרא"מ הורביץ ביאר שרב אדא סבר שהרהור מותר ורק "דיבור" אסור, ולכן אמר שהנחת ידו על פיו לא מועילה משום שגם דיבור שאין מכיר בו אלא ה' הוא בכלל האיסור. ואכן, נראה שרב אדא לימד כאן איסור נוסף, כי "מחניך קדוש" הוא איסור הגברא שאינו ראוי כשעומד במקום טנופת, אך "דבר ה בזה" מלמד איסור משום הביזוי לד"ת שיאמרו במקום זה, והיינו גם כשהאדם מהלך, ואיסור זה רק בדיבור [ראה כה א הערה 30]. 
(79) כך פירש <b>רש''י</b>, וביאר ה<b>ראש יוסף</b> שהפסק החגורה בין לבו לערוה אינו מועיל אלא אם ערוותו מכוסה, וכדעת <b>הש''ך</b> [יו"ד ר א] שאף אם "לבו רואה את הערוה מותר לקרא ק"ש" [לדעת רש"י להלן כה ב] גילוי ערוה אסור. וראה הערה 19. תניו, להשמיענו כי אף שאם לבו רואה את הערוה מותר לקרא ק"ש, מכל מקום לתפלה צריך לחגור תחת לבו 
(80) ה<b>יראים</b> [שצב] כתב שחגורה על בגדו לא מועילה לחצוץ, כי המלבוש משוה את הכל כאחד, ובהגהות <b>חוות יאיר</b> שלא הזכירו הפוסקים חילוק זה [ומסתבר דהיינו משום שהאיסור בעצם ה"ראיה" והיא תלויה במציאות, והיראים סבר שהבגד מצרף הכל ל"מקום אחד"]. וב<b>תועפות ראם</b> כתב שהכוונה לחוגר מעל לבו, ונמצא שאינו חוצץ בין לבו לערוה. 
(1) כך פירש <b>רש''י</b>, וכתב ה<b>ב''ח</b> [צא] שלטעמו צריך לכסות כל גופו בתפלה, כראוי לעומד לפני המלך, וכן פסק ה<b>מ''ב</b> [שם ב, עד כד]. אולם לטעם <b>הריטב''א</b> שמכסה לבו כי הוא האבר הנכבד, אין צורך לכסות כל גופו. וב<b>בה''ל</b> [ד"ה יצא] כתב שאם אין לו במה לכסות לבו לא יתפלל כלל, אך ב<b>ערוך השלחן</b> <b>וכף החיים</b> כתבו שאם אינו יכול להשיג בגד נחשב דיעבד, וצריך להתפלל בלא כיסוי הלב. אכן <b>הר''י מלוניל והרשב''ץ</b> כתבו שדרך עזות היא לבקש רחמים כשגופו ערום ממתניו ולמעלה, ולטעמם נראה שלא יתפלל עד שיכסה כל גופו. [וראה ב<b>חידושי הגרי''ז עה''ת</b> בראשית ג ח שנקט כי גם כיסוי הלב שייך רק אחר שהתחדש דין ערוה, ותמוה]. 
(2) ב<b>פמ''ג</b> [משב"ז מג ח] כתב שגם אם שכח והשתין עמהם בבית הכסא קבוע, יגמור סילון ראשון, כי יש בו סכנה, וכדלהלן. 
(3) <b>רבינו יונה</b> פירש שהנידון בצואה שאינה יבשה, אך מכוסה בבגדיו, וסברת רב הונא שדינה כצואה אחרת מכוסה, שאם לא מגיע אליו ריח מותר, ורב חסדא סבר שצריך שיהא כל גופו ראוי, וכיון שהצואה על בשרו לא מועיל כיסוי להתירה. ו<b>בעה''מ</b> ביאר שהנידון רק במקום המכוסה מאליו, כגון בין אצילי ידיו שמכוסה בבשרו, וגם כשיסיר בגדיו לא יתגלה, ו<b>מחצית השקל</b> [עג ו] ו<b>ערוך השלחן</b> [עו ו] דנו בדבריו. ודעת <b>הרי''ף והרמב''ם</b> [ק"ש ג יא] שהנידון בצואה שאינה מכוסה, ואפילו היא על ידו, וכתב <b>רבינו יונה</b> שהרמב"ם דקדק לכתוב "טיפת צואה על בשרו" כי לפני צואה מגולה אסור אפילו יבשה, ובהכרח שנחלקו אם מפני קטנותה נידון כאילו אינה כלל, [ותמה אם כן למה נחלקו בפסוקים ולא בסברא זו]. ו<b>הראב''ד</b> [ראה השגות לבעה"מ ורשב"א] ביאר שרב הונא התיר על בשרו אפילו אינה יבשה, משום כיסוי שאינו עומד להתגלות, ורב חסדא אסר משום שדבוקה בבשרו, [אך על בגדיו ומכוסה מותר, ורק בסנדלו אסור כי בטל לגופו ומתגלה תדיר - <b>מג''א</b> עג ו]. ואילו "על ידו" מדובר ביבשה שאין בה ממשות והיא כמלמולי זעה, וכתב ה<b>פמ''ג</b> [א"א עו ד] שלביאורו רק לאחר מותר לקרא כנגד "ידו", אך בעל היד טעון נטילה. 
(4) <b>רש''י ובעל המאור</b> כתבו "מחיצה יש בינו לבית הכסא", ודייק מכך ה<b>מג''א</b> [פג א] שרק מחיצה אחרת מועילה לחצוץ בינו לבית הכסא, אך מחיצות בית הכסא עצמם אינן מועילות, כי בית הכסא נחשב כצואה ואין להתפלל נגדו. אך <b>רבינו יונה</b> ביאר שהכניס ידו דרך חור, ולהלן [כו א] נרחיב בנידון זה. 
(5) כך גרסו <b>רש''י ובעל המאור</b>. ואילו <b>הרי''ף</b> <b>והרמב''ם</b> גרסו "ידו מטונפת מבית הכסא", וביארו כנ"ל שהיה בה לכלוך שאין בו ממשות. ואילו <b>רבינו יונה</b> ביאר שהכניס ידו דרך חור, ולא הניחה שם, וסברת רב הונא כי כיון שלא מגיע אליו ריח מותר, ורב חסדא סבר שצריך שיהא כל גופו ראוי, וידיו עומדות במקום מטונף. 
(6) כך פירש <b>רש''י</b>, [וביאר <b>מו''ר הגראי''ל</b> שרב הונא סבר ש"כל עצמותי תאמרנה" אין ביאורו שכל אבר משתתף בעשיית כל המצוות, אלא שלכל אחד יש מצוה כנגדו]. <b>והרא''ה</b> ביאר שהכוונה לאברים שהנשמה תלויה בהם, והיינו רוב הגוף, ולפיכך אם רק מקצתו מטונף מותר לקרא. ולכאורה נפקא מינה לנמצא רובו במקום צואה ומוציא ראשו לחוץ, ואכן ה<b>חזו''א</b> [טז יא] נקט שלדעת רש"י באופן זה מותר לקרא, אולם ה<b>מג''א</b> [ריש עד] הסיק ממה שנקטו רק "ידו" בבית הכסא, כי "שדינן ראשו בתר רובו" ואסור לקרא, ומסתבר שסבר כי "מחניך" תלוי ברוב גופו. <b>והרא''ש</b> ביאר ש"כיון שאינו מריח, מותר" ומשמע שאין צורך בנקיון אברי ההילול, אלא ההילול עצמו צריך נקיון שלא יריח כשאומרו, וכן נקט <b>הרמב''ם</b> [ק"ש ג יא] שעל בשרו מותר כי "אין לו ריח" וראה הערה 10. 
(7) ביומא [ל א] מבואר שאם הצואה בפי הטבעת גם לרב הונא אסור לקרא, והיינו באופן שנראית רק כשיושב ולא כשעומד, ואינה כצואה בבשרו משום שבמקומה נפיש זוהמא. ו<b>רבינו</b> <b>יונה</b> הוכיח מכך כבעה"מ שטעונה כיסוי הגוף וכיסוי בגד אינו מועיל. אולם ה<b>לחם משנה</b> [ק"ש ג יא] כתב שהאיסור משום שבמקומה היא לחה ויש לה ריח, משא"כ על בשרו. ונחלקו האחרונים אם צואה בפי הטבעת אוסרת רק את בעליה, או גם לאחר של יקרא כנגדו, ראה <b>מג''א פמ''ג באר היטב שע''ת</b> <b>מור וקציעה ושו''ע הגר''ז</b> [ריש פא]. 
(8) כתב ה<b>פני יהושע</b> שגם רב חסדא מודה שאם הצואה על האברים הסמוכים לפי הטבעת, מותר לקרא ק"ש, כי אינם בכלל "כל עצמותי" שהרי אפילו מי שרק רואה אותם אסור לקרא ק"ש כנגדן, ולכן בפי הטבעת הוצרך הטעם של "נפיש זוהמא", והוא משום ריח, וראה <b>שפת</b> <b>אמת</b> [על רש"י ביומא שם]. 
(9) <b>הרשב''א</b> כתב דהיינו דוקא כשמקור הריח מצואה מגולה, וביאר <b>הב''י</b> שמכוסה נחשבת כאין לו עיקר. אולם <b>הרא''ה והריטב''א</b> נקטו שגם ריח הבא מצואה מכוסה [בחרס] נחשב כיש לו עיקר, [וראה הערה 21]. וכך משמע מלשון <b>רש''י</b> [ד"ה שיש] "שאין לו עיקר - הפחת רוח", וראה הערה הבאה [במוסגר]. 
(10) על פי <b>רש''י</b> שכתב "מן העיקר, ואע"פ שהריח בא אליו". וסבר שבמקום ריח רע שאין לו עיקר מותר גם לקרא ק"ש ולהתפלל [ולא רק ללמוד תורה וכדלהלן], והיינו משום שגם כשיש לו עיקר אין האיסור בעצם הריח, אלא שהוא מחברו לעיקר, ורב חסדא סבר שהריח עצמו נחשב כצואה. [והוקשה לרש"י מה תועיל הרחקתו והרי אסור להתפלל נגד צואה, ולכן הוסיף שמדובר "כגון שהיא לאחריו שאינו רואה אותה", ואף שגם מכוסה נחשבת כעיקר, העדיף אופן שמותר אפילו בצואה מגולה]. אולם <b>הרא''ה והריטב''א</b> גרסו וביארו שמרחיק עד מקום שכלה הריח, כי יש איסור בריח עצמו, אך אחר שכלה אין צריך להוסיף ד"א כצואה [ובכך נחלק על רב חסדא, ולכו"ע כשאין ריח מרחיק רק ד"א מהצואה]. ובשיטת <b>הרמב''ם</b> דנו הראשונים, אם גרס "עד מקום שכלה הריח" בדברי רב חסדא, או שפירש כן את דברי רב הונא, [ראה <b>ראב''ד</b> <b>ומגדל עוז</b> ק"ש ג יב], כי לדעתו אף אם לרב הונא אין הריח נחשב כצואה, הרי צריך שיהא ההילול נקי מריח, [ולרש"י אין צורך להרחיק מהריח, כשכלי ההילול נקיים] 
(11) ה<b>מאירי</b> ביאר שטעמו של רב חסדא משום "שכל שהריח מתפשט חשוב כמקום הצואה", ולשון <b>הרשב''ץ</b> "כאילו הוא מלא צואה". וה<b>לבוש</b> כתב שיהא כל מחנהו קדוש, ולא יכנס הריח אפילו במקצתו, וכמבואר לעיל שגדר האיסור אינו בקריאה כנגד צואה, אלא שהקריאה מחייבת שיהא מקום קדוש, וכיון שהריח נחשב כהתפשטות מקום הצואה, אסור, וראה הערות 10, 17. אולם ב<b>בה''ל</b> [ד"ה מלא] כתב בשם <b>הגר''ז</b> שלפניו אין צריך להרחיק עוד ד אמות, כי כיון שאינו רואה נחשב מקום קדוש. ומשמע שריח נחשב כראיה, ובהעדר שניהם, מותר. 
(12) ה<b>לבוש ופמ''ג</b> [ריש עט משב"ז הז'] כתבו ששיעור הרחקה זו מדאורייתא, ואם לא הרחיק חוזר ומתפלל, אך ה<b>נשמת אדם</b> נקט ששיעורה דרבנן, ואינו חוזר. 
(13) <b>הב''ח</b> [עט] ו<b>מג''א</b> [שם ה] כתבו שצריך שיהא מקום חשוב, שרחבו ד' על ד' טפחים, ו<b>הט''ז</b> [ס"ק ג] כתב ששיעור זה נצרך רק להחשב כרשות בפני עצמה, אך לחלק רשות די בגובה י' טפחים, ונחלקו ההיתר מפני חילוק המקום או מפני המחיצה שבצדו [כלשון הרא"ה], וראה <b>נשמת אדם</b> [ג ג]. 
(14) <b>הרא''ש</b> כתב שמקום גבוה או נמוך מתיר אפילו כשרואה את הצואה, כי חילוק המקום גורם שיהא "מחנהו קדוש". ולכן התיר לקרא בבית כשהצואה מעבר לפתח, אף שהוא פתוח ורואה אותה. וביאר ה<b>פמ''ג</b> [משב"ז ריש עט הב'] שלדעתו איסור צואה הוא רק משום "מחניך קדוש" ואין בה משום "לא יראה". אך ה<b>פרי חדש</b> ביאר שגם להרא"ש איסורה משום "לא יראה", אלא שאינו חל על צואה שנמצאת במחנה אחר, [ראה הערה 58], ונפקא מינה להרהור, כי איסורו רק במחנה, שהרי "לא יראה" נאמר על "ערות דבר" ואיסורו רק בדיבור. ודעת <b>הרשב''א</b> [בסוגיין ובשו"ת ח"א תעד] שגם ראית צואה איסורה משום "לא יראה בך", והאיסור בכל אופן שהצואה כנגדו, ואפילו במחנה אחר, ורק אם גובה המקום או עומקו גורם שלא יראנה, מותר. ואף שלעיל [כד ב] אמרו ש"המהלך" במבואות המטונפים מותר לקרות [אפילו רואה צואה] כי אינו "מחנך", היינו משום שגדר איסור "לא יראה" הוא שכל ראייתו נכללת ב"מחנהו", ואם אינו מחנה אינו נאסר, והרהור לא נאסר אפילו בעומד כי אינו בכלל לא יראה ואין הראיה קובעת מחנה לאיסורו [ע"פ <b>פמ''ג וראש יוסף</b>]. 
(15) ה<b>רמב''ם</b> [ק"ש ג ט] נקט דהיינו רק אם אין ריחה מגיע אליו, כי אין חילוק המקום מועיל לריח, וכתבו ה<b>פרישה ואליהו רבה</b> שיושב במקום שכלה הריח, ואינו צריך להרחיק ד אמות, והיינו כי העיקר אוסר ובמקום אחר הוא כריח שאין לו עיקר. אולם ה<b>לבוש הגר''א</b> <b>ופמ''ג</b> [עט א"א יא טו] נקטו שירחיק ד אמות ממקום שכלה הריח, [ורבינו יונה כתב כמלא עיניו] וסברו שהריח עצמו אוסר. והביאו <b>רבינו יונה והרא''ש</b> שרבני צרפת סוברים כי כשם שהפסקה מועילה לצואה, כך מועילה לריח, כי רק העיקר אוסר, וכל עוד אין מחיצה הריח מגדיר את מקומו. [וה<b>פרישה</b> <b>וערוך השלחן</b> דנו למה לא נאסור לקרוא משום ריח רע שאין לו עיקר, עי"ש]. וב<b>תוס'</b> [ד"ה ריח] כתבו שבתי כסא שיש להם מחיצה מפסקת דינם כריח שאין לו עיקר, ואף אם הפסקה לא מועילה לריח - א. המחיצה מפסקת בינו לצואה שהיא עיקרו, ב. היא הפסקה לרשות אחרת שאינו רואה. 
(16) מבואר <b>בירושלמי</b> דהיינו אפילו לסומא או בלילה שאינו רואה מחמת החשך, כי שיעור הראיה נקבע כפי מה שכל אדם רואה ביום. ותימה על <b>הב''י</b> [סוף עה] שהוכיח מדברי הרשב"א שהעומד כנגד ערוה די לו בעצימת עינים, כי האיסור רק ב"ראיה", ולמה "ראית" צואה בסומא תאסור. ובהכרח שבצואה אין האיסור בעצם הראיה, אלא שכל הנמצא בטווח הראיה נכלל ב"מחניך". אולם הטווח אינו כולל צואה ברשות אחרת, ולכן אם עוצם עיניו מותר, ורק אם רואה בפועל נחשב כאילו הצואה באה אל מחנהו [וראה <b>מג''א</b> עט א, ח <b>פמ''ג</b> משב"ז הג', הקדמת <b>בה''ל</b> ב, ז, ולהלן הערה 55]. ומכאן הוכיח ה<b>פרי חדש</b> שגם לדעת <b>הרא''ש</b> הרואה צואה אסור לקרות משום "לא יראה בך", ולכן מרחיק מלא עיניו, כי אילו כל איסורו משום "מחניך קדוש" יהא מותר כשנמצאת חוץ לד' אמותיו אף שרואה אותה. וה<b>פמ''ג</b> [שם הב'] צידד שגם להרא"ש מה שרואה לפניו נכלל ב"מחניך" מה"ת, [או שהוא איסור דרבנן, והיינו שהם כללוהו "במחניך", שהרי אין איסור "לא יראה" בגבוה ונמוך, ראה <b>חיי אדם</b> ג יד]. 
(17) <b>הגר''א</b> [עט י] הקשה הרי דין זה כבר שנינו ברישא שלא יקרא נגד דבר שריחו רע, ועוד למה נקטו מרחיק "ממנו" והרי ההרחקה היא ממקור הריח ורק שיעורה הוא עד שיכלה הריח. והעלה מכך שברשות אחרת או במכוסה צריך להרחיק מפני הריח. [ומבואר שמכוסה ברשותו אסור משום שנחשב כהתפשטות הצואה, ואינו כראיה שמחברת את הרואה עם הצואה במקומה]. 
(18) <b>הרי''ף</b> לא גרס תיבות אלו, וביאר <b>הרא''ש</b> שרק לגבי צואת כלבים וחזירים אין הלכה כברייתא זו, אך לגבי ריח שיש לו עיקר, כצואת אדם ואשפה [ותרנגולים כדלהלן], הלכה כברייתא שאסור לקרא כנגדן. 
(19) <b>רש''י</b> פירש שרק צואת כלבים וחזירים תלויה בנתינת עורות, אך צואת אדם אסורה גם בלא עורות, כי אין הדרך לתתה בעבודן. ו<b>הרא''ש</b> דייק שאע"פ שהוזכרה צואת אדם בברייתא זו, לא הוזכרה צואת תרנגולין, ומשמע שאין בה איסור כלל. והעמיד שהאיסור בברייתא הקודמת הוא דוקא בלול שלהן, שיש בו סרחון. 
(20) <b>רש''י</b> כתב "בזמן שיש בהן עורות", ודייק <b>רבינו יונה</b> שרק כשהיא עם העורות אסורה, וכשניטלו מותרת. אולם מלשון השו"ע "אם נתן בהם עורות" דייק ה<b>בה''ל</b> שגם אם נטל העורות והתייבשה הצואה אסור. ולגבי צואת שאר בהמה חיה ועוף, דעת <b>הרמב''ם</b> [ק"ש ג ו] שהיא כצואת אדם, ותמה <b>רבינו יונה</b> למה החמיר בה, וכתב <b>הב''י</b> שלא אסר אלא אם ריחה רע, וכן ביאר גם בדעת ה<b>טור</b>, אך ה<b>מג''א</b> [ס"ק יג] נקט שהטור סובר שדינה כריח רע שאין לו עיקר. וב<b>מ''ב</b> [כד ובה"ל ד"ה דינם] דן אם לדעת המחבר גם כשפסק ריחם אסור כצואת אדם. 
(21) <b>רש''י וריטב''א</b> ביארו דהיינו הפחה, וכדלעיל הערה 9 שגם ריח הבא מצואה מכוסה נחשב כיש לו עיקר. <b>והרא''ה</b> פירש לעיל שמכוסה בחרס, ולכן כתב כאן שאם מכוסה בעפר והתערבה בו, בטלה, ונחשבת כאין לו עיקר, וראה הערה 60. [והריטב"א הביא שיטת רבני צרפת שהפסקה מועילה לריח, ונמצא שחילוק מקום עדיף מכיסוי, וכמבואר ב<b>מג''א</b> עו א וראה הערה 57]. אך <b>תוס'</b> [ד"ה ריח] כתבו שבתי כסא שיש להם מחיצה מפסקת נחשבים כריח שאין לו עיקר, ומשמע כ<b>הרשב''א</b> לעיל שדי בכיסוי, [ואם להרשב"א הפסקה אינה מועילה לריח, נמצא שכיסוי עדיף כאילו אינה בעולם, ויתכן שדין זה התחדש ב"וכסית", ומשום כך כיסוי מועיל אפילו בעששית ואף שלדעת הרשב"א מחיצה לא מועילה כשרואה, וראה <b>פמ''ג</b> [א"א עו א, משב"ז עט ה] ו<b>בה''ל</b> [הקדמת עט ז]. 
(22) נידון הגמרא רק על מקום הריח, אך ודאי אינו צריך להרחיק ד אמות ממקום שכלה, כי כיון שאין לו עיקר אינו נחשב כמקום צואה ולא כראיית צואה, ורק רבנן אסרוהו משום כבוד דברי קדושה. ולכן מי שאינו מריח נאסר רק בריח שיש לו עיקר [מ"ב יט] כי הוא אוסר את מקומו ומבטל את קדושת המחנה, אך כשאין לו עיקר איסורו רק למי שמריח ונמצא מדבר באופן שאינו מכובד. 
(23) ה<b>ב''י</b> [קנא] הוכיח מכאן כי אף ששינת ארעי אסורה בבית הכנסת, בביהמ"ד מותר. ותמה <b>הגרעק''א</b> שהרי ההיתר הוא רק לתלמידי חכמים שנרדמו בלימודם ונחשב דוחק, וכביאורי הראשונים במגילה [כח ב], ומנין להקל לכל אדם בביהמ"ד, וראה ב<b>פרי יצחק</b> [ח"ב ה] שהרחיב בזה. 
(24) כך פירש <b>רש''י</b>, וה<b>מג''א</b> [עט טו] דן אם לביאורו הלומד ביחידות צריך לצאת ואסור לו ללמוד בפנים, או שלא גזרו רבנן בת"ת, וכמבואר ב<b>שו''ת הרא''ש</b> [ד א] וב<b>מהרש''א</b> [לתוד"ה ריח], וב<b>ראש יוסף</b> הוכיח מכך שריח שאין לו עיקר איסורו רק מדרבנן, וראה ב<b>אבני</b> <b>נזר</b> [או"ח יט] שההיתר רק אם כבר התחיל ללמוד, אך אסור להתחיל במקום ריח. וה<b>לבוש</b> ביאר שהחמירו בק"ש כי "הוא שבח ביותר לו יתברך", ולביאורו אין חילוק בת"ת בין רבים ליחיד. 
(25) כך פירש <b>רש''י</b>, ומשמע שהאיסור משום שיכול לצאת, והפסקה שלו אינה כביטול בית המדרש כולו. ומדברי <b>רבינו יונה</b> משמע ששל עצמו חמור משל חברו, אף דמאיס טפי, כי נחשב כיש לו עיקר, וראה <b>אשל אברהם</b> [בוטאטש, עט ז]. ולביאוריהם נמצא שהאיסור נמשך כל זמן שהריח קיים, ראה <b>מאמר מרדכי</b> [עט ז] <b>ושעה''צ</b> [קג א]. אך ה<b>רא''ה</b> כתב שגם לדידיה רק בעת ההפחה אסור, כי אחר ההפחה דינו כהפחה דחבריה, וראה <b>באשל אברהם</b> [שם] שבעת הפחה גם הרהור אסור. 
(26) כך פירש <b>רש''י</b>, ונקט גרף של רעי שאין הצואה נראית ואין ריחה נודף, כי נגד צואה מגולה, או מכוסה שעומדת במקומה ויש בה ריח, אסור לקרא משום ראיה או ריח ואינו תלוי בדיני קביעות [ראה <b>רא''ה</b>]. וה<b>רמב''ם</b> [ק"ש ג יג] כתב שהיתה שטה על פני המים, ומשמע שנקט שראיה אינה אוסרת בצואה אלא משום "מחנה" ואם עובר אינו קבוע אינו בכלל איסור מחנה. 
(27) ה<b>רמב''ם</b> [שם] כתב שאסור לקרא עד שיעברו ממנו ד אמות. וביארו <b>מהר''י אבוהב</b> <b>והב''ח</b> שהאיסור לפניו "מלא עיניו" הוא רק בצואה עומדת, [ויש לדון אם יתיר גם בריחה נודף]. וראה <b>פמ''ג</b> [א"א עו ב] שכוונת הרמב"ם לד' אמות ממקום שכלה הריח. וה<b>כסף משנה</b> תמה שלא מצינו מקור להיתרו בגמרא, [ואם משום שאין מחנה אלא בקביעות, היה צריך להתיר אפילו תוך ד"א, כמו מהלך שמותר במקום מטונף כי אינו מחנהו, וראה <b>קרית ספר</b> והערה 30], ולכן ביאר שהנידון בעוברים מאחוריו, וב<b>עטרת זקנים</b> [עו ב] <b>ומ''ב</b> [שם ח] כתבו שגם מאחוריו צריך ד' אמות ממקום שכלה הריח. [וראה ביאור נוסף ב<b>ט''ז</b> עו ב ו<b>בה''ל</b> ד"ה העבירו. ועיין עוד בהערות 30 33]. 
(28) כך פירש <b>רש''י</b> כאן, אך <b>בקידושין</b> [לג ב] גרס "טמא יושב וטהור עומד, טמא. טמא עומד וטהור יושב, טהור" וביאר שמטמא רק בקביעות של ישיבה. ותמוה מסוגיין, שהנידון רק על עובר, אך עומד מטמא. וידוע לחלק, כי רק בסוגיין שהנידון על קדושת המקום הוכיחו מדין הנגע שעושה את מקומו טמא, והמקום מטמא, וכל מקום קביעות נחשב "מקום" לטמא. אך בקידושין [שהנידון על כבוד ת"ח העובר, ואינו נידון על דיני המקום] הוכיחו מדין מצורע מוחלט שהוא עצמו מטמא כמת באהל, וגזרת הכתוב שיטמא רק בישיבה, וכיון שאינו דין במקום אינו תלוי בקביעות אלא בישיבה בפועל. 
(29) כך ביאור הראיה לפירוש <b>רש''י</b> שהנידון על גרף של רעי ביד אדם מהלך, והראיה מהסיפא. וכן פירש <b>רש''י בקידושין</b> [שם] לגבי הנידון אם רכוב כמהלך, שראיית הגמרא מדין האבן, שתלויה בנושאה, ונמצא שהנידון הוא על גדר דבר שנח על גבי מהלך, אך מהלך עצמו ודאי אינו קבוע בהילוך. אולם לדעת <b>הרמב''ם</b> שהנידון על צואה השטה במים, נמצא שהנידון על עצם המהלך אם דינו כקבוע, והראיה מהרישא, מדין המצורע עצמו שבהליכתו אינו נחשב קבוע לטמא. 
(30) ב<b>אליהו רבה</b> [עו ג] כתב שמקור הרמב"ם להקל בצואה עוברת שאוסרת רק ד' אמות לפניו, הוא ממה שנקט בה רבא רק את דין "מחניך" שאוסר את מקומו שהוא ד' אמות, ולא איסור "לא יראה" שאוסר "מלא עיניו". אכן <b>הרשב''א</b> כתב שאביי התיר כיון ש"עוברת" אינה בכלל מחנהו כי אינה קבועה, ותמה ה<b>פמ''ג</b> [הקדמת עט] שהרי לשיטתו יש איסור ראיה אפילו ברשות אחרת, והעמיד שהנידון בעוצם עיניו. וא"כ אין ראיה ממה שלא נקט רבא איסור זה. וב<b>גבורת ארי</b> [תענית כ ב] הקשה, שלכאורה לאביי בצואה עומדת והוא הולך, אסור, כמו בטומאה, וכ"ש לרבא שהחמיר, ולמה מהלך במבואות מטונפים מותר. ובהכרח שכוונת רבא שבצואה אין דנים על מקומה, כי האיסור על האדם הקבוע בטנופת, ומהלך אינו קבוע ואינו נאסר [ראה כד ב הערה 78]. 
(31) לפי <b>רש''י</b> כוונת רבא שאמנם חפץ הנח על מהלך דינו כעומד ולא כמהלך, ורק לגבי מצורע התחדש שצריך קביעות מקום לטומאה, וחיק אדם מהלך אינו מקום קבוע. אך צואה כיון שנחשבת כעומדת בתוך מחנה האדם, אף שאין לה קביעות מקום של צואה אוסרת בתפלה. ואילו ל<b>הרמב''ם</b> כוונתו, שאמנם מהלך אינו קבוע, אך צואה אינה אוסרת משום קביעותה, אלא האדם נאסר בעצם מציאותה במחנה הקבוע שלו. ושניהם שוים שהקביעות תלויה באדם ולא בצואה. 
(32) <b>בירושלמי</b> [פ"ב ה"ד] משמע שכל גופו נחשב כבית כסא מטלטל, עי"ש. 
(33) ב<b>אליהו רבה</b> כתב שרב פפא נקט דוקא כ"צואה עוברת" כי דינה קל, שאינה אוסרת לפניו "מלא עיניו" אלא ד' אמות בלבד, וכדעת <b>הרמב''ם</b> [בהערה 27]. ו<b>בראש יוסף</b> דחה, שחזיר נחשב כ"עוברת" כי הוא תמיד בתנועה, [ותמה א"כ איך הקשו "פשיטא" והרי חידוש הוא שנחשב עובר אף שהוא במקומו]. וראה <b>בה''ל</b> [סד"ה אותה] שיש להחמיר גם אם חזיר עובר לפניו, ואינו עומד במקומו, [והיקל רק כשהוא ברשות אחרת ועוצם עיניו]. 
(34) כך ביאר <b>רבינו יונה</b>, וכ"כ ה<b>שו''ע</b> [עו ג], וראה <b>ביאור הגר''א</b> [פז ד] שהעלה מכאן שרחיצה אינה מועילה לגרף של רעי. אך ה<b>ר''י</b> <b>מלוניל</b> ביאר שסתמא צואה דבוקה בו, ואכן בשו"ת <b>משנה שכיר</b> [ח"א י] נקט שאם רחצוהו לנקותו כדי למכרו מותר. וה<b>רא''ה</b> כתב שהוא כצואה מכוסה בחרס. 
(35) בלשון שניה נקטה הגמרא שהאיסור הוא בספק אם יש צואה בבית [וכן נפסק ב<b>שו''ע</b> [עו ז, ויתכן שזה הספק גם בלשון זו, אלא שנחלקו אם הספק אוסר בכל מקום, כי הוא נידון על אמירת דבר שבקדושה, או שהנידון על עצם המקום]. ובפנים נקטנו שהספק אם מה שנמצא היא צואת אדם, ולכן לא מועילה לו חזקת המקום. וה<b>ריא''ז</b> כתב שגם ספק זה, תלוי אם היה בבית או באשפה, כי המסקנא כלשון שני [הובא בשלטי גבורים טז ב אות ז], ותמה <b>הפרי חדש</b> שהרי רק לגבי ספק אם יש צואה מועילה החזקה שהבית בדוק, אך כאשר היא נמצאת לפנינו בבית הורעה החזקה [וב<b>ישועות יעקב</b> אות ג ביאר מחלוקתם]. וה<b>מג''א</b> [שם י] נקט שבספק מה היא הולכים אחר המצוי, ולפיכך יתכן שיהא חמור בבית מאשפה, כגון אם בבית מצויים תנוקות יותר מכלבים, ואילו באשפה יותר כלבים מתנוקות. וב<b>אורח נאמן</b> נקט שהפר"ח מחמיר גם אם מצויים כלבים, וראה <b>פמ''ג</b>. ולדעת הריא"ז לכאורה בספק אם הם מי רגלים, מותר. אך ב<b>חיי אדם</b> נקט שגם בהם הולכים אחר המצוי, וראה <b>בה''ל</b> [ד"ה אבל] שדן אם היינו דוקא בספק מ"ר של אדם או בהמה, או גם בספק שמא אלו מים בעלמא. 
(36) כתב <b>רבינו יונה</b> [יד א בדפי הרי"ף ד"ה הואיל] שאם יש קטנים בבית, חייב לבדוק, ואם לא בדק נקרא חוטא וחוזר ומתפלל. [ונחלקו הראשונים כמה חייב לבדוק, ועל מה חוזר ומתפלל, וכדלעיל כב ב הערה 33]. ולדבריו, ספק צואה הוא במקום ריח רע. אך ה<b>מאירי</b> כתב שאף אם הריח ריח רע בבית אינו חייב לבדקו. וב<b>מגן גבורים</b> [עו ג] ביאר שאין חיוב לברר אלא במקום שכבר היה בו פעם חזקת איסור. וב<b>ערוך השלחן</b> הוכיח מדברי הרמב"ם שספק צואה מותרת אף אם הוחזק האיסור בבית, כגון שתנוקות עושין בו, כי יש כנגדו חזקה שמנקים אחריהם, שאל"כ איך יתכן ספק צואה בבית. אלא שההתר רק באופן שהתחיל להתפלל ולא הסתפק בה, אך אם הסתפק קודם, ואח"כ מצאה, חייב לחזור ולהתפלל. וראה <b>פמ''ג</b> [א"א עו יב] שאם התפלל והלך ולא בדק, אין צריך לחזור. 
(37) כך פירש <b>רש''י</b>, וכן כתב ה<b>שו''ע</b> [עו ז] שההיתר משום "דחזקת בית שאין בה צואה", אך <b>הרמב''ם</b> [ק"ש ג טו] לא ביאר טעם ההיתר בבית [אלא רק שבאשפה אסור משום חזקת צואה]. ולכאורה נחלקו אם ספק צואה אסורה משום ספיקא דאורייתא [וצריך חזקה להתירה] או שספק אינו מפקיע קדושת מקום. 
(38) לביאור ה<b>ערוך השלחן</b> הנ"ל אין האיסור בכל אשפה, אלא אם יש סיבה לתלות שיש בה צואה, ולכן שנינו לעיל "אשפה שריחה רע", כי בלא ריח, סתמא מותר. אולם ה<b>מ''ב</b> [עט כט, ובה"ל ד"ה אשפה] נקט שכל אשפה אסורה כמקום שיש בו צואה, וכוונת הברייתא לעיל שאם ריחה רע אסורה, אפילו אם בדקה ואין בה צואה, וב<b>שו''ע</b> כתב שספק באשפה אסורה משום שחזקה שיש בה צואה, וב<b>מ''ב</b> כתב שגם אם לא הוחזקה ספקה לחומרא, ואין הכוונה לחזקה, אלא שדרך להיות שם צואה [ראה הערה 40. אך ב<b>אפיקי מגינים</b> נקט שהכוונה שאפילו אם התפלל והלך ולא בדק, צריך לחזור מפני החזקה, וראה <b>בה''ל</b> [ד"ה קרא]. 
(39) <b>הרשב''א</b> [כג א] למד מכאן שמים שותתין איסורם דרבנן, וכן הבין ה<b>מג''א</b> [עו יא] בדברי <b>הרא''ש</b> [סי' כג]. אולם <b>רבינו יונה</b> [שם ד"ה היה] נקט שאסור מה"ת. ו<b>ר''י מלוניל</b> ביאר שהאיסור נגד הקילוח הוא משום "שאז מסריח יותר", והיינו שדינו כצואה מחמת מאיסותו, אך <b>הרשב''א</b> [שם] נקט שאיסורו משום "לא יראה", וביאר ב<b>אגרות</b> <b>משה</b> [או"ח א כז] שנחשב כחיבור לערוה, כי אילו העמוד כצואה, למה הותרו כשנפלו בכלי, והרי כיון שעיקרו מה"ת יהא צריך להרחיק ד' אמות, ובהכרח שרק אחר שנפלו התחדש איסור דרבנן של צואה. 
(40) בפשטות הכוונה לכלל של "ספק דרבנן לקולא", אך <b>בראש יוסף</b> [כב ב] כתב שהקלו אף באשפה שהוחזק בה האיסור, כי לכתחילה לא גזרו בהן על ספק. וכן דייק ב<b>מגן גבורים</b> [עו ג] מאריכות לשון הגמרא, והעלה מכך שהתירו אפילו במקום שאפשר לברר, וב<b>בנין</b> <b>שלמה</b> [יג] כתב שמקילין אפילו לכתחילה, [ואף אם יכול להתפלל במקום אחר, אין צריך להחמיר]. אולם ה<b>חיי אדם</b> [ג לב] אסר ספק מ"ר באופן שהוחזק האיסור, וכתב ה<b>מ''ב</b> [עו כד] שבאשפה אינו נחשב כהוחזק, אלא שחייב לבדוק כיון שהדרך להמצא שם צואה, וספק דאורייתא לחומרא, אך בספק מ"ר שלא הוחזקו מותר כספק דרבנן לקולא. 
(41) כך ביאר <b>רש''י</b>, וכתב שחומרא היא [בכך שזמן איסורה ארוך יותר]. אך <b>רבינו יונה</b> <b>והרשב''א</b> כתבו שלשון זה מיקל, וסובר שאף אם לא נפרכת בזריקה, כשנפרכת בגלילה יוצאה מתורת חרס ומותרת, כי עפרא בעלמא היא. והוסיף שלפיכך פסק <b>הרמב''ם</b> [ק"ש ג ז] כלשון ראשון שהוא לחומרא. וב<b>פרישה</b> [פב] ביאר שנחלקו במשמעות תיבת "נפרכת", שרש"י נקט דהיינו יבשה הנשברת לחתיכות, ויותר קל לשוברה כך בזריקה מאשר בגלגול, ורבינו יונה הבין שפריכה היא דק כקמח הנטחן, וזה נעשה רק ע"י גלילה. 
(42) <b>הרשב''א</b> הביא בשם <b>הראב''ד</b> ששיעור יבושת זה שוה לשיעור "גוללה ונפרכת", ואילו <b>רבינו חננאל</b> נקט שהוא פחות משיעור צואה כחרס, וכ"כ <b>הערוך</b> [פל]. 
(43) כך פירש <b>רש''י</b>, וכתב <b>מהרש''א</b> שלא גרס בסמוך "אתמר צואה כחרס", אלא מדברי רבא לגבי מי רגלים, וראה <b>צל''ח</b> שביאר למה לא ביאר רש"י שהנידון בשיעור יבושת הצואה, שגם עליה דיבר רבא. 
(44) ה<b>אור שמח</b> [תפלה ד ו] הקשה שהרי מדברי אביי לעיל משמע ששיעור "רשומן ניכר" במי רגלים שוה לשיעור "יבשה כחרס" בצואה, וכיון שרבא אוסר בצואה כחרס, היה ראוי שיאסור גם ברישומן ניכר. וביאר שהחמירו רק בצואה שאיסורה דאורייתא, אך במי רגלים דרבנן הקלו, שלא יאסרו אלא במטפיחין. 
(45) כך ביאר <b>הב''י</b> [פב] בביאור א', והיינו שרבא בא רק לאפוקי מהאוסרין כשרשומן ניכר, אך לא הכריע במחלוקת תנאי דלהלן אם טופח בלבד אוסר. ועוד ביאר שכוונת הגמרא לתלות את מחלוקת האמוראים [אם האיסור אפילו כשרשומן ניכר או רק במטפיחין] במחלוקת התנאים דלהלן. וראה עוד במסקנא. 
(46) <b>הרשב''א</b> [בע"ב] ביאר שהוא כלי העומד בקביעות לקבל מי רגלים, ולכן נאסר גם כשנשפכו ממנו. 
(47) כך פירש <b>רש''י</b>. והיינו שבהוה אמינא רבי יוסי מיקל, שרשומן אינו אוסר עד שיהיו מטפיחין, ולמסקנא החמיר ואוסר בטופח אף שאינו מטפיח. וכן ביאר <b>הרא''ש</b> ופסק כתנא קמא שרק מטפיח אוסר, וכתב ה<b>ב''י</b> [פב] כי אע"ג שלשון רבא משמע כרבי יוסי, הבין הרא"ש שמסקנתו כתנא קמא, שהרי אמרו "לא דכו"ע וכו" ומשמע שלא ניחא להעמיד את הכרעת רבא כרבי יוסי, ובהכרח שלמסקנא "מטפיחין" היינו רק בטופח להטפיח, כתנא קמא. אולם <b>הרמב''ם</b> [ק"ש ג ז] נקט שגם טופח גרידא אוסר, וביאר ה<b>ב''י</b> שפסק כתנא קמא, והבין שלמסקנא "לא נבלעו" היינו טופח אף שאינו מטפיח, ורבי יוסי הקיל וסבר שרק מטפיח אסור, ונמצא שבין בהוה אמינא ובין במסקנא תנא קמא מחמיר מרבי יוסי, אלא שהוה אמינא שרבא כרבי יוסי, ומסקינן שכוונתו כתנא קמא. ו<b>הגר''א</b> תמה שלא מצינו "לימא כתנאי" כזה, שהדין נשאר תלוי במחלוקת, ורק הופכים את השיטות שיהא הדין כהלכה, ולכן ביאר כביאור הב' [הנ"ל] שהוה אמינא שנחלקו אם רשומן ניכר אוסר או רק מטפיחין, ומסקינן שנחלקו בטופח להטפיח, והאוסר ברשומן ניכר סבר כתנא קמא, [וגם האוסר במטפיחין סבר כתנא קמא אלא שברשומן ניכר כולם התירו], ודעת הרא"ש שלשון רבא כרבי יוסי, ואילו הרמב"ם סבר שרבא לא עסק במחלוקת זו, ופסק כרבים [תנא קמא]. 
(48) <b>רבינו יונה</b> [ד ב בדפי הרי"ף] הוכיח מכאן שלכתחילה יקרא לפני הנץ [גם לרבי יהושע שזמנה עד ג' שעות], אפילו אם מפני כך לא יוכל להסמיך גאולה לתפלה, כי מפסיק כשעולה ומתכסה. וראה בהערה 50 ש<b>הגר''א</b> נקט שהקורא כותיקין גם מתפלל במים. וב<b>בה''ל</b> [נח ד"ה ומצוה] העלה מכך שהזהיר לקרא כותיקין מותר להתפלל ביחידות אם אינו יכול להתפלל אז במנין, וב<b>שיח הלכה</b> הביא ש<b>הגרי''ש</b> <b>אלישיב</b> נקט שקורא רק ק"ש, ואח"כ מתפלל בציבור עם ק"ש וברכותיה, וראה <b>עמק ברכה</b> [עמ' ח]. 
(49) <b>רבינו יונה</b> ביאר שקושית הגמרא רק על לבו ולא על עצם ראיית הערוה בעיניו, כי אף שמים צלולים אינם מסתירים את הערוה מעיניו, מכל מקום הם חוצצים ביניהם, אך הלב נמצא עמה במקום אחד [ולכן כתב שבמים צלולין צריך הפסק בבגד או בחבוק זרועותיו בין לבו לערוה, ו<b>במקור חיים</b> תמה שנעמיד את המשנה בחובק]. וגם ה<b>רשב''א</b> כתב כן, והוסיף ש"עיניו חוץ למים ומסתכל בחוץ", ודקדק <b>הב''י</b> [עד-ה] א. שאע"פ שיכול לראותה, אם חצץ מותר. ב. שאם עוצם עיניו או מחזיר פניו, אף שהם במקום אחד, מותר, כי עיקר האיסור הוא משום "ראיית" העין [חוץ מערות עצמו שאיסורה משום גילוי פמ"ג משב"ז עד א, באופן]. ודחה ה<b>מג''א</b> [עה ט] שההתר רק כשהערוה מכוסה, ולא במגולה. וב<b>דרכי משה</b> למד מדבריהם שאם לבו חוץ למים, אפילו הם צלולין מותר. ותמה ה<b>פרי</b> <b>חדש</b> [עד ג] שהרי רק האיסור בעיניו תלוי בראיה בפועל, וכיון שמביט לחוץ מותר, אך לבו כיון שבמים צלולין רואה ערוה, יאסר. ויתכן שראית הלב אינה נמדדת כראית עין וחציצה גרידא מפסקתה, וראה הערה 59. וב<b>פמ''ג</b> [משב"ז עד א, אמור] העלה מכאן שאף אם כיסוי המים אינו מועיל להסתיר מראית לבו ועיניו, גורם שתחשב כערוה מכוסה, שהרי דעת <b>הש''ך</b> [יו"ד ר הובא כד 79, 19] שבמגולה אסור אפילו כשאינו רואה. והיינו אף אם איסור ערוה גם בעוצם עין, ואינו תלוי בראיה אלא בגילוי, כיון שהמים נחשבים כיסוי, אלא שראית העין היא חיבור למקום הערוה, ואוסר, כמבואר בהערה 55. 
(50) <b>רש''י</b> פירש שכל אבר שאין דרכו לראות את הערוה בכלל האיסור, וביאר ה<b>צל''ח</b> שמקורו מקושיית הגמרא על לבו, שהרי יתכן לבאר ש"יתכסה במים" רק עד לבו, והמים יחצצו בין לבו לערוה כמו שחוצצין לעיניו, ובהכרח שהאיסור בכל אבר ואפילו עקבו, [ולמסקנא דעת רש"י שזה וזה מותרין]. ו<b>הגר''א</b> [עד ד] כתב שאי אפשר להעמיד את משנתנו בלבו חוץ למים, שהרי העמידוה בקורא כותיקין, וכיון שצריך לסמוך גאולה לתפלה, בהכרח לבו במים, כי בתפלה חייב לכסות לבו. והעמיד את דברי רש"י על הגמרא להלן, כמבואר בהערה הבאה. 
(51) <b>בה''ל</b> [עד ד"ה ואם] ביאר שמים עכורים נחשבים כדבוקים לגופו, ולכן הם חוצצים יותר מלבישת חלוק בלא מכנסיים. וה<b>מג''א</b> [ד] כתב שעצה זו מועילה רק לרוחץ במים שיש בהם עפר, אך <b>המ''ב</b> [ס"ק יא] הביא שה<b>אור זרוע</b> כתב שגם הרוחץ בגיגית יכול לנענע את המים ולעכב את הראיה, וראה <b>פמ''ג</b> שלדעת ה<b>דרישה</b> [יו"ד ר] כשרוחץ בכלי נחשב כלובש חלוק, ואין ערוותו גלויה, ואין צריך מים עכורין. וב<b>ערוך השלחן</b> כתב שהרוחץ בסבון מימיו עכורין. 
(52) הקשה <b>תוס' הרא''ש</b> הרי הגמרא כבר תירצה שאפילו לבו רואה את הערוה מותר, ולמה שבה להקשות מעקבו, וביאר שבהוה אמינא סברו שעקבו חמור מלבו, כי כרסו מפסיק ללבו, אך העקב מכוון נגד הערוה, ורואה, [ובתירוץ נקבע שלבו חמור מעקבו]. והגר"א [עד א] נקט שעל קושיא זו נסובים דברי רש"י [ד"ה "והרי לבו", וראה <b>רש''ש</b> שגרס "והרי עקבו"], ולכן פירש שכל אבר אסור, וכוונתו שעקבו חמור מלבו כי אין דרכו לראות את הערוה. ולדעת <b>תוס'</b> [ד"ה והרי] שהחמירו בלבו יותר מעקבו, ביאר [שם ד] שקושיית הגמרא למה דקדק התנא לומר שישב במים עד צוארו, והיינו שיהא לבו בחוץ ויחצצו המים בינו לערוה, והרי עדיין יהא אסור משום שעקבו רואה את הערוה. וראה עוד <b>במהרש''א צל''ח ופמ''ג</b> [משב"ז עד א, ולבו]. 
(53) הראשונים כתבו שהוא הדין לשאר האברים הרואים את הערוה, ונקטו עקבו שהוא חמור יותר, כי הוא נגד הערוה, וגם לפעמים מעקם רגלו ונכנס תחתיה ממש [<b>רא''ה ריטב''א ותוס'</b> <b>רא''ש</b>], ועיין בהערה הקודמת. 
(54) <b>תוס'</b> [ד"ה והלכתא] כתבו שעקבו נוגע אסור כי גזרו שמא יגע בידיו, וביאר <b>הב''י</b> שאם יגע בידו יבא להרהור ואז אסור לקרא. ומשמע שעצם נגיעת העקב אינה אוסרת כלל, ואכן הב"י נקט שהאיסור רק אם העקב נוגע בגיד, אך אם נוגע בכיס מותר, כיון שאפילו אם יגע בו בידיו לא יבא להרהור, [ומשמע שאם נגע בידיו, אסור]. ו<b>הרשב''ץ</b> כתב שנגיעת העקב עצמו אסורה משום לא יראה, כיון שאין דרכו ליגע בערוה, וגם היא מביאה לידי הרהור, והוא הדין לשאר אבריו, שאם נוגעים בערוה אסור לקרא משום הרהור. ולטעמו הראשון אף הנוגע בכיס אסור, שהרי אף שאינו מביא להרהור, אסור ב"לא יראה" כערוה גמורה. וה<b>חזו''א</b> [טז א, ו] העיר שהרי ערוותו נוגעת בבשר [אפילו של] חברו אסור [כד ב], וכ"ש כשנוגעת בעקבו. וצידד שכאן מדובר בעקבו נוגע בערות חברו, ודוקא באשתו או בניו, כי בחברו אסור גם בעקבו נוגע ממתניו ומטה, [וראה <b>מג''א ופמ''ג</b> עד ט]. אך דחה, שנחלקו רק בנוגעת בבשר עצמו שקל יותר. והעלה מכך [שם י] שאם הכיס נוגע בבשר חברו שניהם אסורים, כי אף אם נגיעת עקבו בערות עצמו אינה אוסרת, נגיעת ערוותו בחברו אוסרת משום הרהור. 
(55) <b>רש''י</b> פירש "מחיצת זכוכית או קלף דק מפסיק והיא נראית", ודקדק ה<b>פמ''ג</b> [משב"ז הקדמת עט ה'] שדי במחיצת זכוכית מצד אחד, ואין צריך שתקיף את הצואה מכל צדדיה, וממה שהוסיף רש"י "והיא נראית" משמע <b>כהב''י</b> [עה] שבערוה רק ראיה בפועל אוסרת, וסומא או בלילה מותר, ואינה כצואה שמקום הראוי לראות אוסר אף שאינו רואה בפועל. והיינו כדעת הרא"ש שבערוה נאמר "לא יראה" ואילו איסור צואה משום "מחניך קדוש" ותלוי במקום. וה<b>מרדכי</b> [עו] ו<b>ב''ח</b> אסרו גם לסומא והשוו דין ראיה בצואה ובערוה, והיינו כשיטת הרשב"א שגם איסור צואה מ"לא יראה" ובכל זאת אוסרת בלילה [ראה <b>מג''א</b> עה ט, וה<b>חזו''א</b> טז ז הוכיח מאיסור לבו אף שאינו רואה, וראה <b>ביהגר''א</b> עה יב ו<b>חיי אדם</b> ד ג ששיעור האיסור כפי שיכול לראותה ביום]. ולכאורה לדעתו לא תועיל מחיצת זכוכית אלא כיסוי, ותימה על מש"כ הפמ"ג שגם הרשב"א מודה שדי במחיצה מצד אחד, ובהכרח שאיסור ראית צואה הוא רק משום שכוללת את הצואה במחנהו, ומחיצה מועילה להפסיק ביניהם, ונמצא שמחיצת זכוכית מועילה יותר מחילוק רשות, ודוחק. ושמא סברו שלהרשב"א ערוה אינה משום "ראיה", אלא משום גילוי ערוה, ולכן די בכיסוי, אך ראיה היא חיבור למקום הערוה ולא מועיל לה כיסוי, ולפיכך בכיסוי מים ועששית אם מסתכל ורואה אסור, ואם עוצם עיניו מותר, ובצואה מותר כי תלוי רק בראייתו ולא בגילויה. [וראה <b>חזו''א</b> שם לגבי משקפיים], וע"ע בהערות 16, 49, 59. 
(56) <b>הרמב''ם</b> [ק"ש ג טז] כתב שצואה מאחורי זכוכית מותר לקרות "בצדה", ואילו לגבי כפה כלי עליה נקט שמותר לקרות כנגדה, שהיא כקבורה. ויתכן שדעתו כי ראיה כנגד פניו כוללת ב"מחניך", ומחיצה אינה מועילה להרחקה אלא מראיה בעלמא. וראה <b>ב''י</b> [פג] שמחיצה פחות מעשרה מתרת לקרות כנגד בית הכסא, ככפיית כלי על צואה, ותמה ה<b>פמ''ג</b> [משב"ז א] שרק כיסוי נחשב כקבורה, אך למחיצה צריך י"ט. 
(57) כתב ה<b>מג''א</b> [עו א] שכפית כלי לא מועילה במקום ריח רע, אפילו לדעת הסוברים שמחיצה מפסקת בו, והרחבנו בזה בהערה 21 
(58) ב<b>ראש יוסף</b> ביאר שגרסתנו כה<b>רשב''א</b> [בהערה 14] שיש בצואה איסור "לא יראה" אלא שגילתה התורה ב"וכסית" שדי בכיסוי כדי להתירה, אף שנראית דרכו. והיינו כ<b>פמ''ג</b> שגדר איסור "לא יראה" הוא שכל ראייתו נכללת ב"מחנהו", כי אילו הוי איסור בפני עצמו, הרי יתכן שהכיסוי אינו נועיל אלא להפקיע מ"מחניך" אך עדיין רואה. אולם ה<b>רי''ף</b> גרס "והיה מחניך קדוש אמר רחמנא והא איכא", והיינו כדעת <b>הרא''ש</b> [שם] שאיסור צואה הוא רק משום "מחניך קדוש" ואין בה משום "לא יראה" [וכ"כ ב<b>פמ''ג</b> משב"ז הקדמת עט ב, ה] ותמה, שהרי גם לדעת הרא"ש צריך לגילוי התורה מ"וכסית" ללמד כיסוי כלי מועיל אף שלא הוציאה מאותו מחנה, ואמנם ב<b>פמ''ג</b> [א"א עו א] צידד שצריך לכפות כלי שחולק רשות לעצמו, והוא בשיעור אמה על אמה ברום שלש אמות. אך ה<b>פרי חדש</b> [עט] ביאר שהרא"ש נקט שתחילת בפסוק "וכסית" מלמד שמכוסה מותרת אע"פ שנראית, וסופו מלמד שיהא מחנהו קדוש, ולכן בד' אמותיו אוסרת אף מאחוריו ואינה נראית, ונמצא שגם לדעתו כל זמן שהצואה מכוסה נחשב מחניך קדוש אף שנראית. 
(59) ב<b>פמ''ג</b> [משב"ז עד א, ולבו] תמה אם ראית ערוה בעששית אסורה למה כסוי המים מועיל כשלבו בחוץ, והעלה מכך שרק ראיית עיניו אסורה בעששית, כי היא מה"ת, אך ראיית לבו שאיסורה דרבנן מותרת כנגד ערוה בעששית [וכן בעוצם עיניו - א"א ה]. וב<b>שו''ע הגר''ז</b> כתב כי אע"פ שעצימת עינים לא מועילה כשהערוה כנגדו [לדעת הב"ח בהערה 55], מועילה לערוה בעששית או במים, כי כיסויה מועיל שלא תהיה במחנהו ולא תאסר אלא מדרבנן. ולכאורה מלשון הגמרא משמע כי גם אחר כיסוי העששית איסורה מה"ת מ"לא יראה", ומשמע כמבואר לעיל שאיסור בגילוי וראיה מחברתו על אף הכיסוי. אולם מלשון הב"ח משמע שהשוה ערוה לצואה גם לענין "מחניך קדוש", ולכן בלא כיסוי אסורה אפילו בעצימת עינים, אך בכיסוי עששית יצאה ממחנהו ותלויה רק בראיה בפועל. 
(60) <b>הרא''ה</b> ביאר שמועיל לכסותה שלא תראה, ומשום כך גם מים עכורים מועילים, [אך צלולים לא], ואף שכיסוי חרס אינו מועיל, הרי אלו מחוברין לה כעפר [וראה בהערה 21 שעפר מועיל לבטלה, ויתכן שטעם זה נצרך כשהוא רק מצד אחד, ועי' <b>פמ''ג</b> משב"ז פז א]. וה<b>רשב''ץ</b> צידד שגם רוק צלול מועיל לכסוי, והעובי נצרך למנוע את הריח [כי מכוסה נחשב כיש לו עיקר, וכ"כ המכתם], ודחה שרק עששית צלולה נחשבת הפסק, אך רוק צלול בטל לצואה ואינו כיסוי, וב<b>לבושי שרד</b> [למג"א עו ט] העיר שנמצא כי אף שלענין ראיה ערוה בעששית חמורה מצואה - לענין כיסוי, מים צלולין מועילים לערוה ולא לצואה. וכבר בארנו [בהערות 49, 55] שהאיסור בערוה הוא הגילוי, ולכן כיסוי מועיל בה יותר, אך הראיה בה גורמת חיבור למקומה, וכאילו גלויה, ולכן חמורה מצואה. 
(61) <b>רבינו יונה</b> גרס "פורס סנדלו" וביאר שחידושו של רבא שאפילו אם הצואה נוגעת בסנדלו מותר. ו<b>הריטב''א</b> [בסמוך] נקט שרבא לא עסק בנוגעת, ולכן ביאר שיש בדברי רבא שני חידושים: א. שהתיר אע"פ שכל גופו עומד על הצואה [והוה אמינא שהוא גופא הכיסוי, ואינו חוצץ מ"מחניך"]. ב. שהסנדל מועיל ככיסוי אף שאינו קבוע ועומד להנטל. וה<b>רא''ש</b> כתב שחידושו שהסנדל נחשב כיסוי ואינו בטל לגופו, וכתב ה<b>מ''ב</b> [עו ד] שאילו בטל נמצא מכסה ברגל יחיפה ואין גופו חשוב כיסוי, והיינו אף למ"ד שצואה מכוסה על ידו מותר, כי אם אינו מכוסה לגבי הרגל, אין כיסוי כלל, וראה בסמוך. 
(62) <b>הריטב''א</b> ביאר שהנדון בדברי רבא, אם התיר אף כשהוא עצמו הכיסוי משום שמכסה את מקום הגומא, אך כשנוגעת בסנדלו וגופו עליה נחשבת ב"מחניך", או שההתר משום שהצואה מכוסה כראוי, והוא הדין גם כשדבוקה בסנדלו. ולדעת הרא"ש יתכן שהנידון להפך, אם טעמו של רבא משום כיסוי הצואה, ולפיכך אם נגעה בו ובטל לגופו אינו נחשב כיסוי לחצוץ, או שכיסוי הגומא מועיל שיהא "מחניך קדוש" ואין חילוק אם נוגעת או לא. וה<b>רמב''ם</b> [ק"ש ג יא] פסק מספק לחומרא, ונקט שהנדון בנוגעת בסנדלו, אף שלא נדבקה בו, וביאר ה<b>ט''ז</b> [עו א] דהיינו דוקא בסנדל שהוא מלבוש האדם, אך עששית נחשבת כיסוי אף שהצואה נוגעת בה. <b>ורבינו יונה</b> ביאר שגם אם נוגעת בסנדלו מותר [כי הסנדל מכסה את מקום הגומא, ולא את הצואה בלבד], והספק הוא שמא כשנדבקה ממש, אסור וכסברת <b>בעה''מ</b> שהספק רק כשמהלך, כי הצואה מתגלית בדרך הלוכו. וכתב <b>המג''א</b> [ס"ק ו] שלבעה"מ ורבינו יונה מובן למה דנו בסנדל שמתגלה, אף שצואה על בגדו ומכוסה מותר [וכדלעיל הערה 3]. ולשאר הביאורים, בבגדו מותר, כסברת <b>הרא''ש</b> שרק סנדל בטל לגוף, משא"כ בשאר בגדים, וב<b>אליהו</b> <b>רבה</b> כתב שסנדל נעשה גרף של רעי, וב<b>אשל</b> <b>אברהם</b> [בוטאטש] כתב שכיון שדרכו לדרוך גם על צואה, נחשבת כצואה במקומה שלא מועיל בה כיסוי, וראה <b>פמ''ג</b> [משב"ז עו א] שהשוה כל בגד לסנדל. 
(63) <b>הטור</b> פסק שאם סנדלו נוגע בצואה אסור [ולא הזכיר שמתגלית בהלוכו], ותמוה שהרי הכריע כהרי"ף והרא"ש שפסקו כרב הונא שהתיר בצואה מכוסה אפילו על בשרו ממש, ולמה על סנדלו אסור. ומסתבר שביאר כהריטב"א והרא"ש שהצד לאסור משום שכל גופו על הצואה בגומא, ואם נגעה [ובטל הסנדל] נחשב כיחף והצואה ב"מחניך", משא"כ על מקצת בשרו ומכוסה. 
(64) <b>הרוקח</b> [שכג] למד מכאן שאסור לקרות גם כנגד ערוות קטן, וכן פסק <b>הרמב''ם</b> [ק"ש ג טז], וה<b>ב''י</b> דקדק כך מדברי <b>הרא''ש</b> שלא התיר אלא בעת שעסוק במילה, אך הביא חבל ראשונים שאין איסור אלא מבן תשע שראוי לביאה. 
(65) <b>פרי חדש</b> [עה ד], וה<b>פמ''ג</b> [שם משב"ז א] ביאר ראייתו מסוגיין. אך ב<b>אורח נאמן</b> [שם ב] נקט שלא יקרא נגד ערות בהמה אלא אם יבטל עי"ז מק"ש. 
(66) כך פירש <b>רש''י</b>, והיינו שצריך לכך כמות גדולה מאד של מים, אך <b>בתוס' אנשי שם</b> ביאר שהקושיא כיצד יספיק להביאם והרי רוצה לקרות ק"ש קודם הנץ. וראה ב<b>פמ''ג</b> [משב"ז הקדמות עד עט] שאפילו לדעת <b>הרשב''א</b> [בהערה 74] שמי רגלים בכל כמות מתבטלים ברביעית מים, אם ידוע שהם מסריחין אסור מה"ת לקרות ק"ש וצריך לתת בהן מים עד שיבטל הסרחון. 
(67) והיינו אף לרבי אליעזר שזמן ק"ש הוא עד הנץ החמה, ונמצא שמבטל קריאת שמע לגמרי, כי אסור מה"ת לקרא ק"ש במקום מים סרוחים, שדינם כצואה [ראה <b>שו''ע</b> פו <b>ומ''ב</b> ס"ק א בשם <b>פמ''ג</b>] 
(68) כך פירש <b>רש''י</b> [ד"ה ומי, לבסוף, אבל], אולם <b>הטור ושו''ע</b> [עז] כתבו בין בקרקע בין בכלי. 
(69) ב<b>שלטי גבורים</b> הביא שדעת <b>ריא''ז</b> שאם המי רגלים מועטין מרביעית, די להטיל בהן רוב מים כדי לבטלן, ואין צריך רביעית, וכן דעת <b>הגר''א</b> [עז ב]. אולם ה<b>מג''א</b> [שב כה] ו<b>שו''ע</b> <b>הגר''ז</b> [עח ב] נקטו שגם במועטין צריך להטיל רביעית דוקא, ובהערה 74 נבאר במה נחלקו. 
(70) <b>הרמב''ם בפיה''מ ורבינו יונה</b> כתבו, שאע"פ שרבי זכאי סובר שכל חלק של מ"ר בטל במים שקדמו לו, בכל זאת אמר שמטיל רביעית מים לתוך מ"ר לבטלם, והיינו כשנותנם בבת אחת לתוכם. אך <b>הרשב''א</b> כתב שיכול ליתנם מעט מעט, כי הקלו בהם אחר שנפלו בקרקע ואין איסורם מה"ת, וראה הערה 74. 
(71) יתכן שדעת רב נחמן שהמים מבטלין את המ"ר, ולכן נקט שאם קדמו המים א"צ רביעית, ורב יוסף נקט שלכו"ע רביעית מים מטהרים את המ"ר [וכסברת החכ"צ בהערה 74] ורק כשקדמו סבר תנא קמא שיש בהם גם ביטול, ולכן אמר שבתחילה די בכל שהן. 
(72) <b>רש''י</b> [ד"ה גרף] ביאר ששניהם כלי חרס, ו<b>תוס'</b> [ד"ה גרף] הביאו בשמו שהאיסור משום שבלוע בו מהרעי או מ"ר [ודקדקו מכך שכלי שאינו בולע כגון של זכוכית, מותר]. ומשום כך נקט <b>רבינו יונה</b> שדינם כצואה, וה<b>טור</b> [פז] כתב "שהן כצואה", וכיון שבלוע בו, אפילו אם כפאן על פיהם אסור לקרות כנגדן [שלא כ<b>ראבי''ה</b> שהתיר כמכוסה, וראה פרישה שהמרדכי התיר בכפאו אפילו בגרף של עץ שבלוע בו]. אך <b>הרמב''ם</b> [ק"ש ג יב] כתב שכיון שייחדן לכך הן כבית הכסא, וביאר <b>הפרישה</b> שנפקא מינה בין ההגדרות לגרף של זכוכית, שאם נחשב כצואה מפני שבלוע בו, זכוכית אינה בולעת ויועיל בה נתינת מים, ואם הוא כבית הכסא, אף בזכוכית לא תועיל נתינת מים. <b>והרא''ש</b> נקט את שני הטעמים, וכתב ה<b>פרישה</b> שמסקנתו משום בליעה, וה<b>מג''א</b> [סק"א ע"פ פמ"ג] נקט שלדעתו שהבליעה אוסרת רק בכלי המיוחד לה, שאז אינה נחשבת מכוסה, וראה להלן [כו א הערה 8]. 
(73) <b>תוס'</b> [ד"ה ובלבד] צידדו שבגרף לא תועיל נתינת מים. וכתב <b>המהרש''א</b> שבדיבור הקודם עסקו בעביט זכוכית, ובו אין צריך להטיל רביעית מים, אך בעביט רגיל שיש בו מ"ר צריך לתת מים. ו<b>הגר''א</b> נקט שדיבור זה הוא המשך לקודם, ונסוב על עביט זכוכית המיועד למ"ר שצריך להטיל בו רביעית מים, וכ"כ <b>רבינו יונה</b> בשם תוס'. והוסיף <b>רבינו יונה</b> שגם בעביט לא מועילה נתינת מים, כי הוא מאוס כצואה, וביאר <b>הפרישה</b> שראייתו ממה שדנו בשיעורי המים לגבי "מי רגלים" ולא לגבי גרף ועביט שהוזכרו קודם. וכתב <b>הב''י</b> [פז] כי אע"ג שמ"ר עצמן מותרין בנתינת מים, היינו משום שמתערבים בהם ומתבטלים, אך מה שנבלע מהם בעביט אינו מתערב במים, ולכן אסור. וה<b>פמ''ג</b> [משב"ז א] הוסיף שאע"פ שמ"ר אסורים רק מדרבנן, עביטן חמור מהן כי דינו כבית הכסא, וראה <b>חיי</b> <b>אדם</b> שאפילו מילאו מים עד שוליו אסור. וה<b>פמ''ג</b> [משב"ז פז ג] דקדק מתוס' שרק בגרף זכוכית לא מועילה נתינת מים, אך בעביט העשוי זכוכית תועיל אף שאינו רחוץ יפה. וב<b>כף</b> <b>החיים</b> תמה שהרי תוס' באו להחמיר שאפילו רחוץ יפה צריך ליתן לתוכו מים, [ותלוי בגירסאות הנ"ל]. 
(74) ה<b>רמב''ם</b> [ק"ש ג י] נקט שהנידון כמה יתן "לתוך מי רגלים של פעם אחת", והעלה מכך <b>הרא''ש</b> שאם יש מ"ר של פעמיים צריך ליתן בהם שני שיעורים של מים, וביאר ה<b>כסף משנה</b> שטעמו מסברא, שהרי ודאי אין רביעית מועילה לעשר פעמים, ומסתבר שנקבע שיעורה לפעם אחת, והיינו שנקט כי המים מבטלים את המ"ר, והביטול תלוי ביחס כמות המים למ"ר, וכן משמע מדברי <b>רש''י</b> [ד"ה ומי] שרביעית מועילה רק למ"ר מועטין. [וראה <b>אשל אברהם</b> בוטאטש שאינו נחשב כמבטל איסור, כי ביטולן ככיסויין. אולם <b>הרשב''א</b> כתב שרביעית מים מועילה גם למ"ר של כמה פעמים, כי רבי זכאי מודה לסברת תנא קמא שנתינת מים מבטלת תורת מי רגלים - כי כיון שנפלו לארץ ואין איסורם מה"ת, הקלו בהם חכמים ולא חייבו ליתן יותר מים ממ"ר - אלא שסבר שיש להם שיעור ולא כל שהוא, ושיעור מועיל לכל כמות של מ"ר. וביאר ה<b>חכם צבי</b> [קב] שרביעית מבטלת כל מ"ר כי יש לה חשיבות מקוה לטבילת מחטין, והיינו שהיא מטהרת את המ"ר. וה<b>מג''א</b> [שב כה] נקט שלדעתו תמיד צריך רביעית מים [לטהרה כמקוה], אך <b>הגר''א</b> [עז ב] דחאו וכתב שהרשב"א מודה שהמים מועילים גם לביטול, ואם יש רק מעט מ"ר די במעט מים לבטלן. 
(75) <b>בשו''ע</b> [פז ג] נקט את דיני ההרחקה דלהלן לגבי צואה ומי רגלים או גרף ועביט, <b>ורב האי</b> <b>גאון</b> המובא ב<b>רבינו יונה</b> הזכיר רק גרף, וראה <b>תפארת שמואל</b> על הרא"ש שנקט שהנידון רק במי רגלים. 
(76) ה<b>רא''ה</b> ביאר שמדובר במטה גבוהה עשרה טפחים, ורשב"ג סבר שמועילה להפסיק כמחיצה, ותנא קמא סבר שהפסק מטה אינו מועיל לעשות את מחנהו קדוש, אלא רק מחיצת עשרה של דבר אחר. וראה עוד להלן. 
(77) ראה בסמוך [הערה 79] שהראשונים נקטו כי לדעת רשב"ג המטה מועילה כמחיצה, ואילו לדעת רבי שמעון בן אליעזר היא מועילה ככיסוי. ואם נדון סוגיין רק בגרף ועביט [ראה הערה 75], יתכן שמחלוקם תלויה בהגדרת האיסור [הערה 72] אם דינם כצואה ומועיל להם כיסוי, או שדינו כבית הכסא וטעון מחיצות [של מטה - שאינם מיוחדות לביהכ"ס]. 
(78) <b>רש''י</b> כתב "לא ידעתי היכן הוא" [וראה ב<b>גליון הש''ס</b> שהראה ענוותנותו של רש"י שכתב כך במקומות רבים]. אכן <b>רב ניסים גאון</b> הביא מקור לזה מעירובין [כב ב], וראה <b>רבינו</b> <b>יונה וריטב''א</b> שדנו בדמיון הדברים. 
(79) כך משמע מדברי <b>רש''י</b> [בד"ה פשיטא], והיינו שהנידון על דברי רבי שמעון בן אליעזר "יניחם תחת המטה" ומועילה ככיסוי. וכתב <b>רבינו יונה</b> שלכן גרס רש"י "פחות משלשה ודאי כלבוד" שהרי ודאי הוא כיסוי, ובזה לא דן רב יוסף [וביאר ה<b>מג''א</b> פז ד שאף שאין לבוד בכלים, היינו לחיבור, אך מועיל להחשב כסתום ומכוסה]. אך <b>רב האי גאון</b> ביאר שהנידון על דברי רשב"ג ש"אחר המטה קורא מיד" ומועילה כמחיצה, ורב יוסף דן אם מטה בגובה ג' טפחים נחשבת כקרקע בלבוד ואינה מפסקת בינו לגלל שאחריה, וצריך להרחיק ד אמות, או שאינה כלבוד ומפסקת. ועוד דן, האם רשב"ג דיבר בכל מטה שאינה לבוד, וסבר שמטה מפסקת ואינו צריך להרחיק, או שדבריו רק בגבוהה עשרה שנחשבת כמחיצה להפסיק. 
(80) כך ביאר <b>רש''י</b> [ד"ה עשרה], ו<b>רב האי גאון</b> ביאר להפך, שמדובר במטה שתחתיתה סתומה, ונמצא שהיא מחיצה עשרה. ותמה <b>רבינו יונה</b> שאם כן פשיטא שמותר, ומה חידש רב יוסף בכך, ולמה הוצרך אביי לסייעו, וצידד שחידשו שמחיצה עושה את מחנהו קדוש אפילו אם הוא בתוך ד' אמות. וה<b>מג''א</b> [פז ד] כתב שדעת תנא קמא שמטה אינה מפסקת אלא אם היא חוצצת מכותל לכותל [ולכן לא הקשה רבינו יונה איך נחלק על רשב"ג]. ותמהו <b>מחצית השקל ומאמר מרדכי</b> למה מחיצה ברוחב ד' טפחים לא תחצוץ, וראה <b>חיי אדם</b> [ג] שהחמיר בצואה ובגרף ועביט כדעת המג"א, והקל במ"ר וכלי שאינו קבוע להם. 
(81) <b>רבינו יונה והרא''ש</b> ביארו ש"עד שיוציאם" נסוב על ספר תורה, ו"עד שיניחם" נסוב רק על תפילין, כי בס"ת לא מועיל כיסוי אלא רק מחיצה. אולם <b>הרמב''ם</b> [ס"ת י ז] נקט את ההיתר של כלי בתוך כלי גם לגבי ס"ת, ולהלן [כו א הערה 3] יבוארו ראיותיהם ובמה נחלקו. 
(82) כתב ה<b>משנה ברורה</b> [מ ז] שרק שני כלים צריך להניחם זה בתוך זה, אך פשוט שגם שני כיסויים מועילים, אף שהם מונחים רק זה על גבי זה, ומכסים מלמעלה ומהצדדים ולא מלמטה, וראה בסמוך [דף כו הערה 1]. 
(83) ב<b>שו''ע</b> [מ ב] כתב "והוא שאין השני [החיצון] מיוחד להם" וה<b>רמ''א</b> כתב שהוא הדין אם הפנימי אינו מיוחד להם, וכתב ה<b>באר היטב</b> שאינו חולק, אלא מבאר את כוונת השו"ע. 
(84) כתב <b>רבינו יונה</b> שאין צורך ששניהם יהיו כלים שאינם מיוחדים להם, ודי שיצרף כלי אחד שאינו מיוחד להם, וראה <b>ט''ז</b> [מ ב] שהגיה את דבריו. 
(1) ביאר <b>הרשב''א</b> שרבא חידש שדי בכיסוי הגלימא מלמעלה, אף שאינה כרוכה על הספרים מכל צידיהם. 
(2) כתבו <b>תוס'</b> [ד"ה ספר] שדוקא ספר תורה [וחומשים הכתובים על קלף בגלילה בפני עצמם] טעונים מחיצה, אך לשאר ספרים די בכיסוי בעלמא. <b>ורבינו יונה</b> ו<b>הרא''ש</b> כתבו ששאר ספרים צריך ליתנם בכלי בתוך כלי. 
(3) כך הובאו דברי ריב"ל ב<b>שאילתות דרב</b> <b>אחאי</b> [מה], ומשום כך כתבו <b>רבינו יונה</b> <b>והרא''ש</b> שהיתר כלי בתוך כלי מועיל רק לתפילין, והיינו משום שביארו שריב"ל הצריך את המחיצה כהפסק לתשמיש. אך <b>הרמב''ם</b> [ס"ת י ז] נקט שכלי בתוך כלי מועיל גם לס"ת, וביאר <b>הגר''א</b> [יו"ד רפב כב] שריב"ל הצריך את המחיצה לכבוד התורה, כגון לישב ואחוריו כלפיה, אך לצורך תשמיש במקום קדוש די בכיסוי כלי בתוך כלי, כי מפסיק בינו לקודש, וראה בסמוך. 
(4) לגבי שיעור רחבה כתב ה<b>חיי אדם</b> [ג יט] שהוא ד' טפחים, וב<b>נשמת אדם</b> הרחיב בזה. 
(5) <b>הרמב''ם</b> [שם] כתב חילוק זה רק לגבי היתר מחיצה, ומשמע שכלי בתוך כלי מועיל אפילו אם יש לו בית אחר. וראה בביאור <b>הגר''א</b> [שם] שריב"ל חייב מחיצה כדי לעשות הידור לס"ת בייחוד מקום לכבודה, אך עדיין היא בבית אחד עמו, ולכן הוסיף מר זוטרא שאם יכול לשמש במקום אחר אין זה הידור לשמש אף בהפסק מחיצה, [וראה רש"י ד"ה מחיצה, ודו"ק], אך כיסוי כלי בתוך כלי גורם הפסק, וכאילו אינה עמו בבית כלל, ועי' <b>נודע ביהודה</b> קעד. אך ה<b>ב''י</b> [יו"ד רפב] נקט שאם אין לו בית אחר עדיף שיעשה מחיצת עשרה טפחים מאשר להניחה בכלי בתוך כלי, ומשמע שגם המחיצה נעשית להפסק, וכדעת הרא"ש. 
(6) <b>רבינו יונה</b> הקשה הרי פשיטא הוא, כי תפלה חמורה מק"ש [שעומד בה לפני המלך], אכן <b>הרמב''ם</b> [ק"ש ג ב] כתב שהקורא במקום מטונף חוזר, ואילו בתפלה [ד ח] חוזר רק באופן שפשע ולא בדק מקומו, ומשמע שבק"ש חל חסרון בעצם הקריאה, ואילו בתפלה האיסור רק משום זבח רשעים תועבה, ונמצא שיש חומר בגדר האיסור לק"ש יותר מתפילה. 
(7) כך פירש <b>רש''י</b>, וכן גרס ה<b>מרדכי</b> [פה] בדברי רב חסדא, וביאר ה<b>דרישה</b> [פג א] שכך הבין המקשן בדבריו, משום שלדעת המקשן ביהכ"ס כצואה, ובהכרח מרחיק לכל הפחות ד' אמות, כמבואר במשנה. וב<b>אליהו רבה</b> [פג ד] כתב שדקדק כך מלשונו "עומד כנגדו", שאילו על העומד סמוך ממש אמרו לעיל "עומד בצדו" [ובהערה 12 נברר אם המקשן חזר בו]. 
(8) כך ביאר ה<b>ב''י</b> [פג], כי אילו מדובר בביהכ"ס עם מחיצות מה הקשו מהמשנה, והרי רב חסדא התיר רק כשמחיצה חוצצת. והעלה מכך שאם יש לו מחיצות [אפילו נמוכות מי"ט] ואין ריח רע מגיע ממנו מותר לקרות אפילו תוך ד' אמותיו, כי המחיצות ככיסוי לצואה, והאיסור רק כשאין לו מחיצות כלל. וה<b>ב''ח</b> הבין שהיתר מחיצה הוא רק בגבוהה עשרה כדין מחיצה, והאיסור לקרא סמוך להן, הוא במחיצות פחות מעשרה, או שאין המחיצה מקפת מכל צדדיו. ואילו <b>המג''א</b> [שם א] דחה את ראיית הב"י, שהרי המקשן סובר שביהכ"ס עצמו דינו כצואה, וכדלהלן, והסיק שהאיסור אפילו כנגד המחיצות, כי נחשבות כגרף כיון שמיועדות לקבל צואה, ואפילו אין בהם ריח רע. וכתב ה<b>ט''ז</b> דהיינו רק במחיצות של ביהכ"ס בלבד, אך אם משמשות גם לבית מותר לקרא סמוך להן. וה<b>חזו''א</b> [יז ה] כתב דהיינו רק אם איסור הכותל משום שדינו כביכ"ס, אך כיון שאיסורו כגרף הבולע, אף שמשמש גם לבית, אסור. וב<b>שבט הלוי</b> [ח"ד או"ח י] הוכיח מהט"ז שאיסור גרף משום ייחוד לצואה, אך למבואר לעיל [כה ב הערה 72] שה<b>מג''א</b> פז א נקט שאיסורו תלוי בייחוד לבליעה, נמצא שאף אם האיסור משום בליעה, כותל המשמש גם לבית, מותר. 
(9) <b>הדרישה</b> [פג א] ביאר שקושיא זו היא מצד האיסור משום שיש בו צואה, [וכהבנת הב"י הנ"ל], ובסמוך מוסיף להקשות שאפילו אם פינוה ממנו דינו כצואה, וראה <b>חזו''א</b> [יז ח]. 
(10) לעיל התבאר שהקושיא הראשונה היתה על האיסור משום שיש בו צואה, ובקושיא זו הוכיח המקשן שביהכ"ס עצמו דינו כצואה. אך לדעת <b>המג''א</b> המקשן ידע שמדובר בביכ"ס שאין בו צואה, וסמך מתחילה על ראיה זו. 
(11) לשיטת <b>הב''י</b> [בהערה 8] שרב חסדא עסק רק בביכ"ס שאין לו מחיצות, נמצא שבחדש האיסור רק במקום המושב עצמו, שרק הוא נקרא ביהכ"ס. וכתב ה<b>מג''א</b> [שם] שלדרכו אפילו כשיש לו מחיצות מותר בחדש עד מקום המושב, כי אילו הנידון של רבינא דוקא ביש לו מחיצות, איך הקשו ממנו לרב חסדא. אך לדעת <b>המג''א</b> [ס"ק ב, וכדרכו הנ"ל], האיסור בחדש הוא בכל שטח המחיצות, והוסיף ה<b>פמ''ג</b> שחדש שאין בו מחיצות, מותר מחוץ למקום המושב, [ותלוי במחלוקת <b>הרמב''ם</b> <b>והמרדכי</b> בסמוך, אם למסקנא מותר סמוך ממש, או צריך הרחקת ד' אמות, ראה <b>פרישה</b> פג ד ופמ"ג א"א ב]. 
(12) בהוה אמינא פירש רש"י שקורא ברחוק ד' אמות, כי ביהכ"ס ישן דינו כצואה [ראה הערה 7], אך למסקנא שדברי רב חסדא בביכ"ס חדש, קורא בלא הרחקה כלל, כי אין חסרון ב"מחניך קדוש" אלא שחל עליו שם מגונה, והוא רק במקומו, [ולפ"ז הרהור מותר בתוכו, וראה <b>אליהו רבה</b> פה ב ו<b>פמ''ג</b> פג משב"ז ג]. וכך פסקו <b>הרמב''ם</b> [ק"ש ג ג] וה<b>טור</b> [פג], וכתב ה<b>חזו''א</b> [יז ח] שראייתם ממה שלא העמידו את ספיקו של רבינא דוקא בתוך ד' אמות. אולם ה<b>מרדכי</b> נקט שמרחיק ד' אמות, וביאר ה<b>דרישה</b> [שם] שראייתו היא, שלא מסתבר שיועיל זימון ויהיה חילוק בין תוכו לנגדו בלא הרחקה, ובהכרח שהכוונה לכנגדו בריחוק ד' אמות, ואף שיש זימון, כיון שהוא חדש מותר לקרות, כמו בצואה כשאינו רואה ואינו מריח, וראה <b>פמ''ג</b> [א"א ב]. 
(13) כך ביאר <b>הטור בשם רש''י</b>, וכתב <b>דמשק</b> <b>אליעזר</b> שכוונתו לפירוש רש"י לעיל בדברי רב חסדא לגבי הרחקה מבית הכסא, וכן צריך להרחיק בשל פרסאי ממקום הגומא. 
(14) כך ביאר ה<b>מג''א</b> [פג ד [, והיינו כנ"ל כי רק הגומא נחשבת כביכ"ס, ונמצא שכנגד פיהם הוא בריחוק ד' אמות. וה<b>חזו''א</b> [יז ב] העיר שמשמע שההיתר רק מפני מרחק הגומא, ולמה אין הדין תלוי בעומק החפירה, וביאר שמדובר באופן שיש מחיצות סביבות פיה, ועל ידן נחשב כל הבית כביכ"ס, ורק מרחק הגומא גורם שלא יחשב כביהכ"ס. אך ב<b>שו''ע הגר''ז</b> נקט שאין חילוק אם יש מחיצות על גבה או לא. וראה שם [אות ד] שדן אם ביכ"ס שלנו כשל פרסאי, או שההיתר רק כשהצואה מתגלגלת מיד למרחק ד' אמות, ולא כאשר נחה במקומה ואח"כ נשטפת. והחמיר מספק, וב<b>מנחת יצחק</b> [ח"א ס] אסר משום שצורתו מוכחת שמיועד לביכ"ס. [וראה <b>אגרות משה</b> אה"ע ח"א קיד שכיון שמחיצותיו משמשות גם את הבית, נחשב רשות אחר וקורין כנגדו]. 
(15) <b>התוס' יו''ט</b> כתב שתקנו טבילה זו גם לנשים, כדי שע"י כך לא יהיו נשמעות לבעליהן, ויתקיים עיקר טעם התקנה, שלא יהיו ת"ח מצויין אצל נשיהן כתרנגולים. וב<b>שערי ציון</b> [ח"ג יט] כתב שאיסורה כטומאת קרי בתלמוד תורה, שהרי היא טומאה הבאה מחמת קלות ראש. 
(16) כך מסקנת הגמרא, ע"פ רש"י לעיל [כא ב ד"ה ורבי, כב א ד"ה אלא] שלרבי יהודה "אין טבילה אלא המטהרת" ודקדק <b>בשערי יושר</b> [ב כא] שסבר כי אין טבילה מועילה אלא אם הורידה את הטובל מטומאה חמורה לקלה, ולכן לא תקנו לו טבילה. ואף חכמים לא אמרו שיטבול, אלא משום שלדעתם טומאת קרי חמורה בפרט זה שאוסרתו בתורה ותפלה, ונמצא שטבילתו מועילה להורידו לטומאה קלה [ורבי יהודה סבר שאיסור הלימוד אינו חומר בדיני הטומאה, אלא מדיני דבר שבקדושה] אולם ב<b>אבני נזר</b> [יו"ד רסד] נקט שאין טבילה לטומאה אחת תלויה בטומאה אחרת, ואף שלכולי עלמא טבילה מועילה, נחלקו אם עזרא תקן לבעל קרי טבילה באופן שישאר בטומאת זב או נדה, [והוא הדין אם לכולי עלמא טבילה אינה מועילה, כי לתורה תקנו טבילה, ולא טהרה מטומאת קרי, שהרי די בט' קבין אף שאסור בתרומה] וראה <b>חברותא</b> למס' נדה [לג ב הערה 65]. 
(17) אף שטומאת קרי מוסיפה עליו איסור לימוד תורה, צידדה הגמרא שטעמו של רבי יהודה, שאינו נחשב כלל בעל קרי כי בגוף הטומאה אין שום תוספת על טומאת זב, והאיסור ללמוד אינו מדיני הטומאה, אלא הוא רק כתוצאה מטומאת קרי, ואם כבר היה זב אינה חלה עליו כדי להחמיר בת"ת, אך אם כבר היה בעל קרי והתחייב בטבילה, לא נפטר ממנה כשחלה עליו עוד טומאה חמורה. 
(1) בתחילת המסכת ביארה הגמרא שהמשנה פתחה בבירור זמן ק"ש של ערבית, כי בברייתו של עולם ערב קודם לשחר, וכתב ה<b>פני יהושע</b> שלגבי תפלה פתחו בשחרית, למ"ד שהתפלות נתקנו כנגד התמידים, משום שתמיד של שחר מוזכר תחילה בתורה. ולמ"ד שאבות תקנום, משום ששחרית נתקנה ע"י אברהם שהוא ראשון לאבות. וראה עוד ב<b>צל''ח</b>. 
(2) כתב ה<b>רא''ש</b> שלא שנינו מתי תחילת זמן תפלת שחרית, כי כשם שסוף זמן תפלה נלמד מקרבן תמיד, כך גם תחילתו, ואע"פ שעיקר מצות תפלה היא עם הנץ החמה, כדכתיב "ייראוך עם שמש", בדיעבד יוצא משעה שהאיר פני כל המזרח, כזמן הקרבת התמיד. [וכ"כ <b>תוס'</b> [ל א ד"ה אבוה, וה<b>רמב''ם</b> תפלה ג ז. ודעת <b>רבינו ירוחם</b> שזמנה משיכיר את חברו, וה<b>ב''י</b> דחאו], וראה הערה 11. וראה <b>פרי חדש</b> ו<b>מג''א</b> [פט א], שנקטו כי אף אם עדיין לא האיר פני המזרח - כל שעלה עמוד השחר יצא בדיעבד. שאז כבר חשוב "יום" מן התורה. אבל ה<b>אליהו רבא והגר''א</b> כתבו, שכל זמן שלא האיר המזרח, אף בדיעבד לא יצא, כי עדיין לילה הוא. ונחלקו בביאור המשנה במגילה [כ א], "וכולן שעשו משעלה עמוד השחר כשר". האם הכוונה ל"האיר פני המזרח", או שדי בעליית עמוד השחר. ו<b>בבה''ל</b> [פט ד"ה ואם] האריך. 
(3) הראשונים נחלקו בגדרי ה"שעות", מ<b>תרומת</b> <b>הדשן</b> [א] נראה, שלגבי חשבון שעות היום, נחשב היום מעלות השחר ועד צאת הכוכבים. וכן נקטו <b>תוס' בפסחים</b> [יא ב], וה<b>רמב''ן</b> בתורת האדם וה<b>רשב''א והריטב''א</b> כאן, ובספר <b>מנחת כהן</b> הוכיח כשיטתם. ונחלקו הדיעות בשיטה זו, אם היא דוקא כדעת רבינו תם, שצאת הכוכבים הוא כשיעור הילוך ד' מילין אחר תחלת השקיעה. או גם כשיטת הגאונים שלאחר זמן הילוך ג' רבעי מיל כבר נחשב ודאי לילה, ואין חשבון השעות תלוי במה שנחשב "יום" לדינא. אבל ה<b>לבוש והלחם חמודות</b> כתבו, שמשערים מנץ החמה ועד שקיעתה. ונץ החמה מאוחר מעמוד השחר כשיעור זמן הילוך ד' מילין. וכן זמן השקיעה מוקדם מצאת הכוכבים כשיעור זה. נמצא שההבדל בין שתי השיטות הוא בשלש שעות [לדעת ה<b>גר''א</b> שהילוך מיל הוא כב דקות ומחצה]. ואף שמצד הדין היום מתחיל מעמוד השחר, מכל מקום לגבי חשבון השעות הולכים אחר עיקר היום. וכשיטה זו משמע מדברי ה<b>רמב''ם</b> ועוד ראשונים. ולדינא נחלקו בזה ה<b>מג''א</b> [רלג ג], ו<b>הגר''א</b> [רסא, תנט] ו<b>שו''ע הגר''ז</b>. וב<b>ערוך</b> <b>השלחן</b> [רלג] <b>ואגרות משה</b> [או"ח ח"א כד, ח"ב כ] חדשו שאין שני חצאי היום שוים, עי"ש. 
(4) <b>תוס' בפסחים</b> [קז א] דנו למה נקראת "מנחה"<QM> אם משום המנחה שהיתה קריבה עם תמיד של בין הערבים, הלא גם בתמיד של שחר היתה קריבה. וביארו שתפילת שחרית כיון שיש לה שם אחר מחמת הזמן שלה, קראו לה על שם זמנה. ועוד ביארו שקראו לה "מנחה" משום שזמנה בעת רצון, כדלעיל [ו ב] שאף אליהו לא נענה אלא בשעת תפלת המנחה. ושמא בשעת הקרבת המנחה היה. וה<b>רמב''ם בפיה''מ</b> כתב ש"שם מנחה", נופל על זמן זה של "בין הערבים", ולא על התפלה בדוקא. ולא ציין מקור לזה, וה<b>רמב''ן</b> [פר' בא] פירש, שהיא מלשון "מנוחת השמש". שבין הערבים נשקט ונח השמש מאורו הגדול. 
(5) גם תחילת זמן מנחה לא הוזכר במשנה, ואף הוא נלמד מתמיד של בין הערבים, שזמנו משש שעות ומחצה, וראה בשו"ע [רלג א] שעיקר זמנה מתשע שעות ומחצה כפי שהיו מקריבין את התמיד ביום חול, [כמבואר בפסחים נט א]. 
(6) <b>רש''י</b> ביאר שזמנה עד חשכה, וכן פסק <b>הרמ''א</b> [רלג א] שבדיעבד מתפלל מנחה עד צאת הכוכבים. וביאר <b>הפמ''ג</b> [א"א ג] שלאו דוקא עד צאת הכוכבים, אלא עד כדי הילוך ג' רבעי המיל קודם לכן. אבל אחר כך, הוא כבר זמן בין השמשות, וספק יום ספק לילה הוא. וראה <b>מ''ב</b> [יד] ו<b>שעה''צ</b> [יח - כא]. וב<b>עינים למשפט</b> הוכיח שלדעת הרמ"א בדיעבד מתפלל עד סוף השקיעה ממש, כי זמן תפלת המנחה הוא כל זמן שלא הגיע זמן ערבית [ואף שרק מחמת הספק אינו יכול להתפלל]. ומה שכתב ה<b>דרכי משה</b>, <b>שהמהרי''ל</b> היה מתפלל מנחה סמוך לצאת הכוכבים, כונתו שהתחיל מעט קודם, כדי לסיימה עד צאת הכוכבים. וב<b>הגהות מיימוניות</b> נקט שסמכו על הירושלמי שלא הוקשה מנחה לתמיד, אלא לקטרת שזמנה עד צאת הכוכבים [אך ברש"י א"א לפרש כן]. וה<b>פני יהושע</b> כתב שהמנחה כנגד תמיד, ונסכיו היו קרבין אחר השקיעה [וראה מנחות כב, ורש"י תמורה יד א, וצ"ע], וה<b>מג''א</b> [שם ג] כתב שזמנה כנגד המנחה הבאה עם התמיד, וביאר <b>במחצית השקל</b> שקרבה עד צאה"כ [אך ראה במנחות כ ב שהקומץ נפסל בשקיעה]. אולם <b>רבינו יונה</b> כתב שזמנה רק עד שקיעת החמה, שהרי זמנה כנגד תמיד של בין הערבים, ועיקר התמיד הוא זריקת הדם, ודמו נפסל בשקיעת החמה, וצידד ב<b>שער הציון</b> [רלג י] שכונתו לתחלת השקיעה, שהיא ג' מילין ורביע קודם בין השמשות. וכמבואר ב<b>תוספות זבחים</b> נו א, שאז נפסל הדם, אע"פ שעדיין יום הוא. ודחה שרק בדם פסח עשו הרחקה, אך מנחה כדם תמיד שכשר עד סוף שקיעה, וראה <b>שאגת</b> <b>אריה</b> [יז] ו<b>אשר לשלמה</b> מועד ד] ולהלן הערה 55. 
(7) כתבו <b>תוס'</b> שהקדים מנחה למוספין משום שהיא "תדירה בכל". וביאר הצל"ח שמנחה עדיפא ממוסף בתרתי, א. תדירה יותר ממוסף. ב. היא נוהגת בכל, בין באנשים ובין בנשים. כי אף שהיא מצות עשה שהזמן גרמא, נשים חייבות בה, משום דרחמי נינהו. [ואף בתפילות שבת שאינן אלא שבח, לא חלקו בין שבת לחול]. אבל מוסף שאינה רחמי, אלא היא מדין "ונשלמה פרים שפתינו", אינה נוהגת בנשים, משום שהזמן גרמא. [והג<b>רע''א</b> או"ח קו כתב שנשים אינן מתפללות מוסף, כי אינן שוקלות מחצית השקל שממנו מביאין מוספין, וראה <b>בקהילות יעקב ובחברותא</b> לזבחים ד א]. 
(8) הראשונים נחלקו באופן חשבון ה"שעות". מ<b>תרומת הדשן</b> נראה, דלצורך חשבון שעות היום, נחשב היום מעלות השחר ועד צאת הכוכבים. וכן יש להוכיח מדברי ה<b>תוספות</b> <b>בפסחים</b>, יא ב, ומה<b>רמב''ן</b> בתורת האדם, ומדברי ה<b>רשב''א והריטב''א</b> בפירקין. ונחלקו הדיעות בשיטה זו, אם נאמרה דוקא לשיטת רבינו תם הידועה, דזמן הילוך ד' מילין לאחר תחלת השקיעה הוא צאת הכוכבים. או דאף לשיטת הגאונים ניתן לאומרה. ואף דלדידהו לאחר זמן הילוך ג' רבעי המיל כבר הוי ודאי לילה, אין חשבון השעות תליא במה דחשיב "יום" לדינא. אבל ה<b>לבוש והלחם חמודות</b> כתבו, דמשערינן מנץ החמה ועד שקיעתה. ונץ החמה מאוחר מעמוד השחר כשיעור זמן הילוך ד' מילין. וכן מוקדם זמן השקיעה מצאת הכוכבים כשיעור זה. נמצא דההבדל בין שתי השיטות הוא בשלש שעות [לדעת ה<b>גר''א</b> דהילוך מיל הוא כ"ב דקות ומחצה. אך עוד שיטות איכא בזה]. ואף דמצד הדין היום מתחיל מעמוד השחר, מכל מקום לחשבון השעות אזלינן בתר עיקר היום. 
(9) <b>תוס' ביומא</b> [לז ב ד"ה אמר] העירו למה לא הקשתה הגמרא מברייתא זו על דעת רבי יהושע לעיל [י ב] שזמן ק"ש עד שלש שעות, וכאן משמע שהוא עד הנץ. ורבינו תם העלה מכך שזמן ק"ש מתחיל אחר הנץ, אלא שהותיקין קראו לפני זמנה משום שעיקר חביבות התפלה בשעת הנץ. 
(10) ה<b>פני יהושע</b> ביאר, שעיקר קושית הגמרא היא מהצורך לסמוך גאולה לתפלה, כי משמע לגמרא שהוא לעיכובא, ואיך יאחר התפלה עד חצות, הרי סוף זמן קריאת שמע הוא לכל המאוחר עד ג' שעות. ולא יסמוך גאולה לתפלה. ומסקינן, שסמיכות גאולה לתפלה אינה לעיכובא, אלא רק למצוה מן המובחר. וה<b>צל''ח</b> דחה פירושו, שלא מצינו בפוסקים שחיוב סמיכת גאולה לתפלה הוא דוקא בותיקין. ולא נאמר דין ותיקין אלא בזמן נץ החמה לתפלה. וביאר שקושית הגמרא היא, כי אף שאמרו [ט ב] שזמן ק"ש עד ג' שעות, משמעות הברייתא שעיקר זמן תפלה בהנץ. והוסיף, כי כיון שהנידון בעיקר זמן תפלה, נמצא שאפילו מי שנאנס ולא סמך גאולה לתפלה, או נשים שפטורות מקריאת שמע - חייבים להתפלל לפני חצות. 
(11) <b>הרא''ש</b> ביאר כי אף שזמן תפלה נלמד מקרבן התמיד, והוא משעה שהאיר המזרח [ראה הערה 1] - ותיקין התפללו בהנץ החמה, כי נאמר בה "ייראוך עם שמש". וה<b>לבוש</b> [פט א] כתב שלמדו מאברהם שהוא תקן תפלת שחרית [כדלהלן], וה"בקר" האמור אצלו הוא בהנץ החמה. 
(12) <b>הרא''ה</b> כתב דהיינו כדעת הסובר שתפלת ערבית חובה. אך <b>תוס'</b> [ד"ה טעה] כתבו שאפילו אם תפלת ערבית רשות, אין לבטלה בחנם, ולכן יש לה תשלומין. וה<b>רי''ף</b> כתב שאע"פ שיש בה מצוה, אין על כך חיוב תשלומין, ורק משום שמתפלל בשאר לילות, עשאה בכך עליו כחובה, וחייב בתשלומין [וראה להלן כז ב בהרחבה]: 
(13) ה<b>צל''ח</b> דן אם בשבת יכול להשלים אחר מוסף, וב<b>שו''ת הרשב''א</b> [אורייתא] מבואר שמשלים רק אחר מנחה. ואף שהגיע זמן מנחה, יתפלל מוסף ואחריו מנחה לתשלומין. והיינו, משום שאי אפשר להקדים תשלומין למוסף שהוא חובה, ואי אפשר להפסיק במוסף בין מנחה לתשלומין, כמבואר [בהערה 15] שתשלומין הם רק בשעה שעוסק בחובה. אך ב<b>שערי תשובה</b> [] כתב שמתפלל מנחה מוסף ותשלומין, וראה <b>חיי אדם</b> [כז ו]. 
(14) דעת <b>תוס'</b> [ד"ה טעה] שדוקא אם נזכר בזמן שחרית מתפלל תשלומי מעריב. אבל אם לא נזכר עד זמן המנחה, שוב אינו יכול להשלים, כי לא מצינו שתקנו חכמים תשלומין לאחר ב' תפלות, וכן פסק <b>הרמב''ם</b> [תפלה ג י]. [וה<b>צל''ח</b> דן להלכה כרבי יהודה, ששכר תפלה בזמנה הוא עד ד' שעות בלבד, אם בין זמן זה לחצות עדיין יכול להשלים ערבית של אתמול, או שנחשב כעבר זמן שתי תפלות]. וביאר ה<b>פני יהושע</b> שהטעם שאין לו תשלומין, הוא משום ששכחה שתי פעמים נחשבת כפשיעה. [ולכן כתבו תוס' אגב דין זה, שאם לא התפל במזיד, אין לו תשלומין] וטעם זה אינו נוהג אלא בטעה, אבל בנאנס ולא התפלל, יתכן שגם אחר כמה תפלות יוכל להשלים, וראה <b>פמ''ג</b> [משב"ז קח ה]. [והעיר שם בעיקר דין תשלומין, שכל הפוסקים הביאוהו בנאנס, ואילו בגמרא לא מצינו כן אלא בטעה. וראה ב<b>עינים למשפט</b> שכתב, כי אכן כל דין תשלומין כשנאנס אינו חובה אלא רשות בעלמא, שמותר לו להתפלל שתים אף בלא חידוש דבר]. אבל <b>רבינו יונה</b> הביא שיש אומרים שאפילו אם לא התפלל תפלות הרבה, יש לכולן תשלומין, וחולה שנתרפא ישלים את כל התפלות שהפסיד. ויתכן שתוס' סברו שהארכו את זמן התפלה החסרה להשלימה בזמן תפלה הסמוכה, ואילו רבינו יונה סבר שחייב בתפלה חדשה תחת החסרה, וראה <b>בראב''ד</b> [שם] שאם נזכר בסמוכה ולא השלים, שוב אינו משלים, והיינו שבסמוכה משלים כמתפלל את החסרה, ונמצא שהחסירה במזיד, ורק אם לא זכר משלים אחר ב' תפלות בתפלה חדשה. [<b>והרשב''א</b> הזכיר רק שי"א שמשלים מנחה גם בשחרית, ויתכן שמודים שאין השלמה לב' תפלות, אלא שסברו כהפרישה שתשלומין נחשבת כתפלה בזמנה, ונמצא שאם לא השלימה בערבית - הרי שחרית היא תפלה הסמוכה לה, ובכך נחלקו תוס', שאינה בזמנה ונמצא שמשלים ב' תפלות]. וב<b>הגהות מיימוניות</b> הביא <b>מרבינו שמחה</b> שאפילו נזכר אחר עשרה ימים, יכול להשלים, והוכיח שאין חסרון של "עבר יומו", שהרי יש תשלומין למנחה בערבית. ומסתבר שתוס' והרמב"ם חילקו בין תשלומין של מנחה שהם רק מצד בקשת רחמים, לבין השלמת שחרית וערבית שהן באותו יום, ונחשב כאילו התפלל את התפלה החסרה, וראה הערה 19. 
(15) מקושיית הגמרא משמע שאם יש לשחרית תשלומין אחר מנחה, נקרא זמן זה כזמן תפלת שחרית, ומשמע שחיוב התשלומין הוא מצד התפלה שהחסיר, וזמן התשלומין אחר תפלה הסמוכה לה הוא כהוספת זמן לזמנה העיקרי. [ובתירוץ הגמרא תלוי בביאור הב"י והפרישה בסמוך]. וכן מדויק מלשון <b>הרמב''ם</b> [תפלה ג י] שאין תשלומין לשחרית בערבית, משום ש"עבר זמנה", והיינו שאחר מנחה נחשב זמנה המשך של הראשונה. וכן נקט ה<b>לבוש</b> [קו ב] שתפלה אין הזמן גרמא, כי כל היום זמנה, או היא או תשלומין, ומוכח שאינה תפלה אחרת. וה<b>רשב''א</b> כתב במסקנא, שאין מתפלל אחר חצות, אלא בתשלומין אחר מנחה, משום שאז "הוא זמן תפלה, וכשהוא עסוק בתפלתו משלים מה שטעה" וביאר ה<b>ט''ז</b> [פט א] שתשלומין הם רק בסמיכות לחובה, והיינו שאז הוסיפו לה "זמן תפלה" [ושלא כביאור הב"י בהערה 17]. אך <b>הפמ''ג</b> [א"א קח א] דן אם יש תשלומין בספק התפלל, ומשמע שהוא חיוב תפלה חדשה, כי אילו הוא חיוב התפלה החסרה בודאי יש תשלומין, כשם שבתוך הזמן חוזר בספק התפלל, ונרחיב בזה להלן. 
(16) <b>המהרש''א</b> תמה על סברת המקשן, שהרי רבי יוחנן עוסק בדין תשלומין, שהוא דין שהתחדש דוקא בטעה, ואילו המשנה עוסקת בעבר ולא התפלל במזיד. וראה <b>ריטב''א</b>. ו<b>פני יהושע</b>, הקשה הרי אין מתפלל תשלומין אלא לאחר תפלת החובה, ולכן שנינו שאם לא התפלל שחרית בזמנה, ימתין עד לאחר המנחה וישלימה. וביאר, שהמקשן סבר שדעת רבי יוחנן שעיקר תיקון חכמים היה שיתפלל אדם שלש תפלות ביום, ואין להן זמן קבוע. ורק למצוה מן המובחר תקנום רבנן כפי הכתוב "ערב ובקר וצהרים". וה<b>ב''ח</b> [פט] כתב מכח הקושיות הנ"ל, שאין הקושיא ממה ש"מתפלל שתים", אלא ממשמעות דבדיו שדוקא לאחר שהגיע זמן המנחה אין מתפלל שחרית אלא כתשלומין סמוך למנחה, אבל קודם לשעה ששית ומחצה, יכול להתפלל שחרית שלא בדרך תשלומין. ולפי זה, תירוץ הגמרא אינו עוסק ב"תשלומין", אלא בזמן שבין זמן שחרית לזמן מנחה. דהיינו משש שעות עד שש ומחצה לרבנן, ומארבע שעות עד שש ומחצה לרבי יהודה. 
(17) מפשטות דברי הגמרא נראה, שאין נוהג דין תשלומין זה אלא לאחר שהגיע זמן המנחה. ונמצא שלפי רבי יהודה, אין להתפלל אחר ד' שעות. אלא ימתין עד שש שעות ומחצה, וישלימה אחר המנחה. וכן כתב <b>רבי סעדיה</b> <b>גאון</b> בסידורו. אבל ה<b>רי''ף והרא''ש</b> כתבו, שגם לרבי יהודה - אם טעה והתפלל אחר ארבע שעות, נוטל שכר תפלה, ורק שכר תפלה בזמנה לא יהבו ליה. ומשמע מדבריהם, שכתבו כן רק בטעה, אבל אם לא התפלל במזיד, אין לו שכר תפלה כלל. וביאר ה<b>בית יוסף</b> [פט] שיטתם, שהרי הטעם שיכול להתפלל אחר ד' שעות, הוא משום שלא גרע מטעה ולא התפלל עד זמן המנחה, שמשלים ומתפלל שתים, וכל שכן שקודם זמן המנחה יכול להשלימה. [ומשמע שנקט כי תשלומין הם מחיוב התפלה שחיסר, והוסיפו לה זמן אחר התפלה הסמוכה, וראה להלן]. ולפי זה "שכר תפלה" אינו בדוקא עד חצות, אלא כל היום, ורק כשהגיע זמן מנחה, יתפלל מנחה תחלה, כי עתה היא חובת השעה, ואחר כך מתפלל של תשלומין. אבל לפני זמן המנחה מתפלל תשלומי שחרית קודם המנחה, וכיון שהיא מדין תשלומין, אינה נוהגת אלא בטעה, וכן מה שכתב הרא"ש "עד חצות" לאו דוקא הוא, אלא עד שש ומחצה, שהוא זמן מנחה. וה<b>רמב''ם</b> [תפלה ג א] כתב: ואם <b>עבר</b> או טעה, והתפלל אחר ארבע שעות עד חצות היום, יצא ידי חובת תפלה, אבל לא יצא ידי חובת תפלה בזמנה, ומשמע שגם במזיד יצא ידי חובת תפלה. ובהכרח לא מדין תשלומין הוא, שהרי אין תשלומין אלא בטעה או נאנס. וביאר ה<b>ב''י</b> שיטתו, כי מאחר שלרבנן עיקר זמן שחרית הוא עד חצות, אין להרבות במחלוקתם כל כך. ומסתבר שאף לרבי יהודה, נקראת "תפלה" באותו זמן, ורק אינה נחשבת "תפלה בזמנה". ולפי זה מה שנקט "עד חצות", בדוקא הוא. אבל במחצית השעה שלאחר חצות אינה נחשבת כלל "תפלה", שהרי אף לרבנן אינו זמן תפלה [וכן ביאר את דברי ה<b>רשב''א</b> בהערה, ושלא כט"ז]. ולהלכה כתב <b>הט''ז</b> [ס"ק א] שמתפלל שחרית בדיעבד עד שש ומחצה. וה<b>מג''א</b> [ס"ק ה] כתב שלא יתפלל מחצות כיון שהוא זמן המנחה, ורק גזרו שלא יתפלל מנחה עד שש ומחצה. <b>והלחם משנה</b> שם תמה על דברי הב"י, שהרי כל מקור חכמים לזמן חצות, נלמד מתמיד של שחר שקרב עד שש שעות. אבל לרבי יהודה שקרב עד ד' שעות, מנלן זמן חצות, [וראה ב<b>ילקוט</b> פרשת פנחס, שגם תמיד אחר ד' שעות קרב בדיעבד]. וה<b>ב''ח</b> הרכיב שתי הקולות יחד. ולשיטתו, יוצא ידי תפלה שלא בזמנה עד שש שעות ומחצה אף בעבר במזיד. וכן נקטו <b>הפרישה</b> <b>והט''ז</b> שם. אלא שפירשו דברי הגמרא באופן אחר. וראה ב<b>פמ''ג</b> [משב"ז א] שש שיטות בזה. 
(18) כך פירש <b>רש''י</b> [ד"ה וכיון], וביאר ה<b>רש''ש</b> שכוונתו כי אע"פ שתפלה אינה דומה לקרבן, שהרי לשחרית יש תשלומין במנחה, ואין אומרים שעבר זמנה [כתמיד של שחר שאם לא קרב בזמנו אין לו תשלומין בין הערבים], מכל מקום למדו ממוסף שכשר כל היום, ובכל זאת אין לו תשלומין למחר, ויתכן שגם לתפלה אין תשלומין מיום זה למחרתו. וכן ביאר <b>הרא''ה</b>. [ולביאור זה הגירסא ברש"י "מוספין", וראה בהערה 32 ביאור לגירסא שלפנינו] 
(19) <b>הצל''ח</b> העיר למה לא כלל רבי יוחנן דין זה בדבריו הקודמים לענין תשלומין בשחרית וערבית. וראה ב<b>אשר לשלמה</b> [מועד א] שתשלומין מועילים למנחה רק מצד בקשת רחמים, כי עבר זמנה, ואינה כהשלמת שחרית וערבית שהן באותו יום, ונחשב כאילו התפלל את התפלה החסרה, וראה <b>תורת רפאל</b> [יח]. וה<b>רש''ש</b> כתב שתשלומי מנחה בערבית נחשבים כתפילת רשות כמו ערבית עצמה. ונקט שחיוב התשלומין הוא להתפלל ב' פעמים את התפלה הסמוכה, אולם ה<b>צל''ח</b> דן איזה תפלה יקדים, שהרי ערבית עצמה רשות ואילו התשלומין לחובה, ומשמע שסבר כמבואר לעיל שהחיוב להתפלל את התפלה החסרה אחר התפלה הסמוכה, הרי זו תפלת חובה של מנחה, [וראה הערות 15 - 14]. 
(20) ראה ב<b>תוס'</b> [ד"ה איבעיא] שאם שכח להתפלל מוסף, אין יכול להשלים בערב. כי עיקר המוסף הוא הזכרת קרבנות היום ואיך יקרא את הקרבנות בערב, אחר שעבר זמנם, וגם לא תקנו מוסף אלא משום "ונשלמה פרים שפתינו" וכיון ש"עבר זמנו בטל קרבנו", ואינה כשאר תפלות דרחמי נינהו [וראה <b>רבינו יונה</b> שלכן אין אומרים בשחרית ומנחה פסוקי התמיד]. ותמה <b>הט''ז</b> [קח ד] שהרי ודאי אינו קורא קרבנות כי מתפלל ערבית פעמיים, וביאר שכוונת תוס' לטעם אחד, שאין תשלומין במוסף, כי הוא במקום קרבן, ולכן לא שייך שתועיל לו תפלת ערבית פעמיים, אך ב<b>שו''ת הרשב''א</b> [תמז] הובאו כב' טעמים. [וה<b>צל''ח</b> דן לטעם הב', לרבי יהודה שזמן מוסף הוא עד ז' שעות, אם יש לו תשלומין במנחה]. אבל ה<b>מאירי</b> הביא בשם יש אומרים, שאף למוסף יש תשלומין, ומתפלל ערבית שתים [כי אברים ופדרים מתעכלים בלילה]. וגדולה מזו, אם שכח מוסף ומנחה יתפלל בערבית שלש תפלות. ואף לדעת האומרים שאין תשלומין אלא לתפלה אחת, שאני מנחה ומוסף שחיובם כאחד, שהרי זמן שניהם הוא עד סוף היום. ולדבריו מה שאומרים פסוקי קרבן רק במוסף, הוא כמבואר ב<b>נודע ביהודה</b> [קמא או"ח ד] שלא רצו להגביל את התפלות, כדי שיוכל אדם להתפלל כל היום בעת שיצטרך. 
(21) יש שדקדקו מכאן כדעת <b>הרמב''ם</b> [בסהמ"צ עשה י ובמנין המצוות ריש הל' ק"ש] שמנה את ק"ש בבקר ובערב כמצוה אחת, כי משמע שביטול המצוה רק בביטול שתיהן, ואילו לדעת <b>הרמב''ן</b> [סוף שרש ט] שהן שתי מצוות, היה ראוי לומר "או ק"ש של שחרית". 
(22) ה<b>ב''ח</b> [רלד] דקדק ממה שהשמיט תפלת מנחה, כי גם המבטלה באונס יש לו תשלומין, ומתפלל בלא חידוש, כי בשעת מנחה האדם טרוד בעסקיו, ונחשב אנוס קצת, [וכדעת הגאון המובא בטור שם]. וב<b>שו''ע</b> [קח ז] פסק שגם אם בטל שחרית וערבית במזיד יש לו תשלומין, וכתב ב<b>אליהו</b> <b>רבה</b> שלדעתו צריך לומר שכיון שהתחיל בדין הקורא ק"ש שלא בזמנה, נקט שחרית ומעריב, שבהם יש ק"ש. 
(23) דעת <b>רב האי גאון</b> שבמזיד יכול להתפלל תשלומין, אך אינו נוטל שכר מצות תפלה אלא שכר רחמי. וב<b>פמ''ג</b> [קח משב"ז ה] תמה הרי אחר ב' תפלות אינו משלים כיון שהוא מזיד. ויתכן שרק בזמן תפלה יכול להשלים, אך אחר ב' תפלות עבר זמנה. וכן משמע מה<b>ב''י</b> שכתב כי במזיד יכול להתפלל נדבה בתפלה סמוכה, ואינו צריך חידוש, משום שבשוגג היה חייב בתשלומין, אך אחר ב' תפלות צריך לחדש בנדבתו, והיינו משום שבסמוכה הוא זמן תפלה, ומתפלל נדבה. ורק אחר ב' תפלות, היא תפלה חדשה, ואז נדבתו טעונה חידוש. [ועי' ב"ח ופרישה], וראה הערה 14. וה<b>פני יהושע</b> נקט שבכל תפלת תשלומין [כשטעה] אין לו שכר תפלה בזמנה, ויש כאן ג' דרגות שכר. א. בזמנה, יש לו שכר כקרבן תמיד בזמנו. ב. בתשלומין, שכרו כקרבן עולת חובה דיחיד. ג. שלא בזמן תשלומין [או במזיד], שכר תפלת רחמי כנדבה. אך ה<b>פרישה</b> [פט ב] כתב, שגם בתשלומין יש לו שכר תפלה בזמנה. ומפרש דברי הגמרא לעיל שזמן תפלה הוא כל היום, ורק אם עבר במזיד, או שטעה או נאנס ולא התפלל מנחה לפני התשלומין, אין לו שכר תפלה בזמנה, [וגם לפירוש הב"ח שהובא בהערה 17, יתכן לומר כן]. 
(24) ב<b>פרי חדש</b> [נח] העלה מכאן שגם לק"ש יש תשלומין, שהרי גם עליה אמרו "זה שבטל ק"ש" ומשמע שאם טעה יש לה תשלומין. [וראה ביאור הגר"א סוף נח]. אך <b>המגיה</b> <b>למשנה למלך</b> [תפלה ג ט] דקדק מלשון "מעוות לא יוכל לתקון" שלק"ש אין תשלומין. וב<b>פמ''ג</b> [שם א"א ח] כתב שרק למ"ד ק"ש דרבנן יתכן שתקנו לה תשלומין, אך אם מצוותה מדאורייתא למה יתקנו לה רבנן תשלומין. 
(25) <b>הלבוש</b> ביאר שאינו אומר י"ח ברכות לתשלומין, כי זלזול הוא לשבת שיתפלל בה של חול, והיינו שמעיקר הדין היה צריך להשלים תפלה שחסר, ולא להתפלל פעמיים תפלה שעומד בה, [ולכן נקט שבתשלומי מנחה של ערב ר"ח, אינו מזכיר יעלה ויבא, כי לר"ח אין זלזול], וה<b>פרי חדש</b> נקט שבדיעבד אם התפלל של חול יצא [אך בר"ח נקטו שצריך להזכיר]. אך <b>הט''ז</b> נקט שחייב בתפלת שבת פעמיים, ואפילו אם התפלל של חול לא יצא, [וכן בתשלומי מנחה בליל ר"ח יזכיר יעלה ויבא] ומשמע שהתשלומין הוא חיוב לחזור על תפלה שעומד בה. 
(26) ב<b>ראש יוסף</b> כתב שבכל דין נוסף חידוש. א. בתפילת שבת משלים של ערב שבת, אף שמתפלל רק ז' ברכות ולא י"ח. ב. תפלת שבת יש לה תשלומין במוצאי שבת - אף שעבר יום השבת, ומצינו במוסף שתלוי ביום ואין לו תשלומין - כי תפלת מנחה של ש"ק היא כנגד של חול. 
(27) <b>תוס'</b> [ד"ה טעה] ביארו כי אף שבתפלת התשלומין אומר י"ח ברכות, שהן יותר ממה שהיה אומר אם היה מתפלל מנחת שבת בזמנה [שיש בה רק ז' ברכות], אין לחוש בכך, כי גם בשבת היה מן הדין שיתפלל י"ח, אלא שלא הצריכוהו מפני הטורח. והוסיפו, שאם התפלל מנחה של ראש חדש, ושכח "יעלה ויבא", וגם שכח לחזור ולהתפלל כדינו, לא ישלימנה בלילה. לפי שאין מרויח בזה כלום, שהרי גם בלילה לא יזכיר "יעלה ויבא", כי כבר אינו ראש חדש. ושמונה עשרה עצמה כבר התפלל בזמנה, וכן הדין אם טעה והתפלל במנחה של שבת תפלת חול. אולם דעת <b>חכמי פרובינציא</b> שכיון שלא יצא ידי חובתו באותה מנחה שלא הזכיר בה "יעלה ויבא", הרי זה כמו שלא התפלל כלל, וצריך להתפלל שתים לערב, וכתב <b>רבינו יונה</b> שראוי להתפלל נדבה כדי לצאת מספק, וכן פסק <b>השו''ע</b> [קח יא וב<b>מג''א</b> שם טז], ובהערה 30 נברר דעת <b>הרי''ף</b>. ו<b>בכתבי הגר''ח</b> נקט שגם תוס' מודים, שאם שכח "ותן טל ומטר" במנחה של ערב שבת יתפלל בליל שבת שתים. ואף שאינו מרויח הזכרה זו - שהרי אין אומרים אותה בשבת - כי דוקא בשכח "יעלה ויבא" שאינו אלא חיוב הזכרה, אין חסרון בעצם התפלה, וכיון שאת חיוב ההזכרה אינו יכול להשלים אין לו להתפלל שוב, אבל השוכח "טל ומטר", משנה ממטבע שטבעו חכמים בתפלה, ונחשב כמו שלא התפלל כלל, וחייב בתשלומין, [וראה <b>סמ''ג</b> עשה יט וב<b>זכרון שמואל</b> כב ובהערה 30 ולהלן כט הערה 28]. וב<b>קהלות יעקב</b> [טז] כתב שנפקא מינה באופן ששכח "יעלה ויבא" וחזר והתפלל כדינו, ובשניה שכח "ותן טל ומטר", שאם בחסרון הזכרה נחשב כלא התפלל כלל, צריך לחזור ולהתפלל בשלישית, אך אם יצא ידי תפלה ורק חייב בהזכרה, יתכן שיוצא ידי חובתו בהזכרת שתיהן בשתי התפלות יחד. אך <b>באשר לשלמה</b> [שם] ביאר שגם תוס' סברו שהשוכח יעלה ויבא נחשב כמו שלא התפלל כלל, אלא שאינו מתפלל תשלומין כאשר לא יוסיף בתפילתו דבר שלא אמר בתפילה שחסר בה, והיינו כמבואר בתוס' [בע"א, ראה הערה 19] שתשלומין מועילים למנחה רק מצד בקשת רחמים, וגם כששכח יעלה ויבא כבר בקש רחמים, ומה שלא קיים חובת תפלה, הרי לא ישלים בלילה. [ודן במה נחלקו חכמי פרובינצא, אם סברו שגם תשלומי מנחה הם במקום תפלה בזמנה, או שסברו שאין בקשת רחמים אלא כשמתפלל כל נוסח התפלה, ולכן חייב בתשלומין בערבית, אף שהן רק רחמי]. 
(28) כך פירש רש"י, ומביאורו מוכח כדעת ה<b>לבוש</b> [בהערה 25] שמתפלל בנוסח התפלה שהחסיר, ו<b>הט''ז</b> ביאר שאחר שכבר הבדיל אין לו על מה להבדיל שוב, והיינו שההבדלה אינה מנוסח התפלה, אלא חיוב בפני עצמו. והנה השוכח להתפלל ערבית של מוצאי שבת, ומתפלל בשחרית שתים, דעת <b>הפמ''ג</b> [א"א רצד א] שצריך לומר הבדלה בשניה, ואילו <b>הגרעק''א</b> [שם] נקט שאומר בראשונה, ו<b>בכתבי</b> <b>הגר''ח</b> ביאר כי אף שהשניה היא תשלומי תפלת מוצאי שבת, ולא הראשונה - דין הבדלה בתפלה אינו דין בתפלת ערבית של מוצאי שבת בדוקא, אלא הוא דין בתפלה הראשונה של חול שמתפלל אחרי השבת. ולהנ"ל הטעם פשוט, כי אינה מדיני התפלה אלא חיוב הזכרה אחר השבת. [אך תמוה, כי בתשלומי מנחה של שבת, כתב ה<b>טור</b> רצב שמבדיל בראשונה שהיא לחיוב ערבית, ולא בשניה שהיא לתשלום מנחה, ולא נקט שצריך להבדיל בראשונה של חול, ושמא אם הראשונה לתשלומין, אינה נחשבת ראשונה של חול, וראה להלן לג א]. 
(29) כך ביאר <b>הב''ח</b> [קח] את דברי <b>רש''י</b>. ומשמע מדבריו שהטעם שאינו יוצא בראשונה ידי תשלומין, הוא רק משום שאומדים את דעתו שלא התכוון לכך. [וה<b>מג''א</b> הוכיח מסוגיין, שלעולם יוצא ידי תפלת חובה בראשונה וידי תשלומין בשניה, ואפילו אם התכון להיפך. ודוקא כשגילה דעתו שמתכון בראשונה לתשלומין, לא יצא. וכגון שהבדיל בשניה ולא בראשונה. או בתשלומי שחרית במנחה, ואמר אשרי רק לפני התפלה השניה ולא לפני הראשונה, וראה דברי <b>הרא''ש</b> בהערה הבאה]. אבל <b>הריטב''א</b> כתב שמעיקר הדין אי אפשר להקדים תשלומין לחובה. וכן נפסק ב<b>שו''ע</b> [קח א]. וכן נקט ה<b>מהרש''א</b> ולכן תמה על רש"י, למה פירש שאינו יוצא בשניה ידי תשלומין משום שהבדיל בה, תיפוק ליה משום שאי אפשר להקדימה. וביאר ה<b>רש''ש</b> שגם רש"י מודה שאי אפשר להקדים תשלומין לחובה. ומכל מקום, באופן שהתפלל כבר תפלת חובה, אלא שצריך לחזור עליה משום שטעה באיזו הזכרה שבה, יכול להקדים להתפלל לפניה את תפלת התשלומין [והמהרש"א נקט שאי הזכרתו בראשונה, הוכיח שכוון לתשלומין]. והטעם שאי אפשר להקדים תפלת תשלומין לחובה, ביאר ה<b>לבוש</b> שהוא משום שתפלת חובה תדירה יותר מתפלת תשלומין. ותדיר ושאינו תדיר, תדיר קודם. ותמה ב<b>מעדני יו''ט</b> שהרי מפורש במנחות [מט א], שקדימה זו אינה אלא למצוה, אבל בדיעבד יצא. וב<b>אליהו רבה</b> כתב, שהטעם משום שאין התשלומין מתקבלים אלא אגב החובה, ויתכן שטעמו כ<b>הרשב''א</b> [בהערה 15] שאין תשלומין אלא כשעוסק בתפלת חובה, וראה <b>ראב''ד</b> [ג ט]. וה<b>ר''ש גארמיזאן והפרי חדש</b> [קח] נחלקו באופן שהתפלל חובה ותשלומין, ונזכר שחסר הזכרה בחובה, אם צריך לחזור גם על התשלומין כי נמצא שהיתה קודם החובה, או שהעיקר שכבר הקדים החובה, אף שטעה בה. <b>והגרעק''א</b> הוכיח שהרי כל קושיית הגמרא שלא יצא בראשונה שחסר בה, ובשניה יצא. וראה ב<b>קהלות יעקב</b> שתלה מחלוקתם בנידון הנ"ל, אם חסרון הזכרה נחשב כלא התפלל כלל. 
(30) ה<b>רי''ף</b> פסק להלכה שצריך לחזור ולהתפלל פעם שלישית לשם תשלומין. ואף שהגמרא נשארה על כך בקושיה, וכתב <b>הרא''ש</b> בשם <b>רב</b> <b>האי גאון</b> שאין הברייתא נדחית, כי יש לתרץ, שרק ערבית יצא בדיעבד אף אם לא הבדיל, אך לגבי תשלומין כיון שלא הבדיל אלא בשניה, גלה דעתו שהתכוון בראשונה לשם תשלומין ובשניה לשם חובה. ואינו יכול להקדים תשלומין לחובה. ובאמת אם לא הבדיל באף אחת מהן, יצא ידי שתיהן. והעלה מכך ה<b>מג''א</b> שרק אם גלה דעתו והראה שמקדים התשלומין אינו יוצא, אך במחשבה גרידא יוצא [וראה <b>ט''ז ורע''א</b> איך מועיל גילוי דעתו, אף שקמי שמיא גליא למה התכוון]. וה<b>תוס'</b> [ד"ה טעה] דקדקו מדברי הרי"ף ששייך חיוב תשלומין אף שלא יוסיף בה מה שחסר בתפלה הראשונה. והעלו מכך שאם שכח יעלה ויבא במנחה, יתפלל שתים בערבית אף שאין בה יעלה ויבא. ולכאורה משמע שלא כביאור ה<b>גר''ח</b> הנ"ל, כי לדבריו הרי חלוק תשלומין שקדמה לחובה שכל התפלה אינה כדינה, ואינה כחסרון הזכרה גרידא. אכן, ביאור זה הוא כהבנת <b>המהרש''א</b> שכיון שלענין תשלומי מנחה של ר"ח חלקו על הרי"ף, נמצא שלדעתם אם הקדים התשלומין אינו חוזר ומתפלל, [ונקט שמקורם ממה שהסיקה הגמרא בקושיא]. וכבר הקשה ב<b>ראש יוסף</b> שב<b>שו''ע</b> [קח י] פסק שהבדיל בשניה חוזר, ואילו על מנחה בר"ח אינו חוזר אלא מספק [וכ"כ הרא"ש, ולא דימו דינים אלו]. אבל <b>הב''ח</b> [רצב] ביאר שגם תוס' לא התכונו לדמותם, אלא לדייק מדברי הרי"ף ש"חוזר ומתפלל כדי להקדים חובת שעה בתחילה" והיינו שאף אם אינו נחשב כ"לא התפלל" חייב בתשלומין, והוא הדין כשלא הזכיר ר"ח במנחה, שחייב בתשלומין אף שאינו מרויח. 
(31) כתב ה<b>רמב''ם</b> [תפלה א א]: מצות עשה להתפלל בכל יום. שנאמר "ועבדתם את ה' אלקיכם". מפי השמועה למדו, שעבודה זו היא תפלה. שנאמר "ולעבדו בכל לבבכם". אמרו חכמים: איזו היא עבודה שבלב - זו תפלה, ואין מנין התפלות מן התורה. ואין משנה [נוסח] התפלה הזאת מן התורה. ואין לתפלה זמן קבוע מן התורה. ובהמשך דבריו ביאר שהנידון אם "אבות תקנום" או "כנגד תמידין תקנום", הוא רק על זמן התפלות ומניינם. וכן כתב בספר המצוות. והשיגו ה<b>רמב''ן</b> שם, שדרשה זו אינה אלא אסמכתא. ואין חיוב תפלה מדאורייתא אלא בעת צרה. וה<b>ריטב''א</b> כתב במסקנא, שהוצרכו להסמיכם אקרא, כי אף שאבות תקנום, אחר מתן תורה אין תקנתם מחייבת, [וראה דבריו בשבת ט ב שתפילת ערבית אינה "חובה גמורה" כי יעקב תיקנה] וכן משמע ב<b>רבינו חננאל</b> להלן [כח ב] וראה <b>פיה''מ להרמב''ם</b> [חולין ק ב] ו<b>כפתור</b> <b>ופרח</b> [פ"ה] והגהות <b>מהר''ץ חיות</b>. 
(32) בשו"ת <b>תשב''ץ</b> [ב קסא] כתב שגם בזמן שהיו מקריבים קרבנות בביהמ"ק היו מתפללים, שהרי אמרו [סוכה נג א] שבבית השואבה היו מקריבין תמיד של שחר וממנו הולכים לתפלת שחרית. וביאר ב<b>מחזיק ברכה</b> [מח א] שלא אמרו "במקום" תמידין, אלא "כנגד" תמידין, והיינו שקבעו זמניהם כזמן הקרבנות. ולדבריהם מדוקדק לשון האיבעיא לעיל [ע"א] בתשלומי מנחה אם כיון ש"תפלה <b>במקום</b> <b>קרבן</b> היא עבר יומה" והיינו שרק זמני התפלות הם "כנגד התמידין", אך חיוב התפלות בכל יום הם "במקום הקרבנות" וכיון שעבר היום עבר זמנם, [וכן משמע <b>בביאור הגר''א</b> [כח י] שציין ללשון הגמ' בע"א עי"ש], וראה הערה 18. וזה טעם החילוק בין שכר "תפלה" ל"תפלה בזמנה" [בהערה 17], כי מצד התקנה "כנגד תמידין" הזמן הוא חלק מהתפלה, אך יש חיוב נוסף של "שלש תפלות ביום" [תפלה א ג-ה, וראה להלן לא א] והוא משום ש"אבות תקנום", ומתקיים עד חצות, ועליו נוטל שכר "תפלה" אף שלא "בזמנה" [וראה הערה 33]. 
(33) <b>רש''י ותוס' בשבת</b> [ט ב] ביארו שהסובר שתפלת ערבית רשות, דעתו כי אף שהן כנגד הקטרת אברים ופדרים, כיון שאין הקטרתן מעכבת גם ערבית אינה מעכבת. ומשמע כי אף שהקטרתן חובה, אין התפלה נגד עצם מעשה ההקטרה, אלא כנגד הכפרה שבקרבן, ואם אין ההקטרה מעכבת כפרה, אין חיוב תפלה, ונמצא ש"כנגד קרבן" הוא נגד הכפרה. אך ה<b>ריטב''א</b> ביאר ש"אברים ופדרים" נחשבו כ"רשות", משום שאינם "חוק קבוע". ואם לא נותרו אברים עד הלילה אינן קרבים, ומדבריו משמע ש"כנגד תמידין" תלוי בעצם "מעשה ההקטרה", וראה הערות 43-42. 
(34) <b>באור שמח</b> [תפלה ג ט] כתב שנפקא מינה במחלוקת זו, שאילו אבות תקנום, יכול להשלים מנחה בערבית, אך אם כנגד תמידין הן, כיון שעבר יומו בטל קרבנו, [וראה ב<b>מרכבת המשנה</b> נפקא מינה למנחה גדולה]. <b>ובהעמק שאלה</b> [פרשת לך] כתב נפקא מינה, כי אילו אבות תקנום, יכול להוסיף בשבת ויום טוב תפלת נדבה. אבל אם כנגד תמידים תקנום, כיון שתפלת נדבה היא כנגד קרבנות נדבה. ובשבת ויום טוב אין מקריבין נדרים ונדבות, אי אפשר להתפלל תפלת נדבה. ומה שנחלקו הראשונים להלן בדין זה, הוא כתוצאה ממחלוקתם אם הלכה כרבי יוסי בן חנינא או כרבי יהושע בן לוי. ולפי המבואר [בהערה 32] יש נפקא מינה במחלוקתם לשכר, כי לריב"ח הזמן הוא חלק מחיוב התפלה, ולריב"ל יתכן שרק החיוב תקנו האבות, ואילו הזמן הוא תקנת אנשי כנה"ג כנגד התמידין, וראה עוד במסקנת הסוגיא. 
(35) לכאורה תמוה, שהרי אדרבא, מפסוק זה מוכח שתיקן תפלה אחרת מנחה או מעריב, כי משמעותו שהשכים למקום שכבר עמד בו, ועמידה הקודמת היתה לתפלה. ועוד הקשו ממה שאמרו בפסחים [ד ב] שהמקור לזריזים מקדימים רק לבקר ולא קודם, נלמד מאברהם, ופירש"י שלא הקדים יותר מהבקר, ולכאורה לא יכל להקדים, כי עמידה היא תפלה, ואיך יתפלל תפלת שחרית וקריאת שמע בלילה. וביאר ב<b>יערות דבש</b> [יח] שהרמב"ם [תפלה א א] פסק שמה"ת החיוב להתפלל פעם אחת בכל יום, ורק האבות תקנו ג' זמנים שחרית ומנחה וערבית. ולדבריו תמוה, איך למדו שתקן שחרית ממה שהתפלל בבקר, והרי יתכן שהיא התפלה האחת המוטלת עליו, ומה שהתפלל בבקר הוא רק משום שזריזין מקדימין. ובהכרח שכבר התפלל ערבית, ומה"ת לא היה חייב בשחרית, רק משום שתקן תפלה נוספת. והיינו, שהלימוד הוא מפשט הכתוב "וישכם אברהם", והתוספת ש"אין עמידה אלא תפלה" באה ללמד שכבר התפלל בערב, ובהכרח שתיקן תפילת שחרית. 
(36) <b>תוס'</b> [ד"ה יצחק] העירו שביומא [כח ב] נקראת "צלותא דאברהם", וביארו שלאחר שתקנה יצחק, גם אברהם התפלל מנחה. וה<b>מאירי</b> כתב שאברהם התפלל מנחה גם קודם לכן, אך לא פרסם לאחרים אלא תפלת שחרית, וכן מבואר ב<b>תוס' ישנים</b> [יומא כח ב, וראה דעת ה<b>כסף משנה</b> בהערה 52]. וה<b>מהרש''א</b> העיר הרי האבות קיימו כל התורה כולה, ואף מצוות דרבנן, ובודאי כל אחד מהם התפלל את כל התפלות. וכתב, שכל אחד מהם היה זריז באחת מן התפלות, כפי מדתו. ולדעת המאירי, אין קושיא כלל, כי כל אחד מהם התפלל את כל התפלות לעצמו. אבל לא תקן לאחרים אלא תפלה אחת. 
(37) <b>תוס'</b> [ד"ה יעקב] הקשו שהרי בחולין [צא ב] אמרו שיעקב התפלל וכששקעה השמש רצה לחזור, ומשמע שתפלתו היתה מבעוד יום ורק אחר כך בא השמש [שהקדים הקב"ה את השקיעה בכדי שיעקב ילון שם], וביארו שהסוגיא שם כרבי יהודה, שסבר כי זמן ערבית הוא מפלג המנחה, ולשיטתו טוב להתפלל ערבית מבעוד יום קצת, וב<b>ראש יוסף</b> הקשה שהרי אמרו [ב"ר סח יב], שהקדימה השקיעה בשעתיים, וא"כ נמצא שהתפלל קודם פלג המנחה, שהוא רק שעה ורביע קודם הלילה. וב<b>פני יהושע</b> יישב את קושיית תוס', וביאר שרצה להתפלל מנחה, ומובן למה הקדימה בשעתיים. [ומדבריהם משמע כי אף שהוקדמה השקיעה, זמן פלג המנחה אינו זז ממקומו. כיון שהשקיעה היתה בדרך נס]. וב<b>גור אריה</b> [בראשית כח יא ובחידושיו לחולין שם] ביאר שעדיין לא התפלל, אלא כשרצה להתפלל מיד שקעה השמש, ונמצא שהתפלל בלילה, [וראה <b>חת''ס</b> עה"ת שם ו<b>מג''א</b> רסז א]. 
(38) ב<b>ירושלמי</b> אמרו, שנחלקו בדרש הכתובים, רבנן דרשו "שנים ליום", חלוק את היום - חציו לתמיד של שחר וחציו לתמיד של בין הערבים. ורבי יהודה דרש גזירה שוה "בקר" "בקר" מירידת המן. שנאמר בו "וחם השמש ונמס", וקי"ל שנמס אחר ד' שעות. אך להלן [כז א] משמע, שנחלקו במשמעות "בקר". אם הוא עד חצות, או עד ד' שעות [ואדרבה מירידת המן מוכח שבוקר הוא רק ג' שעות]. וכן כתבו ה<b>ריטב''א והמאירי</b> בסוגיין, ומשני המקורות משמע שנחלקו בעצם זמן הקרבת התמיד. אך ב<b>ראשון לציון</b> [לבעל האור החיים] נקט שנחלקו רק בזמן התפלה, וסבר רבי יהודה כי אף שזמן התמיד מה"ת עד חצות, תקנו זמן תפלה כמו שהוא קרב בפועל רק עד סוף שעה רביעית. ולכן כתב הרמב"ם שהמתפלל עד חצות יצא, כי הוא עדיין זמן התמיד. 
(39) זמנה יבורר בהערה 48 
(40) על פי <b>תוס'</b> [ד"ה עד]. ומדברי ה<b>מאירי</b> משמע, שנחלקו גם בזמן התמיד, כי רבי יהודה סובר שזמן "בין הערבים" הוא עד פלג המנחה. [והוסיף, שאם לא התפלל עד פלג המנחה, יתפלל אחר כך לקיים חובת תפלה, ולכאורה תמוה, שהרי כבר אינו זמן הקרבן, ואיך יקיים חובתו, ומוכח כנ"ל, שחוץ מהחיוב "כנגד הקרבנות" תקנו חיוב ג קרבנות ליום, וזה מתקיים שלא בזמנה]. ו<b>הרמב''ם</b> [תמידין ומוספין א ג] כתב שזמן הקרבת תמיד של בין הערביים עד סוף היום, והקשה ה<b>לחם משנה</b> [תפלה ג ב] למה לא פסק לחומרא כרבי יהודה, והוכיח מכך שלא נחלק אלא בזמן תפלת מנחה, שנתקן לפי זמן הקרבת התמיד בפועל, אף שזמנו הוא עד שזמנו עד הערב [ובשחרית לא תקנו נגד זמן הקרבת תמיד בפועל, כי הוא לפני הנץ, ונמצא שתקדם ק"ש קודם זמנה], וראה <b>שאג''א</b> [יז] <b>מנ''ח</b> [תא] ו<b>אבי עזרי</b> [שם]. וב<b>שנות אליהו</b> כתב על פי דרכו [ראה להלן הערה], שהיו רגילים להקריב את מנחת התמיד עד י"א שעות פחות רביע ותו לא. כי אחריה היו צריכים שהות קודם הלילה לחביתין, ונסכים, ולשירת הלויים, ולהדלקת המנורה, וראה <b>חיי</b> <b>אדם</b> [לג א]. וה<b>רמב''ן</b> [פסחים נד ב, ובתורת האדם] כתב, שזמן פלג המנחה הוא בתחלת השקיעה [כשיטת רבינו תם שהיא ד' מילין קודם צאת הכוכבים]. ולרבי יהודה בתר שמשא אזלינן, כי על תפלת המנחה נאמר "ייראוך עם שמש". 
(41) <b>רש''י</b> [ד"ה ופדרים] נקט שמדובר בכל הקרבנות, שבהם שייך "פדרים" ולא "אברים", אך <b>הרמב''ם</b> [תפלה א ו] נקט רק כנגד "איברי התמיד". 
(42) ב<b>מג''א</b> [רסז א] העיר למה תקנו תפלת ערבית בליל שבת, והלא אין מעלין אז אברים ופדרים, [וכתב שזה הטעם שמתפללין בע"ש מבעוד יום], וביאר ה<b>פמ''ג</b> שדקדק מלשון רש"י [ד"ה ופדרים] שהן "קרבים" ומשמע שהתפלה כנגד ההעלאה למזבח. וב<b>מור וקציעה ובאור</b> <b>שמח</b> [י ז] העירו שב<b>ירושלמי</b> נקטו "כנגד עכול אברים ופדרים" וכן הביא <b>הרמב''ם</b> [תפלה א ו], וה<b>ט''ז</b> [רלד ב] כתב "כנגד אברים ופדרים ש [הוקטרו ו] לא התעכלו עד הלילה", וכן מסתבר, שהרי חביבה מצוות העלאתן ביום [פסחים סח ב], ולמה יתקנו כנגדה בלילה, [ואף שגם העכול מתחיל ביום, תקנו תפלה ללילה, משום "ערב ובקר וצהרים"]. ותלוי בהנ"ל, אם התפלה נגד מעשה ההקרבה, או כנגד הכפרה שתלויה בעכול. והנה דעת <b>הרמב''ם</b> [בפיה"מ כאן] <b>והראב''ד</b> [בהשגות לרי"ף ב א] שזמן תפלת מעריב עד הנץ החמה, ותמה ב<b>שער הציון</b> [רלה מא] הרי העלאת אברים ופדרים היא רק עד עלות השחר, אך להנ"ל מובן שהזמן נמשך כל עת העכול, ורק בהנץ החמה אינו מתפלל כי כבר הוא יום גמור [אך ראה יומא כ ב שהעיכול קודם להקטרה מאוחרת]. וכן מיושבת קושיית ה<b>פני יהושע</b> [בע"א] למה לא אמרו על תפלת ערבית ש"עבר זמנה" בשחרית, והרי אז נפסלו האברים ופדרין בלינה, אך להנ"ל אינו תלוי בדינם להקטרה, אלא בעכול שאין לו שיעור. 
(43) <b>רבינו יונה</b> כתב שאף שתפלת ערבית נתקנה "כנגד אברים ופדרים", אין בכך נתינת טעם למה שהיא רשות ולא חובה, אלא רק טעם למה זמנה כל הלילה. אך <b>הטור</b> [רלה] ו<b>רע''ב</b> כתבו שתפלת ערבית רשות, משום שאברים ופדרים הקטרתם רשות. ותמה ה<b>רש''ש</b> הרי היא מצות עשה דאורייתא, וכבר הבאנו [הערה 33] שהריטב"א ביאר שהם "רשות", משום שאינם "חוק קבוע", ומדברי רש"י ותוס' [שבת ט ב] משמע שעיקר הטעם משום שאינם מעכבין בכפרה. 
(44) המוספין קרבים מאחר תמיד של שחר, עד הלילה. ואף לאחר תמיד של בין הערבים, כי אע"פ שאין קרבן קרב אחר תמיד של בין ערבים [שנאמר "עליה" השלם כל הקרבנות כולם], בדיעבד אם שכח או נאנס מקריבו אחר התמיד. משום דאתי עשה דרבים ודחי עשה דהשלמה, [ראה תוס' ביצה ה, וראש השנה ל ב]. וכתב ה<b>מאירי</b> שגם לדעת רבי יהודה, רק לכתחלה אין המוסף קרב אלא עד ז' שעות, שמא תדחק הקרבת התמיד. אבל בדיעבד, זמנו כל היום, כמבואר בכריתות [יד א], וכן לענין תפלה. אך ה<b>שאגת אריה</b> [יז] נקט שאחר שבע שעות אינו יוצא [ראה להלן כח א], ולדבריו צריך לחלק מתפלת שחרית שמתפלל בדיעבד אחר זמן קרבן תמיד, משום שהיא לרחמי, אך מוסף לא נתקן אלא כנגד הקרבן, [אך ראה סוף הערה 48 וצ"ע]. 
(45) ה<b>מאירי</b> כתב שרבי יהודה מודה שמה"ת זמן מוסף כל היום, אלא שסבר שגזרו רבנן שלא יפשע וימנע מהקרבה. אך ב<b>טורי אבן</b> [מגילה כו א] נקט שנחלקו בדרשת הפסוקים, והיינו בזמנו מה"ת [ולכו"ע אין המחלוקת בזמן התפלה גרידא]. 
(46) ב<b>תוס' רא''ש</b> הקשה, הרי זמן הקרבת מוסף הוא רק עד שש שעות ומחצה, ולמה תפילת מוסף עד שבע שעות. וביאר שהיו מתפללין עליו עוד חצי שעה. ומשמע כמבואר [בהערה 33] שהקרבן נגד הכפרה, ולכן הוא תלוי גם בזמן תפלת הקרבן, ולא בעצם ההקרבה. [וראה תוס' מנחות קי א ד"ה ומיכאל, שדנו בביאור "ואשי ישראל ותפלתם" ויתכן שהכוונה כנגד הקרבנות עצמם, וכנגד התפלה שעליהם]. 
(47) כך פירש <b>רש''י</b> [ד"ה מנחה, ובפסחים נח ב ד"ה אלא], ודעת ה<b>מג''א</b> [פט ג, רלג א] שקודם לכן לא יצא אפילו בדיעבד. ואף שביומא [כח ב] אמרו שעיקר זמנו הוא כבר מחצות. ורק משום שכותלי העזרה לא היו מכוונים, לא היה ניכר זמן בין הערבים על פי הצל, אלא מחצי שעה לאחר חצות, - מכל מקום כיון שאנו לא בקיאין, אינו יוצא. אך ה<b>פרי חדש</b> ועוד, נקטו שאם התפלל בדיעבד בשש שעות יצא, כי עיקר זמנה מחצות, [ורע"א ציין שכן נקט רש"י עצמו בפסחים ה א, צג ב]. וב<b>שער הציון</b> [שם ו] ביאר שסברו כי כיון שבספק אם התפלל אינו חוזר, הוא הדין כשאינו בקי ומסופק בזמן התפלה, ואילו המג"א סבר כי כיון שמפני הספק קבעו שלא להתחיל עד שש ומחצה, הרי זה כלא התפלל כלל [וראה שם שדן אם צריך חצי שעה זמנית או רגילה]. ולדעת ה<b>לחם משנה</b> [הערה 40] שזמן מנחה נתקן לפי זמן הקרבת התמיד בפועל, מסתבר שקודם לשש ומחצה לא יצא בתורת ודאי. 
(48) ה<b>רמב''ם</b> [תפלה ג ב] נקט שהיא עיקר זמן המנחה, כי אז היה התמיד קרב בכל יום, ולכתחלה אין להתפלל קודם לכן, וכן דעת <b>תוס'</b> <b>בפסחים</b> [קז א], וכן פסק ה<b>שו''ע</b> [רלג א, ומשמע שעדיף תחילת זמן זה, מאשר בפלג המנחה, אך ב<b>שערי תשובה</b> רלה ב הביא ש<b>האר''י</b> הקפיד להתפלל עם שקיעת החמה אפילו בע"ש, וראה <b>רבנו חננאל</b>]. אבל <b>בב''י</b> דייק מדברי ה<b>טור</b> שאף לכתחלה מתפללים מנחה גדולה, וכן דקדק <b>הגר''א</b> מדברי רש"י [ד"ה מנחה]. וב<b>שו''ת הרא''ש</b> [ד ט] נקט שאם רוצה להתפלל מנחה גדולה וקטנה, הגדולה חובה והקטנה נדבה, וראה גם בספר <b>המנהיג</b> שנקט כי מצוה מן המובחר להתפלל מחצי שעה שביעית. ולכאורה תמוה, למה בתפילת מוסף כתבו ה<b>רמב''ם</b> [שם ה] וה<b>שו''ע</b> [רפו א] שזמנה אחר תפלת שחרית [כמבואר ב<b>תוס'</b> במשנה], והרי לכתחילה זמן הקרבת מוסף משש שעות ומעלה [פסחים נח א]. וה<b>רמ''א</b> כתב שאפילו התפלל לפני שחרית יצא, ויקשה לדעת ה<b>מג''א</b> שקודם זמן ההקרבה בפועל לא יצא, וראה <b>לבושי שרד</b> <b>ובה ''ל</b>. ויתכן ששחרית ומנחה שהם לרחמי, מה שתקנו בהם כנגד הקרבן הוא שיהיו בזמן הקרבת הקרבן, אך קרבן מוסף נתקן נגד חיוב הקרבן, ולכן זמנו כל זמן חיוב הקרבן. 
(49) לכאורה תמוה, שהרי זמן הקרבת התמיד לא היה בט' ומחצה, אלא עבודתו נמשכת מח' ומחצה [שהוא זמן שחיטתו] ונגמר בט' ומחצה [רש"י פסחים נח א], ולמה יתקנו כזמן שנגמר. וה<b>מאירי</b> העיר עוד, למה זמן מנחה קטנה תלוי בזמן הקרבה, ואילו זמן מנחה גדולה תלוי בזמן שחיטה. וב<b>שנות אליהו</b> נקט כי זמן מנחה קטנה נקבע לפי הקרבת המנחה הבאה עם תמיד של בין הערבים, שקרבה בט' ומחצה. ולא כתמיד של שחר שנקבע לפי שחיטת התמיד. [וראה תוס' בפסחים קז א לגבי שם "מנחה", הובא בהערה 4]. וטעם החילוק הוא, משום ש"ייראוך עם שמש" נסוב על שחרית ומנחה, והיינו בסמוך לזריחת החמה ולשקיעתה. ומשום כך ראוי לכתחלה להתפלל בזמן מנחה קטנה. אבל בשעת הדחק מתפלל מנחה גדולה והיא תלויה בזמן שחיטת התמיד. 
(50) ה<b>רש''ש</b> דן בביאור ספק הגמרא, אם הנדון האם הכוונה לפלג מנחה גדולה או קטנה, או שהנדון אם הכוונה לפלג הראשון או האחרון במנחה קטנה, וראה שם שלשון הגמרא אינו מתאים עם שני הביאורים. 
(51) ב<b>מלא הרועים</b> ביאר שאין הכוונה להקשות על ריב"ח מברייתא, שהרי ברייתא אחרת מסעייתו, וגם לא מצינו שהקשו לריב"ל מברייתא כריב"ח, אלא שהגמרא מוכיחה ממחלוקת ר"י ורבנן שנקנו נגד תמידין, כי אם לא כן במה נחלקו. ודחתה, שנחלקו באסמכתא, וראה <b>פנ''י צל''ח ועונג יו''ט</b> [עו]. וב<b>מצפה איתן</b> כתב שלריב"ל אין קושיא מברייתא כריב"ח, כי גם הוא מודה שאבות תקנום, אלא שהוסיף שתקנום נגד תמידין, שהרי לא מצינו שהאבות תקנו מוסף, ובהכרח שחוץ מתקנת האבות, הוסיפו רבנן לתקן חיוב תפלה כנגד הקרבנות, כמבואר בסמוך. 
(52) ה<b>רמב''ם</b> [תפלה א ה] כתב שתפלות כנגד תמידים תקנום. ואילו בהלכות מלכים [ט א] כתב: בא אברהם וכו' והוא התפלל שחרית. ויצחק וכו' הוסיף תפלה אחרת לפנות היום, ויעקב וכו' והתפלל ערבית. וה<b>כסף משנה</b> [תפלה שם] נקט שדעתו כריב"ל, וביאר ה<b>צל''ח</b> שבהל' מלכים רק הזכיר שהאבות נהגו להתפלל, אבל לא תקנום לדורות אלא רבנן. וה<b>לחם משנה</b> כתב שפסק כרבי יוסי בר חנינא, וכמסקנת סוגיין שאבות תקנום, ואסמכינהו רבנן אקרבנות. והיינו שאת עצם התפלות תקנו האבות, ורבנן קבעו את זמניהם כנגד זמני התמידים. וב<b>אור שמח</b> כתב שפסק כשניהם, כי גם אבות תקנום, וגם כנגד תמידין תקנום. והיינו שחוץ מתקנת האבות, יש גם חיוב תפלה דרבנן כנגד התמידין, שהרי תקנו תפלת מוספין, ומה שלא תקנו תפלות נוספות כנגד תמידין, היינו משום שכבר אבות תקנו, אך ודאי כשיש נפקא מינה ביניהם, יש חיוב גם "כנגד תמידין", וראה הערה הבאה. 
(53) <b>רש''י</b> ביאר "עיינו במוספין ולא מצאו תפלה כנגדה, עמדו הם ותקנו", ולכאורה תמוה כיון שהנידון בדעת ריב"ח ש"אבות תקנום", למה עיינו כלל במוסף, והרי אין חיוב תפלה אלא במה שתקנו, ורבנן דנו רק על זמניהם. ומבואר כנ"ל, כי אף לריב"ח הוסיפו רבנן לתקן חיוב "כנגד תמידין", אלא שאין בו נפקא מינה כי אם במוסף, שלא תקנוהו אבות. 
(54) <b>תוס'</b> [ד"ה איבעיא] כתבו כי כיון שכל שיעורי חכמים להחמיר [נדה כח ב] בהכרח שהנפקא מינה בנדון זה היא באופן שלא התפלל במזיד, האם צריך להחמיר ולהתפלל, ולא נחשב כ"עבר זמנו" עד סוף פלג המנחה. 
(55) ב<b>שער הציון</b> [רלג י] דקדק מכאן ש"עד הערב" הוא עד השקיעה ולא עד צאת הכוכבים, שהרי זמנו של רבי יהודה ודאי הוא רק ביום, והשווהו ל"עד הערב" של רבנן. 
(1) ב<b>שו''ע</b> [רפו ד] כתב שדין זה נוהג משעה שש ומחצה, והעיר ה<b>מג''א</b> [שם ג] שהרי לכתחילה אין להתפלל מנחה גדולה. וביאר, שכיון שהגיע זמן מנחה, אם מתפלל שתיהן בזו אחר זו, צריך להקדימה למוסף, משום תדיר, אך אם הולך לביתו ודרכו לחזור להתפלל בביהכנ"ס, מתפלל מוסף, וכשיחזור יתפלל מנחה [ראה רא"ש וראש יוסף כח א]. והוסיף, כי כשאין שהות ביום להתפלל אלא אחת מהן, יתפלל רק מוסף, כי מנחה יש לה תשלומין. והשיגו ה<b>צל''ח</b> שבירושלמי מפורש שיתפלל מנחה. ו<b>הגרעק''א</b> יישב שהירושלמי עוסק באופן שלא יוכל להשלים, כגון שמת לו מת בשבת ובלילה יהא אונן, או שאיחר את תפלת המנחה במזיד, ואילו יתחייב להתפלל מוסף לא יוכל להשלים, וראה עוד להלן כח א]. 
(2) במגילה [כ ב] אמרו "תפלת המוספין - כמוספין שוויוה רבנן" והעיר ה<b>טורי אבן</b> כי מסוגיין מוכח שנחשבין כמוספין רק לענין זמן תפלה, אך ודאי אינם כקרבן מוסף לגמרי, שהרי קרבן מוסף קודם לתמיד של בין הערביים גם כשהגיע זמן התמיד. 
(3) אע"פ שחיוב מוסף, שאינו תדיר, חל לפני חיוב מנחה התדירה, שחיובה חל רק בשש שעות ומחצה, מכל מקום כעת ששתיהם לפנינו, התדיר קודם, כמבואר בדברי בית הלל, להלן [נא ב]. וראה ב<b>שו''ת רע''א</b> [ט] שמכאן מוכח שעשה שקודם בכל אין לו דין קדימה, שהרי נשים חייבות במנחה ולא במוסף, ולא אמרו שמנחה קודמת משום ששוה בכל [וראה כו הערה 7]. 
(4) לטעם זה יש לדון באופן שעומד בשעה שש ומחצה, ויש לו שהות להתפלל שתיהן, אם יקדים המוסף שמא תדחה השעה, או שכעת אינה נחשבת "מצוה עוברת". וה<b>פמ''ג</b> [רפו א"א ג] כתב שיתפלל תחילה מוסף - ואפילו לרבנן, שמנחה קודמת משום "תדיר" - כדי שלא יחשב פושע. 
(5) כי אינה יכולה להתקדש מדעת עצמה, שהרי קטנה אין לה דעת. והאם אינה יכולה לקדשה, כי לא זיכתה התורה לקדש את הבת, אלא לאב בלבד, שנאמר "את תבי נתתו לאיש", ורק רבנן תקנו שיהיו קידושי האם קידושין, כדי שישאוה ולא תצא לזנות. ויוצאת מרשות הבעל על ידי מיאון, באומרה "אי אפשי בו". ובזה היא מותרת לכל אדם, ואינה צריכה גט. 
(6) כגון שהיו שני אחים נשואים לשתי אחיות יתומות. אחת גדולה שקידושיה קדושין דאורייתא, ואחת קטנה שקדשתה אמה, וכאמור, אין קידושיה אלא מדרבנן. ומת בעל הגדולה, ונופלת הגדולה ליבום לאחיו שהוא בעל הקטנה. ונמצאת הקטנה שהיא אשתו מדרבנן אסורה עליו משום שהיא אחות זקוקתו. שכשם שאחות אשתו אסורה עליו, כן אסור באחות זקוקתו, משום שהזיקה היא כעין אישות. מאידך, כל זמן שאשתו הקטנה ברשותו, אין הוא יכול ליבם את זקוקתו שהיא אשת אחיו הגדולה. משום שמדרבנן הריהי אסורה עליו כערות אחות אשתו, והעריות פטורות מן היבום. נמצא אסור בשתיהן, באשתו הוא אסור משום "אחות זקוקתו", וביבמתו הוא אסור משום "אחות אשתו". לפיכך, מלמדין את אשתו הקטנה למאן בו. והמיאון עוקר את הקידושין למפרע. ונמצא שאף מדרבנן מעולם לא היתה אשתו, ועל ידי כן יוכל ליבם את אשת אחיו, כי מתברר שמעולם לא היתה אחות אשתו. 
(7) וסמכו על כך שהיא לא תנשא עד שתבדוק היטב ותברר שאכן מת בעלה. שהרי תחשוש שמא יחזור בעלה, ויחמירו בה להוציאה מזה ומזה [יבמות פח א]. 
(8) בשור שנגח אדם נאמר "השור יסקל". ולמדו בגזירה שוה "שור שור" משבת, כשם ששור האמור לגבי שביתת בהמתו בשבת כולל כל מין בהמה חיה ועוף שברשותו, כן "שור" האמור לגבי חיוב סקילה, כולל גם חיה ועוף. 
(9) ניסוך המזבח טעון יין המשכר, שנאמר בו "נסך שכר". ולאחר ארבעים יום יצא מכלל יין מגיתו שאינו "שכר", ובא לכלל יין גמור, ונקרא "שכר". וראה ב<b>דורש לציון</b> [ו] שתמה ממדרש [במדב"ר יט כו] שהיין לנסכים במדבר נעשה מגנות ופרדסים שהעלה בארה של מרים, והרי במתן תורה כבר העלו נסכים, אף שלא עברו עדיין ארבעים יום מעת נביעת בארה של מרים. 
(10) <b>רש''י</b> [משלי לא א] <b>ותוס'</b> [מנחות סד ב] ו<b>רבינו יונה</b> נקטו שמקור עדותו הוא ממדרש [ויקרא רבה, שמיני], ששלמה המלך היה ישן עד ג' שעות כדרך בני מלכים. וביום חנוכת בית המקדש הכניסה לו בת פרעה כמה מיני זמר וניעור כל הלילה, וישן למחרת עד ד' שעות, ומפתחות בית המקדש היו תחת מראשותיו, ולא הקריבו את התמיד של שחר עד שניעור. ו<b>הראב''ד</b> בפירושו לעדיות, תמה, איך מוכח מזה שאחר ד' שעות לא קרב, [ואין לומר שהעיד שלכל הפחות עד ד' שעות אפשר להקריבו - כי רש"י כאן הוסיף בעדותו של רבי יהודה בן בבא "ד' שעות - ותו לא"]. ולכן נקט שלא העיד על מעשה שהיה, אלא שכך פסקו הלכה. <b>והרמב''ם</b> [בפיה"מ בעדיות] נקט שהעיד שבאותו מעשה אמרו שאפשר להמתין רק עד סוף שעה רביעית [ראה <b>לחם משנה</b> תמידין ומוספין א ב]. 
(11) כך פירש <b>רש''י</b> [ד"ה כשהוא], וכדברי רב אחא בר יעקב בסמוך. <b>אך בהגהות הגרא''מ הורביץ</b> העיר שמצינו [שמואל א יא ט] ש"חם השמש וחם היום הם דבר אחד, ולכן נקט שכאן כוונת הגמרא לדייק מלשון "ונמס" שיש חילוק בין "חום" שהוא שם חפץ, ל"חם" שהוא שם פועל, ומשמעותו שהשמש חממה את המן במקומה ונמס. 
(12) ראה ב<b>ירושלמי</b> [כאן] וב<b>מדרש</b> [ב"ר מח ח] שנקטו כי נמס רק בסוף ארבע שעות. ובילקוט <b>שכל טוב</b> נקט ששתי שעות הראשונות, נחשבות "בקר ראשון" ובהן לקטו הזריזין, והעצלים מלקטים בד' שעות, וכן משמע בילקוט <b>לקח טוב</b>. 
(13) <b>במכילתא</b> משמע שהלימוד ממשמעות הכתוב עצמו. אך <b>הריטב''א</b> נקט שאת הפסוק עצמו היה ניתן לפרש על שעה ששית, ורק אחר שלמדו לעיל משינוי הלשון שיש חילוק בין "חום השמש" ל"חום היום", דרשוהו על שעה רביעית. 
(14) ה<b>שאגת אריה</b> [יז] תמה, מה השייכות בין המחלוקת בזמן שחרית למחלוקת בזמן מנחה<QM> ומהיכי תיתי שכיון שהלכה כרבי יהודה בזו, נפסוק כמותו גם בזו<QM> [וראה <b>צל''ח</b>]. וביאר שלכולי עלמא זמן "בין הערבים" הוא עד פלג המנחה. ונחלקו במשמעות הכתוב "תעשה" האמור בתמידים. לרבנן, הוא נסוב רק על שחיטה, אבל זריקה ושאר עבודות התמיד אינן בכלל, ונעשות עד הערב. ותפלת המנחה נתקנה כנגד זריקה, שהיא עיקר עבודת התמיד, ולכן זמנה עד הערב. אבל לרבי יהודה, אף הזריקה היא בכלל "תעשה", וזמנה רק עד פלג המנחה, ולכן זמן תפלת המנחה רק עד פלג המנחה. וכיון שההלכה בתמיד של שחר כרבי יהודה, בהכרח ש"תעשה בבקר" האמור בו, נסוב גם על זריקה, ומלמד שאינה אלא ב"בקר", שהוא עד ג' שעות. וספק הגמרא, האם כשם ש"תעשה" האמור בתמיד של שחר כולל זריקה, כמו כן "תעשה" האמור בתמיד של בין הערבים כולל אף זריקה, ואינה אלא עד פלג המנחה. או שבבין הערבים הלכה כחכמים, ודוקא השחיטה היא עד פלג המנחה, ולא הזריקה. 
(15) כך ביארו <b>רש''י ותוס'</b>, והיינו שרבי יהודה אמר שפלג המנחה הוא זמן ערבית, אך לתפלה של שבת צריך שיהא כבר שבת, ולכך דרושה קבלתו. ולכאורה יקשה לדעת <b>הרמב''ם</b> [ראה שבת ה א, שביתת עשור א ו] שאין תוספת שבת, איך יתפלל של שבת. ויתכן שעל כך כתב [תפלה ג ז] שבע"ש כיון ש"ערבית רשות אין מדקדקין בה", והיינו שאי אפשר לקבוע זמן בדבר של רשות, אלא אם הזמן הוא בעצם שם התפלה, כמו פלג המנחה לערבית, אך תפלת שבת אינה שם אחר בתפלה, ותפלת רשות אינה תלויה בזמן השבת, [וראה הערות 49, 36, 24, 20]. 
(16) לדעת <b>רבינו תם</b> [תוס' ב א] רב לא הפסיד סמיכות גאולה לתפלה, כי נקט שלדעת רבי יהודה גם זמן ק"ש של ערבית הוא מפלג המנחה, [וכ"כ ה<b>לחם משנה</b> בדעת הרמב"ם תפלה ב יח]. ורבינו <b>יונה</b> כתב שרב לא חשש להפסד סמיכת גאולה לתפלה, משום שרצה לקיים מצות קבלת שבת. וב<b>שאגת אריה</b> [ג] דחה, שקודם זמן קריאת שמע אין חיוב לסמוך גאולה לתפלה, [וראה לעיל הערה]. וכן יש לדחות ע"פ דעת ה<b>שלטי גבורים</b> שבשבת אין חיוב סמיכת גאולה לתפלה. ומדברי רבינו יונה משמע שעיקר קבלת שבת היא בתפלה [והראשונים נחלקו בזה, ראה <b>תוס'</b> ד"ה דרב, ו<b>ריטב''א</b> כאן ובר"ה ט א, ו<b>בשו''ע</b> רסא ד פסק שמקבל בפה, אך ב<b>מ''ב</b> רצג ט נקט שעדיף להקדים בתפלה, כדי להוסיף מקדש על החול]. וראה ב<b>דגול מרבבה</b> [סוף רסא] ו<b>שו''ע</b> <b>הגר''ז</b> [רסא קו"א] ששני ענינים בקבלת שבת, א. קבלת התוספת, והיא בפה. ב. קבלה על עצומו של יום, והיא בתפלה דוקא, שבה הוא מביא את היום הבא, [ואפילו להרמב"ם שאינו יכול לקבל תוספת - בתפלה, יכול לקבל קדושת היום], וב<b>ערוך השלחן</b> [שם טז] דחאם. 
(17) כך פירש <b>רש''י</b> [ד"ה שמע], וב<b>שנות אליהו</b> כתב שלביאורו נמצא שפירוש "תפלת ערבית אין לה קבע" הוא - שאין לה זמן בפני עצמה, אלא זמנה הוא כל עוד שאין יכולים להתפלל תפלה אחרת. וב<b>פני יהושע</b> כתב שלולי דברי רש"י היה מפרש, שאין ההוכחה מעצם מה שרב התפלל ערבית מפלג המנחה, כייתכן שעשה כך דוקא בשבת, משום שתפלת ערבית נתקנה כנגד אברים ופדרים שלא נתעכלו מבעוד יום, ובערב שבת לא היו מקטירים אותם אלא ביום, ולא בלילה. אלא עיקר הראיה היא ממה שהתפלל תפלת שבת, ולרבנן, הרי עדיין זמן תפלת חול הוא, והיה לו להתפלל תפלת ערבית של חול. 
(18) ה<b>שאגת אריה</b> תמה, איך מוכח שאין הלכה כרבי יהודה, והרי יתכן שרב הונא לא התפלל עד הערב, משום שסבר שאין מוסיפין מחול על הקודש בשבת, [אלא ביום הכיפורים, וכדעת הרמב"ם]. ותירץ ה<b>רש''ש</b>, דבלאו הכי לא יתכן לפרש שנחלקו רב ורב הונא אם הלכה כרבי יהודה, כי אם כן, איך דחה הראיה מרב משום שרב הונא לא עשה כן, והרי יש לפסוק כרב, ולא כרב הונא שהיה תלמידו. ובהכרח שזו גופא ההוכחה, כי ודאי רב הונא לא נחלק על רב שהיה רבו, ובהכרח שרב צלי מבעוד יום, משום איזו סיבה כגון בשעת הדחק, ואם כן אין להוכיח מתפלת רב שהלכה כרבי יהודה: 
(19) כתב ה<b>רא''ש</b> בשם הגאון, שאם מתפלל מעריב מפלג המנחה, שוב אינו יכול להתפלל אז מנחה. כי אם הלכה כרבי יהודה, אין הלכה כרבנן, ותרתי דסתרי נינהו. ואי אפשר לעשות פעם כרבנן ופעם כרבי יהודה. וכן כתבו <b>תוס'</b> [ב א ד"ה מאימתי]. אך בדבריהם לא התבאר אם דוקא באותו יום אינו יכול להקל כשניהם, או אף בשני ימים אינו יכול לנהוג פעם כרבנן ופעם כרבי יהודה. וה<b>מאירי</b> דן בזה, וצידד שבשני ימים יכול להתפלל יום אחד כרבנן ויום אחד כרבי יהודה. ודימה דין זה לשני בני אדם שהלכו בשני שבילין, אחד טמא ואחד טהור, ובאו לישאל בזה אחר זה, ששניהם טהורים. והביא שיש שאמרו שאין בזה משום תרתי דסתרי, משום ששעה ורביע אלו משמשים בדיעבד ליום ולילה כאחד לענין תפלה. וכן נקט <b>רבינו יונה</b>, שבדיעבד יצא ידי ערבית מפלג המנחה, אף אם נוהג להתפלל מנחה בשעה זו, ובהערה הבאה נבאר מחלוקתם. וה<b>ב''י והרמ''א</b> [רלג א] הכריעו להקל בשעת הדחק או בדיעבד, ו<b>במג''א</b> ביאר דהיינו בשני ימים, אך באותו יום אין לעשות תרתי דסתרי. [והוסיף - רסז א- שבערב שבת יכול להתפלל מבעוד יום, כי יכון שקבל עליו שבת, נחשב לילה גם לתפלה. ולפיכך תמה, איך הוכיחו מרב שהלכה כרבי יהודה, והרי רב התפלל בערב שבת]. וראה <b>מ''ב ובה''ל</b> [רסז ד"ה ובפלג] שכל זה הוא ביחיד, אבל בציבור, הקילו להתפלל ערבית בסמוך למנחה קודם הלילה, משום טירחא דציבורא, ובפרט בליל שבת נהגו להקל בזה. אך רק בבין השמשות ובשעת הדחק, אבל לא כשעדיין ודאי יום [וגם צריך לחזור ולקרא ק"ש]. 
(20) <b>הרמב''ם</b> [תפלה ג ז] כתב: שיכול להתפלל תפלת ערבית של ליל שבת בערב שבת, קודם שתשקע החמה, וכן מתפלל ערבית של מוצאי שבת בשבת. לפי שתפלת ערבית רשות, ואין מדקדקין בזמנה. וה<b>כסף משנה</b> העיר למה נקט דין זה לגבי ערבית של שבת, והרי גם בחול יכול להקדים. וה<b>לחם משנה</b>, תמה שהרי בסוגיין מבואר טעם אחר, ורק רבי יהודה סובר כי מאחר שכלה זמן המנחה מפלג המנחה, מתחיל זמן מעריב, וראה הערה 15. וביאר, שהוקשה לרמב"ם, למה לא נקבע זמן ערבית בלילה, ולמה זמנה תלוי בסיום זמן המנחה. ולכן הוסיף, שכיון שהיא רשות, לא נקבע לה זמן בפני עצמה. והיינו כמבואר לעיל [כו הערה 41], שאילו היא חובה, הרי נתקן זמן לחיובה, אך כיון שהיא רשות, אין לה זמן נגד קרבן, כי אברים ופדרים מוקטרין כבר מהיום, ואין זמן המנחה סותר לזמנה, רק שתקנו תפלה ללילה, משום "ערב ובקר וצהרים", ורק בשבת הקלו להקדים לצורך קבלת שבת, וראה <b>פרי</b> <b>יצחק</b> [ח"א ט]. <b>ובאבי עזרי</b> ביאר, שכיון שלא הוכרעה ההלכה בדין פלג המנחה - קי"ל כחכמים, כי יחיד ורבים הלכה כרבים, ולכן שפסק הרמב"ם [תמידין ומוספין א ב], שתמיד של בין הערבים קרב עד סוף היום, והיינו כרבנן [ראה כו הערה 39], ורק לענין ערבית שהיא רשות מותר לנהוג כרבי יהודה. אלא שאם נהג בערבית כרבי יהודה, שוב אינו יכול להתפלל מנחה כחכמים, אף שהלכה כמותם, משום שהם תרתי דסתרי. 
(21) ב<b>שאגת אריה</b> [ג] נקט דהיינו משום ספק דרבנן לקולא. [ובקונטרס אחרון כתב דהיינו רק כשאינו חייב לסמוך גאולה לתפלה, כגון בערב שבת, אך שלא לצורך מצוה אין להתפלל עד צאת הכוכבים]. אך <b>החזו''א</b> [שביעית כג ב] וה<b>קהלות יעקב</b> [א] נקטו שאין הקולא משום ספק, אלא כך קבעו שיכול כל אחד להכריע לעצמו כמי ינהג, וכמו שמצינו [יבמות יד א] שקודם שיצאה בת קול כבית הלל, נהג כל אחד כמנהג מקומו. וכן הוא לביאור ה<b>אבי עזרי</b> הנ"ל, שהלכה כחכמים שהם רבים, אך בערבית רשות יכול לנהוג כרבי יהודה. ובכך תלויה מחלוקת הראשונים דלעיל, כי אם הקולא משום ספק דרבנן, יכול להקל לשני הצדדים [רק שבאותו יום נחלקו אם ממה נפשך לא יצא באחת התפלות]. אך אם הוא קובע לעצמו כמי ינהג, ודאי אינו יכול לנהוג בתרתי דסתרי אפילו בשני ימים. 
(22) ה<b>בה''ג</b> גרס "וצלי רבי ירמיה אחוריה תפלה של יום חול, ולא פסקיה רב, שמע מינה שלא עד פלג המנחה הוא דמצלינן תפלת מנחה מכאן ואילך תפלת ערבית קאמר רב וכו' ורב הכי סבר, אי בעי לצלויי של שבת בע"ש מצלי, כלומר מוסיפין מחול על הקדש". והיינו שרב אינו פוסק כרבי יהודה, שהרי לא הפסיק את תפלת רב ירמיה, ובהכרח מה שהתפלל ערבית אחר פלג המנחה, הוא רק משום שרצה להוסיף על הקדש, והעלה מכך ה<b>מג''א</b> [רסז א] שהנוהג כל השבוע כרבנן, יכול בשבת להקדים ולהתפלל מעריב כרבי יהודה מפלג המנחה. 
(23) כך פירש <b>רש''י</b>, ודייק ה<b>מג''א</b> [קב ז] שהאיסור רק לשוב למקומו, אך מותר לפסוע ג' פסיעות בתוך ד' אמות של המתפלל, שלא כפסק ה<b>שו''ע</b>. ודחה, שהיה מרוחק ממנו באופן שיכל לפסוע ג' פסיעות, וב<b>חמד משה ואליהו רבה</b> [צו כו] ביארו דהיינו שהיה משוך קצת לצדו, ותמה <b>מחצית השקל</b> שבאופן זה מותר להתפלל אחורי רבו. ובשם ה<b>חזו''א</b> מובא, שמותר לעומד לעזוב מקומו לצד, כדי למעט מטרדת המתפלל [ע"פ אליה רבה בהערה 26]. וב<b>מקור חיים</b> [צ כד] ביאר שטעמו של רש"י, כי ג' פסיעות הם מחיוב התפלה, ואין בהם איסור העברה [וכטעם של כבוד השכינה], אך הוסיף, שאסור לעמוד אחר המתפלל באופן שלא יוכל לפסוע ג' פסיעות. 
(24) ה<b>לחם משנה</b> [תפלה ג ז] הקשה לדעת הרמב"ם שאפשר להקדים ערבית רק משום שהיא רשות, למה לא אמרו "שמע מינה ארבע" שהרי מוכח מתפלתו שסבר כי "תפלת ערבית רשות". וב<b>פרי יצחק</b> [שם] יישב כמבואר בסמוך, שרב קבל עליו שבת בתפלה ובדל ממלאכה, ונמצא שהתפלל בשבת, והטעם של "רשות" נצרך רק להלכה שאין תוספת שבת. 
(25) לכאורה תמוה, שהרי לעיל [ה ב] אמרו שלא יחצוץ דבר בינו לקיר, וכתב ה<b>ט''ז</b> [צ ה] שאינו איסור, אלא רק מצוה מן המובחר. וב<b>ישועות</b> <b>יעקב</b> הקשה שהרי ב<b>שו''ע</b> [שם כא] נפסק שאדם אינו חוצץ, וא"כ למה בהעברה יחצוץ. וכבר כתב ב<b>אליהו רבה</b> [קב ז] שאין האיסור משום חציצה גרידא, אלא משום שמבטל כוונתו, ולכן אף שאדם עומד אינו חוצץ - כשהוא עובר, תנועתו מבטלת את כוונת המתפלל, וכן נקט <b>המג''א</b> [שם ו]. וב<b>גנת ורדים</b> [א לט] ו<b>חיי אדם</b> [כו ג] כתבו, שהאיסור משום שמפסיק בין המתפלל לשכינה, [ואף שאדם אינו חוצץ, אין זה כבוד השכינה, וראה הערה 27 וצ"ע]. וב<b>אפיקי מגינים</b> [קב טו] כתב שלפ"ז עמידה לפני המתפלל אסורה, וראה הערה הבאה. 
(26) מלשון הגמרא נראה שהאיסור הוא דוקא "לעבור", אך לעמוד לפניו, מותר, כי אין הפרעה אלא כשעובר מצד לצד, וכן נקט ב<b>עולת תמיד</b> שמותר לעמוד לפני המתפלל, ואף שלכתחילה אסור לבא לשם אחר שכבר החל להתפלל, אם בא באיסור אינו צריך לעזוב מקומו, וב<b>אליהו</b> <b>רבה</b> [קב ג ח] התיר אפילו לבא לכתחילה ולעמוד לפניו [וראה ב<b>אשל אברהם</b> בוטאשט שאחר כך יכול גם ללכת משם, אך רק לצד שממנו בא, ולא יעבור מצד לצד ויתעכב לפניו בעמידה מעט]. אך בספר <b>המאורות</b> גרס בסוגיין "אסור לעמוד", וכן פירש ה<b>פרישה</b> [קב א] בדברי ה<b>טור</b>, ונקט שעמידה חמורה מהעברה, כי היא כישיבה, שהיא קבועה וטורדת יותר את המתפלל [וב<b>בני ציון</b> תמה הרי אדם אינו חוצץ, ויתכן שאיסור חציצה על המתפלל, ואם יודע שלא יופרע ע"י אדם מותר להתפלל, אך האדם העומד אינו יכול לשער הפרעתו]. וה<b>פמ''ג</b> [א"א ג] נקט שאיסור עמידה הוא רק מצד העברה, שאיסורה בהפרעה, ולא משום ישיבה, שאיסורה כי נראה כמשתחוה ליושב. וב<b>ראש יוסף</b> הוסיף שאם עמד קודם המתפלל מותר, ורק אם בא באיסור צריך לעזוב מקומו. 
(27) מלשון הגמרא נראה שהאיסור לעבור הוא דוקא לפני המתפלל, ומשמע כטעמים דלעיל שהאיסור מפני שמבטל כוונת המתפלל או משום שמפסיק בינו לשכינה, וכן פסק ה<b>מג''א</b> [שם] שבצידיו מותר לעבור, ובצדדיו מלפנים, אסר, וה<b>אליהו רבה</b> התיר. ו<b>הזוהר</b> [חיי שרה קלב א] אוסר אף בצדדים, כל שהוא תוך ד' אמות, משום שהוא מקום השכינה, וב<b>שו''ת מהר''ם שיק</b> [או"ח מח] נקט שהוא כעין איסור כניסה לעזרה, וב<b>בני ציון</b> [קב ו] כתב שגם בהעברה יש גנאי לשכינה, כמו בישיבה במקומה. וב<b>ערוך השלחן</b> קב יב תמה, שלטעמים אלו אסור לעבור אפילו מאחוריו, [וכ"כ ב<b>כתר ראש</b> תב לדעת הזהר], ואילו הטור התיר אפילו לישב מאחוריו, ולכן הוכיח כי גם לדעת הזהר האיסור רק לפניו, אך כבר נמצא ב<b>מאירי ובאורחות</b> <b>חיים</b> [תפלה נא] שאסרו אפילו מאחוריו. 
(28) ב<b>נשמת אדם</b> [כו א] הוכיח מכאן שהאיסור לעבור אינו שייך לאיסור ישיבה בתוך ד' אמות של המתפלל [להלן לא ב], שהרי הגאונים התירו לשבת כשקורא ק"ש או עוסק בתורה [תוס' שם], ובכל זאת לא תירצה הגמרא שרבי אמי ורבי אסי חלפו כשעסקו בתורה. ובהכרח שההתר רק בישיבה שהוא קבוע ואינו מבטל כוונת המתפלל, אבל לעבור אסור, וזה הטעם שדוקא לפניו אסור, אבל בצידיו מותר. אך <b>בזהר</b> [שם] <b>ובתשובות הגאונים</b> [שע"ת נח] נקטו שישיבה והעברה הן איסור אחד, וטעמו משום שהשכינה שורה שם, ולטעמם צריך לומר שלא התירו אלא בישיבה שאיסורה משום כבוד השכינה, ולזה מועיל שקורא ק"ש, אך העברה שהיא משום הפסק, אין תועלת בכך שעוסק בק"ש. 
(29) לכאורה תמוה, אם האיסור משום הפסק בין המתפלל לכותל, למה חוץ לד' אמות מותר. וראה <b>רשב''ץ</b> שההתר משום שהניח ד' אמות של תפלה, ו<b>פמ''ג</b> [משב"ז צ ה] כתב שההתר משום שהיא רשות אחרת, ויש לדון אם כוונתם שאיסור החציצה הוא מכותל שברשותו, ואילו ברחוק חוץ לרשותו, לא שייך איסור חציצה, או שטעם האיסור הוא משום כבוד שכינה, שאינו אלא בתוך ד' אמות, כנ"ל. 
(30) <b>הב''י</b> [צ] הביא ש<b>מהר''י אבוהב</b> הוכיח שאדם אינו נחשב חציצה בין המתפלל לכותל, שהרי לא אסרו להתפלל אחר אדם אלא אם הוא רבו, וה<b>ב''ח</b> דחה, אחר אדם אין איסור, אך ראוי ליזהר, כי מצוה מן המובחר שלא יחצוץ. ואכן, <b>הגר''א</b> [שם ס"ק לב] הביא שההוכחה ממה שרב ירמיה התפלל מאחורי רב, וב<b>ישועות יעקב</b> דחה, שבתפלת שבת אין צריך לסמוך לקיר, כי אין בה תחנונים, [אך תלוי בהנ"ל אם התפלל ערבית, או מנחה של חול]. 
(31) כך פירש <b>רש''י</b>, וכן נקט ה<b>טור</b> [צ], ולכן כתב שכל שכן שלא יתפלל ואחוריו לרבו. <b>ותוס'</b> כתבו שנראה כמשתחוה לרבו, וכתב ה<b>פרישה</b> [לה] שלטעם זה האיסור רק ביחיד, אך בצבור אין חשש שמקבלו לאלוה. וה<b>מאירי</b> כתב, כדי שלא יראה כמדקדק בתפלת רבו. ו<b>רבינו יונה</b> ביאר, שהטעם כדי שלא יטריח את רבו כשיסיים את תפלתו, ויצטרך להמתין מלפסוע לאחוריו. עוד כתב שמותר להתפלל אחורי רבו או כנגדו במרחק ד' אמות, כי נחשב ברשות אחרת. ובהגהות <b>דרך תמים</b> העיר שלביאור התוס' גם זה אסור, כי נראה כמשתחוה. ולכאורה תלוי בנידון הפוסקים לגבי מתפלל לפני רבו ואחוריו לרבו, שה<b>ב''י</b> [צ] כתב שהמרחק אינו מועיל, ו<b>בדרכי משה</b> נקט שרשות אחרת מתירה הכל. וה<b>פרי חדש</b> כתב כי אף שלפני רבו די בד' אמות בצמצום, אחורי רבו צריך להוסיף כדי שלש פסיעות, כדי שלא יטריחנו. 
(32) כך פירשו <b>רש''י ותוס'</b>. ו<b>רבינו יונה</b> כתב שאין שואלין כלל בשלום רבו, אלא רק משיבין לו, וכמבואר בירושלמי. וכן ביאר המהרש"א את התירוץ השני בתוס'. 
(33) בסנהדרין [קי א] אמרו, "החולק על רבו כחולק על השכינה". ופירש"י שם שחולק על "ישיבתו" כמובא כאן. וביאר ה<b>מהרש''א</b> שם, שחולק על שררתו ועל תורתו. אבל ה<b>רמב''ם</b> [ת"ת ה ב] כתב: איזהו חולק על רבו, זה שקובע לו מדרש ויושב ודורש ומלמד שלא ברשות רבו, ורבו קיים. ואף על פי שרבו במדינה אחרת והביא שם <b>הכסף משנה</b> בשם ה<b>רמ''ך</b> שתמה, מאין לו זה<QM> וכתב ה<b>דברי חמודות</b> שמקורו מסוגיין, שבכך נקרא חולק על "ישיבתו". וכתב <b>הרא''ש</b> [כלל נה ט] שמותר לחלוק על רבו בפסק או בהוראה, אם יש לו ראיות ברורות לדבריו, וכן פסק ה<b>רמ''א</b> [יו"ד רמב ג]. 
(34) ביאר ה<b>מהרש''א</b>, דהיינו דוקא בדבר שאינו מסברא, שהרי מצינו בהרבה מקומות שאמרו חכמים דבר סברא מדעתם. ו<b>רבינו יונה</b> פירש, שהכוונה על האומר דבר בשם רבו אף שלא שמעו מפיו. וכן כתב ה<b>רמב''ם</b> [שם ט]: "לא יאמר דבר שלא שמע מרבו, עד שיזכיר שם אומרו" וביאר <b>הכסף</b> <b>משנה</b> שאם יאמרה בסתם, יתלו זאת ברבו. וראה ב<b>מג''א</b> [קנו ב] שהעיר מכאן על מה שמצינו בעירובין [נא א] שרבה שמע דין ואמרו בשם רבי יוסי - אף שלא שמעו ממנו- כדי שיקבלוהו ממנו. וב<b>אליהו רבה</b> חילק א. בסוגיין מדובר באופן שיקבלו ממנו. ב. דבר ששמע מותר לומר בשם רבו, אך לא סברת עצמו. ג. כששמע בשם חכם מסוים אסור לאמרו בשם אחר, ורבה שמע סתם. וב<b>דברי חמודות ומחצית השקל</b> חילקו שבסוגיין אין ברור לו שכך ההלכה, אך כשברור לו, מותר לומר בשם רבו. וב<b>מור וקציעה</b> כתב שאם שמע מרבותיו שכך הלכה, יכול לתלות בשם גדול אחר. וראה ב<b>תפארת ישראל</b> [אבות ה ז] שרק בשם "רבו" לא יאמר, אך בשם חכם אחר אין לחוש, כי אינו מתכוון להתכבד בקלונו, ואכן במסכת כלה הגירסא "חכם" ובסוגיין נקטה הגמרא "רבו". 
(35) ה<b>רמב''ם</b> [שם] כתב שכל שלא למד רוב חכמתו הימנו נקרא "תלמיד חבר", וב<b>חיי אדם</b> [כב ו] כתב שכלפי גדול הדור כלם בכלל "תלמיד". וה<b>רמ''א</b> [שם] הביא דעת ה<b>מהרי''ק</b>, שכל שהיה תלמידו ואחר כך נתחכם להיות קרוב לרבו, מיקרי "תלמיד חבר", וה<b>ב''י</b> [שם] הרחיב בזה. 
(36) כך פירש <b>רש''י</b> [ד"ה והיינו], ומשמע שקבלת השבת היא המחייבת לבדול ממלאכה משום תוספת שבת, שזה הטעם להקדמת התפלה [ראה הערה 16], וכן נקט <b>רבינו חננאל</b>. <b>ו</b>כבר הבאנו שלדעת <b>הרמב''ם</b> אין תוספת שבת, וראה ב<b>פרי יצחק</b> [ח"א ח] שהרמב"ם דחה את סוגיין להלכה, ומה שהקשו בסמוך ממעשי רבי ואביי, היינו משום שהם סברו שתוספת שבת דאורייתא [כמו שהוכיח מכמה ראיות] ולדעתם יכול לקבל שבת מבעוד יום. [ונקט שהקדמת התפלה היא משום שערבית רשות, וכנ"ל. אך יתכן שהרמב"ם מודה בתפלה שמקבל קדושת היום]. 
(37) ה<b>צל''ח</b> תמה מה הקושיא על רב, הרי יתכן שבדל רק ממלאכה דאורייתא, וכמו בביהש"מ שאינו נאסר באיסורי שבות. וכתב, שמשאלת רבי ירמיה מוכח שנמנע אפילו ממלאכה דרבנן, כי על דאורייתא לא היה שואל, שהרי נאסר מחמת הזכרת שבת התפלה אפילו אם אינו רוצה לקבל שבת [ראה שו"ע רסג יא, ולהלן]. 
(38) ב<b>מג''א</b> [רסא יב] פסק שאחר גזירה אסור להכנס להזיע, כמסקנת סוגיין, ולכאורה נמצא שדין המקבל שבת חמור מבין השמשות, וה<b>מרדכי</b> [סוף במה מדליקין] הביא שנחלקו בזה, והביאו ה<b>שו''ע</b> [שצג ב], וכבר חילקו ה<b>אליהו רבה ומחזיק ברכה</b> שלא נחלקו אלא ביחיד שקבל עליו, אך קבלת הציבור ב"ברכו" היא חמורה יותר. וב<b>דגול מרבבה</b> כתב שנחלקו באופן שקבל בפה רק את התוספת לאיסור מלאכה, אך הקבלה ב"ברכו" היא על קדושת היום, והיא חמורה מבין השמשות [וביאור דבריו בהערה 16]. וה<b>חכם צבי</b> [יא] תמה מסוגיין על המקילין בקבלת שבת, וב<b>פרי יצחק</b> [שם] ביאר שכאן הנדון לדעת רבי שהחמיר בקבלת שבת יותר מביהש"מ [ראה ראיותיו]. 
(39) ב<b>שו''ע</b> [רסג יא] פסק שאם קדם היחיד והתפלל של שבת מבעוד יום, חל עליו קבלת שבת ואסור במלאכה. וה<b>ב''י ודרישה ורע''א</b> דנו אם היינו מ"ברכו", או רק אחר שהזכיר קדושת היום בתפלה. 
(40) ב<b>שמירת שבת כהלכתה</b> [מו הערה עב] כתב שרק טעות מעין זו, ששגו בזמן, מבטלת את הקבלה, אך אילו אחר שקבלו התברר שיזדמן להם שופר וכדו' אין זו "טעות". וראה הערות 44-42 שהנידון בסוגיין רק על טעות בעצם התפלה, אך טעות בקבלה גרידא אינה מבטלתה, והיינו כי בתפלת שבת הוא נוהג בעצמו דיני שבת, ואם התברר שטעה ואינה תפלה, נמצא שעדיין לא נהג דיני שבת. 
(41) <b>רבינו חננאל</b> כתב שאם הדליקו נרות שבת, אף שלא התפללו ערבית, אלו שהדליקו אסורים במלאכה, והשאר מותרין, [אך לא יגעו בנר, לדעת ה<b>פרישה</b> [רסג ב] משום היכר לאלו שקבלו שבת, ולדעת <b>מג''א וגר''א</b> משום שהוקצה למצוותו ע"י הקבלה בטעות]. ומדברי ה<b>מרדכי</b> [שבת רצז] משמע שאם הציבור קבלו שבת, המיעוט נמשך אחריהם ואסור במלאכה, אך אם קבלו בטעות, אף שלעצמם נחשבת קבלה, אין המיעוט נמשך אחריהם, וראה רע"א שם, ובהערה 44 
(42) <b>רש''י</b> [ד"ה הואיל] נקט שהנידון הוא אם תפלה בטעות נחשבת תפלה או לא, אך אם נחשבת תפלה ודאי שהיא מועילה לקבלת שבת, ולכן הקשו למה התירו מלאכה לרב דימי אחר שהתפלל בטעות, וראה הערה 44. ו<b>הריטב''א</b> גרס גם במעשה ששאלו את רבי, שהיה בערב שבת, והטעות היתה שהתפללו קודם פלג המנחה. ומשום כך הקשו איך מועילה הקבלה, והרי היתה בטעות<QM> אבל אם יתפללו לאחר פלג המנחה ודאי שתועיל, ואינה נחשבת תפלה בטעות, שהרי לרבי יהודה הוא עיקר זמן ערבית, והיא קושיא בפני עצמה, ואינה נסובה על רב דימי. 
(43) כתב ה<b>ב''י</b> [רסג] שרק אם התפללו בפלג המנחה לא יחזרו, אך קודם לכן גם ציבור חוזרים, כי אינו זמן ערבית כלל. ואף שאמרו שיחיד שעשה כרבי יהודה והתפלל בפלג המנחה, יצא - ביאר ב<b>עולת שבת</b> [שם יד] דהיינו רק אם לא התפלל באותו יום מנחה אחר פלג המנחה, ונמצא תרתי דסתרי, אך ציבור גם באופן זה, אין חוזרים. וב<b>מג''א</b> כתב שיחיד אפילו התפלל קודם פלג המנחה, ואפילו בע"ש שמותר להתפלל מנחה ואחריה ערבית קודם הלילה, כיון שנוהג תמיד להתפלל בלילה - כשטעה, חוזר ומתפלל, והטעם שחוזר ראה ב<b>זכר יצחק</b> [י]. 
(44) כתב <b>הרשב''א</b> שאם התפללו הציבור של שבת בערב שבת מתוך טעות, הרי הם מותרים במלאכה, שקבלה בטעות אינה קבלה, ורק לא הטריחום לחזור ולהתפלל. וה<b>מאירי ושלטי</b> <b>גבורים</b> הביאו שיטות החולקים, שסברו כי כיון שלא הטריחום לחזור ולהתפלל, החשיבו את תפלתם כמתוקנת, והיא אוסרתם במלאכה [ורק יחיד שהתפלל בטעות אינו נאסר]. ובדעת <b>תוס'</b> [ד"ה שאני] נחלקו <b>מהרש''ל</b> ו<b>מהרש''א</b> עי"ש, ו<b>הגר''א</b> [שם לב] נקט שמתירים. וב<b>אור זרוע</b> [ע"ש טז] הקשה מכאן על רבינו חננאל שאסר במלאכה אחר הדלקת נרות, שהרי מעיקר הדין קבלה בטעות אינה קבלה, ורק לא הטריחום לחזור ולהתפלל. וכתב <b>הב''</b>י [רסג] שהדלקת הנר כיון שהיא במעשה נחשבת קבלה יותר מקבלה בתפלה, ולכן חלה אפילו בטעות. ו<b>הגר''א</b> [שם לג] כתב שרק תפלה בטעות אינה תפלה אף בציבור, ולכן גם לדעת המעדיפים קבלה בפה מהדלקת הנר [שם סעי' י] לגבי תפלה בטעות מעשה עדיף. וב<b>בה''ל</b> [ד"ה וי"א] כתב נפקא מינה לקבל בפה בטעות, שלהב"י אינה קבלה, ולהגר"א נחשבת קבלה, כי חסרון הטעות רק בתפלה. 
(45) <b>תוס'</b> [ד"ה צלי] כתבו שדוקא לצורך מצוה מותר לעשות כן, כגון שצריך ללכת למול תינוק, ולא יהיה לו יין להבדלה אם לא יקדים, אבל בלאו הכי לא יקדים, ואדרבה יש להוסיף מחול על הקודש. וביאר ה<b>פמ''ג</b> [משב"ז רצג] כי אף שבין כה וכה אסור במלאכה עד למוצאי שבת, צריך להוסיף מחול על הקודש גם בתפלה, כדי שלא יראה כאילו שבת עליו כמשאוי. אולם אין כוונתם מצד תוספת שבת לקדושת הזמן, שהרי אינה שייכת אלא בפלג המנחה מיום הקודם, וכמבואר [רצט] שלא יתחיל סעודה שלישית בתוספת, וכן נראה מ<b>פמ''ג</b> [הקדמת א"א רצו] שכל זמן שלא עשה מלאכה שם שבת עליו, וראה <b>ערוך השלחן</b> [רצט כא], אך ב<b>עולת שבת</b> וב<b>אשל אברהם</b> בוטאטש נקטו שנמשכת במקצת קדושת השבת. 
(46) <b>בתוס' רא''ש</b> ביאר שסלקא דעתא כי אף שיכול להתפלל תפלת שבת מבעוד יום, היינו משום שתפלה דרבנן, אך קידוש היום הוא מן התורה, ואין לאומרו אלא בשבת, ומסיק, כי מאחר שעל חיוב הקידוש נאמר "זכור את יום השבת לקדשו" ולא "זכור ביום השבת", משמע שמקדשו סמוך לכניסתו. וגם ה<b>רמב''ם</b> שסובר שאין תוספת שבת, כתב [שבת כט יא] ש"מקדשו קודם לשעה זו מעט" וראה <b>קובץ</b> <b>שיעורים</b> [ח"ב ל] שהקידוש ב"תוספת" אינו משום שכבר חלה השבת, אלא כי הוא מצוה שלא נקבע לה זמן מסויים, אלא "סמוך" לשבת . אך ה<b>ריטב''א</b> כתב שיכול לקדש מבעוד יום, משום שגם התוספת מחול על הקודש דאורייתא היא. ו<b>הרא''ה</b> כתב שבהכרח יכול גם לאכול אחר שקדש מבעוד יום, שהרי אין קידוש בלא סעודה, ונחלקו ה<b>ב''ח</b> [תעב] וה<b>מג''א</b> [רסז א] אם יוצא בכך ידי חובת סעודת שבת, או שצריך לאכול עוד כזית בלילה. וב<b>עמק ברכה</b> [סו] נקט שהנדון הוא אם התוספת נחשבת כשבת לכל דיני היום, [כ<b>תוס' פסחים</b> צט ב ד"ה עד] או שמה"ת נחשבת כשבת רק לגבי איסור מלאכה [כ<b>תוס' כתובות</b> מז א ד"ה דמסר]. אך יתכן שהנדון הוא, בגדר הקבלה בקידוש, אם נחשבת כקבלת עצומו של יום שמועילה לכל דיני היום, וכדעת <b>הריטב''א</b> [ר"ה ט א] שמקבל "בתפלה או בקדוש". או שהיא רק כקבלת התוספת, וכן משמע מהכתוב ב<b>מעשה רב</b> [קיז] שמשמעות לשון הגמרא כי ההתר לקדש מבעוד יום הוא רק אחר שהתפלל תפלת שבת, והיינו משום שצריך קבלת עצומו של שבת בתפלה דוקא, כי בה מביא את היום הבא, כמבואר בהערה 16. [ואכן המג"א לשיטתו נקט - רעא ה- שמקדש ואוכל ואח"כ מתפלל, וראה הערה הבאה]. 
(47) גם כאן יש לדקדק שלא יבדיל אלא אם התפלל קודם [כדברי ה<b>מעשה רב</b> לעיל לגבי קידוש], ואף ה<b>מג''א</b> [רצט ט] דקדק כך מלשון ה<b>שו''ע</b> [רצג ג] "יכול להתפלל של מוצ"ש מפלג המנחה ולמעלה, ולהבדיל מיד" [וראה <b>שעה''צ</b> תרצג ו], והיינו שמודה לסברא שאין תוספת ליום אלא בתפלה, כי בה מביא את היום הבא, אלא שלקדושת היום של שבת די בקידוש. 
(48) <b>באור שמח</b> [תפלה ג ז] ביאר על פי דברי <b>התוס'</b> שההתר להקדים הבדלה הוא דוקא לדבר מצוה, וכוונת עולא, שהיה זה רבי אלעזר ברבי יוסי שהתפלל של מוצאי שבת בשבת, בדרך בצד תמרה, כשהלך לדבר מצוה, לבטל גזירה שגזרו על ישראל, כדאיתא במעילה [יז א]. 
(49) ב<b>תיקוני זהר</b> [יח] כתוב שתפלת ערבית של שבת, לכו"ע חובה [שלא כהרמב"ם תפלה ג ז]. ויתכן דהיינו כמבואר לעיל, שצריך את התפילה להביא את היום הבא, או לקדש את השבת בתפלה, וראה <b>סידור יעב''ץ</b> [שמו"ע ליל שבת]. ו<b>הרא''ה</b> כתב שבמוצאי שבת לכו"ע ערבית חובה, כי צריך להבדיל בה, ואילו <b>הרמב''ם</b> [תפלה ג ז] כתב שגם במוצ"ש היא רשות, ויתכן שנחלקו אם ההבדלה בתפלה היא מדיני הבדלה, וחייב להתפלל לצרכה, או שהיא מנוסח התפלה, וכיון שהתפלה עצמה רשות, אף היא רשות [וראה לעיל כו הערה 28 בשם הגר"ח]. 
(50) <b>תוס'</b> [כו א ד"ה טעה, עי"ש הערה 12] ביארו שאין הכוונה שמותר לבטלה בחנם, אלא שלגבי מצוה עוברת אחרת נחשבת כרשות, שאם נזדמנה לו בזמן תפילת ערבית מצוה עוברת אחרת, תדחה ערבית מפניה. אבל <b>רבינו יונה</b> הביא בשם ה<b>בה''ג</b> שבאמת רשות גמורה היא, ורק אם התחיל להתפלל, שוייה עליו חובה, וסיים שה<b>רי''ף</b> כתב את שני התירוצים, [ונחלקו מי מהם עיקר]. וה<b>רמב''ם</b> כתב [תפלה א ו] "אין תפלת ערבית חובה כתפלת שחרית ומנחה, ואף על פי כן, נהגו כל ישראל בכל מקומות מושבותיהם להתפלל ערבית, וקבלוה עליהם כתפלת חובה". וביאר <b>הגר''ח</b> שהרמב"ם שינה מלשון הרי"ף, ולא כתב "משהתחיל להתפלל" כי אף כשמתפלל, אינה נעשית התפלה בעצמותה חובה, אלא היא חפצא של תפלת רשות, ורק על הגברא חלה חובה להתפלל אותה כתפלת נדבה. ולכן נקט הרמב"ם [שם י ו]: מי שהיה עומד בתפלה ונזכר שכבר התפלל, פוסק אפילו באמצע ברכה. ואם היתה תפלת ערבית אינו פוסק, [לפי] שלא התפלל אותה מתחלה אלא על דעת שאינה חובה, והשיגו ה<b>ראב''ד</b> "אין כאן נחת רוח", וביאר ה<b>כסף משנה</b> כוונת השגתו שכבר קבעוה חובה, אבל דעת הרמב"ם שגם אחר שקבלוה כחובה על עצמם, עצם התפלה היא רשות. ברם, ה<b>כס''מ</b> [שם א ה] ו<b>שלטי גבורים</b> נקטו שדעת הרמב"ם כהרי"ף, ובהכרח שהבינו כי הטעם שנעשית חובה, הוא משום ש"הרשות" היא בתקנה כנגד אברים ופדרים, אך כאשר התפלל הרי מקיים בכך תפלה שתקן יעקב, [וכן ביאר ב<b>יערות דבש</b> יח] ולכן כשטעה חוזר, וכן יכול להתחיל בחובה ולסיים בנדבה, כיון שהחילוק בין חובה לנדבה הוא רק בקרבנות, אך לא כשמתפלל כתקנת האבות. ונמצא שכוונתם שוה, כי נעשית "חובה" רק לגבי החיוב להתפלל, אך בעצם התפלה לא שייך שם חובה כי אינה נגד קרבן. 
(51) <b>תוס'</b> [בכורות לו א ד"ה עמד] הביאו <b>ירושלמי</b> שדרש כי תוספת ה"ו" ב"ועמדו שני אנשים", באה ללמד שהשואל הלכות ואגדות צריך לעמוד, וכן פסק ה<b>רמ''א</b> [יו"ד רמו יג], אבל המחבר שם נקט כהרמב"ם, שאין שואלים מעומד ואין משיבין מעומד. ותמה ה<b>ש''ך</b> על ה<b>רמ''א</b> שפסק כן להלכה בזמן הזה, שהרי מדברי תוס' אין הכרח שנחלקו על הרמב"ם, שהרי כתבו כן במעשה דרבי צדוק, שהיה קודם החורבן, וודאי שקודם החורבן היו למדין מעומד, כמו שמצינו [מגילה כא א] "מימות משה רבינו עד ימות רבן גמליאל, לא היו לומדים תורה אלא מעומד, ומשמת רבן גמליאל ירד חולי לעולם, והיו לומדים מיושב". 
(52) <b>רבינו חננאל</b> ביאר שרבי יהושע הבין שהשאלה על מקום שלא נהגו להתפלל ערבית, וסבר שרבן גמליאל מודה שהיא רשות, אך כששמע שדעתו שהיא חובה, חזר בו, וראה <b>תוס' בכורות</b> [שם ד"ה היאך]. וה<b>צל''ח</b> כתב ששינה בדבריו מפני כבוד רבו, וראה <b>חזו''א</b> [או"ב ד יג] שמותר לשנות, כי אינו מדת דרך ארץ להתריס בפני חכם, וגם יש לחוש שמא יפגע ויבא לידי הקפדה. וב<b>יערות דבש</b> [יח] כתב שבתחילה כששאל השואל את רבי יהושע בביתו, סבר ששואל לברר הלכה אם רשות הוא או חובה, ולכן השיב לו שהיא רשות, והיינו למי שלא התפלל עדיין תפלת ערבית כל ימיו, אך בבית המדרש בראותו שהשואל עומד, הבין רבי יהושע ששואל לעצמו הלכה למעשה, ואצלו היא בודאי חובה, כי ודאי התפלל רשב"י ערבית פעם אחת ונקבעה לו לחובה. 
(53) ראה <b>תוס' בבכורות</b> שם שמחקו תיבות "ויעידו בך", שהרי אין כאן כל עדות. 
(54) ראה <b>מאירי</b>. <b>והמהרש''א</b> פירש, כדי שלא יאמרו שחלק על רבן גמליאל בכדי שימנוהו במקומו. וה<b>רש''ש</b> ביאר, שרבן גמליאל נקרא "בעל המעשה", וכשם שלא העביר על מדותיו וציער את רבי יהושע, כן יתנקם בו ע"י הקיסר, ורבי יהושע לא יוכל לעמוד כנגדו, משום שהיה עני. וכן ביאר בסמוך, שעל רבי אלעזר בן עזריה לא חששו, משום שעשיר היה. 
(55) ב<b>יערות דבש</b> [יח] ביאר שייחוסו לעזרא יצילנו מעונש על העברת הנשיאות משבט יהודה לשבט אחר, וכמו שמצינו בירושלמי [הובא בתוס' סנהדרין ה א] שרבי היה נשיא כי בא מבית דוד רק מן הנקבות, והרי גם כל הכהנים מתייחסים לשבט יהודה מהנקבות, כי אהרן נשא את אחות נחשון משבט יהודה, ונמצא שיחוסו של ראב"ע מצד עזרא הכהן שוה ליחוסו של רבן גמליאל לשבט יהודה. 
(56) ב<b>יערות דבש</b> [יח] ביאר שהיה חייב לימלך בה, כי "חמר ונעשה גמל צריך ליטול רשות מאשתו, משום שממעט בעונה". וכיון שעונת תלמיד חכם הוא משבת לשבת. ועונת נשיא היא מחודש לחודש [אבות דרבי נתן] וכיון שנתמעטה עונתו, היה צריך ליטול רשות מאשתו. עוד כתב [ח"א ג] שרצה לבדוק עצמו אולי הוא גאה, כי אין אדם מכיר נגעי עצמו, ואמר שאם הוא מתקבל לאנשי ביתו בהכרח שהוא ענו. 
(1) <b>הרמב''ם בפיה''מ</b> [יב ב] ביאר שהיה צעיר לימים, אלא מפני שהיה מרבה חשנות וללמוד ולקרות יום ולילה עד אשר תשש כוחו, ונזרקה בו שיבה, וחזר כזקן בן שבעים שנה, והיה התחלת השיבה ברצונו, כמו שנתבאר בסוגיין. 
(2) <b>בתוס' רא''ש</b> ביאר שעשה כך משום שאמרו [חולין קלג ב]: הלומד תורה לתלמיד שאינו הגון, הריהו כזורק אבן למרקוליס. ורבי אלעזר בן עזריה סבר, דהיינו דוקא אם ידוע שאינו הגון, [וראה <b>כס''מ</b> ת"ת ד א שמכאן למד הרמב"ם שמלמדין ל"תם"]. וב<b>יד אליהו</b> העיר איך ידעו בכל אחד אם תוכו כברו, ולכן ביאר שנחלקו אם מותר ללמוד [או ללמד] שלא לשמה, ורבן גמליאל הכריז שאסור, ואילו רבי אלעזר סבר שמותר כי מתוך כך יבא ללמד לשמה. וב<b>ערוך השלחן</b> [יו"ד רמו כא] כתב שתלמיד שאינו הגון אין מלמדין אותו שמא ילמד שלא לשמה, ורבי אלעזר סבר דהיינו בלומד על מנת לקנטר, אך זה שאין תוכו כברו, אין חשש אלא שילמד לשם כבוד וכדו' ומותר ללמדו, כי מתוך שלא לשמה יבא לשמה. וראה ב<b>מכתב מאליהו</b> [ח"ג 124] שודאי אין הכוונה לתלמיד צבוע במעשיו, אלא שמקור מעשיו אינו כולו מחמת פנימיותו, כי גם גורם חצוני משפיע עליו. 
(3) ב<b>משכנות יעקב</b> דקדק שהגמרא לא נקטה ריבוי "תלמידים" אלא "ספסלי", להורות שמאותו יום ואילך למדו מיושב, אבל כל ימי רבן גמליאל למדו מעומד, כמבואר במגילה [כא א]. 
(4) ע"פ <b>מהרש''א</b>. והחיד"א ב<b>פתח עינים</b> כתב שלא הראוהו דבר שאינו נכון, אלא משל שמשתמע בשני אופנים, והאמת היא שהכוונה שאין להוציא אלא תלמידים שתוכם כאפר. 
(5) <b>הרמב''ם בפיה''מ</b> נידים שם] נקט שלא רצה להבטל מתורה. ו'הכותב' ביאר שלא רצה להחזיק במחלוקת. 
(6) בתוס' <b>יו''ט</b> שם תמה וכי סבר רבן גמליאל שרבי יהושע אינו יודע פסוק מפורש בתורה, והרי כל שאלת הגר היתה מפני שידע שיש חילוק בין עמוני לכל גר. וביאר, שרבן גמליאל דרש מכפלות התבות "לא יבא" שבא הכתוב לאסור אפילו בזמן שיהא ספק באיסורם. וב<b>שאלת יעב''ץ</b> [א מו] כתב שדייק מלשון "עמוני" ולא "עמון", שכל הדר בארץ עמון ומואב בכלל האיסור, כי נקרא בשם האומה שנממע בתוכה. 
(7) <b>בתוס' ר''י החסיד</b> תמה הרי אמרו במגילה [יא ב] ש"עמון ומואב יושבים במקומם", וכתב שבמגילה גורסים רק "מואב", ואת עמון בלבל סנחריב, עי"ש באריכות. 
(8) ב<b>שער המלך</b> [איסו"ב טו כא] כי אף שדורשים "עמוני ודאי ולא עמוני ספק" צריך להגיע להתר של רוב, כדי להתירו אפילו מדרבנן. וב<b>מנחת חנוך</b> [תקסא ח] נקט שגם ספק עמוני אם איקבע האיסור, אסור [ראה מל"מ שם יא ופנ"י קידושין עג וש"ש א א], וכל היתרו רק אם פרשו משום רוב, ולכן תמה למה לא הזכירו הפוסקים שבבתיהם אסורים משום ספק ב"קבוע", וכיון שהספק נולד בגירות, לא יועיל לו הרוב אלא אם פרש ממקומו לפני הגירות. [ואף אם הגירות נחשבת פרישה, הרי נתגייר לפני בי"ד, ופרישה לפנינו אינה מועילה לבטל הקבוע]. ולכן העלה שסנחריב בטל את הקביעות, וכשפרשו כל אחד לעירו כבר היו מיעוט. 
(9) <b>רש''י</b> [בעין יעקב] ביאר שרבן גמליאל ראה שרוב החכמים הסכימו עם רבי יהושע, [והבין שהוא רמז שהקב"ה מסכים עמו]. 
(10) ה<b>תשב''ץ</b> [קמב] ביאר שרבן גמליאל לא ידע מה היא מלאכת רבי יהושע, כי היה עושה אותה בצינעה, שהרי אב בית דין היה, ואמרו [קידושין ע א] "כיון שנתמנה פרנס על הציבור, אסור לו לעשות מלאכה בפני שלשה". אך רב יהושע טען, שראוי היה לו לרבן גמליאל לפשפש במעשיהם של תלמידי חכמים, כדי שלא יהיו ניזונין בצער, וראה שם ביאור נוסף. 
(11) כך ביאר <b>הגר''א</b>. <b>ורב נסים גאון</b> ביאר שהכוונה להלל, שהיה הנשיא הראשון, והוא מאבות אבותיו. 
(12) ביאר <b>המהרש''א</b> שרצה לומר כי רבן גמליאל היה משבט יהודה ומזרע בית דוד, ו"מדא" הוא בגד מלכות. ורבי אלעזר בן עזריה כהן היה, וכשם שאין אדם נוגע בכהונה שלך, כן אין לך ליטול את הנשיאות המוכנת לזרע דוד. וכמו שנאמין לכהן ה"מזה" במי חטאת הנוגעים לכהונה שלו, כן אין לדקדק אחר רבן גמליאל במה שנוגע לנשיאות שלו. 
(13) <b>הרמב''ם</b> גרס "תרי שבתא", ובספר <b>יד דוד</b> ביאר גירסתנו, שבאמת היה הכל של רבן גמליאל כי חזר לנשיאותו, ואילו לרבי אלעזר נתנו רק כדי שלא להעבירו לגמרי, ולכך די בדרשה אחת בחודש. 
(14) ה<b>שאגת אריה</b> [יז] הוכיח מכאן, שלרבי יהודה, אף בדיעבד אינו יוצא אחר ז' שעות, שאם לא כן, מה החילוק בין רבי יהודה לרבנן, הרי גם לרבנן אסור לכתחלה. אך <b>המאירי</b> [כו ב הערה 44] נקט שיצא בדיעבד, וראה ב<b>תוס'</b> <b>רא''ש</b> שלרבנן, אף שנקרא "פושע" אינו נענש על כך. וראה רש"י להלן [מג ב] שפירש "פושע - מתעצל" ומשמע שאם איחר מחמת אריכות תפלת שחרית אינו "פושע", וראה הערה 20. 
(15) ב<b>שו''ע</b> [רפו ד] כתב שדין זה נוהג משעה שש ומחצה, וב<b>ראש יוסף</b> כתב שתיבת "ומחצה" הוסיף הרמ"א, כי המחבר נקט כהרמב"ם שזמן מנחה לכתחילה אינו מתחיל אפילו בשש ומחצה, וכיון שאיחר תחלת שש צריך להמתין עד שש ומחצה ואז יתפלל קודם מנחה ואחריה מוסף, וראה עוד בסמוך. 
(16) ה<b>רא''ה</b> כתב שקדימה זו מעכבת, ואם התפלל מוסף קודם מנחה לא יצא. וה<b>רשב''א</b> נחלק עליו, וכן פסק <b>הרמ''א</b> [רפו ד]. וה<b>מג''א</b> [שם] כתב שאם אין שהות ביום להתפלל שתיהן, יתפלל רק מוסף, כי מנחה יש לה תשלומין בערב, וראה לעיל [כז הערה 1]. 
(17) <b>רש''י</b> [ד"ה מתפלל] הוסיף "להקדימה בתחילת זמנה, שלא יקרא פושע גם עליה", ותמוה, למה הוסיף על הטעם המבואר בגמרא [שמנחה תדירה ממוסף]. וביאר ה<b>ראש יוסף</b> שכוונת רש"י להעמיד את דברי ת"ק רק במנחה קטנה אחר ט' שעות ומחצה [כדעת רבני צרפת, וכמבואר בהערה הבאה]. וה<b>צל''ח</b> כתב שרש"י הבין מדברי רבי יהודה כי מוסף קודם למנחה, משום ש"מצוה עוברת" עדיפה מ"תדיר", והוקשה לו, אם כן גם לרבנן יהא מוסף עדיף כדי שלא יקרא "פושע". ולכן הוסיף, שגם במנחה המאחר נקרא "פושע" ונמצא שמנחה עדיפה ממוסף משום שמעלת "תדיר" יש רק בה. ועדיין תמה, איך יקרא "פושע" על מנחה כאשר יכול להתפלל מנחה קטנה, והעלה מכך שרשי סובר כתוס', שהנדון בסוגיין הוא באופן שאין לו שהות להתפלל אח"כ מנחה, ולכן אם לא יתפלל עתה, יחשב פושע על איחור המנחה. וראה <b>פני יהושע ורש''ש</b>. 
(18) <b>תוס'</b> [ד"ה הלכה בשם ר"י] נקטו כ<b>הרמב''ם</b> [תפלה ג ב], שעיקר זמן מנחה הוא מט' שעות ומחצה, ולכן ביארו שבכל יום מודה ת"ק שיתפלל תחלה מוסף, ונחלקו רק באופן שהיה צריך להתפלל מנחה גדולה, כי היתה לפניו סעודת מצוה, ואז לת"ק מקדים מנחה, ורבי יהודה סבר שמקדים מוסף שזמנו עובר. ודעת <b>רבינו יונה</b> שזמן מנחה לכתחילה משש ומחצה, ולכן נקט שנחלקו בכל יום משש ומחצה, ולא אמרו "הגיע זמן מנחה" אלא "היו שתים לפניו", כי דין הקדימה רק כשדעתו להתפלל שתיהן יחד, אך אם רצונו להתפל מנחה אחר כך, יקדים מוסף. והביא דעת <b>רבני צרפת</b> שאין מחלוקת בדין הקדימה, אלא אופני הנידון שלפננו תלויים במחלוקת לגבי זמן מוסף, לתנא קמא זמנו כל היום, ולכן נקט שאם לא התפלל עד זמן מנחה קטנה [בט' שעות ומחצה] יקדים מנחה למוסף, אבל בשש ומחצה מודה לרבי יהודה שיתפלל מוסף תחילה, כי המנחה עדיין לא "עוברת" ועל איחור המוסף יקרא "פושע". ואילו רבי יהודה סובר שאין מוסף ומנחה יחד אלא בשש ומחצה, כי סוף זמן מוסף בשבע שעות, ולכן נקט שבשעה זו מוסף קודם שהוא "עובר" [ע"פ <b>ראש יוסף</b>, והוכיח שזו גם כוונת רש"י, כמבואר בהערה הקודמת]. 
(19) ה<b>חזון איש</b> [מנחות לג] ביאר ששורש מחלוקתן הוא באופן שלא קרב קרבן המוסף עד זמן תמיד של בין הערבים, איזה מהם יקדם. לחכמים התמיד קודם, משום שהוא תדיר, ואחריו יקרב המוסף. ואף שאין מקריבים שום קרבן אחר תמיד של בין הערבים, כבר כתבו תוס' שעשה של רבים דוחה "עשה דהשלמה". 
(20) <b>תוס'</b> כתבו שצריך להזהר ביום הכיפורים, לסיים שחרית קודם שש שעות ומחצה. שאם לא כן, יהיו צריכים להתפלל מנחה קודם מוסף, וכדעת רבנו יונה הנ"ל. [אך מדברי <b>רש''י</b> [ד"ה ואח"כ] משמע, שעד שבע שעות יש לו להקדים את של מוסף, כדי שלא יקרא "פושע", וכן הבאנו לעיל, כז הערה 4, מה<b>פמ''ג</b> רפו א"א ג, וראה הערה 14 שלרש"י אינו נחשב פושע באופן זה]. ובשם <b>ר''י</b> כתבו שאינו צריך להזדרז, כי מה שאמרו שיתפלל מנחה קודם, היינו כשלא יהיה לו שהות אחר כך להתפלל מנחה בזמנה, וצריך עתה להתפלל שתיהן, אבל אם יש לו שהות אחר כך להתפלל מנחה בזמנה, יתפלל קודם מוסף. 
(21) ב<b>פתח עינים</b> ביאר כי אף ששנינו [אבות א] אל תהיו כעבדים המשמשים ע"מ לקבל שכר, היינו במצוה שחייב לעשותה, אך רבי זירא קם לפני התלמידים [רש"י ד"ה כי] וכיון שלא היה חייב לעמוד בפניהם, יכל לעשות כדי לקבל שכר. וראה בהגהות רש"ק ששכרו שזוכה לבנים ת"ח, ושכר כזה ראוי לבקש, ובב<b>בני יששכר</b> [סיון ה] כתב שעל הפסוק "והדרת פני זקן - ויראת מאלוהיך" דרשו [במדב"ר בהעלותך טו, וראה תורי"ד קידושין לג א] שזוכה ליראת שמים, ומותר לעשות מצוה זו כדי לזכות בשכר האמור בה. 
(22) ה<b>אור שמח</b> ביאר שרב זירא היה סבור, שרק רבי יהושע בן לוי לשיטתו סובר כך, כי לדעתו "תפלות כנגד תמידין תקנום". ואם כן, כיון שלא התפלל מנחה אינו משלימה בערבית, משום שעבר זמנו ובטל קרבנו, ולכן היא קודמת למוסף, כי היא תדירה. אבל למאן דאמר "אבות תקנום", יש למנחה תשלומין בלילה, ואם כן מוסף קודם, כי אין לו תשלומין, וחוששים שיעבור זמנה ותדחה לגמרי. וחידש לו רב נתן, שלכולי עלמא מנחה קודמת. 
(23) ה<b>צל''ח</b> ביאר שלגבי מוסף, נקט לשון "שבר", משום שאין לו תשלומין. אבל לגבי שחרית, נקט רק לשון "צער", משום שיש לה תשלומים במנחה, אף שאין לו שכר תפלה בזמנה. והוכיח נכך שאין למוסף תשלומין אחר שבע שעות. וה<b>מהרש''א</b> כתב שבמוסף נקט לשון "שבר" כי אי אפשר להתפללו נדבה כמו שח רית. 
(24) ב<b>מאמר מרדכי</b> [קכו ו] הקשה מכאן על דברי ה<b>רא''ש</b> להלן [ל הערה 52] שהמחסר הזכרה בתפלתו אינו יכול לסמוך על התפלה הבאה, אלא בשחרית ומוסף שרגילין להתפלל אותן כאחד, והרי כאן משמע שהיו שבים לביתהם בין שחרית למוסף. וצידד דהיינו דוקא בשבת ויו"ט שהיתה דרשה אחר שחרית, אך בר"ח היו מתפללין מיד, אך אה שם [הערה 50] שהראשונים נחלקו אם מדובר במוסף של שבת או של ר"ח. ואמנם תוס' [בע"א ד"ה ושל] כתבו שמוסף של שבת היה קרב יחד עם התמיד, ומסתבר כי הטעם לזה, משום שאינו קרבן בפני עצמו ככל מוסף, אלא הוספה לתמיד, שנכפל בשבת, [כמבואר במנין המצוות ריש הל' תמידין ומוספין, וראה תנחומא פר' פנחס] ולכן אף שמפסיקים לדרשה יכול להשלים במוסף דוקא. 
(25) ב<b>שאגת אריה</b> [יח] כתב שכיון שזמן מוסף כל היום, חוששין שיפשע, ואפילו אם התחיל לאכול, פוסק, אך ב<b>מ''ב</b> [רלה ב] נקט בערבית שאם התחיל אינו פוסק, אף שזמנה כל הלילה. ובשו"ת <b>חתם סופר</b> [או"ח סט] כתב שכיון שהאיסור מחשש שמא ישכח להתפלל, מועיל לו שומר, אך בשו"ת <b>שלמת חיים</b> קעב] הוכיח מהגר"א שלא מועיל לו שומר. וב<b>שש''כ</b> [נב הערה נד] כתב שלדעת ה<b>צל''ח</b> שאשה פטורה ממוסף, מותרת לאכול סעודה קבועה לפני מוסף, אך הביא שהגרעק"א כתב שנהגו להתפלל. 
(26) ב<b>ביאור הלכה</b> [פט ד"ה וכן] הוכיח מכאן שאדם חלוש שאין בכוחו להמתין עד סוף התפלה, עדיף שיתפלל ביחידות, מאשר לאכול לפני התפלה כדי להתפלל במנין. אך בשו"ת <b>מהר''י שטייף</b> [מא] נקט שאחר ברכות השחר אין איסור אכילה לפני התפלה, וראה שו"ת <b>מחזה אליהו</b> [יט]. ולגבי תפלת מוסף, ראה <b>חתם סופר</b> [שם] שמותר לחולה לאכול לפני מוסף, ובלבד שלא יפסיד תפלה בציבור, והיינו שעדיף מאשר להתפלל ביחידות קודם האכילה, <b>ובשו''ת זכרון</b> <b>יהודה</b> [קה] כתב שכיון שהותר לו לטעום אינו רשאי להחמיר ולהתפלל ביחידות, כדי שלא לאכול לפני מוסף. 
(27) <b>הרשב''א</b> הביא <b>בשם הראב''ד</b> שמדברי רב אויא מוכח שהנדון כאן הוא על טעימה הסועדת את הלב, ולמסקנא גם היא הותרה. וה<b>ב''י</b> [רפו] נקט שלדעת <b>רבינו יונה</b> [בסמוך] שלפני מנחה התירו רק טעימה כאכילת פירות או פת מועט - הוא הדין גם לפני מוסף, אבל בשם <b>רבינו ירוחם</b> הביא שאסור לטעום, וביאר שכוונתו לטעימה גדולה, וכהראב"ד, וכן פסק בשו"ע [שם ס"ג]. ושיעור פת מועט שהתירו, לדעת <b>מג''א</b> [סק"ב] היינו אפילו כביצה, וב<b>מ''ב</b> [סק"ח] כתב שמיני תרגימא מחמשת מיני דגן נחשבים כאכילת ארעי, ולא נתנו בהם שיעור, וציין לסי' תרלט, ושם מבואר שכביצה נחשב קבע, וראה <b>שש''כ</b> [נב הערה נב]. 
(28) <b>תוס' ורא''ש</b> כאן כתבו שלדעת ריב"ל אף אם התחיל באכילה צריך להפסיק. ואין הלכה כמותו אלא מותר אפילו להתחיל לאחר זמן המנחה [מלבד סעודה גדולה]. אבל בשבת [ט ב] כתבו, שרק בטעימה [כגון אכילת פרות, ורבינו יונה הוסיף "או פת מועט"] אין הלכה כמותו, אבל סעודה קטנה אסורה סמוך למנחה קטנה, ואף אם התחיל בה יפסיק, אבל התחיל בהיתר אינו מפסיק. וראה ב<b>מעדני</b> <b>יום טוב</b> שדן בסתירת דבריו. והנה ה<b>פני יהושע</b> ביאר שמפסיק משום שבזמן מנחה קטנה נחשב כ"אין שהות" [הביאו המ"ב רלב יג, וכן משמע במהרש"א שם]. ותמוה, שהרי הרא"ש שם כתב שאם התחיל קודם הזמן אינו מפסיק, ואילו "אין שהות" צריך להפסיק אפילו אם התחיל בהתר [רמ"א רלב ב]. ובהכרח, שההתר להמשיך הוא רק באיסור "קביעות" סעודה, אך בזמן מנחה קטנה האיסור בעצם האכילה, כטעימה לפני שחרית, ובזה צריך להפסיק, כיון שכל מקצת אסור בפני עצמו, ורק אם התחיל בהתר, אינו מפסיק [ראה פט ה שנחלקו בזה, ויתכן שלדעת הרא"ש בכך גופא נחלק ריב"ל, שהרי לדעתו האיסור ב"טעימה" ואפילו התחיל בהתר, מפסיק, אך לדידן שהאיסור ב"אכילה" יש לה המשך כאכילה אחת, ואינו מפסיק]. וכעין זה כתב ב<b>קרבן נתנאל</b> [בשבת שם] בביאו דברי הרא"ש בסוגיין, שאם ריב"ל אוסר פירות, ודאי לא תועיל התחלה בהיתר, כי ההיתר הוא כשנגרם לו "הפסק סעודה" אך בטעימה כל מקצת אסור, וראה <b>חתם סופר ושפת אמת</b> שם. וה<b>רי''ף והרמב''ם</b> פסקו כלישנא בתרא [שם], שאפילו סמוך לזמן מנחה גדולה אסור להתחיל, ואף סעודה קטנה, שמא ימשך. ו<b>בעל המאור</b> [שם] נקט שלפני מנחה גדולה מותר אפילו בסעודה גדולה, כי יש שהות, וקודם מנחה קטנה אף סעודה קטנה אסורה. וראה לעיל [י ב הערה 52] לגבי אכילה קודם שחרית. 
(29) ראה <b>ראשון לציון</b>, <b>תוס' אנשי שם</b>, <b>ותפארת ישראל</b> [בועז ב] בביאור תיבה זו. 
(30) <b>הריטב''א</b> נקט שתפלות אלו רשות, וב<b>פתח</b> <b>עינים</b> דייק כן ממה ששאלוהו לטיבם של תפלותיו, ולא הקדים ואמר להם שחיוב לאומרם, וכן ביאר <b>ריבב''ן</b> שהיו תמהים שלא היה מאריך בה, והבינו שאינה תפילת חובה, וראה הערה הבאה. 
(31) <b>הרמב''ם בפיה''מ</b> דקדק מלשון הגמרא שחיוב לומר תפלות אלו, שהרי לא אמרו כסיפור דברים על רבי נחוניא "מה היה אומר", אלא כבירור חיובו של כל אדם "מה הוא אומר". וב<b>ערוך השלחן</b> [קי טז] כתב שבזמננו לא מקפידים לאמרם, כי הלומדים בביהמ"ד אינם מורים הוראות, ואילו הרב יושב בביתו [אך הביא מה<b>ט''ז</b> שגם הלומד ביחידות צריך לומר תפלה קצרה, כמובא שם], ואין בטעמיהם ביאור למה לא אומר ביציאתו. ואין בכך ביאור למה לא אומר ביציאתו. ו<b>הגרא''מ הורביץ</b> [ראה יא הערה 26] נקט שיוצאים בברכות אהבה רבה ואהבת עולם. 
(32) <b>רש''י</b>. <b>והמהרש''א</b> ביאר שלא יכשל, וגם שישמחו בו חבריו בשמחתו שלא נכשל. וב<b>שו''ת חתם סופר</b> [או"ח רח] ביאר, שלא אכשל ויחזירוני חברי, וישמחו שזכו להצילני. וב<b>ארחות צדיקים</b> [שער השמחה] <b>ובהקדמת</b> <b>תפארת ישראל</b> [מהר"ל] ביארו שגם ת"ח גדול טבעו לשמוח בשלמות אשר יש לו על זולתו, ויתפלל שלא ילך אחר טבעו: 
(33) <b>הרי''ף והרא''ש</b> גרסו "שלא אומר", ונקטו שהוא פירוש לבקשה ש"לא אכשל בדבר הלכה". וה<b>רמב''ם</b> [ברכות י כג] גרס: "שלא אכשל בדבר הלכה, שלא אומר על טהור טמא וכו', ולא אכשל בדבר הלכה וישמחו בי חבירי", וכפילות הלשון תמוהה, וביאר ב<b>אבי עזרי</b> [הקדמת נזיקין] שקודם התפלל, שלא יכשל בדבר הלכה, לכוונה לאמיתה של תורה, כפי שניתנה מפי הגבורה, ושוב התפלל ש"לא אכשל וישמחו בי חבירי", שגם החברים יסכימו אתו, ולא יהיו הרבים נגדו, כי אם לא כן, אף שיכוון לאמיתה של תורה, כיון ש"לא בשמים היא" ו"אחרי רבים להטות" אם לא יפסוק כרבים, יצא מדבריו מכשול. 
(34) <b>רש''י</b>. <b>ומהרש''א</b> ביאר שישמחו בי על שלא נכשלתי, ובקשה נוספת, שגם אני אשמח בהם שלא נכשלו, שזהו אחד ממ"ח קניני התורה, "משמח את הבריות", וכן פירש ה<b>בית</b> <b>יוסף</b> [קי] בשם <b>מהר''י אבוהב</b>, וראה <b>חתם</b> <b>סופר</b> [הקדמת יו"ד פ"ח ואחרי]. 
(35) ה<b>מג''א</b> [קי טז] כתב שהלומד כל היום, אומר בלילה, בגמר למודו. 
(36) כך פירש רש"י, וב<b>ערוך</b> [קרן] כתב שהם היושבים ב<b>קרנות</b> העיר ו<b>עמלין</b> בדברי שיחה. 
(37) ב<b>תפארת ישראל</b> [בועז ב] ביאר שחוץ מהודאתו, הוא מוסיף לגנות את העוסקים בהבלי החיים, כדי לחזק עצמו שלא ירגיש כעצל כנגד העמלים בעסקי ממונם, [ויתכן, שמשוה ובודק עצמו אם רץ ועמל כמותם]. 
(38) היינו שהם מקבלים שכר רק על תוצאת מלאכתם, ושכרם תלוי בהצלחתם, אך שכר לימוד תורה, הוא על עצם העמל, ונוטלו אף אם טעה בלמודו [<b>חפץ חיים</b> עה"ת, בחוקותי]: 
(39) <b>רבינו יונה</b> הקשה למה הוצרך לחזור ולומר שזוכה לעולם הבא, והלא הוא בכלל מה שאמר תחלה "אני עמל ומקבל שכר וכו"'. וביאר שהוא דבר בפני עצמו, והכוונה שכשאני רואה שעוברים הימים, ואני רץ בכל יום ומתקרב למיתה. ומפני זה אני מכין צידה לדרך, כדי שאזכה לחיי העולם הבא, אבל הם אינם מרגישים במיתתם כלל עד שעת המיתה, ואינם מכינים צידה לדרכם. 
(40) ה<b>צל''ח</b> תמה, איך שאלו על שכר חיי העולם הבא, והרי אמרו "לא תהיו כעבדים המשמשים את הרב על מנת לקבל פרס". ופירש, שיש הזוכה ומתקיים בו "עולמך תראה בחייך". כי עיקר עולם הבא, הוא ההשגה שנזכה להשיג את בוראנו ולהתדבק בו, ובקשתם ללמוד "ארחות חיים" משמעותה על דרך והאמצעים, שהם קיום התורה והמצוות, שהם יהפכו אצלם לחיי העולם הבא ממש, אבל להמון בני אדם העולם הבא אינו "ארחות חיים", רק החיים האמיתיים עצמם. 
(41) כך פירש רש"י, [וב<b>עינים למשפט</b> צידד שכוונתו, שחשש מפני הצדוקים שצערום בויכוח על המקראות, ואם יתעסקו במקרא יותר מדי, יבואו להתוכח עמהם, וימשכו על ידם מהלימוד], ועוד פירש רש"י ש"הגיון" הוא שיחת הבטלה של הילדים [ראה אבות ג י]. וה<b>מאירי והערוך</b> [הג] ביארו שימנעום מללמוד מקרא כפשוטו, כי יש מקראות שנאמרו לשבר אזנו של אדם, ולולי ביאורם יכולים לבא לידי כפירה. וב<b>שערי ציון</b> [ח"ב כז] כתב שבזמננו שהחומש נדפס עם רש"י אין איסור ללמד מקרא. ובספר ה<b>מאורות ובמעשה אפוד</b> כתבו שהכוונה שלא ילמדו יותר משליש היום מקרא, אך שליש צריך ללמוד, כמו שאמרו [קידושין ל א], "לעולם ישלש אדם שנותיו, שליש במקרא שליש במשנה שליש בגמרא". אכן דעת ה<b>רמב''ם</b> [ת"ת א יב] שאין כלל זה אלא "בתחלת תלמודו של אדם, אבל כשיגדל בחכמה, ולא יהיה צריך, לא ללמוד תורה שבכתב, ולא לעסוק תמיד בתורה שבעל פה, יקרא בעתים מזומנות בתורה שבכתב ודברי השמועה, כדי שלא ישכח דבר מדברי דיני תורה, ויפנה כל ימיו לגמרא בלבד" ויתכן שהכרחו מסוגיין. ובספר <b>המאורות</b> וב<b>נמוקי יוסף</b> [מגילה כה ב] ביארו <b>בשם רב האי גאון</b> שהכוונה לפילוסופיה, [וכ"ה בשאלת יעבץ מא, וראה <b>מדרש שמואל</b> לאבות ב טו שלא מנעוה אלא מ"בניהם" הצעירים, שלא ריוו שכלם בתורה, ויכולים להשתבש] אך ה<b>תשב''ץ</b> [בביאורו לאבות שם] דחה ביאור זה, וכתב ש"הגיון" הוא שיחה בטלה, כמובא ברש"י. 
(42) ע"פ <b>מהרש''א</b>. <b>והצל''ח</b> ביאר שגם מקרא ילמדום אצל תלמידי חכמים, כדי שיקבעו בלבם דרשות חז"ל, ולא ימשכו אחר פשטות הכתובים. 
(43) כך פירש רש"י [ד"ה דעו], ומכאן תימה לכאורה על דברי <b>הגר''ח</b> [תפלה ד א] שביאר כי העמידה לפני ה' אינה מדין כוונה, אלא היא מעצם מעשה התפלה, ואם אינו רואה עצמו עומד לפני ה' הרי הוא כמתעסק. 
(44) ה<b>פני יהושע</b> ביאר שאמר להם שלשה דברים מיסודות "תורה ועבודה וגמילות חסדים". 
(45) לדעת ה<b>מהרש''א</b> הטעם שהחל לבכות רק כאשר ראה את תלמידיו, הוא משום שרצה ללמדם ענווה, ובאמת ידע את דרגתו. וב<b>לב</b> <b>אליהו</b> [שביבי לב קנד] כתב בשם הסבא מקלם, שידע שהוא שלם בינו לבין קונו, וחשש רק שמא לא הכיר כראוי בצרכיו של כל תלמיד. 
(46) ה<b>מהרש''א</b> ביאר "נר ישראל" במצוות, דכתיב "כי נר מצוה ותורה אור". "עמוד הימיני" שעליו נשען הדור, כמו שמצינו בגיטין [נו ב] שהציל כמה צדיקים בזמן חורבן בית שני. ו"פטיש החזק", בתורה, דכתיב בדברי תורה "פטיש יפוצץ סלע". ו<b>הגרעק''א</b> [עה"ת] ביאר ששאלוהו, והרי ודאי חפצו ל"אור באור פני מלך", אלא שחפץ לחיות לתקנת הדור, ולכך שאלו אם רצונו להדריכם לטוב כ"נר ישראל" שמאיר להם הדרך, לראות כל דבר קטן. או שרוצה להגן בזכותו עליהם כ"עמוד הימיני" שהוא מרמז על ההנהגה למעלה מדרך הטבע, ואם ירא שלא היה בכוחו לכבוש את היצר אלא בעזרת ה', ולא מגיע לו שכר - הרי אתה "פטיש החזק" שמפוצץ יצר הרע. 
(47) ביאר ה<b>ערוך</b> [פטיש]: כשם שמתפזרות ניצוצות תחת הפטיש, כך מתפזרות הלכות בשמו בכל העולם. 
(48) <b>מרן הגרא''מ שך</b> תמה, וכי לא ידעו את הכתוב בקהלת [ז כ] "אדם אין צדיק בארץ אשר יעשה טוב ולא יחטא". וביאר, שכוונתם למה בוכה היום, ולא אתמול ושלשום, ובהכרח מפני המיתה, ועל כך שאלוהו הרי זה זמן עליה, והשיבם, שבכל יום ראוי לבכות על מה שעבר, ואילו ביום זה ראוי לבכות יותר על ששוב אי אפשר לתקן. [מחשבת מוסר, תקעה]. 
(49) <b>הגר''א</b> [משלי כא טז] ביאר שרבי יוחנן דיבר על שלשה דינים שאדם נידון בהם אחר מיתה, א. "אם כועס" - בגיהנם. ב. "אם אוסרני" - בגלגול. ג. "אם ממיתני, מיתת עולם" - שנכרת מחיים, ואינו נידון, כי לא יחיה כלל, והוא החמור מכלם. 
(50) ע"פ <b>מהרש''א</b>. 
(51) ב<b>אלשיך</b> [תהלים טז] ביאר ששני דרכים לגן עדן, האחת ישרה לגן עדן, והשניה עוברת דרך גיהנם [ראה זהר ח"ג רכ, הובא טו הערה 32], וריב"ז חשש לעבור בדרך השניה שמא תתעורר עליו מדת הדין. וראה <b>רבינו בחיי</b> [בראשית מז ל] שהביא מדרש שאדם יודע ביום מותו להיכן הוא הולך, אם למקום צדיקים או רשעים. וב<b>כוכבי אור</b> [א] כתב שבמשפט לפני מלך בשר ודם, הנידון הוא אם להענישו או לא, אך לפני הקב"ה הוא נידון אם לשכר או לעונש, ונמצא שלוקה בכפלים, כי חוץ מהעונש גם מפסיד שכר. 
(52) התבאר ע"פ <b>מהרש''א</b>. <b>ומרן הגרא''מ שך</b> [שם תעט, תקיח] ביאר שתחילה דיבר על הפחד מעצם העמידה לפני הקב"ה, ומהביקורת שעובר על מעשיו, כי אף שבעיניו הם טובים, הרי הדין בהם נורא. ואחר כך הוסיף, שחוץ מהבקורת הוא סבור שאינו נקי לגמרי, ויתכן שיראה גהנום. וראה ב<b>ארחות חיים להרא''ש</b> [לב] "יבהלוך רעיונך מידי זכרך חרדת רבי יוחנן בן זכאי". 
(53) לכאורה תמוה, למה פחד ובכה, והרי היה צריך לעשות תשובה, המתקבלת אפילו ברגע האחרון ! <QM> וביאר <b>הגר''ח שמואלביץ</b> [מאמר צט] שריב"ז ידע שקיים כל התורה כולה, אך ירא שמא טעה בדרך עבודת ה' שלו, ועל כך לא שייך לחזור בתשובה, כי הוא סבור שהולך בדרך האמת. ו<b>מרן הגרא''מ שך</b> תירץ, שבכיו לא היה על מה שעשה, <b>אלא על מה שהיה יכול לעשות</b> <b>ולא עשה</b>, ובכה גם על מעשיו הטובים, כאמור בקהלת [יב יד] שהמשפט "על כל נעלם אם טוב ואם רע", והיינו שלפי מעלתו נידון אם השלים מעשיו הטובים כראוי, ועל החסרון בשלימות מעשיו אין התשובה מועילה [שם תקיח]. ואכן, מרן ציין בצוואתו את החשש הזה של רבי יוחנן בן זכאי, והתריע שאם הוא חשש על אי מילוי תפקידו בעולמו, כמה צריך לחשוש על כך כל אדם. וראה <b>שיעורי דעת</b>. 
(54) ביאר <b>הגר''א</b> שמפני אימת ה' אין אדם נמנע אלא קודם שהתחיל בעבירה. אבל כשרואהו אדם, יפרוש אף כשהוא כבר בעצם מעשה העבירה. וראה <b>מלבי''ם</b> [נחמיה ז ב] שבכלל דברי רבי אליעזר גם שאין אדם עושה מצוה נגד רצון הרבים, ועל כך נאמר [שם] "ירא אלהים מרבים". 
(55) מכאן הוכיח ה<b>יעב''ץ</b> שגם צדיקים מטמאים במותם, [שלא כרבינו חיים בתוס' כתובות קג ב]. אך ה<b>מהרש''א</b> כתב שגם דברים אלו הם כהמשך לדברי ענוותנותו שירא מחטאיו [וראה <b>דברי שאול</b> יו"ד שעג]. ומדקדוק הלשון שאמר להוציא "כלים" משמע שלא חשש על טומאת כהנים, אלא על טומאת תרומה שהיתה בביתו, כי היה כהן [לשיטת רש"י שבת לד א והרמב"ם בהקדמת פיה"מ] ואף לרבינו חיים לא הותרה טומאת הצדיקים אלא לכהנים שיתעסקו עמהם. 
(56) ה<b>מהרש''א</b> כתב שאמר להם כך, כדי שלא יהרהרו אחריו, אחר שאמר לפניהם שאינו יודע להיכן מוליכין אותו. וראה ב<b>ריטב''א</b> שחזקיה יצא לקראתו כי הוא מכת שלישית בעוה"ב ואליה בא ריב"ז, כמבואר בחגיגה [יד ב]. ו<b>הגר''א</b> ביאר שרבן יוחנן בן זכאי הרביץ תורה כמו חזקיה מלך יהודה בשעתו. וה<b>צל''ח</b> ביאר שמיום שקיבל הלל את הנשיאות, לא פסקה מזרע בית דוד, וכשנהרג רבן שמעון בן גמליאל, עדיין היה בנו [רבן גמליאל דיבנה] קטן, ואז קיבל רבן יוחנן בן זכאי את הנשיאות. ולכן בא לקראתו חזקיה שהיה ממלכי בית דוד, להורות שאין לבית דוד תרעומת עליו, אך אחר מותו לא יושיבו את בנו במקומו, אלא יחזירו את הנשיאות לזרע הלל שהוא מבית דוד. ולכן אמר "הכינו כסא לחזקיה מלך יהודה" והיינו כסא של נשיאות. וב<b>שער הגלגולים</b> [נט ב] כתב שריב"ז היתה בו נשמת חזקיה המלך, ולכן אמר להכין לו כסא. ובאוצר הגאונים הובא מ<b>רס''ג</b> שריב"ז בא מחזקיה, והיינו כדעת <b>תוס' במנחות</b> [כא ב] שלא היה כהן. 
(57) <b>הגר''א</b> ביאר שיש בתפלה שני ענינים: א. קיום מצות תפלה. ב. שעל ידה נענות בקשותיו ומתמלאים צרכיו. וכשעושה תפלתו קבע, מקיים המצוה ומקבל שכר על כך. אבל אינו פועל בה שיתמלאו צרכיו, כי "תחנונים" היינו שמקבל מתנת חנם ע"י בקשתו וצעקתו, וכשתפלתו כמשאוי, איך יתן לו חנינה [ראה <b>שנות אליהו</b> <b>ואמרי נעם</b>]. 
(58) כתב <b>התוס' יו''ט</b> שאינו צריך להחזיר פניו לצד ארץ ישראל. כי דוקא רוכב על החמור, שלכתחלה צריך לעמוד, צריך להחזיר פניו אף כשהוא רכוב. אבל היושב בספינה, שלכתחלה מתפלל מיושב, אינו צריך להחזיר פניו. וב<b>ביאור הלכה</b> [צד ד"ה היה] תמה שהרי ה<b>רמב''ם</b> כתב כי גם בספינה וקרון אם יכול לעמוד, יעמוד. ומאידך קשה שהרי הלכה כרבי, שאפילו מן החמור אין צריך לירד. ולפיכך פסק שבכל אופן צריך להחזיר פניו, אם אפשר לו בכך, וראה <b>פרי יצחק</b> [ח"ב א]. 
(59) עוד פירש <b>רש''י</b> שנמצא בבית האסורים, ו"אסדא" הם הכבלים שברגלי האסירים. 
(60) כן פירש ה<b>רמב''ם</b> בפיה"מ. אולם בהלכות תפלה [ה] כתב, "יכוין את לבו כנגד השכינה ויתפלל", וכתב ה<b>לחם משנה</b> שזו היא גם כוונתו בפיה"מ שיכון לבו לשמים ויחשוב עצמו כאילו הוא עומד בקודש הקדשים, והיינו הך. וכן משמע לכאורה ממה שאמרו להלן שסומא "יכוין לבו כנגד אביו שבשמים". אכן מדברי ה<b>רע''ב</b> נראה שפירש כפשוטו, שיכוין בלבו ויחשוב שהוא מתפלל כנגד קדש הקדשים. שהרי הביא מקור לכך מהפסוק "והתפללו אל המקום הזה", ואילו להרמב"ם אין קשר לפסוק זה כלל. 
(61) ב<b>ירושלמי</b> הובאו עוד כמה טעמים. א. כנגד י"ח אזכרות בשירת הים. ב. כנגד י"ח מזמורים עד יענך ה' ביום צרה. ג. כנגד י"ח פעמים שהוזכרו התורה "אברהם יצחק ויעקב". ד. כנגד י"ח פעמים שנאמר בהקמת המשכן "אשר צוה ה"' [וכ"ה בויקרא רבה פ"א]. וראה <b>שנות</b> <b>אליהו</b> שהאריך בזה, וראה עוד בספר <b>חסידים</b> [קנח]. 
(62) ב<b>ירושלמי</b> מבואר שמימרא זו היא טעם למה שתקנו י"ח ברכות כנגד י"ח חוליות דוקא, וראה טעם נוסף ב<b>פני יהושע</b>. 
(63) <b>רש''י</b>, על פי <b>רבינו יונה</b>. ו<b>רבינו האי גאון</b> פירש, שבא לומר שלא ישחה גופו וראשו יהא זקוף, אלא צריך לכפוף גם את ראשו כאגמון, עד שיראה על ידי כך איסר שמונח על הארץ כנגד לבו. וה<b>ערוך</b> פירש, שכשהאדם מכופף את קומתו מתקפל טבורו לתוך מעיו, ובולט הסחוס שבשילהי החזה שגודלו כגודל איסר. 
(64) ה<b>רמב''ם</b> [תפלה ב א] כתב שתקנו ברכת המינים משום שהיו האפיקורסין מצירים לישראל, והיה בכך צורך גדול מכל צרכי בני אדם. ומסוגיין משמע כי אף אחר טעם זה עדיין נצרכו לקבעה כנגד אזכרה, והיינו משום שאין זה חיוב נוסף ונפרד משמונה עשרה, אלא מטבע אחת של י"ט ברכות, ואם לא החסירה לא יצא ידי תפלה [וראה <b>פמ''ג</b> משב"ז סוף קיט שלכן אם חסר ברכה אין לו השלמה בשומע תפלה] וזו כוונת הרמב"ם בסיום ההלכה "ונמצאו י"ט ברכות". 
(65) <b>הגר''מ שפירא מלובלין</b> ביאר שפסוק זה מתאים כנגד ברכת המינים, שהרי לעיל [יב ב] אמרו "אחר לבבכם - זו מינות", ולהלן [נט א] אמרו שלא נבראו רעמים אלא לפשט עקמימיות שבלב, נמצא ש"הרעים" כנגד המינים. 
(66) יתכן שנקראת תפלת "שמונה עשרה" גם אחר שהוסיפו בה ברכת המינים, משום שלא נתקנה כנגד אזכרת הויה, וכן לרבי תנחום לא נתקנה נגד חוליה, והיינו כי אף שהיא מטבע אחת מאזכרות ומהשדרה, אך אינה ככל הי"ח. וראה ביאור <b>מהרז''ו</b> [ויקרא רבה א]. 
(67) ה<b>ערוך</b> [לוז] כתב שהיא עצם הלוז, שעליה אמרו [ב"ר כח ג] שאינה נרקבת, וממנה יקומו בתחיית המתים [ראה תוס' ב"ק טז ב]. ולגבי מקומה, <b>רש''י והערוך</b> נקטו שהוא "בסוף י"ח חוליות השדרה", וב<b>מדרש תלפיות</b> [יד ג] נקט שהוא בסופה למטה, ואילו ב<b>חסד</b> <b>לאברהם</b> [ה נב] ובספר <b>הברית</b> [ח"א יא י] כתבו שהיא העליונה תחת המוח. 
(68) <b>הריטב''א</b> ביאר כי אף שאנשי כנסת הגדולה כבר סדרון, נשכחו וחזר וסידרן. <b>ורבינו יונה</b> כתב כי מתחילה לא נתקנו עם סדר מסויים, ושמעון הפקולי סדרן, ו<b>רבנו חננאל</b> כתב שרק בברכות האמצעיות לא היה סדר, וכאשר שמע רבן גמליאל את תפלת שמעון הפקולי, ישרה בעיניו וקבעה לכל. 
(69) ה<b>פני יהושע</b> ביאר כי הטעם שהיה צריך לתקנת ברכה גברא רבה כשמואל הקטן, הוא כדברי ה<b>טור</b> [קג], שכל התפלות מיוסדות על אדני פז, במנין התיבות ודקדוק האותיות שבכל ברכה וברכה, מלבד מה שיש בהם סוד מופלא, ומכח זה יכולין לעשות רושם למעלה, עד שיתקיים המכוון באותו ברכה. [וביאר, כי מה ששנינו [סוטה לב א] תפלה בכל לשון, היינו משום דרחמנא לבא בעי, ואם מכוון בתפלתו, עושה רושם כתפלה שתקנו אנשי כנה"ג]. ובספר <b>באר מרדכי</b> ביאר, שכלם חששו למסור דינם לשמים, כי אם מעורבת בכך נגיעה, המוסר את דינו לשמים הוא נענש תחילה. ורק שמואל הקטן, שאמר [אבות ב כד] "בנפול אויבך אל תשמח", היה יכול לתקן תפלה זו לשם שמים. וראה עוד ב<b>כתבי הגרי''ז</b> עה"ת [קמט]. 
(70) <b>הרשב''א</b> העיר כי משכחתו משמע שלא היה רגיל לאומרה, וב<b>תשב''ץ</b> תירץ, שהיתה תורתו אומנותו, ולא היה מפסיק להתפלל [ראה שבת יא א]. ועוד כתב, שכל הקושיא רק אם מדובר שהתפלל סתם ושכח, אך אם גורסים "ירד" והיינו שהיה ש"ץ, יתכן ששכח מפני אימת הציבור, וראה <b>רבנו חננאל</b>. ובחידושי <b>ר''מ בנעט</b> ביאר להפך, שבתחילה לא היתה נאמרת אלא ע"י הש"ץ, וכיון שלא אמרה בתפלתו במשך שנה, שכחה. וכן עולה מדברי ה<b>מאירי</b>, שהציבור לא הזכירוהו, כי היה זה נוסח חדש שלא ידעוהו שאר בני אדם. 
(1) ב<b>פרי חדש</b> [סה] הוכיח מכאן שהשוהה בתפלה אפילו כדי לגמור את כולה, אינו חוזר לראש אלא למקום שפסק, שהרי המשיך להתפלל אף לאחר שלש שעות. וה<b>פני יהושע</b> דחה, שאינו נחשב הפסק, כי הרהר בברכה זו כל אותו הזמן. 
(2) ונקטו לשון "העלוהו", משום שדרך המתפללים לעמוד במעמקים. <b>מעדני יום טוב</b> 
(3) <b>רבינו יונה</b> ביאר שאין מעכבים בידו מלעבור לפני התיבה בפעם אחרת. אבל מעבירין אותו מתפלה זו, כדלהלן [לד א] "העובר לפני התיבה וטעה יעבור אחר תחתיו", ורק אם טעה בברכת המינים מסלקין אותו לגמרי. אבל <b>הרשב''א הריטב''א</b> וה<b>טור</b> [קכו] ביארו שאין מעבירין אותו מפני טעותו, אלא כשטעה בברכת הצדוקים או כשאינו יודע לחזור, אך אם יודע לחזור למקום שטעה, ממשיך להתפלל גם תפלה זו. [ורבינו יונה סבר שאם יודע לחזור, אפילו בברכת המינים אין מסלקין אותו, כי החשש הוא רק כשאינו רוצה לאמרה כלל, ובהכרח סוגיין עוסקת באופן שאינו יודע לחזור, ולכן גם בשאר ברכות מעבירין אותו בתפלה זו]. וה<b>רמב''ם</b> [תפלה י ג] כתב שרק אם שהה שעה ואינו יודע לחזור, מעמידין אחר תחתיו, וב<b>כסף משנה</b> הקשה הרי בסוגיין מצינו שהמתינו שעתיים ושלש. וכתב שלאוו דוקא הוא, ודי בשעה אחת [וראה ב<b>בה''ל</b> שם ד"ה אין שתמה למה השמיט השו"ע שיעור המתנה זה]. וה<b>לחם משנה</b> כתב שחלקו כבוד לשמואל הקטן כי הוא תקן את הברכה. ובפשטות יש ליישב כדברי הרשב"א והמאירי שהציבור לא אמרוה, ולפיכך הוכרחו להמתין עד שיזכר בה שמואל הקטן שתקנה. 
(4) כתב <b>רבינו יונה</b> שדוקא בברכת הצדוקים מעבירין אותו, כי יש בה קללה למינים, אבל אם טעה בתחית המתים, אין מעבירין אותו. כי אין בה היכר אם הוא מין, שהרי אף אם אינו מאמין בתחית המתים יכול לאומרה. וה<b>טור</b> כתב בשם ה<b>ירושלמי</b>, שבשלש ברכות מעבירין אותו: בתחית המתים, שמא הוא כופר בתחית המתים, ב"מכניע זדים", שמא מין הוא, וב"בונה ירושלים", שמא אינו מאמין בביאת המשיח. וסיים הטור: ואני אומר, מין הוא ! שאף אם כופר בתחית המתים או בביאת המשיח הוא מין. וב<b>שלטי גיבורים</b> תמה, אם כן למה הטועה בברכת המינים מעבירין אותו, והרי כיון שהזכיר תחית המתים, התברר שאינו מין, וכן אם הזכיר ברכת המינים, שוב אין לחוש בהשמטת בונה ירושלים. אכן כבר תמה ה<b>ב''י</b> למה הזכיר הטור ירושלמי שחולק על הבבלי. ומדברי ה<b>ט''ז</b> משמע שהטור סבר שלא נחלקו, כי גם להבבלי נחשב מין בהשמטת "מחיה המתים", אלא שאין לכך היכר עד ברכת המינים [כרבינו יונה שאפילו אמרה יתכן שהוא מין], ואם דלג את שניהם, מתברר למפרע שמשום כך דלג "מחיה המתים", והש"ץ השני צריך לחזור מ"מחיה המתים". 
(5) ה<b>תשב''ץ</b> [ח"ג קלה] ו<b>תפארת ישראל</b> [פרה ג ה] כתבו שהוא אבי מתתיהו כה"ג החשמונאי. אך <b>הגר''א</b> [באמרי נעם] נקט שהוא היה צדיק גמור כל ימיו, וכאן מדובר על יוחנן בן שמעון בן מתתיהו כה"ג. 
(6) ראה ביומא [לח ב] "כיון שיצאו רוב שנותיו של אדם ולא חטא, שוב אינו חוטא" ולכאורה יקשה לרבא. ויתכן ליישב כמו שכתבו שם <b>תוס'</b> <b>ישנים</b> שרק מכריעין אותו מכאן ואילך בלא עמל להטהר ולהתקדש, אך ודאי הבא ליטמא אין נועלין לו לגמרי, שהרי יוחנן כה"ג חטא בסוף ימיו. 
(7) ה<b>פני יהושע</b> תמה הרי מעיקר הדין יש בה ז' ברכות, שהרי אין אמצעיות משום שאין שואלים צרכים בשבת, וג' ראשונות וג' אחרונות שהם סידור שבח, פשיטא שנאמרות גם בשבת, ואחת בעינן לקדושת היום. וביאר, שאילו לא נתקנו כנגד ז' קולות, לא היה להם לקבוע את קדושת היום כברכה בפני עצמה, אלא היו כוללים אותה בעבודה, כמו בראש חדש וחול המועד. וכן ביאר בסמוך, לגבי ט' ברכות במוסף של ראש השנה, שאילו לא נתקנו כנגד תפלת חנה, היה להם לכלול מלכויות זכרונות ושופרות בברכה אחת. 
(8) ביאר <b>בתוס' רא''ש</b> שמזמור זה עוסק במתן תורה, שנאמר בו "קול ה' יחיל מדבר, יחיל ה' מדבר קדש" ובמתן תורה היו קולות. ותורה ניתנה בשבת, הלכך תפלת שבת היא כנגד קולות שבמזמור זה. 
(9) ראה <b>תנחומא</b> [ריש וירא] שגם שלמה המלך ישב בתענית ביום חנוכת הבית. 
(10) ראה <b>רבינו חננאל ואור זרוע</b> [ק"ש צ] שביארו כיצד מקצר את תוכן הבקשה. אך <b>הרמב''ם בפיה''מ</b> כתב שאומר תחלת הברכה ומקצר סופה, כגון "אתה חונן לאדם דעת, ברוך אתה וכו"' והיינו שמזכיר את הברכה, ולא את הבקשה שבה. 
(11) ה<b>רמב''ם</b> [תפלה ב ב] פסק כשמואל. וכתב ה<b>כסף משנה</b> כי אע"פ שהלכה כרב באיסורי, כיון שתפלת הביננו מוזכרת בכל מקום, נפסק לאומרה. והוסיף ה<b>מאירי</b> כי אע"פ שהלכה כשמואל, אם אינו יודע את נוסח הביננו יכול לקצר כרב, ומשמע שאינם חולקים על נוסחה, אלא ששמואל הקיל שאפשר לקצר יותר מרב, אך גם הוא מודה שאפשר לקצר כל ברכה וברכה. וכן פסק ה<b>חיי אדם</b> [כד לא] שבימות הגשמים ומוצאי שבת שאינו אומר הביננו, יכול לקצר בכל ברכה, ולכלול הבדלה ושאלת גשמים. אולם מדברי <b>רש''י</b> [ד"ה לייט] משמע שאביי לייט רק על דעת שמואל, והיינו משום שנחלקו, ודעת רב שהביננו היא קיצור התפלה, ואין לכלול כל הבקשות בברכה אחת [אלא בשמע קולנו], ושמואל סבר שבתפלה אין לשנות ממטבע כל ברכה, ועדיף לומר הביננו שהיא תפלה בפני עצמה שנתקנה רק לשעת הדחק. [או שנחלקו אם מנין הברכות הוא חלק ממטבע התפלה, ולכן סבר רב שצריך לומר כל אחת בקיצור, או שהעיקר הוא בהזכרת עניני התפלה, ודי בחתימה אחת לכלן, וראה הערה 20]. 
(12) עוד פירש <b>רש''י</b>, שהעוברים על דעתך, ישפטו על ידך. ותמה <b>רבינו יונה</b> שאין לכך קשר לברכת "השיבה שופטינו", ולכן פירש, שה"תועים" שהם ישראל, המטיחים דברים נגד הגלות על שעזבנו הקדוש ברוך הוא - יהי רצון שישפטו בדעתך, כלומר בחמלתך וחנינתך [מלשון "וידע אלקים"], והוא נגד ברכת "השיבה", שיסיר ממנו יגון ואנחה וימלוך עלינו ברחמים. וה<b>ב''י</b> [ריש קי] ביאר שהכוונה על בני ישראל התועים בין האומות, ונשפטים במשפטיהם, יהי רצון שישפטו במשפטי התורה, וזה יהיה רק כשישיב שופטנו כבראשונה. 
(13) <b>הרי''ף הרמב''ם והרא''ש</b> הוסיפו "טרם נדבר אתה תשמע, כי אתה עונה בכל עת צרה וצוקה, פודה ומציל מכל צוקה, ברוך אתה וכו"'. 
(14) כך פירש <b>רש''י</b>, וראה <b>תוס'</b> [ד"ה לייט] שלא קלל אלא למי שנמצא בעיר ויכול להתפלל כולה, אך בשעת הדחק, כגון שבא בדרך, אומר הביננו, שהרי מצינו שכך עשה רבי יוסי [לעיל ג א ד"ה היה]. וה<b>רי''ף</b> פסק שבשעת הדחק אומרה אפילו בעיר. ובאופן שיכל להתפלל כל התפלה והתפלל הביננו, כתבו <b>עולת תמיד ומאמר מרדכי</b> שיצא בדיעבד, שהרי לייט עלה אביי, ומשמע כי אף שאינו ראוי, יוצא. והיינו שסברו כי הביננו היא מטבע של תפלת שמונה עשרה. אך ב<b>אליהו</b> <b>רבה</b> [קי] נקט שלא יצא, [וביאר שאביי לייט על מי שמתרגל להביננו כשאינו יכול לכוין בכוונה ארוכה], והיינו כי סבר שהביננו היא תפלה בפני עצמה, שנתקנה רק לשעת הדחק, אך כשהוא חייב בשמונה עשרה, אינו יוצא בה. ויתכן שמחלוקתם תלויה בנידון דלהלן [הערה 20] אם מנין הברכות הוא ממטבע התפלה, ובהכרח הביננו היא תפלה בפני עצמה, או שהעיקר הוא הזכרת י"ח הענינים בתפלה, והביננו היא קיצור התפלה בדוחק. [וראה <b>ריטב''א</b> [ל א] שאינו יוצא, אך היינו רק משום שפסק כי הביננו רק להולך בדרך, ולא ליושב בביתו ואינו יכול לכוון, ואילו הפוסקים דנו להלכה שאומרה גם בביתו]. 
(15) ה<b>רשב''א</b> הביא בשם <b>מהרי''ץ גיאת</b>, שדין זה נדחה להלכה מפני קושיית הגמרא, ויכול להתפלל הביננו במוצאי שבת ולכלול בה הבדלה. אבל בשם <b>רב האי גאון</b> כתב כי על אף שהגמרא נשארה בקושיא, ההלכה היא שאין תפלת הביננו במוצאי שבת. ו<b>רבינו יונה</b> נתן טעם, שלא התקינו מעין הבדלה ב"הביננו", מפני שלא נתקנה הבדלה כברכה בפני עצמה. ואם היו אומרים אותה ב"הביננו", היה נראה שההבדלה היא ברכה בפני עצמה [שהרי כל פיסקא ב"הביננו" היא כנגד ברכה של שמונה עשרה]. וה<b>לבוש</b> [קי] הוסיף, שיבואו לטעות כשמתפללים י"ח שלמות, ויאמרוה כברכה בפני עצמה. וכתב ה<b>מג''א</b> שבשאלת השנים אין חשש זה, כי הטעות שייכת רק בהבדלה שלדעת רבי עקיבא יש לה ברכה בפני עצמה. וה<b>ב''ח</b> דחה חששות אלו, שהרי רגילים לאומרה בחונן הדעת, אלא שיטעו שהשוכח הבדלה צריך לחזור. וה<b>ט''ז</b> ביאר שאין כוונת רבינו יונה שיטעו בתפלה שלמה, אלא שהביננו היא קיצור הברכות, ואילו הבדלה אינה ברכה בפני עצמה, וראה הערה 17. 
(16) ה<b>רשב''א</b> דייק ממה שאמר רב ביבי "כל השנה", שהוא חולק על רב נחמן וסובר שאומרים הביננו במוצ"ש, [ופסק כמותו, כנ"ל]. וה<b>צל''ח</b> דן אם גם רב נחמן שאמר "כל השנה" התכוון לחלוק על רב ביבי ולומר שבימות הגשמים אומרים הביננו, או שרק הוסיף כי גם במוצ"ש אין אומרים, וראה ב<b>ערוך השלחן</b> [קי ד] ששמואל חשש גם בהבדלה לטרדא, ורב ביבי סבר שחשש זה קיים רק בטל ומטר, כדלהלן. ויתכן לבאר שנחלקו [כנ"ל הערה 14] אם הביננו היא מטבע של תפלת שמונה עשרה, ולכן בהבדלה יש חשש של הוספת ברכה, כדלהלן. או שהיא תפלה בפני עצמה, שנתקנה רק לשעת הדחק, ואין חשש להוספה, אלא רק בשאלת השנים שמא יבא לטרדה. [ומה שאומרה בתעניות ובעשי"ת אפילו לדעת השו"ע שחוזר על "המלך המשפט", היינו משום שהן כהזכרת המאורע, וחיובן חל רק כשמתפלל שמונה עשרה, אך הזכרת גשמים הוא חיוב מחמת הזמן, וצריך להתפלל י"ח כדי להזכירם]. 
(17) ה<b>ב''י</b> [קי] ביאר שהחשש שמא ידלג או יוסיף, מאחר שהביננו הם דברים קצרים, וביאר ה<b>מג''א</b> [שם ד] שכיון שהם מלים קצרות יכול לטעות אחר ההזכרה, ולא ידע לאן לחזור, [ולפיכך אם מובטח לו שלא יטרד יכול לומר הביננו], וטעם זה אינו שייך בהבדלה, כי היא בתחלת הברכה [ולכן הוצרך לטעם הנ"ל בהערה 17]. וה<b>פמ''ג</b> [מש"ז א] למד מדברי ה<b>ט''ז</b> [הנ"ל], שביאר כי החשש בהבדלה הוא משום שכל תיבה חשובה כברכה, ונראה כמוסיף על הברכות, וטעם זה שייך גם בשאלת גשמים, וגם אם ודאי לו שלא יטרד, וראה הערה 19. ודן באופן שעבר והתפלל הביננו במוצאי שבת, והבדיל בה, אם צריך לחזור ולהתפלל כי עבר על תקנת חכמים או לא. ותלה בנידון הנ"ל, כי אם נראה כמוסיף אפילו בדיעבד לא יצא, ואילו מחשש טעות יצא. וה<b>גרעק''א</b> [שם] דן במי שאין יכול להתפלל, אם יאמר הביננו כי אין הבדלה מעכבת, אך בשאלת גשמים לא יאמרנה, כי אם ישמיט, אינה תפלה, ואם יזכיר יראה כמוסיף. 
(18) <b>הרשב''א</b> הוכיח מכאן שרב ביבי סובר שבמוצ"ש אומר הביננו, ועל כך הקשה לו מר זוטרא "אי הכי וכו"', וראה <b>מחצית השקל</b> [קי ו]. אולם יתכן לבאר [כמבואר בפנים] שחלק זה הקשתה הגמרא, על מה שהניחו לעיל בקושיא. 
(19) ב<b>כסף משנה</b> [תפלה ב ד] הביא דעת <b>רבינו</b> <b>מנוח</b> שאם מובטח לו שלא יטרד יכול לומר הביננו, וב<b>אור שמח</b> כתב שאין הלכה כמותו שהרי אפילו בהבדלה אין אומרים, אף שאין חשש טירדא, ותמוה, שהרי בהבדלה חששו שיראה כמוסיף [לדעת רבינו יונה הנ"ל]. אכן ה<b>מאירי</b> כתב שאם אינו חושש לטירדא אומר הביננו, ונקט שלדעת שמואל גם בהבדלה הטעם משום חשש טעות, ורק המקשן סבר שאין חשש טעות. 
(20) <b>תוס'</b> [ד"ה מפני] כתבו שיכול להשלים בשומע תפלה כל בקשה ותפלה, אך לא הזכרת שבח [וה<b>פני יהושע</b> הקשה שיזכיר גשם דרך בקשה "שלח לנו גשמי ברכה"] אך ב<b>ירושלמי</b> [פ"ה ה"ב] אמרו, שגם אם לא הזכיר גבורות גשמים בתחיית המתים, אינו חוזר, כי יכול לאמרה בשומע תפלה, והובא ב<b>תוס'</b> [בע"ב] <b>וברשב''א</b>. [והוכיחו שנחלק על הבבלי, כי אין לומר שרק אם לא אמר בשומע תפלה מחזירין אותו, שהרי למסקנא הברייתא עוסקת בנזכר קודם שומע תפלה]. וב<b>פרי חדש</b> [קיט ג] העלה מדברי תוס' שאם חיסר ברכה בתפלה, יכול להשלימה בשומע תפלה. ונחלק עליו ה<b>פמ''ג</b> [שם סוף משב"ז] וטען שבשומע תפלה אפשר להשלים רק את ההזכרות, אך לא את מנין הברכות, ויתכן שנחלקו אם ברכות שמונה עשרה הם רק הזכרת ההודאות והבקשות, או שגם מנין הברכות הוא חלק ממטבע התפלה [ובתפלת הביננו ברכת שומע תפלה נחשבת כחתימה לכל ברכה וברכה, או שהיא תפלה בפני עצמה] וראה <b>ביאור הלכה</b> [קיז ד"ה אם לא]. 
(21) ב<b>ירושלמי</b> [שם] אמרו כי דוקא אם לא הזכיר לא "טל" ולא "מטר", מחזירין אותו, אבל אם הזכיר "טל", אף על פי שלא הזכיר "מטר" אין מחזירין אותו. אבל אם הזכיר "מטר" בימות החמה מחזירין אותו, כי הוא סימן קללה, ואילו טל נצרך כל השנה. וכתבו <b>תוס'</b> [ע"ב ד"ה הא] שלכן יש בני אדם שאומרים "טל" אף בקיץ, כדי שאם ישכחו "מטר" בימות הגשמים, ויאמרו רק "טל" לא יצטרכו לחזור. וכתב <b>הרא''ש</b> כי דוקא בהזכרה די ב"טל" תחת "מטר", אבל בשאלה, אם שאל "טל" בימות הגשמים מחזירין אותו, כי הטל בא גם בלא שאלה; שהרי הטל והרוחות אינן נעצרין לעולם. 
(22) <b>הטור</b> [קיד] הביא בשם <b>ראבי''ה</b> שאם נזכר קודם שהתחיל "אתה קדוש", אומרה שם בלא חתימה, וגם בשאלת גשמים, אם נזכר קודם שהתחיל ברכה שאחריה, אומרה שם, [וב<b>שו''ע</b> [קיז ה] הובאה עצה זו בשאלת גשמים, רק באופן שנזכר אחר שומע תפלה, ויתכן שסבר כי להזכרת שבח אין מקום אלא בברכה שנקבעה לה, ולכן אומרה אחר הברכה. אך לשאלת גשמים קבעו שני מקומות שוין להזכרה, או בברכת השנים או בשומע תפלה, ולכן לא יאמרה בין הברכות אלא בשומע תפלה, אך ראה <b>נודע ביהודה</b> תנינא ט, שאחר הברכה שההזכרה שייכת לה פשיטא שאומרה בין הברכות, והחידוש שה"ה בשומע תפלה שאומרה לתשלומין]. <b>ורבינו יונה</b> הביא בשם ר"י הזקן, שכיון שסיים הברכה ולא נזכר, נחשב כאילו התחיל את האחרת, וחוזר לתחילתה, [ולכן נקטו <b>קשו''ע ובה''ל</b> קיד ד"ה בלא, שבהזכרות יאמר "למדני חוקיך" ויחזור מהאזכרה ואילך, ובשאלת גשמים אם נזכר אחר סיום הברכה, עדיף לאמרה בשומע תפלה], וראה הערה הבאה. 
(23) כתבו <b>תוס'</b> [ל ב ד"ה מסתברא] שאם טעה ולא הזכיר הבדלה, ונזכר לאחר שסיים חונן הדעת [וכן כל אזכרות שאין חוזרים מחמתן, כגון על הניסים], ועדיין לא התחיל בברכה שאחריה אינו חוזר, והחוזר מברך לבטלה. וה<b>מרדכי</b> כתב, שאין צריך לחזור לראש הברכה, אלא אומר שם "אתה הבדלת", וחותם בחונן הדעת. ובשם <b>רבי אלחנן</b> כתבו תוס', שכל זמן שלא פתח בברכה שאחריה, חוזר לראש הברכה, והוכיח כן מ"יעלה ויבא" של ברכת המזון, שאם נזכר לאחר ברכת "בונה ירושלים", מזכיר שם שבת וראש חודש, אף שאם החל ברכת הטוב והמטיב אין מחזירין אותו, וה<b>רא''ש</b> דחה דבריו, וכן פסק ה<b>טור</b> [רצד]. ותמה ה<b>ב''י</b> שסותר משנתו במה שפסק כ<b>הראבי''ה</b> [בהערה הקודמת]. וחילק, שבדברים שאינו חוזר עליהם, נחשב סיום הברכה כטעות, ואינו חוזר, אך בדברים שחוזר עליהם, אף אחר סיום הברכה חוזר. וביאר ב<b>קהלות יעקב</b> שהחוזר נחשב כמפסיק באמצע תפלתו רק בדברים שאינו חייב לחזור מחמתם, שהרי אינו צורך של הברכה הבאה, כי אף אם לא יזכיר, יוכל להמשיך בתפלתו. אבל בדברים שמחזירין אותו, אינו נחשב הפסק, כי הוא צורך תפלתו, שהרי אם לא יחזור, יצטרך להפסיק ולהתחיל את תפלתו שוב. וחזרה לצורך אינה הפסק כמו שמצינו ש"טול בריך" אינו הפסק אחר שנטל לידיו לסעודה. אך טעם זה אינו מועיל לשאלת גשמים, שהרי יכול לאמרה בשמע קולנו, ויתכן שסבר שההזכרה בשומע תפלה היא רק כתשלומין למקומה העיקרי, ולכן עדיף לאומרה במקומה. 
(24) ב<b>מלא הרועים</b> הקשה, אם כן למה על גבורות גשמים מחזירין אותו, והרי ישמענה אחר כך משליח צבור [וה<b>טור</b> סוף קכו נחלק עם <b>הרמב''ם</b> אם מועילה חזרת הש"ץ לטעות בשלש ראשונות, וב<b>מ''ב</b> קכד לט נקט שלדעת הרמב"ם חוזר על גבורות גשמים, וב<b>שערי</b> <b>תשובה</b> קיד ח נקט שהטור יודה בזה, כי הטועה בהן נחשב כלא התפלל כלל]. והעלה מכך שגבורות גשמים היא חלק מנוסח הברכה, וכשמדלגה נחשב כשכח ברכה שלמה, שכתבו תוס' [ד"ה טעה] שאין הש"ץ מוציאו, אך שאלת גשמים היא רק הזכרה, שהרי יכול לאמרה בשומע תפלה, וכוונת הגמרא כי כיון שיכול לאמרה בשומע תפלה, לכן יכול לצאת מהש"ץ [וקושיית הגמרא שעיקר הטעם חסר מהספר]. וב<b>כתבי הגר''ח</b> נקט שטל ומטר הוא ממטבע הברכה, ולפיכך השוכח בערב שבת, מתפלל בשבת שתים, אף שאינו מזכירו, כי צריך להשלים את התפלה, ויתכן שכוונתו שחסר בגוף התפלה, אך אינו דין בברכת השנים דוקא, שהרי יכול להזכיר בשומע תפלה. [וראה <b>פמ''ג</b> קיט משב"ז ד, שאע"פ שהשוכח עיקר ברכה אינו יכול להשלימה בשמע קולנו, טל ומטר משלים, שאינו אלא שאלה]. 
(25) <b>תוס'</b> [ע"ב ד"ה טעה, ראה הערה 28] כתבו שהשוכח יעלה ויבא וצריך לחזור, יכול לשמוע משליח ציבור. ויתכן שכאן נדחה טעם זה, כי השוכח טל ומטר נחשב כלא התפלל כלל, וראה הערה 28. 
(26) ב<b>ירושלמי</b> [שם] אמרו, שאינו חוזר לראש, ואף לא לברכת השנים, אלא רק לשומע תפלה, כשם שהשוכח יעלה ויבא בר"ח חוזר ל"רצה", והובא ב<b>תוס' וברשב''א</b>. והדמיון לר"ח לכאורה תמוה, שהרי בשאלת גשמים אינו חוזר למקומה העיקרי בברכת השנים, ומשמע שהירושלמי נקט כי יש לה שני מקומות שוין להזכרה, או בברכת השנים או בשומע תפלה. אבל ה<b>רמב''ם</b> [תפלה י ט] כתב, שחוזר לברכת השנים. וכן דעת <b>הבה''ג</b> [ש"חוזר לראש" והיינו למקומה הראשון כדלהלן]. וה<b>רשב''א</b> דקדק כן בברייתא, שהרי לא הוזכר בה כלל "שומע תפלה" ובכל זאת שנינו בה שמחזירין אותו, והיינו לברכה שההזכרה שייכת לה. וסברו שההזכרה בשומע תפלה היא רק כתשלומין למקומה העיקרי, וכן מבואר להדיא ב<b>ריטב''א</b> [תענית ג ב], וראה ב<b>רא''ש</b> שהוכיח כי ה<b>בבלי</b> [להלן לג א] חולק בזה על ה<b>ירוש למי</b>. 
(27) הלשון "חוזר לעבודה" תמוה לכאורה, שהרי עדיין הוא ב"עבודה". ומכאן הוכיח <b>רבינו יונה</b> כי אחר שסיים את הברכה, נחשב כהתחיל כבר ברכה שלאחריה, וצריך לחזור לראש ברכת עבודה, וכ"כ <b>הגר''א</b> [קיד ו]. וה<b>צל''ח</b> כתב שגם לדעת ה<b>טור</b> שפסק כ<b>ראבי''ה</b> שכל עוד לא התחיל בברכה שלאחריה, אומר את ההזכרה בין הברכות - אם נזכר באמצע החתימה [לאחר שאמר "ותחזינה עינינו"] קודם שמסיים הברכה, אינו יכול לומר שם "יעלה ויבא", כי נמצא שאינו יכול לסיים הברכה, משום שצריך לומר מעין החתימה סמוך לחתימה, וכיון שבין כך יצטרך לחזור שוב על מה שכבר אמר - יש לו לחזור לראש עבודה. 
(28) <b>תוס'</b> [ד"ה טעה] הביאו בשם <b>הלכות</b> <b>גדולות</b>, שרק כשמתפלל ביחידות חוזר, אבל אם מתפלל בציבור אינו חוזר, כי שומעה משליח ציבור. ואע"פ שאמר רבן גמליאל [ר"ה לד ב], אין השליח ציבור פוטר אלא את העם שבשדות, שאנוסים וטרודים, היינו כשלא התפלל כלל, אבל אם התפלל וטעה, יוצא על ידי ש"ץ. אך ה<b>רמב''ם</b> לא הזכיר דין זה, וראה <b>כסף משנה</b> [תפלה י ט] <b>וב''י</b> [סוף קכד] ו<b>ט''ז</b> [שם ה]. ולכאורה נחלקו בנידון <b>תוס' וחכמי פרובינצא</b> לעיל [כו ב] אם הטועה בשל ראש חדש, נחשב כאילו לא התפלל כלל או כמחסר הזכרה גרידא [והרא"ש פסק כשני הצדדים, וראה לעיל כו ב הערה 27, וב<b>משנת יעב''ץ</b> או"ח ג]. וב<b>שו''ע</b> [שם י] פסק כבה"ג, וכתב שיכון דעתו לשמוע את כל י"ח ברכות, ומשמע שהש"ץ מוציאו ידי חובתו בתפלה [ולכן כתב <b>הגרעק''א</b> שאם לא גמר תפלתו, וצריך לחזור רק ל"רצה", יכול לשמוע מהש"ץ, ואז אינו צריך לשמוע אלא מרצה ואילך, ואינו גומר תפלתו בעצמו, כי היא ברכה לבטלה]. אולם <b>הריטב''א</b> נקט שהש"ץ מוציאו רק ידי חובתו בהזכרה, ובכל זאת עליו לשמוע כל התפלה, וכן נקט <b>הגר''א</b> [קכד כ] וב<b>שער הציון</b> [שם מז] צידד שאם הש"ץ אומר כמה תיבות בלחש, יוכל להשלימן בפני עצמו. וכבר כתב ה<b>ב''ח</b> בשם <b>מהרש''ל</b> שבזמננו עדיף שיחזור ויתפלל בעצמו, כי קשה להקשיב ולכוון לתפלת הש"ץ מתחלתה עד סופה, וכן הסיק ה<b>מ''ב</b> [מ]. 
(29) ב<b>מ''ב</b> [תכב ו] כתב שחוזר ל"רצה", כי "שלש אחרונות חשובות כאחת", ותמוה שהרי חוזר לשם כי הוא מקום ההזכרה של יעלה ויבא. 
(30) בזמנם היה אומר תחנונים - כ"אלהי נצור" - אחר שעקר רגליו. ויתכן שלישנא זו סברה כי אף אם סיים תפלתו יכול לתקנה כל עוד עומד לפני המלך [ראה <b>מ''ב</b> קכב ה]. ו<b>רבינו יונה וריטב''א</b> כתבו בשם <b>הראב''ד</b> שהיו אומרים אותם אחר "יהיו לרצון", אך קודם לו, אפילו אם אינו רגיל לומר תחנונים, חוזר ל"עבודה", כי "יהיו לרצון" מכלל התפלה, וקודם לו אינו נחשב כסיום התפלה. וראה <b>מ''ב</b> [תכב ז, ושעה"צ ו]. ודעת <b>הגר''א</b> [אמרי נעם, קכב ראה דמשק אליעזר] ש"יהיו לרצון" הוא סיום התפלה, ונחשב כעקירת רגליו, ואחריו אין לומר וידוי ותחנונים. ומשמע כנ"ל, שהטעם שהאומר תחנונים אחריו, חוזר לעבודה, הוא רק משום שעדיין הוא כעומד לפני המלך, ובהערה הבאה נברר מחלוקת ב' לישני בזה. 
(31) כך פירש <b>רש''י</b> [ד"ה אבל], והיינו שסיום התפלה גורם שיחזור לראש, והתחנונים מועילים כהמשך התפלה, ועקירת רגליו נחשבת כסיום אפילו ממשיך בתחנונים, אך כשאינו ממשיך, אפילו לא עקר חוזר לראש. ונמצא שנחלקו שתי הלשונות אם השלמת התפלה היא רק עד סיומה, או כל זמן שעומד לפני המלך [ונפקא מינה לנזכר תוך כדי דיבור, שיכול להחשב כהמשך התפלה, אך כבר אינו עומד לפני המלך]. וראה <b>מג''א</b> [תכב ב] שאם הסיח דעתו מלומר תחנונים, נחשב כעקר רגליו, ומקורו מ<b>ירושלמי</b> [פ"ה ה"ב, וראה <b>נשמת אדם</b> כד ב שנחלק והצריך עקירת רגליו ממש, וב<b>בה''ל</b> קיז ד"ה כעקורים דחאו]. והוסיף ב<b>שער הציון</b> [ח] שאם רגיל לומר "יהיו לרצון" פעם שניה אחר תחנונים, נחשב כלא סיים עד שיאמרנו. 
(32) ה<b>רי''ף</b> פסק כלישנא בתרא, שאם עקר רגליו או שאינו רגיל לסיים בתחנונים, חוזר לראש. ותמה ה<b>צל''ח</b> הרי תפלה דרבנן, וקל וחומר שהאזכרות שבתפלה אינן אלא דרבנן, וראוי להקל בדין שנחלקו בה. וביאר, שללישנא בתרא, אם יחזור ל"עבודה", לא די שלא יצא ידי חובתו, אלא אף יכשל בברכה לבטלה בג' ברכות אחרונות. אבל ללישנא קמא גם אם יחזור לראש, לא יעבור בברכה לבטלה, כי אף שאינו צריך לעשות כן הרי תפלה שלימה יכול להוסיף לנדבה. אך ג' ברכות אחרונות בלבד, אינו יכול להוסיפן לשם נדבה. 
(33) <b>הב''ח ואליהו רבה</b> [צח] כתבו שאם לא התפלל תחנונים צריך לחזור ולהתפלל, וב<b>מאמר</b> <b>מרדכי</b> ביאר, כי אף שבחסרון כוונה אינו חוזר, היינו משום שחוששין שגם בחזרתו לא יכוון, אך דרך תחנונים יוכל לעשות בקל, ולכן יחזור. וה<b>פמ''ג</b> כתב שיש לחוש לברכה לבטלה, ואין להחמיר בדיעבד, וב<b>בה''ל</b> [ד"ה יתפלל] כתב שגם לדעת המחייבים לחזור, היינו משום חסרון כוונה, ואם כן דין זה שייך רק בברכת אבות, ולא בכל התפלה. 
(34) ב<b>אבות</b> [ב יג] שנינו "הוי זהיר בק"ש ובתפלה, וכשאתה מתפלל אל תעש תפלתך קבע וכו"' ומשמע שאת ק"ש יעשה קבע, ויכוון לצאת ידי חובה, אך בתפלה אין לכוון לצאת ידי "חובה" כי בכך תחשב כ"קבע", והיינו משום שכל מצוה חיובה מחשיבה למצוה, ואילו תפלה היא רחמי בכל זמן, ואפילו אם יצא ידי חובתו עדיין נחשבת רחמי, ולפיכך אף שהיא חובה לאדם, אין היא תלויה בקיום חובתו, ואין צריך לכון לצאת בה כדי שתחשב תפלה: 
(35) כתב <b>רבינו חננאל</b> כי לרבנן אם מתפלל בלשון תחנונים, אף שתפלתו עליו כמשאוי, היא תפלה מעולה. ו<b>רבנו יונה</b> כתב שלרבי אושעיא, הדין להיפך, כי אם אין תפלתו כמשאוי, הרי היא תפלה ראויה, אף כשאינו אומרה בלשון תחנונים. וה<b>טור</b> [צח] כתב "ויתפלל דרך תחנונים כרש המבקש בפתח ובנחת, [ו] שלא תראה עליו כמשאוי ומבקש ליפטר ממנה", וביאר ה<b>ב''י</b> שלכולי עלמא לכתחלה צריך את שני התנאים. ותמה ה<b>ב''ח</b> שם, שאם כן נמצא שלכל שיטה אחד התנאים מעכב, ובהעדרו צריך לחזור ולהתפלל. ולמה לא הזכירו הטור. 
(36) <b>הגר''א</b> נקט שחידוש דבר, היינו שישיג את החסרון המיוחד שיש לו בכל יום. 
(37) <b>הרמב''ם</b> [תפלה ד טז] כתב כיצד היא הכוונה וכו' יתפלל בנחת ובתחנונים ולא יעשה את תפלתו כמי שהיה נושא משאוי, והיינו שלא יעשנה קבע כי שהמתפלל יכוון, ולכן לא הביא את דעת רבה ורב יוסף שאין טעמם משום קבע של המתפלל, אלא בעצם התפלה הקבועה. 
(38) כך פירש <b>רש''י</b> [ד"ה עם], ומשמע מדבריו [ד"ה שאינו] ששעות אלה הם עת רצון. וב<b>ירושלמי</b> אמרו שע"י כך מתחיל ומסיים את היום כשמורא שמים עליו. וב<b>בן יהוידע</b> כתב שבבקר השמש מאדימה מוורדי גן עדן, ובערב מאש הגהנום, שעוברת על פתחיהם, ואם מתבונן ושם אל לבו שכר ועונש, תפלתו מקובלת. 
(39) אופן זה והאופן שנקט רבי אושעיא, מבטאים חסרון מצד המתפלל, שאינו רואה את התפלה כבשת רחמים. ואילו האופנים שנקטו רבנן ורבה, הם חסרון בגוף התפלה, שאינה נראית כבקשה. 
(40) <b>רבנו חננאל</b> [לעיל כז ב] כתב שזה עיקר זמן המנחה, שלא הוקשה לזמן התמיד אלא לזמן הקטורת, ולא לייטי עלה במערבא אלא אם מאחר יותר, אך הזמן המעולה הוא מעט קודם ביאת השמש, והביאו <b>הגר''א</b> [רלג]. ובשנות אליהו הפליג במעלת זמן זה. וכן הביא ב<b>שערי</b> <b>תשובה</b> [רלה ב] בשם <b>האר''י</b>. 
(41) <b>הרמב''ם בפיה''מ</b> כתב שאם מגיע ליישוב בשעה שעדיין יכול להתפלל, מתפלל שוב כראוי. ודייק ה<b>אור שמח</b> [תפלה ד יט] שאם עבר זמן תפלה אינו חוזר ומתפלל, כי אינו דומה למי ששכח ולא התפלל, שהרי כיון שהיה אנוס יצא בדיעבד בתפלה קצרה. והיינו משום שלא התחייב אלא בתפלה זו, שנתקנה למקום צרה, ורק אם הגיע בתוך הזמן חל עליו שוב חיוב תפלת י"ח ככל אדם הנמצא ביישוב. אך ה<b>ב''י</b> [קי] כתב שאם עבר זמן שתי תפלות אינו חוזר, כמו שאין תשלומין אחר ב' תפלות. ומשמע שאחר זמן תפלה אחת חייב בתשלומין. וסבר שגם בדרך יש עליו חיוב תפלה, אלא שמפני אונסו מתפלל תפלה קצרה, וחייב בתשלומין ככל מי שלא התפלל מחמת אונס. ולדברי שניהם נמצא שתפלה קצרה אינה במקום תפלת י"ח, אלא חיוב נפרד, וכן משמע מדברי <b>תוס'</b> [ג א ד"ה היה, ל א ד"ה מאי] שאין תפלה קצרה אלא במקום סכנה, ומשמע שאפילו באופן שאינו יכול להתפלל תפלה אחרת, כגון הביננו, לא תועיל לו תפלה קצרה, כי היא תקנה נפרדת, ואינה כתפלת י"ח. וראה בהערה 56 שנחלקו בזה הראשונים. 
(42) <b>רש''י</b> פירש יהיו גלויים לפניך לרחם עליהם, וה<b>רי''ף</b> גרס "מלפניך" ולגירסתו מתאימה הוספת <b>רבינו יונה</b> "ולא יצטרכו לעם אחר". 
(43) <b>רש''י</b> [ד"ה בכל] נקט שלפי שתי הלשונות הכוונה ל"פרישת העיבור", ולשון ראשון ביאר שיהיו צרכיהם לפניך בכל "פירוש" של "עיבור" דהיינו בין בשעת הריון, ובין בשעת כעס [ראה מהרש"א]. ואילו הלשון השני ביאר שיהיו צרכיהם לפניך אפילו בשעת "פרישה" לעבירה. וראה <b>רבינו יונה</b> שלשני הלשונות הכוונה שיספק להם צרכיהם אפילו בשעת חטאם כאשר הוא מתעבר עליהם בכעסו. 
(44) להלן [הערות 56 - 53] נברר אם חיוב תפלה זו ותפלת הדרך הם חיוב אחד, ואם הם בכלל "תפלה קצרה" שהוזכרה במשנה, או שהן חיובים נפרדים. 
(45) כך פירש <b>רש''י</b>, וה<b>מהרש''א</b> פירש, שאין אדם יודע מה טוב לו, שנאמר "עושה נפלאות לבדו", ולכן מסיים, עשה מה שבעיניך הוא טוב ליראיך. וראה ב<b>ראש יוסף</b> "כי טוב עוה"ז הוא טוב ברע ורע בטוב, והטוב הגמור הוא טוב האמיתי". וכעין זה ביאר ב<b>ספר העיקרים</b>. 
(46) "שועה" היא לשון גניחה יותר מ"תפלה" [רש"י]. 
(47) ראה <b>מהרש''א</b> שיש ב"צעקה" יותר מ"שועה" וכן להפך, ובזהר [שמות כ] אמרו "שועה" בתפלה, "צעקה" בלב, הילכך צעקה גדולה מכלן, והרחיב בזה בספר <b>שערים</b> <b>בתפלה</b>. 
(48) ביאר ה<b>ראש יוסף</b> שלעכו"ם אין דאגה אלא על צרכי הגוף, כבהמות, ורק ישראל שעיקר דאגתם על הנפש, כאשר אין לגוף די מחסורו, קשה לו, כי הוא נטרד מלמודו. 
(49) כך פירש <b>רש''י</b>, ובשם <b>חידושי הרי''ם</b> ידוע שביאר כי "צרכיהם מרובים מפני שדעתם קצרה" 
(50) ה<b>ראש יוסף</b> כתב שבכלל "פרנסה" גם לבוש וחלוקא דרבנן. 
(51) ביאר ה<b>ראש יוסף</b> כי כיון שהבטחות התורה "ונתתי גשמיכם" אינם לשכר, אלא לפנות לבם לתורה, נמצא שאין כאן "נתינה" אלא השלמת ה "חסרון". 
(52) ראה ב<b>ירושלמי</b> [ה"ד] שמחלוקת רבי אליעזר ורבי יהושע בנוסח תפלה קצרה קשור למחלוקתם [הובאה בע"ז ז ב] אם מקדים שאלת צרכיו לתפלה או להיפך, וחכמים אמרו ששאלת צרכיו רק בשומע תפלה [וראה להלן לא א]. והיינו שלחכמים לא הותרה שאלת צרכיו לפני הקב"ה, אלא בתפלה, ורבי יהושע מתיר אחר שהתפלל וקיים חובתו, ורבי אליעזר סובר שאחר תפלה אסור להוסיף כלום, ורק קודם הותר, אך לכולי עלמא אין היתר לבקש צרכיו כתפלה בפני עצמה, וכן פסק ה<b>רמב''ם</b> [תפלה א ב] שהשבח הוא מחיוב התפלה. ונמצא שבכל נוסח בברייתא יש קולא מקודמו: רבי אליעזר לא התיר אלא לבקש שיעשה רצונו של מקום. רבי יהושע ורבי אלעזר ב"צ התירו בקשה כללית [ונחלקו בלשונה, דהיינו עד כמה מותר לבקשה, כנ"ל] ואילו אחרים התירו אפילו לבקש עבור כל אחד ואחד, אך רק במטבע תפלה שמוכיח שהיתרה מדוחק כי "דעתם קצרה". וראה ב<b>חינוך</b> [תלג] שנקט כי בתפלה קצרה יוצא ידי חובת תפלה, ותמוה שהרי השבח חלק ממצוות התפלה, ובנוסחה לא הוזכר שבח כלל. ושמא כיון שבעת סכנה הוא טרוד, אסרוהו לסדר שבח בתפלה, כי הכוונה מעכבת בשבח [רשב"א לעיל יג ב], אך בקשה מותרת, ועצם בקשת צרכי צבור נחשב כשבח לרב שרבים צריכים לו, [<b>רא''ש</b> פ"ה כא] ולכן נחשבת תפלה שיש בה שבח. 
(53) <b>הרמב''ם</b> [תפלה ד יט] כתב שההולך במקום גדודי חיה וליסטים יאמר כנוסחת אחרים, ולא הביא את נוסח התפלה שקבע רבי יהושע במשנה ל"הולך במקום סכנה". והיינו משום שנקט כי "מקום סכנה" ו"מקום גדודי חיה" הם דבר אחד, ואחרים בברייתא זו חלקו על רבי יהושע, ופסק כאחרים. [ואכן <b>הגר''א</b> <b>והרש''ש</b> מחקו את דברי רבי יהושע מהברייתא, כי איך יאמר נוסח שונה מנוסחו במשנה, וראה <b>מעדני יו''ט</b> אות כ]. אך <b>הצל''ח</b> נקט שברייתא זו עוסקת רק בהולך במקום גדודי חיה וליסטים, והיא תפלה מיוחדת שנתקנה להולך שם, ולכן נקט בה רבי יהושע נוסח שונה מנוסחו במשנה. 
(54) <b>מהר''ל</b> [נתיב העבודה, יג] ביאר שיש שייכות בין שלשת הדברים שאמר לו אליהו. כי האדם מורכב מנפש וגוף, וביציאת אחד מהם משיוויו הממוצע, הריהו בא לכלל חטא. והכעס הוא יציאת הנפש מהשתוותה. והשכרות היא יציאת הגוף משיוויו. ולכן אמר לו "לא תרתח ולא תחטי, ולא תרוי ולא תחטי". ועוד אמר לו, שאף ביציאתו לדרך יכול להיות משום יציאה מדרך הישר. שהרי הוא עוזב את עבודת השם ופונה לעסקיו. אולם על ידי שתמלך בקונך, אף היציאה לדרך תהיה מתוך דביקות בה' יתברך, ולא תביאך לידי חטא. 
(55) <b>באליהו רבה</b> [קי ח] הביא מה<b>של''ה</b> שאם תהיה תפלתו שגורה בפיו, ידע שניתנה לו הרשות. וכמאמר רבי חנינא בן דוסא [לד ב] "אם תפלתו שגורה בפי יודע אני שהוא מקובל". ולכן הוצרך להזהירו על כך, אף שכל אדם חייב בתפלת הדרך. [וראה בסמוך שנחלקו אם היא תפלה או נטילת רשות]. ועל פי זה כתב ה<b>צל''ח</b>, שאמנם לא כל אדם זוכה לסימן זה. אבל מי שזוכה לו, אין צריך לשתף נפשיה בהדי ציבורא, כי אם ישתף, לא יועיל לו הסימן. כי אולי הסימן אינו על עצמו, אלא על האחרים שהתפלל עבורם. ונמצא שתפלת הדרך בלשון יחיד נאמרה לאנשים כרבי יהודה שנתבשר על ידי אליהו שהוא במדרגת רבי חנינא בן דוסא, ורק שאר אנשים ישתפו עצמם עם הציבור. 
(56) ב<b>תוס' הרא''ש</b> כתב שתפלת הדרך אינה כתפלה קצרה שבמשנה, כי חיובה חל כשהוא ביישוב ורוצה לצאת לדרך, ואפילו התפלל י"ח, ואילו קצרה חיובה רק כשהוא במקום סכנה, ולא התפלל י"ח. ונקט שתפלה קצרה היא במקום י"ח, וכן נקט ה<b>חינוך</b> [תלג] וראה הערה 52. אך ב<b>אור זרוע</b> [ק"ש מז - מח] נקט שחיוב תפלה קצרה הוא אפילו אחר שהתפלל י"ח, ונתקן למקום סכנה ידועה, ואילו תפלת הדרך נתקנה אפילו כשמהלך במקום שלא ידוע שיש שם סכנה. והיינו שיש חיוב תפלה נפרד לנמצא במקום סכנה [ויש בו נוסחאות חלוקים כמדת הסכנה] ואינו לו קשר עם חיוב תפלת י"ח, וכן הוכחנו בהערה 41 מדברי הרמב"ם וב"י. 
(57) <b>רבינו יונה</b> [ב א] ביאר שאינה פותחת ב"ברוך אתה ה"' [כ"כל הברכות פותח בהן בברוך וחותם בברוך"], כי השוו אותה לברכת "שומע תפלה" בשמונה עשרה, וכל ברכה שבמקומה היא סמוכה לחברתה, אינה פותחת לעולם ב"ברוך" [והיינו שהסמיכות לחברתה אינה גורמת שחתימת הראשונה תחשב כפתיחה לשניה, אלא שבברכה כזו לא תקנו פתיחה, ובתוס' רא"ש נקט דהיינו גם בסמוכה לפסוקים, שלא תקנו פתיחה רק בתחילת ענין, וראה הערה 60]. וה<b>טור</b> [קי] הביא משמו, שאינה פותחת ב"ברוך", משום שאינה אלא תפלה בעלמא. ואינה לא כברכת הנהנין, ולא כברכה שתקנו על שם המאורע, אלא בקשת רחמים. ורק מפני שיש בה אריכות דברים חותמין בה בברוך. [ולטעמו, אין אדם יוצא בתפלת הדרך של חברו, וראה להלן]. וה<b>מהר''ם מרוטנבורג</b> כשהיה יוצא לדרך בבוקר, היה אומרה אחר ברכות השחר, כדי להסמיכה לחברתה. וראה ב<b>ב''ח</b> [סי' ו] שמדת חסידות היא, ודינה כ"אלוהי נשמה", ו<b>הגר''א</b> חילק, שאינה הודאה אלא תפלה. וכתב שאם דינה כברכות התורה וברכות השחר, אינה אומרה אלא פעם אחת ביום. 
(58) <b>הרי''ף הרשב''א והרא''ש</b> הוסיפו "ותחזירני לשלום", אך ה<b>טור ושו''ע</b> השמיטוהו, וראה להלן [ל הערה 4] שנוסח זה תלוי בטעם חיוב תפלת הדרך. וב<b>סידור הגר''ז</b> כתב שאם אין דעתו לחזור בו בים, לא יאמרנו. 
(59) ב<b>מג''א</b> [קי י] כתב בשם ספר הקנה שאומרים "ותתנני" בלשון יחיד, וב<b>כף החיים</b> כתב שאגב כך יאמר גם "רואי" בלשון יחיד. וראה <b>ערוך השלחן</b> שהסיק לומר הכל בלשון רבים, כדלהלן. 
(60) לעיל [יב א] אמרו "כל ברכה שאין עמה מלכות אינה ברכה", וכתב <b>הרוקח</b> [הובא <b>בב''י</b> רד] לגבי ברכות שמונה עשרה, שברכות התפלה אינן בכלל זה, ויתכן שגם תפלת הדרך בכללן, וראה <b>בתוס' רא''ש</b> שהשוו אותה לברכת "שומע תפלה" בשמונה עשרה, וכיון שבמקומה לא תקנו בה שם ומלכות, הוא הדין כשהיא בפני עצמה, וראה הערה 57. וה<b>פני יהושע</b> כתב שלדעת <b>תוס'</b> [מ ב] שמיאנו בתירוץ זה, צריך לומר שאין בה ברכה כלל, אלא תפלה בעלמא, וכן מבואר בתוס' <b>פסחים</b> [קד ב ד"ה כל] וראה <b>שער הציון</b> [רל ט]. 
(61) ה<b>רמב''ם</b> [תפלה י כה] כתב "כשיצא מן העיר בשלום יאמר, "מודה אני לפניך ה' אלקי שהוצאתני מכרך זה בשלום. וכשם שהוצאתני לשלום, כך תוליכני לשלום, ותצעידני לשלום ותסמכיני לשלום, ותצילני מכף אויב ואורב בדרך". והם דברי המשנה וברייתא דלהלן [ס א] ולא הזכיר כלל תפלת הדרך שהובאה כאן, ולא חתימת "שומע תפלה", וב<b>ב''י</b> [קי] עמד על זה. וה<b>פרי חדש</b> תירץ שהרמב"ם נקט שתפלה זו היא מדיני הנכנס ויוצא מהכרך [והיא הודאה, ולכן אומרה בלשון יחיד, ראה רע"א רל]. ואילו חיוב תפלת הדרך הוא רק כשלא התפלל ונמצא במקום סכנה, ונחלקו אם מתפלל תפלה קצרה או תפלת הדרך, ופסק שמתפלל תפלה קצרה. 
(1) <b>רש''י</b> [ד"ה לישתף] כתב "אל יתפלל תפלה קצרה", ובהגהות וציונים גרסו "תפלה זו" או "תפלת הדרך", כי נסוב על תפלת הדרך. אך כבר התבאר לעיל שתפלת הדרך היא חלק מתקנת תפלה קצרה, והיינו שכל הנמצא בסכנה ראוי שישתתף בתפלתו עם הציבור. 
(2) ה<b>לבוש</b> כתב "כדי לכלול עצמו עם תפלת רבים, שמתוך כך תפלתו נשמעת". ויש לדון אם כוונתו שנכלל משום שמתפלל על הרבים, או שמצטרף לתפלת רבים המתפללים, [וראה ר"ה יז ב, ותוס' שם טז א ד"ה כמאן, ודו"ק]. ו<b>רבינו ירוחם</b> כתב שאם ירצה אומרה בלשון רבים, וב<b>אליהו רבה</b> פסק שבדיעבד יוצא בלשון יחיד. 
(3) ראה לעיל [כט הערה 56] שב<b>תוס' רא''ש</b> נקט שחיובה חל כשהוא ביישוב ורוצה לצאת לדרך. וב<b>עולת תמיד</b> כתב שיכול לאמרה משעה שעקר מביתו, וה<b>ט''ז</b> [ז] נקט שאומרה משעה שגמר בלבו והכין עצמו לצאת. אך ראה בסמוך ש<b>רבינו יונה</b> נקט שאין חיובה חל עד שיחזיק בדרך, וה<b>פרישה</b> [קל ב] כתב שכוונתו לאפוקי שלא יאמרנה מיד כשיצא מהעיר. ובשו"ת <b>באר שבע</b> [מה] כתב שהטעם לכך שמא ימלך ונמצא שברך לבטלה, ועוד שצריך לברך עובר לעשייתו. וב<b>שערי תשובה</b> הביא מ<b>שבות יעקב</b> שהכריע, כי ביום צאתו מביתו אין לומר עד שיחזיק בדרך, אך אם לן ארעי במלון בדרך מתפלל קודם שיוצא לדרך, וראה <b>מ''ב</b> [קי כו] ו<b>בה''ל</b> [שם ד"ה וצריך] אם חל עליו חיוב חדש משום היסח הדת, או שהוא חיוב לכל יום בפני עצמו כברכת השחר, ונפקא מינה ביצא ממלונו קודם שהאיר השחר, אם חייב בתפלת הדרך. 
(4) <b>רש''י</b>. ותמה <b>רבינו יונה</b>, למה לא יברך אם יש לו עדין לילך הרבה. ולכן כתב, שלכתחלה יש לו להתפלל אותה לאחר שיצא מהעיר, והחזיק בדרך, ועדיין הוא בתוך הפרסה הראשונה, אך אם שכח ולא אמרה אז, אומר אותה אחר כך, על מה שעדיין יש לו ללכת, עד שיתקרב למקום שהולך שמה. וראה ב<b>דרכי משה</b> [קי] שגם רש"י התכוון רק לכתחילה, אך <b>הראב''יה והמרדכי</b> נקטו שאחר פרסה הוא מעוות לא יוכל לתקון, וכן משמע מקושיית רבינו יונה שלרש"י אינו יוצא. והטעם לכך מבואר ב<b>מאירי</b>, שאחר פרסה כבר אינו נחשב כ"נמלך בקונו". ונמצא שחיובו רק ביציאה לדרך, ולא על הסכנה בדרך, [ולטעם זה אינו יוצא בתפלת חברו, ואינו אומר "ותחזירנו לשלום", וגם די בתפלה לכמה ימים, כי חיוב נטילת רשות רק ביציאתו]. וה<b>פני יהושע</b> ביאר, שמצינו בעירובין [סג א] "הבא מן הדרך לא יתפלל, לפי שאין דעתו מיושבת עליו". וכל שכן זה שהוחזק בדרך ורוצה להמשיך בה, שאין דעתו מיושבת עליו. ותמוה, שהרי כלל זה שייך רק בתפלת י"ח, שעומד לפני המלך, ואילו תפלת הדרך נתקנה כתפלה קצרה לאומרה בעת סכנה וצרה. ו<b>בה''ג</b> פירש, שדוקא אם הולך פרסה, אומרה. אבל בדרך שהיא פחות מפרסה אינו אומרה. וביאר <b>רבינו יונה</b> כי אף שכל הדרכים בחזקת סכנה, ואפילו דרך קצרה מפרסה - היינו רק דרך שבין הכפרים, אך סמוכה לעיר תוך פרסה, נחשבת כבתוך העיר, ועדיין אינה מקום סכנה. וה<b>אבודרהם</b> [ברכות ח הביאו <b>ב''י</b> ריט] נקט שהבה"ג סובר כי פרסה היא שיעור לדרך המחוייבת בתפלה, ואינה תלויה בסכנה. ולטעמו בדרך פרסה ומחצה בין שתי עיירות, מברך אף שהיא בתוך פרסה לאחת הערים, [וכן לדרך רחוקה שעוברת סמוך לעיירות שבצידיה, וראה <b>בה''ל</b> שם ד"ה ואין] אך ה<b>טור ושו''ע</b> נקטו שאם נכנס לתוך פרסה של מחוז חפצו אינו מברך, ותמה ב<b>תפארת שמואל</b> שאם כן החיוב רק ב"דרך שתי פרסאות". וה<b>ב''י</b> [שם] כתב ששיעור פרסה מחייב בתפלת הדרך ובברכת הגומל, ומשמע שלא נתקנה אלא על פרסה שיש בה סכנה, והיינו משום שחיובם הוא רק כששוהה בסכנה, ולא על סכנה קצרה [וכעובר תחת קיר נטוי שפטור]. ולדבריו שיעור פרסה תלוי בזמן, ולא במרחק, וראה <b>מ''ב</b> [קי ל] ששיעור הנוסע שוה לשיעור המהלך, והיינו רק אם השיעור למרחק הגורם את הסכנה. 
(5) <b>תוס'</b> [ד"ה והיכי] נקטו שמדובר בתפלת הדרך, וכך ביארנו בכל המשך הסוגיא. <b>והכסף משנה</b> [תפלה ד יט] כתב שהרמב"ם הבין שמדובר על תפלה קצרה [אך בהביננו צריך לעמוד מעיקר הדין]. ולפי המבואר לעיל [כט הערה 56], לדעת הרמב"ם תפלת הדרך היא חלק מתקנת תפלה קצרה, ונמצא שהנידון "היכי ליצלי" הוא על אופן התפלות של כל הנמצא בסכנה, וראה <b>אליהו רבה</b> [קי ח] <b>ופרי יצחק</b> [ח"ב א]. 
(6) כתב <b>רבינו יונה</b> שיש אומרים שגם הרוכב צריך לירד, כי רק בתפלת י"ח שצריך לכוון בה אמרו [בסמוך] שלא ירד מפני הטרדה בירידה ועליה, ויש אומרים שאם בתפלה לא ירד כל שכן בתפלת הדרך. וכתב <b>מג''א</b> שיעמיד את הבהמה, כי רכוב כמהלך דמי. 
(7) ראה <b>של''ה</b> [תושבע"פ לשונות ב] ש"תקרא" בקמץ תחת הקוף, ובצירי תחת הריש. 
(8) <b>תוס'</b> [ד"ה מאי] הקשו למה לא אמרו שהביננו מתפללל בכל מקום, ואילו תפלה קצרה רק במקום סכנה. ותירצו שהנידון רק על אופן התפלה, ולא על החילוק במקום חיובה. וה<b>רש''ש</b> הקשה, למה לא הקשו שהביננו מתפלל רק בזמן תפלה, ואילו תפלה קצרה בכל זמן, והיינו משום שלמד מדבריהם שתפלה קצרה היא תקנה נפרדת, [ולכן אינה אלא במקום סכנה], אך אם גם היא תחת תפלת י"ח, הרי דינה כהביננו שתלויה בזמן תפלה. ועל עצם קושייתו, יש לומר שזמן התפלה כלול בנפקא מינה לגבי דינו כשחוזר לביתו, כי מה שחוזר ומתפלל תפלה קצרה, הוא רק משום שאינה נחשבת כתפלת י"ח, ולכן אין לה זמן, ואילו בהביננו יוצא ידי חובת תפלה רק בזמנה. 
(9) ה<b>רי''ף</b> דקדק מלשון "מטי לביתיה" שלא התירו לומר "הביננו" לכתחילה, אלא בשעת הדחק כגון שהוא בדרך. אך <b>תוס' לעיל</b> [כט א, ושם הערה 14] נקטו שההתר רק בדרך, ובעיר אין אומרים אפילו בדיעבד, וראה <b>פמ''ג</b> [קי א"א א]. 
(10) ראה לעיל [כט הערה 41] מתי חוזר להתפלל. וב<b>ערוך השלחן</b> [קי ח] תמה למה תקנו כלל תפלה קצרה, כאשר נשאר עליו חיוב תפלה כשישוב לביתו [ולדעת הרמב"ם מובן, כי היא תפלה בפני עצמה, ואינה מחיוב י"ח], וביאר שחששו שמא לא יגיע ליישוב בזמן תפלה. 
(11) <b>הרי''ף והרא''ש</b> לא גרסו "והלכתא", והיינו משום שמשמע מכך שנחלקו בזה, וסברו שלא נחלקו רב חסדא ורב ששת לעיל אלא לגבי תפלת הדרך, אך תפלה קצרה שהיא כנגד תפלת י"ח [כדעת תוס' רא"ש לעיל] אומרה מעומד. ובהכרח שכוונת הגמרא רק לפרט נפקא מינה שלישית בין הביננו לתפלה קצרה, וכן משמע בתוס' רא"ש כאן שביאר כי "אין תפלה קצרה אלא במקום סכנה, והביננו בדרך שלא במקום סכנה והיא מעומד". וראה <b>אליהו</b> <b>רבה</b> [קי ז]. 
(12) <b>הפרי חדש</b> [צד] דקדק מדברי <b>תוס'</b> בסמוך [ד"ה מסמך, ראה הערה הבאה] שאינו יכול להתפלל הביננו כשהוא מהלך וכשיבא לביתו יתפלל י"ח מעומד, אף שבתפלת י"ח התירו לעשות כן בשעת הצורך. והטעם לכך הוא משום שעמידה מעכבת בתפילת חובה, וכל ההיתר הוא רק כשמתפלל נדבה, אך הביננו אין בו נדבה, כי לא נתקנה אלא לצורך [וביותר לדעת הסוברים שהיא תפלה בפני עצמה, ראה כט הערות 14 - 11], וראה <b>פמ''ג</b> [קי א"א ג] שדן בזה. 
(13) <b>רש''י</b> ביאר שקשה עליו עיכוב הדרך, ודקדק <b>המאירי</b> מדבריו שאפילו לעכב את בהמתו אינו צריך, אך באופן שהקדים את השיירה ובין כך עליו להמתין לה, ירד מן החמור. אבל <b>רבינו יונה</b> כתב, שטעמו של רבי הוא מפני שבירידה ועליה תתבלבל מחשבתו ולא יוכל לכוין. ולטעמו, אין חילוק אם יש לו עיכוב אחר או לא. ולכתחילה עליו לעכב את הבהמה מהליכתה, כי רכוב כמהלך דמי. אך בדיעבד, אם התפלל רכוב, יצא, כיון שהתפלה תלויה בכונה ובישיבת האברים בנחת, ואין לדמות רכיבה להליכה ברגליו שהוא עמל בה, ובה אינו יוצא כי אינו יכול לכוין כראוי. <b>והמאירי</b> הביא מה<b>השלמה</b>, שאע"פ ש"רכוב כמהלך", מכל מקום אינו כמהלך גמור. ו<b>רבינו ירוחם</b> כתב, "ונראה לי, כי הכל לפי הדרך ולפי המקום ולפי יראתו". וראה <b>ב''י</b> [צד]. 
(14) במשנתנו שנינו שהרוכב על החמור, אם יכול, יחזיר פניו, והיושב בספינה יכוון לבו כנגד בית קדש הקדשים, והיינו, כי הם יודעים לכוון, רק שצורת עמידתם מונעת מהם להחזיר פניהם כראוי, אך הסומא, שאינו יכול לכוון, די בכוונתו שעומד לפני אביו שבשמים. וה<b>רמב''ם</b> [תפלה ה ג] נקט שגם המהלך בספינה יכוון לבו כנגד השכינה כסומא, וכתב ה<b>לחם משנה</b> שנקט כשיטתו בפיה"מ, ש"מכוון לבו" הוא שתהא תפלתו בכוונה כמו בשעה שעומד לפני קדש קדשים, ולא שצריך לכוון על כך גופא כאילו הוא עצמו עומד שם, ונמצא, שעיקרו שעומד לפני הקב"ה [ויתכן שלדעתו, אף שכוון הפנים אינו מעכב, כוון הלב מעכב, כי עניינו כעומד לפני המלך, וצ"ע] וב<b>תוס' יו''ט</b> כתב, שדוקא רוכב על חמור צריך לכתחילה להחזיר פניו, כיון שאם יכול, צריך לירד מהחמור. אך היושב בספינה, שמתפלל לכתחילה בישיבה, אין צריך להחזיר פניו, אלא לכוון לבו בלבד. וב<b>בה''ל</b> [צד ד"ה היה] ביאר כוונתו, כי כיון שתפלה בישיבה אינה נחשבת תפלה כנגד תפלה בעמידה, בהכרח שאם הקלו בישיבה, אינו צריך להחזיר פניו. 
(15) <b>תוס'</b> [ד"ה עומד] ו<b>הרמב''ם</b> [תפלה ה ג] לא גרסו "את לבו" בכל הברייתא, שהרי צריך לעמוד ולכוין את פניו לכוון מקומות אלו [וכן גרסת הירושלמי "הופכין פניהן"]. וה<b>ב''ח</b> [צד] ביאר שאין אדם יכול לדייק בכוון ארץ ישראל, ולכן יכוון גם בלבו לאותו כוון שצריך לעמוד בו. וראה ב<b>ספר המצוות</b> [עשה ה] "עבדהו במקדשו- כלומר להתפלל בו וכנגדו". והעיר <b>מו''ר הגראי''ל</b> שדין זה נוהג בין בזמן הבית ובין בחרבנו, אף שלגבי קדושת מקום המקדש בעת חרבנו נחלקו הרמב"ם והראב"ד אם היא ממשיכה גם לאחר החורבן [ביה"ב ו טז]. וביאר, שקדושה על דבר גשמי חלה על ידי שהאדם מקדשו. ולפיכך, אף שיש הסוברים שכיום אין בו קדושה מצד המקום ששכינה שורה בו, בכל זאת, לא בטלה ממנו הקדושה שהחילו בו כלל ישראל לענין תפלה. וראה <b>משך חכמה</b> [שמות יט יג]. 
(16) כתב <b>רבינו יונה</b>, שהעומד בחו"ל לא יחזיר פניו כנגד ארץ ישראל בלבד, אלא יכון כנגד ירושלים, ובית המקדש, וקדש הקדשים, והעומד בארץ ישראל יחזיר פניו כנגד ירושלים והמקדש וקדש הקדשים. אבל לא לארץ ישראל, שהרי עומד בה. וה<b>פרישה</b> דקדק מלשון השו"ע [צד א] ש"יחזיר פניו כנגד ארץ ישראל, ויכוון גם לירושלים" כי בכוון פניו די כנגד א"י, וכוונת לבו לירושלים היינו כנגד השכינה, [ולביאורו מובן למה צריך לכוון גם לא"י וגם לביהמ"ק, ולא אמרו שיכוון רק לביהמ"ק]. ודימה דין זה, למי שעושה לו מטרה לחץ, שאם הוא קרוב למטרה מציירים לו בה נקודה קטנה, אבל הרחוק מהמטרה, עושים לו עיגול גדול, כן הקרוב לירושלים צריך לכוין פניו לירושלים, אבל המרוחקים ממנה, די שיחזירו פניהם לארץ ישראל. וה<b>מעדני יום טוב</b> הוכיח כרבנו יונה, ממה ששנינו "היה רוכב על החמור יכוין לבו כנגד קדשי הקדשים". והרי ודאי אינו רוכב במקדש, אלא בירושלים, ואע"פ כן צריך לכוין לקדש הקדשים, ולא די שיכוין למקדש. וגם מדבריו משמע שלביהמ"ק מכוון רק בלבו, כי מדובר באינו יכול להחזיר פניו. אך ב<b>אליהו רבה</b> הביא שה<b>כל בו והלבוש</b> נקטו שצריך להעמיד פניו נגד א"י והמקדש, וצריך לומר, שנקטו שיש חיוב נפרד להתפלל נגד א"י, ואם אינו יכול לכוון למקדש, יכוון לכל הפחות כנגד א"י. 
(17) ה<b>רש''ש</b> מחק את המילה "בית" כיון שאין לה כאן משמעות, אלא בקטע הבא, ושם הכוונה לבית קדש הקדשים. וראה <b>לחם משנה</b> [שם] שגרס "כנגד הפרוכת", וה<b>רמב''ם</b> השמיט את דין העומד בקה"ק או אחורי הכפורת, ובפשטות הוא משום שלא יתכן לעמוד בקה"ק [וגם במקור שבתוספתא לא נמצא מקרה שכזה]. וה<b>יעב''ץ</b> נקט, שהכוונה על כה"ג ביוה"כ, או האומנים שמתקנים בקה"ק. וראה <b>של''ה</b> תפלה פב ד, וצ"ב. וראה הערה הבאה. 
(18) כך ביאר <b>רש''י</b> [ד"ה אחורי], וה<b>מג''א</b> [צד א] ביאר "במערבו של ביהמ"ק", וביאר ב<b>בה''ל</b> [ד"ה היה] שהשו"ע השמיט את דיני העומד בביהמ"ק ובקה"ק, כי היום כולנו טמאים ואסור להכנס שם, ובהכרח שכוונתו ב"עומד אחורי הכפורת", לכל הצד שכנגד מערב ביהמ"ק. 
(19) דרשא זו מוסיפה על הפסוקים דלעיל, כי בה נרמז שפונים לביהמ"ק מכל צד. אך ראה ב<b>מדרש שיר השירים</b> [ד יא] שהפסוקים דלעיל מלמדים רק על זמן שביהמ"ק קיים, ואילו "תל" משמעותו כי גם אחר שנחרב, עדיין כל פיות פונים אליו. וראה ב<b>ירושלמי</b> [ה"ה] "תל שכל הפיות מתפללין עליו" והיינו שמבקשים שיבנה מהרה. ומשמע שהכוונה על ביהמ"ק, אך מדברי רש"י [ד"ה לכוין] משמע שהכוונה על ארץ ישראל, וב<b>ריטב''א</b> י"ג דהיינו ארץ ישראל וי"ג דהיינו בית קדש הקדשים, וכ"כ ה<b>מאירי</b>. וראה ב<b>תנחומא</b> [במדבר ט] שמחנה ישראל במדבר היו כלם בתוך אלפיים אמה לארון, כדי שיוכלו להתפלל לפניו בשבת. 
(20) <b>רש''י</b>, ו<b>תוס'</b> הביאו בשמו דהיינו "קודם עמוד השחר", והוכרח לפרש כן, כי אילו התפללו אחר עלות השחר, למה לא קראו ק"ש כדי לסמוך גאולה לתפלה, [אך <b>ראש יוסף ופני</b> <b>יהושע</b> נקטו שכוונתו קודם שהאיר פני המזרח, שאז יוצא בתפלה בשעת הדחק, עי"ש]. ו<b>תוס'</b> תמהו הרי קודם עמוד השחר אין יוצא ידי תפלה. ולכן פירשו כ<b>ר''ח</b>, שהתפללו אחר שעלה השחר, וקודם הנץ החמה, שעדיין אינו עיקר זמן תפלה [כדלעיל כו א], ועדיין אינו קורא ק"ש לכתחילה, עד מעט קודם הנץ, ולכן אינו סומכה לתפילה, כי סמיכת גאולה לתפלה היא רק בזמן קריאת שמע, אבל לא קודם זמנה, [אף שבדיעבד יוצא בה ידי חובה מעלות השחר], וראה בסמוך הערה 29. 
(21) ראה <b>רש''י</b> [ד"ה תפלה], וכ"כ הרשב"א כי כיון שהלכה כרבי, שהמהלך בדרך נטרד מעיכוב, ומתפלל מהלך אינו רשאי לעמוד, לפיכך חששו שלא יוכלו לכוון לבם. וה<b>רא''ה</b> הוסיף, שידעו שלא יוכלו להתעכב אפילו לתפלת "הביננו" כי אילו יכלו, הרי עדיף לסמוך גאולה לתפלה ולהתפלל הביננו מעומד, וראה <b>ראש יוסף</b>. וה<b>מג''א</b> [פט טז] דקדק שכל החשש הוא שמתלה "מהלך", אך אילו יכלו להתפלל בדרך מיושב, היו מעדיפים לסמוך גאולה לתפלה מיושב, כי במיושב יוכלו לכוון, וראה <b>חמד</b> <b>משה ומחצית השקל</b>, ובהערה 24 
(22) ה<b>טור</b> [פט] כתב שאסור לצאת לדרך עד שיתפלל [וגרס כך בסוגיא לעיל יד א], <b>ומהר''י</b> <b>אבוהב</b> העיר שהרי כאן נחלקו בזה אם עדיף להתפלל בביתו מעומד, או לסמכה אחר גאולה בדרך, וביאר ה<b>ב''י</b> שכאן מדובר באופן שהשיירא הולכת ואינה ממתינה לו עד זמן תפלה, ואילו לעיל מדובר כשבידו להתעכב, והיציאה לדרך נחשבת כעושה חפציו קודם התפילה, וה<b>ב''ח</b> ביאר שהאיסור רק כשהגיע זמן ק"ש ועדיין לא התפלל, ועי"ש בהערה 26. 
(23) ראה <b>טורי אבן</b> [מגילה כ א], וצידד שההתר הוא רק ביוצא לדבר מצוה. 
(24) <b>רש''י</b> [ד"ה קרון וספינה] פירש טעם זה רק על ספינה, ודקדק <b>המקנה</b> [קידושין לג ב] שלגבי קרון לא נקט טעם זה, כי בספינה אם יכול לעמוד נחשב כמתפלל מעומד, אף שהספינה מהלכת, ואילו בקרון אפילו היה יכול לעמוד היה דינו כמהלך משום שהקרון עצמו מהלך [והוכיח מכך כה<b>מג''א</b> [קסז כז] שאף אם היושב בעגלה נחשב כרוכב, היושב בספינה דינו כיושב במקום אחד]. אולם ב<b>מחצית השקל</b> [פט טז] נקט שרש"י כתב כן בספינה, לומר שאינו יכול לעמוד בה, [כי בישיבה אינו מכוון אפילו בלא טעם זה, וראה <b>ב''י</b> צד]. 
(25) ב<b>שאגת אריה</b> [טז] העיר, למה לא שנינו ברישא "מתפלל ואח"כ קורא", ואילו נגרוס כן הרי אין צורך בסיפא, ואפשר להעמיד את דברי רשב"א שחולק על דין זה. והעלה מכך, כי ביו"ט [שבו עוסקת הרישא] מודה רשב"א שאין צריך לסמוך גאולה לתפלה, כי אינו יום צרה, וכדעת ה<b>אור זרוע</b>. [ק"ש יד, ראה לעיל ד הערה 40. ואמנם ה<b>רא''ש</b> שסבר כי גם בשבת ויו"ט צריך לסמוך, גרס כן גם ברישא]. וב<b>נחלת דוד</b> ביאר שברישא מדובר במהלך ברגליו, ויכול להמתין ולקרא ק"ש בזמנה ואח"כ יתפלל מעומד, אך בסיפא מדובר בבא בספינה שאינו יכול לעמוד, ולכן עדיף שיתפלל קודם. 
(26) <b>תוס'</b> [ד"ה מסמך] כתבו כי אף שלגבי תפלת "הביננו" אמרו לעיל שאומרה דוקא מעומד - היינו דוקא בתפלת "הביננו" שהיא קצרה ואין בה ביטול הדרך. והקשה ה<b>רשב''א</b>, שהרי בסמוך משמע כי אף בתפלת יום טוב אין צורך שיהא מעומד, והיא אינה ארוכה. וחילק ה<b>פני יהושע</b> שבתפלת יו"ט אין שאלת צרכים, ולא הצריכו להתפלל מעומד אלא כששואל צרכיו, כעבדא קמיה מרא. ובשם <b>הר''מ</b> כתבו תוס' שגם לדעת רבי שמעון בן אלעזר, כשחוזר לביתו צריך לחזור ולהתפלל מעומד. אך ה<b>ט''ז</b> [צד ה] הוכיח שרשב"א סובר שאינו חוזר ומתפלל בביתו, שהרי בסמוך הקשו לרב אסי שעשה כן, למה לא הקדים להתפלל, כדי שלא יצטרך להתפלל מיושב ולחזור בביתו, ואילו זו דעת רשב"א הרי יתכן שעשה כמותו, וראה הערות 33 - 31. 
(27) ב<b>שאגת אריה</b> [ג] ביאר שאין חיוב סמיכת גאולה אלא בזמן ק"ש, ולכן סבר ת"ק שקודם זמנה עדיף להתפלל מעומד, ורשב"א סבר שבכל זאת מוטב שימתין מלהתפלל עד זמן ק"ש כדי שיתחייב לסמוך, משיתפלל מעומד קודם זמן ק"ש אע"פ שעדיין אינו מחויב בסמיכת גאולה לתפלה, וראה הערה הבאה והערה 35. 
(28) כך פסק <b>בה''ג</b> [הובא <b>בתוס'</b> ד"ה מסמך], וב<b>שו''ע</b> [פט ח] פסק כת"ק. וכתב ה<b>מג''א</b> [יז] שאם הוא בדרך ורואה שזמן ק"ש עובר, יקרא ק"ש וברכותיה, וכשיבא לביתו יתפלל, וה<b>גרעק''א</b> כתב שרק המשכים ויוצא קודם זמן ק"ש מתפלל מעומד בלא סמיכת גאולה, אך בדרך כשכבר הגיע זמנה חייב לסמכה וגם יתפלל בדרך. ונחלקו אם החיוב להתפלל מעומד הוא בעצם מעשה התפלה [ולכן במיושב חוזר ומתפלל], ואף במקום חיוב סמיכת גאולה, עדיף לאחר התפילה כדי להתפלל מיושב, או שאינו אלא מעלה במקום שאין עדיין חיוב סמיכת גאולה. 
(29) כך פירש <b>רש''י</b> [ד"ה בשבתא], וכדלעיל [בהערה 20] שהמתפלל אחר עלות השחר סומך גאולה לתפלה. אך <b>הריטב''א</b> ביאר שהיו מתפללין בציבור קודם הדרשא, [ולא התפללו עמם, כי היו צריכים לעיין בשעה שהציבור מתפללים], ואילו ק"ש היו קורין רק בעת הדרשא, ולא היו סומכין גאולה לתפלה. והיינו כ<b>תוס'</b> [שם], שקודם הנץ אין סומכין גאולה לתפלה. 
(30) <b>רש''י</b> נקט שלא היו מתפלים שוב עם הציבור [כרב אשי בסמוך], אך בשו"ת <b>הרי''ף</b> [שכ] כתב שגם הם התפללו שוב, וכתב ב<b>דעת</b> <b>תורה</b> [צד ט] כי כיון שמעשה זה היה בשבת שאין מתפללין בה נדבה, צריך לומר שלא התפללו בפני עצמם, אלא ענו אמן אחר הש"ץ, וראה הערה 32. 
(31) כך פירש <b>רש''י</b> וכדרכו לעיל, ו<b>הרא''ש</b> כתב שעשה כן כדי להתפלל בציבור, וב<b>פרי</b> <b>יצחק</b> [ח"ב א] תמה אם אינו יוצא ידי חובתו איך הועילה תפלתו לסמיכות גאולה [או לתפלה בצבור], ואין לומר שסמיכות גאולה מועילה גם בתפלת נדבה, כי אם כן למה לא שב אבוה דשמואל והתפלל נדבה לסמוך גאולה, וראה הערה 33. 
(32) ה<b>ב''י</b> כתב שרק לדעת <b>הר''מ בתוס'</b> צריך לחזור ולהתפלל חובה. אך לדעת רש"י מתפלל את תפלתו השניה לשם נדבה, והיינו משום שהעמידה רק מועילה לכוון [כדלהלן], אך גם בישיבה יצא, ולכן בזמן ק"ש קורא ומתפלל לסמוך גאולה לתפלה, וכדי לצאת לכתחילה מתפלל נדבה. וכן פסק ה<b>מג''א</b> [צד יא], וביאר שלפיכך עוברי דרכים נוהגים להתפלל בישיבה ואינם שבים להתפלל כשמגיעים לביתם, ובזה"ז שאין ראוי להתפלל נדבה, כיון שיצא, אינו חוזר ומתפלל. ואף שכתב ה<b>שו''ע</b> [שם] שאינו צריך לחדש בה דבר, כתב ב<b>מגן גבורים</b> שעצם העמידה, נחשבת כחידוש. ומדברי ה<b>מאירי</b> משמע שבתפלתו הראשונה בישיבה יוצא ידי תפלת נדבה, [ועדיין חייב לחזור ולהתפלל חובה מעומד], והיינו משום שחיוב עמידה נקבע רק בתפילת חובה, ולכן התפלל רב אשי תחילה בישיבה, ואף שאין חיוב להתפלל נדבה, הרי מקיים בה חובת תפלתו, אף שעצמותה נדבה, אך מרימר שכבר התפלל אינו חייב להתפלל נדבה. ו<b>הגרע''קא</b> הקשה הרי מעשה זה היה בשבת [כמעשה דמרימר ורב זוטרא, וכ"כ המאירי], ואין מתפללין בשבת תפלת נדבה, [וגם בסי' פט הוכיח מכאן כי אף אם בשבת אין כ"כ חיוב לסמוך גאולה, ההולך בדרך צריך לסמוך, כרב אשי] וראה ב<b>פרי יצחק</b> [ח"ב א] שמעשה דרב אשי ארע בחול, ושלא כמעשה דמרימר. 
(33) ראה <b>רש''י</b> [ד"ה בהדי] שנקט כי במעומד יכול לכוון יותר [ותמוה, שהרי אפילו האוכל מעומד צריך לברך מיושב, כי הישיבה מועילה לכוונה - שו"ע קפג ט]. וב<b>מג''א</b> [פט טו] כתב שנמצא כי הכלל ש"עמידה עדיפה מסמיכת גאולה" [שו"ע שם ח] אינו שייך בזמן הזה, כי אין אנו מכוונים כל כך בתפלה, ומעלת העמידה לכוונה אינה עדיפה מסמיכות גאולה. וראה <b>מחצית השקל</b> שלולי דברי רש"י, יתכן לבאר שמעלת העמידה היא משום הכנעה לפני המלך, ולטעם זה עמידה עדיפה מסמיכות גאולה גם בזמננו, וראה <b>ט''ז</b> [סק"ד]: וה<b>טור</b> [צח] כתב שהתפלה כדוגמת הקרבן, ולכן צריך להיות מעומד. וב<b>אשר לשלמה</b> [מועד ב] כתב שלטעם זה כיון שהלכה כרבי יוחנן שחיוב התפלות גם מתקנת אבות, הרי בישיבה אף שאינו כדוגמת הקרבנות, יוצא, ולכן מתפלל מיושב לסמוך גאולה לתפלה, כי יוצא בה ידי תקנת אבות, וחוזר ומתפלל מעומד כנגד קרבנות. אך כבר כתב ה<b>ב''ח</b> שבאברהם נאמר "אשר עמד שם", ובהכרח כוונת הטור שיכוון שתהיה התפלה כקרבן. 
(34) <b>רש''י</b> [ד"ה טריחא] פירש "לאחר ביהמ"ד", וה<b>מאירי</b> כתב "שלא היה רוצה להתאחר, והיה אצלו טורח בכנוף עשרה", וכן מצינו לעיל [ז ב], וה<b>רש''ש</b> כתב שרש"י לא פירש כן, משום שעדיין יקשה למה לא הקדים להתפלל ביחידות, ואם ירצה להתפלל בציבור יחזור ויחדש בה דבר. 
(35) <b>רש''י</b> [ד"ה ולעביד] כתב "ומשום מסמך גאולה לתפלה, כיון דמצלי קודם ק"ש לא קפדי". וביאר ה<b>שאגת אריה</b> [ג] שכוונתו "קודם זמן ק"ש", כי מה שמתפלל קודם ק"ש אינו פוטרו מסמיכת גאולה, שהרי לעיל [ד ב] אמרו שאם צריך לסמוך בהכרח שלא כמ"ד "תפלות באמצע תקנום" ומשמע שחיוב הסמיכה מחייב גם להקדים ק"ש לתפלה. וב<b>פרי יצחק</b> [ח"א ב] כתב שלביאורו לעיל [הערה 27] שמוטב להמתין ולא להתפלל עד זמן ק"ש, נמצא כי אף אם אין חיוב סמיכה כשמקדים להתפלל, מכל מקום ראוי להקדים ק"ש כדי להתחייב בסמיכה [וראה שם הערה 45]. והוסיף, כי הטעם שלא פירש רש"י שסברו כי תפלה מעומד עדיפה מסמיכת גאולה [ואפילו בזמנה] הוא משום שא"כ יתכן שרב אשי העדיף לקיים שניהם, שהסמיך בתפלתו מיושב, והתפלל שוב מעומד, ומקושיית הגמרא משמע שעדיף לעשות כאבוה דשמואל, והיינו להתפלל מעומד עוד לפני חלות החיוב בסמיכת גאולה. 
(36) ב<b>תוס' הרא''ש</b> כתב שרב אשי אינו חולק על אבוה דשמואל ולוי, אלא שלא הקדים להתפלל, כי "לא חזינן לרבנן קשישי" שעשו כן, ויש טעם לחלק בין האופנים, כי אבוה דשמואל היה מהלך בדרך ואינו יכול לכוין, ולכן עדיף שיקדים ויתפלל מעומד, אבל רב אשי היה מתפלל מיושב ומכוין, ולכך לא היה רוצה להקדים. 
(37) <b>רבינו יונה</b> ביאר כי כיון שאין בה תחנונים כמו בשמונה עשרה, אלא רק שבח, די שהציבור יתפללוה, וגם אין מתפללים אותה כנגד תפלת תחנונים של חול. וביאר ה<b>ב''י</b> [סוף קז] כי אע"פ שיש במוסף בקשה שתעלנו בשמחה לארצנו, אינה ככל תפלה שמבקש על כמה ענינים. [והוסיף, שיכול להתפלל נדבה בשאר תפלות השבת, כי אף שהם רק שבח, הרי נתקנו כנגד תחנונים של חול]. וה<b>פני יהושע</b> הבין שכוונת רבינו יונה שמוספין נתקנו נגד קרבנות ציבור, ואינם כתפלות שתקנו האבות. והוסיף, שעיקר ענין המוספין הוא החטאת שביו"ט ור"ח הבאה לכפרת ציבור, והיחיד אינו חייב בה [וראה תוס' כו א ד"ה איבעיא, ומ"ב רפו ו]. וה<b>מאירי</b> כתב עוד שני טעמים לדבר, א. שלש תפלות נתקנו ליחידים, שהרי האבות תקנום, והם היו יחידים, אך מוספין נתקנו ע"י כנה"ג שהיא הקובעת לרבים, ולכן תקנוה רק לרבים. ב. שאין רגילים בה, ולכן פטרו את היחיד שאינו בקי בה. 
(38) ה<b>פני יהושע</b> ביאר, שאם יש חבר עיר הם נחשבים כשלוחי כל יחיד, [והם כמעמדות בתענית כו א] אך יחיד שאינו בחבר עיר ואין לו שלוחים, מתפלל מוסף זכר לקרבן מוסף שהיו מקריבין בירושלים, וראה בסמוך. 
(39) <b>רש''י</b> [ד"ה יחיד] ביאר שלת"ק יחיד פטור לגמרי, ולרבי יהודה הש"ץ מוציאו, ולכן אם לא שמע מש"ץ, חייב להתפלל בפני עצמו אפילו אם יש מנין בעיר, והיינו שלת"ק היחיד עצמו פטור, ובחבר עיר יש חיוב נפרד של ציבור, ואילו לרבי יהודה היחיד עצמו חייב, אלא שבחבר עיר יוצא מהש"ץ [ומשמע כטעם הפני יהושע]. ו<b>רבינו יונה</b> נקט שרבי יהודה פוטר כשיש מנין בעיר, כי די בתפלת הציבור, ורק אם דר בכפר חייב, והיינו שגם לרבי יהודה היחיד בעיר פטור [מפני הטעמים לעיל], ורק בכפר חייבוהו [ע"פ <b>ראש יוסף</b>]. וכן משמע מ<b>תוס'</b> [ע"ב ד"ה אין] שהוכיחו כי רב אמי ורב אסי שהתפללו ביחידות סברו שהלכה כחכמים, והיינו כרבינו יונה שלא נתקנה כלל ליחיד בעיר, ואסור להתפלל משום ברכה לבטלה, אך לרש"י הרי גם לרבי יהודה מי שאינו רוצה לצאת בתפלת הש"ץ, חייב בתורת יחיד, וראה <b>צל''ח</b> ובהערות 47 - 41. 
(40) מלשון הגמרא משמע <b>כהרמב''ם בפיה''מ</b> <b>והערוך</b> [חבר] שהציבור נקראו "חבר עיר" משום "שלא יתקבצו אלא לפני החכם שבהם", ולכן נקטה הגמרא "איטרדו רבנן" אף שתלוי בתפלת הציבור. 
(41) ע"פ <b>רש''י</b> [ד"ה בנהרדעא], ול<b>רבינו יונה</b> <b>ותוס'</b> צריך לפרש כי ביום שבא החיל לא היה בנהרדעא מנין אחר, ולפיכך נחשבה ככפר. וראה ב<b>חזו''א</b> [יט ד] שגם רבי יהודה לא פטר את היחיד אלא באופן שהוא אנוס ואינו יכול לבא לשמוע מוסף מהש"ץ בבית הכנסת, [וכתב שמהמחלוקת לגבי מוסף מוכח כי אין הלכה כרבן גמליאל בר"ה לד ב, ובשאר התפלות אין הש"ץ מוציא את הבקי]. 
(42) <b>רש''י בתענית</b> [כז ב, ובשטמ"ק כתובות נו] ביאר שהיה בעל מקרא ויודע בגירסא ובקי בטעמיה. 
(43) כתב ה<b>צל''ח</b> שמכאן אין ראיה שהלכה כחכמים, שיחיד מתפלל מוספין, בין בחבר עיר ובין שלא בחבר עיר, כי יתכן שכוונת רבי ינאי שהלכה כת"ק בשם ראב"ע [ולכן הוצרכו תוס' להוכיח כדלהלן הערה 47]. 
(44) ב<b>ביאור הגר''א</b> [רפו א] העלה מכאן כדעת <b>תוס'</b> [כו א ד"ה תפלת] שזמן מוסף מתחיל מיד אחר שחרית. 
(45) ה<b>מהרש''א</b> תמה, הרי בסמוך שללו אפשרות זו, כי על אדם למוד עצמו, ואם אינו יכול לכוון לא יתפלל. וביאר ה<b>צל''ח</b> שכלל זה נאמר רק כשמבקש בתפלתו על צרכיו, ומעשה זה היה בשבת שאין בה שאלת צרכיו. 
(46) כך פירש רש"י, ו<b>רבינו חננאל</b> ביאר שבשבת ויו"ט תפלת מוסף ארוכה משחרית, ואילו בר"ח וחוה"מ מוסף קצרה משחרית, ובודאי לא טעה ביניהם. 
(47) <b>תוס'</b> [ד"ה אין] נקטו שכוונת הגמרא כי גם את תפלת המוספין התפללו שם ביחידות, והעלו מכך שאין הלכה כראב"ע אלא כחכמים, ואף במקום חבר עיר יחיד מתפלל מוספין [וכן פסק השו"ע רפו ב]. ומשמע שלדעת רבי יהודה היחיד פטור כשיש מנין בעיר, ורק הדר בכפר חייב. ו<b>מהרש''ל</b> כתב שלדעת רש"י שרבי יהודה סובר שיחיד עצמו חייב [ובחבר עיר יוצא מהש"ץ], צריך לומר שמעשה דרב אסי ורב אמי הוא ענין בפני עצמו, ואין לו קשר למחלוקת במוסף [אלא למעלת התפלה במקום הלימוד], ומדובר באופן שבאמת לא היה מנין בעיר, ולכן התפללו ביחידות, וכן מוכח מדברי <b>הרמב''ם</b> [תפלה ח ג, ראה <b>כס''מ</b>] שמעלת "ביני עמודי" אינה דוחה חיוב תפלה בצבור, ובהכרח שבעירם לא היה צבור. 
(48) <b>תוס' והרא''ש</b> בסוף פרק אין עומדין, ביארו שכוונת רבי אלעזר רק על ברכת אבות, וה<b>טור</b> [קא] כתב "דאמר רבי אלעזר אם יכול לכוון לבו באבות וכו"' וראה <b>ב''י ופרישה</b> שביארו כוונתו. ו<b>הרמב''ם</b> [תפלה ד טו] פסק שאם דעתו משובשת ולבו טרוד אסור לו להתפלל. וה<b>טור</b> [קא] כתב שבזמננו שאין מכוונים כ"כ, אפילו אם לא כוון באבות אינו חוזר [ויש לדון באופן שלא כוון וגם שכח "טל ומטר" אם יחזור]. וב<b>בה''ל</b> [ד"ה והאידנא] הבין דהיינו רק כשגמר תפלתו, כי איך ימשיך לומר ברכות שאינו יוצא בהן. אך הביא ש<b>החיי אדם</b> נקט שאפילו אם גמר רק ברכת אבות, אינו חוזר, וממשיך להתפלל. וכן משמע מ<b>הגהות מיימוני</b> שכתבו בשם תוס' שבזמננו אין נזהרים בזה, ואפילו אם רואה שאינו יכול לכוון, יתפלל. [וב<b>יד אליהו</b> ח כתב שגם כשצריך לחזור, יסיים תפלתו ורק אח"כ יחזור, כי אילו יפסיק באמצע נמצא שברך לבטלה, וראייתו, כי אם צריך להפסיק, הרי כיון שראה שרבי חייא כרע כל הכריעות בהכרח שכוון באבות, ושמא נזכר אחר תפלתו, וראה <b>ריטב''א ומשנת יעבץ</b> ב ב]. וביאר ב<b>קהלות יעקב</b> שטעם ההיתר להתפלל בלא כוונה, הוא כדברי <b>בית אלוהים</b> שעצם אמירת התפלה היא מצוה אפילו בלא כוונה, ומה שצריך לחזור אינו משום שברך ברכה לבטלה, אלא משום שחיסר את הכוונה, ולכן צריך לסיים תפלתו שבכך מקיים "אמירת תפלה". והמקור לזה מ<b>שבלי הלקט</b> [יז] שלמ"ד תפלות כנגד תמידין, המתפלל בלא כוונה, יוצא ידי חובתו, כקרבן שסתמו לשמה אפילו לא התכוון, וראה עוד להלן [לד הערה 27]. ונמצא שדברי רבי אלעזר אינם אלא אם בעלמא הוא מכוון, וכשמתפלל בלא כוונה הרי זה זלזול בתפלה, אך בזמן שכלם אינם מכוונים חייב להתפלל גם בלא כוונה, לקיים את עצם חובת התפלה. 
(49) מכאן הוכיח <b>החזו''א</b> [בגליונות לחידושי הגר"ח] שאם אינו יכול לכוון ביאור המילים בברכת אבות, לא יתפלל [ודלא כהגר"ח שנקט שחוזר רק כשאינו יכול לכוון שהוא עומד לפני המלך], ו<b>הגר''ח מוולאז'ין</b> ביאר שבפעם הראשון שארע לו כך יתפלל, ורק אם התפלל ולא כוון, יכול למוד עצמו שלא להתפלל פעם שניה. 
(50) כך היא הגירסא לפנינו. אבל <b>תוס' והרי''ף</b> לא גרסוה, שהרי להלן מבואר שהטעם הוא משום שאין מקדשין החדש אלא ביום. וגם לשיטת <b>בה''ג</b> [בהערה 54] אין לגרוס כן, כי הנדון על שכחת הש"ץ, ואין חזרת הש"ץ בערבית. וב<b>פרי חדש</b> [תכב] העיר שלדעת רבי נתן [בד"ה לפי, ראה הערה 58] שביום ב' דר"ח חוזר, יש נפקא מינה בטעם זה ליום שני. 
(51) ה<b>טור</b> [קכו] הביא בשם <b>סמ''ג</b> שדוקא בראש חדש אין מחזירין אותו, אבל בשבת ויום טוב מחזירין אותו, ונחלק עליו ה<b>סמ''ק</b>, [וה<b>ב''י</b> <b>וב''ח</b> דנו אם נחלקו גם בשוכח בשחרית]. וה<b>ב''י</b> נתן טעם לחלק, כי ראש חדש הוא יום עשית מלאכה, ויש בו משום טירחא דציבורא, מה שאין כן בשבת ויו"ט, [וכן פסק ב<b>שו''ע</b> תכב א], וכתב ה<b>פרי חדש</b> שלטעמו השוכח בחוה"מ לא יחזור. וה<b>לבוש</b> כתב כי אף לדיעה זו, אם חל ראש חדש בשבת אין מחזירין אותו, משום לא פלוג. וראה ב<b>מג''א</b> [סק"ד] שתמה על טעם הב"י, שהרי בתפלות שבת ויו"ט הקלו וקצרו יותר מר"ח. <b>ובכנסת הגדולה</b> [תכב] כתב שאם כבר התפלל מוסף, כיון שהזכיר בה קדושת שבת, אין מחזירין אותו על שחרית, והיינו כי חסרון ההזכרה אינו גורם שיחשב כלא התפלל, כי אינה מעצם התפלה אלא הזכרת המאורע בפני עצמו [וב<b>שעה''צ</b> שם ג, דן באופן שהקדים מנחה למוסף ושכח בה, אם יחזור כשוכח במנחה אחר מוסף, או שהזכרת מוסף מועילה להשלים מה שקדם, ולא למה שיקלקל אח"כ]. אך <b>בברכי יוסף</b> הביא בשם הרשב"א שצריך להתפלל תשלומין במנחה, ונקט שההזכרה היא מעצם התפלה. וכתב <b>מור וקציעה</b> שיתנה שאם אינו חייב הרי זו נדבה, וראה ב<b>שערי תשובה</b> שאם אחר ג' ראשונות של מוסף נזכר ששכח יעלה ויבא בשחרית, יסיים תפלתו לשם שחרית. 
(52) ה<b>רשב''ץ</b> ביאר שאין צריך להזכיר בתפלת מוסף "יעלה ויבא", אלא שתפלת המוספין עצמה פוטרתו מהזכרת שחרית, ודייק ממה ששינה ה<b>רי''ף</b> וכתב "מפני שתפלת המוספין לפניו", ולא הזכיר "שיכול לאמרה", וכן משמע מלשון השו"ע [קכו ג, אך מלשון הגמרא משמע שאם שכח בשחרית, מוסיף הזכרה במוסף]. 
(53) ה<b>רי''ף</b> לא גרס דין זה. וביאר <b>הרא''ש</b>, שאם לא הזכיר במוסף מחזירין אותו, ולא מועילה לו הזכרת שחרית, כי אין סומכין על התפלה הקודמת, אלא על התפלה שלפניו. וכן לא סומכים על מה שיכול לומר במנחה, כי הסמיכה מתפלה לתפלה שייכת דוקא בשחרית ומוסף שרגילין להתפלל אותן כאחד [וראה לעיל כח הערה 24]. וה<b>רשב''ץ</b> הקשה הרי במוסף צריך להזכיר את הקרבן, ואיך תועיל לו הזכרת המנחה [וראה דבריו לעיל כא א]. וה<b>צל''ח</b> העלה מכך שאם הזכיר במוסף קדושת היום ולא קרבנות, יוצא בדיעבד. וראה <b>משנת יעבץ</b> [ד]. 
(54) כך פירש <b>רש''י</b>. ותמהו <b>הרשב''א והטור</b> [תכב] אם כן למה הוצרכו לטעם של "מפני שיכול לאומרה במוספין", ויתכן שלכך הוסיף רש"י שבשמיעתו "איכא מקצת הזכרה" והיינו שבחזרת הש"ץ יוצא רק ידי חיוב ההזכרה, אך את חיוב התפלה עצמה [שחסרון ההזכרה גורם שיחשב כלא התפלל כלל] יוצא רק כשמתפלל מוסף, כי אין הש"ץ מוציא את הבקי [וראה <b>פרי</b> <b>חדש</b> קכו ג שרש"י נקט שבקי אינו יוצא, כי יכול לצאת בתפלת מוסף]. ו<b>בה''ג</b> פירש שהכוונה על שליח ציבור שאין מטריחים אותו לחזור, משום טרחא דציבורא, אבל יחיד שטעה חוזר [וכן פסק השו"ע קכו ב, וראה ב<b>שע''ת</b> תכב ד באופן שלא נזכר עד שהתפלל מוסף אם צריך לחזור]. ואף שלעיל [בתוס' כט א ד"ה טעה] נקט כרש"י שבכל טעות בהזכרות, אין צריך לחזור כי שומען מהש"ץ - כאן לא פירש כן, כי נקט שהמחסר הזכרה אינו מפסיד את כל התפלה, וכיון שנקטה הגמרא טעם "שיכול לאומרה במוספין", בהכרח שהכוונה על הש"ץ עצמו ששכח, שהרי אחר יכול לצאת את ההזכרה בשמיעתו מהש"ץ. ו<b>רבינו חננאל וראב''ן</b> [קעג] פירשו ביחיד המתפלל בצבור, והקלו מפני טרדא דצבורא שממתינים לו. 
(55) כך פירש <b>רש''י</b> [ד"ה כמה], ונקט שהיא תפלה נפרדת, ובודאי צ"ל לפניה "ה' שפתי". וה<b>טור</b> [קה] נקט כשבא להתפלל תשלומין, ומשמע שהטועה וחוזר אינו צריך להמתין כלל, כי הן כתפלה אחת, ויתכן שאינו אומר אפילו "ה' שפתי", וכ"כ ה<b>ריטב''א בתענית</b> [ג ב, ויתכן שכוונתו רק בנזכר באמצע, וחוזר לראש]. וב<b>מ''ב</b> כתב שהשהיה לפני תשלומין, שייכת רק כשמשלים מנחה בערבית, שרק בה אינו אומר אשרי ביניהן, אכן מדברי <b>הגר''א</b> [תרכב ה] משמע שהמקור לומר "אשרי" הוא מדין השהיה שתחונן דעתו, וראה בסמוך. 
(56) <b>רש''י</b> כתב ששניהם שיעור אחד אמרו, אלא שכל אחד אמרה בלשון אחר, וב<b>דמשק</b> <b>אליעזר</b> [קה ב] ביאר שנחלקו במחלוקת דלעיל, אם תפלת קבע היא כשאינו עורכה בלשון תחנונים, או שדומה עליו כמשא, וצריך שיתחולל בחיל ורעדה. <b>ובתוס'</b> [ד"ה כדי] הביאו <b>ירושלמי</b> [ה"ו] אמרו ששיעור זה הוא כשילך ד' אמות, וראה שם שנחלקו אם צריך שילך בפועל, או די בשיעור זמן כדי הילוך זה. וראה <b>ביאור הגר''א</b> [קכג ב] שכוונת תוס' לשיעור הזמן. וב<b>מאירי</b> כתב שאם אינו שוהה כך, יקרא ביניהם מעט, כגון "אשרי". וו<b>רבינו חננאל</b> כתב שקבעו את שיעור השהיה כפי שתסור אימת הצבור מהש"ץ, ונחלקו אם שיעורה כפי שמכוון לבו להתחנן לקבל פרס, או כדי לחלות מניו שימחל לו והוא שיעור גדול יותר. 
(57) ה<b>רי''ף</b> [יט א] כתב שאם טעה שליל שבת או יו"ט מחזירין אותו, וביאר <b>רבינו יונה</b> כי קדושתן גם בלילה". והביא שיש שאמרו שהשוכח יעלה ויבא בליל ראש השנה אינו חוזר כי תלוי בר"ח, ודחה דבריהם כי מפני חומרת יו"ט שבו אינו נידון כר"ח. וב<b>בית הלוי</b> [ח"א מב] וב<b>שעה''צ</b> [תקפב ד] סתרו מכח זה את מה שהביא ה<b>חיי אדם</b> [כד י] בשם רבי אבלי פאסוולר שגם הטועה בליל ראש השנה ואמר "האל הקדוש" אינו חוזר, כיעלה ויבא בליל ר"ח. ועוד תמהו שהרי שאר תפלתו של ר"ה, והרי זה כתרתי דסתרי, [ובשעה"צ צידד שצריך לסיים בשל חול וראה <b>זכרון</b> <b>שמואל</b> כב]. וב<b>בנין שלמה</b> [הוספות יח] ו<b>אגרות משה</b> [או"ח קע] כתבו כי רק יעלה ויבא תלוי בשעה שנכנס היום לענין איסור מלאכה, אך אמירת "האל הקדוש" תלויה ב"דין", והוא מתחיל רק אחר קידוש החדש, ולכן אף שתפלתו של ר"ה, אין סתירה בהשמטת "המלך הקדוש" כל זמן שלא החל הדין. [אך גם לדעת הפוטרים בשכח "יעלה ויבא" בר"ה, יתכן שהוא הזכרה, ואינו מעצם התפלה, ואילו "המלך הקדוש" הוא ממטבע התפלה, ובחסרונו נחשב כלא התפלל, אך ה<b>מרדכי</b> סי' לג השוה ביניהם]. 
(58) <b>תוס'</b> [ד"ה לפי] הביאו דעת <b>רבינו נתן</b> [ראה ב"י תכב] שרק בלילה הראשון אין מחזירין אותו, אבל בלילה השני חוזר, משום שכבר מקודש מיום שלפניו, ודחו דבריהם, וכן פסק <b>הרמב''ם</b> [תפלה י יא] שבב' הימים אינו חוזר. וביאר ה<b>פני יהושע</b> שטעמם הוא, משום שהיום השני אינו אלא משום ספיקא דיומא, ואם נחלק ביניהם יזלזלו בו. וב<b>משנה ברורה</b> [תכב ג] כתב שהספק גורם שממה נפשך לא יחזור, כי אם הראשון קדוש, השני הוא חול, ואין צריך כלל לומר יעלה ויבא, ואם השני קודש, הרי עדיין לא נתקדש החודש ביום שלפניו. אך <b>הרמב''ם</b> [קדוש החדש ח ד] כתב, שהטעם שעושים בחודש מלא גם את היום הל' לראש חודש, הוא משום שמקצתו ראש חודש, [כלומר, שהמולד נראה באמצעו, שכל כ"ט יום ומחצה מתחדשת הלבנה, וראה <b>שקל הקדש</b>], ומשמע שבזמננו אינו משום ספיקא דיומא. וב<b>אור שמח</b> [תפלה י יא] <b>ואבני נזר</b> [שי] כתבו שאין מחזירין אותו, כי גם בי"ד של מעלה אין מקדשין אותו אלא בבוקר [כמבואר בתוס' סנהדרין י ב, וראה הערה הבאה]. 
(59) ב<b>תוס' רא''ש</b> הקשה לדעת רש"י [סנהדרין י ב] שאם לא נראה החודש בזמנו, אין בית דין מקדשין אותו, כי כבר קדשוהו שמים מאתמול, הרי בלילה השני צריך לחזור אף ש"אין מקדשין את החודש בלילה", כי מאליו הוא קדוש. וכתב שכיון שאין ראוי לקדש את החדש בלילה, הלכך אין מחזירין אפילו בליל שלשים ואחד, ומדברי <b>הגר''א</b> בסמוך משמע דהיינו שההזכרה אינה תלויה ביום המקודש בפועל, אלא אם ראוי לקדש בו. אך ב<b>משנת יעבץ</b> [או"ח א ו] ביאר שגם לרש"י חלות הקידוש לא חלה עד הבוקר, ולפיכך ההזכרה בערבית אינה מעצם תפלת ר"ח, אלא הוספה בפני עצמה, ולכן אינו חוזר [ועי"ש ב ב שמפני כך יכול לומר יעלה ויבא גם מבעוד יום אף שאין תוספת לר"ח, כי אין ההזכרה מדיני תפלת ר"ח, ואינה תלויה ביום]. 
(60) כך פירש <b>רש''י</b>, וראה דבריו בפסחים [עז א ד"ה קרא] שיום ל' נקרא "מועד", והיינו שאין בו קדושת ר"ח כיום ב' שהוא עיקרו. ו<b>הגר''א</b> תמה, אם כן למה דוקא בערבית אינו חוזר. והביא ש<b>הגאונים</b> גרסו להיפך: "מסתברא מילתא דרב בחדש חסר" כי בזמן שהיו מקדשין על פי הראיה, עדיין לא ידעו בליל ראש חדש אם יבואו עדים למחר ויתקדש החדש, או לא. נמצא שמעולם לא אמרו "יעלה ויבא" בליל ראש חדש שחל ביום ל', אבל אם לא באו עדים ביום ל', ודאי אמרו "יעלה ויבא" בליל ל"א, שהרי ידעו בודאי שלמחר יתקדש החודש [וראה גירסת ופירוש ה<b>ריטב''א</b>]. 
(61) אמימר סבר שחיוב ההזכרה מצד קדושת ר"ח, וכיון שליל ב' הוא ר"ח ודאי, חלה בו קדושה, וחוזר. וענה לו רב אשי, שאע"פ שמצד הזמן הוא ודאי ר"ח, אין חיוב ההזכרה תלוי אלא בקדוש החודש, ובלילה אינו חוזר, כי יתכן שבי"ד של מעלה יקדשוהו רק ביום, או שקדושתו תחול רק ביום, וכמבואר לעיל, וראה <b>ריטב''א ואמרי נעם</b>. 
(1) "כובד ראש", דרך משל הוא להכנעה, כי מפני שראשו הוא עיקר כל האיברים, נמצא שכשהוא מכבידו עליו כל אבריו נכנעים, והריהו יושב בהכנעה. <b>רבינו יונה</b>. 
(2) <b>רש''י</b> [ד"ה שוהין] כתב "במקום שבאו להתפלל" וביאר ב<b>פני שלמה</b> שכתב כן ע"פ מקור הגמרא להלן [לב ב] שהיו שוהין משום שנאמר "אשרי יושבי ביתך", והיינו בבית הכנסת. 
(3) <b>רבינו יונה</b> דקדק מתוספת הלשון "לאביהם שבשמים" שאין לפרש שיפנה מטרדת המחשבות לכוון באמירת התפלה, אלא שיחשוב בלבו כאילו עומד בשמים ויסיר מלבו כל תענוגי העולם [וראה דבריו להלן לא א הערה 22]. והיינו כדברי <b>הגר''ח</b> [תפלה ד א] שחיוב העמידה לפני ה' חלוק מחיוב כוונת התפלה, וראה ב<b>נפש החיים</b> [ב יד בהגה] שביאר דברי רבינו יונה בהרחבה. 
(4) כתב <b>רבינו יונה</b> שדוקא בדיבור לא יפסיק, אבל יכול לזוז ממקומו כדי להשליך את הנחש מעליו, כי לא מצינו בשום מקום שתחשב הליכה כהפסק. וכן פסק ה<b>רמ''א</b> [קד ג]. וה<b>ט''ז</b> שם דייק מדברי ה<b>טור והמחבר</b> שאף הליכה נחשבת הפסק. אולם ה<b>מג''א</b> נקט שהמחבר סובר רבינו יונה, ורק שלא לצורך אסור לילך ממקומו. וה<b>גר''א</b> כתב שנאמרו בזה שני חידושים, א. כשהמלך שואל בשלומו לא יפסיק אף בדיבור בלא הליכה. ב. כשנחש כרוך על עקבו לא יפסיק, אף בהליכה בלא דיבור. 
(5) <b>רש''י</b>. <b>ובירושלמי</b> אמרו שתפלה עצמה נקראה "עבודה". וכן הוא בספרי [פר' עקב] "ולעבדו בכל לבבכם" - זו תפלה [ראה תוס' ד"ה במקום]. 
(6) ביאור <b>רבינו יונה</b>, ובספר <b>העיקרים</b> [מ"ג לג] כתב שישמח בכך גופא שיבין שי לירא מה'. <b>ותוס'</b> [ד"ה במקום] כתבו שפשוטו של מקרא, הוא, אם תעבדו את ה' ביראה, תגילו כשיבא יום רעדה. 
(7) כך פירש רש"י, ולדבריו בעת הנחת תפילין מותר לשמוח יותר מדאי. ורבינו יונה כתב שכוונת רבי ירמיה היתה, ששמחת מצוה היא לי, כי הייתי חולה מעים ולא יכולתי להניח תפילין כמה ימים, ועכשיו שנתרפאתי, אני שמח בקיום מצות תפילין. וה<b>רמב''ם</b> [תפלין ד כה] כתב "כל זמן שהתפילין בראשו של אדם ועל זרועו הוא ענו וירא שמים ואינו נמשך בשחוק ובשיחה בטלה ואינו מהרהר מחשבות רעות, והיינו שענה רבי ירמיה שהתפילין גורמות שלא ישמח אלא מחמת מצוה, וראה <b>אור שמח</b>. וה<b>רי''ף</b> גרס "אנא תפילין קא מנחנא" רק במעשה של רבי זירא ורבי ירמיה, ולא במעשה של אביי ורבה, ועמד על כך <b>רבינו יונה</b>. וכתב <b>הצל''ח</b> כי לפירוש <b>רש''י</b>, שההתר להתבדח הוא משום שהתפילין מעידים בו שאימת הבורא עליו אף בשעת בדיחותו, יתכן שדוקא רבי ירמיה יכל להשיב כן, אבל אביי שהיה תלמידו של רבה, בין כך לא היה יכול לחלוץ התפילין, שהרי אסור לחלוץ תפילין בפני רבו. ואם כן אין בתפילין משום עדות שממשלת קונו עליו. 
(8) כתב <b>רבינו יונה</b> שאין הכוונה שישתדל האדם להיות בעצב. שהרי העצבון הוא חולי הגוף, וכשאדם חולה, אינו יכול לעבוד את בוראו כראוי. אלא לא יהיה שמח ולא עצוב, כי אם על דרך הממוצע. 
(9) האחרונים ביארו בכמה אופנים למה אביי שאל מ"וגילו ברעדה" ואילו רבי זירא שאל מ"בכל עצב", ראה <b>צל''ח מהר''ל</b> [נתיבות עולם, ליצנות א] <b>עיון יעקב והגהות ר''ש</b> <b>קצנלבוגן</b>. 
(10) ה<b>מהרש''א</b> פירש, שמותר האדם מן הבהמה הוא בנשמה, שבה כח הדיבור, שנאמר "ויפח באפו נשמת רוח חיים". ותרגם <b>אונקלוס</b> "רוח ממללא". ואם אדם משתמש בכח זה למילי דבדיחותא, לא יהיה לו הדיבור למותר על הבהמה, אלא אדרבא יחשב לו לגריעותא. ולכך קאמר "בכל עצב יהיה מותר", שדוקא כשהוא עצב, יש לו מותר על הבהמה. 
(1) כתב ה<b>פמ''ג</b> [תקס משב"ז ד] שבנישואין צריך לשבור כוס זכוכית, לרמז כי כשם שיש תקנה לזכוכית כך יש תקנה לביהמ"ק, [ולטעם זה אין חילוק בערך הכוס]. וראה <b>ראבי''ה</b> כאן שנוהגין לקחת כוס בעלת ערך שוה לכל חתן כדי שלא לבייש מי שאין לו, וב<b>שדי חמד</b> [ח"ז קצח ב] כתב שצריך ליקח כפי ערך שיהיה עצב לבעל השמחה, ותלוי בעשרו, והיינו לטעם של וגילו ברעדה [וראה הערה 3]. 
(2) כתב ה<b>פמ''ג</b> [שם] שאין בכך משום "בל תשחית" כי יש לו תועלת בהשחתה, לרמז מוסר [ראה הערה הקודמת והבאה], אך היינו דוקא בנישואין, ואילו באירוסין שעושה כן רק כדי למעט את השמחה, ראוי ליקח כלי חרס שבור [אך ראה מהרש"א שבת קה ב שגם השובר לתועלת צריך ליקח כלי שבור] וב<b>כתר ראש</b> [נשואין קיד] כתוב שבאירוסין שובר של חרס, להראות שאין לו תקנה, כי אסור לבטלם, ואילו בנישואין שוברים של זכוכית, כי יש להם תקנה בגט. וב<b>בן יהוידע</b> כתב שהיתה הכוס עומדת להשבר, ורק הרואים היו סבורים שעדיין שויה ארבע מאות זוז. 
(3) <b>תוס'</b> כתבו, שמכאן מקור המנהג לשבור כלי זכוכית בשמחת נישואין. ולדבריהם טעם שבירת הכוס, הוא משום גילו ברעדה. אך ה<b>כל בו</b> [סימן ב] כתב שהטעם הוא כדי לעלות את ירושלים על ראש שמחתנו, וכן הוכיח <b>הראב''ן</b> [קעז] כי מה עצבון יש בחסרון כוס שוה פרוטה [וראה הערה 1]. וה<b>יש''ש</b> [כתובות א יז] וה<b>של''ה</b> [שופטים] כתבו שהשבירה היא זכר לשבירת הלוחות. ואילו ה<b>מהרש''א</b> כתב שיש בכך רמז, לפי שכלי זכוכית יצירתו מן העפר, ושבירתו זו היא מיתתו, וכן האדם נוצר מעפר, ועומד למיתה לשוב ולהיות עפר [ולטעמים אלו גם בזמן המקדש היו שוברים כוס]. וה<b>צל''ח</b> תמה, למה נקט דוקא כלי זכוכית<QM> והרי אדרבה, בכלי זכוכית אמרו "נשברו, יש להם תקנה". וכתב לפרש, שהאדם דומה לכלי זכוכית שיצירתו מן העפר, ואם נשבר יש לו תקנה, ואין לו טהרה במקוה אלא שבירתו מטהרתו. וכן האדם, אם נשתבר על ידי פשעיו יש לו תקנה בתשובה. וגם אין לו שום טהרה אלא בשבירת רוחו. ככתוב, "לב נשבר ונדכה, אלהים לא תבזה". 
(4) ה<b>מהרש''א</b> פירש את כפל הלשון, כי עבור שני טעמים יש להזכיר יום המיתה. א. כדי לנצח את היצר הרע, כדלעיל [ה א] "אם נצחו מוטב, ואם לאו יזכיר לו יום המיתה". וכנגד טעם זה אמר "הי תורה", כמבואר שם שעדיף לנצח את היצר הרע על ידי תורה, ורק "אם לא נצחו" מזכיר לו יום המיתה. והטעם השני, כדי לשוב בתשובה, כמו שמצינו [שבת קנג א] "שוב יום אחד לפני מיתתך", וע"י שיזכיר לעצמו שמחר הוא עלול למות, נמצאו כל ימיו בתשובה. וכנגד טעם זה אמר, "הי תורה והי מצוה דמגני עלן", שהרי צריכים הם להצילנו ממיתת יום מחר, שנאמר "כי הוא חייך ואורך ימיך". ו<b>הגר''א</b> [קול אליהו] ביאר שאם לא מקיימים התרי"ג מצות באים בגלגול, ויעויין עוד ב<b>צל''ח</b>, וב<b>אמרי נועם</b>. עוד יתכן, שכפל ואמר שיתחייב מיתה בין אם ישבח את הכלה יותר ממעלתה [כדעת ב"ה כתובות יז א], שהרי מצינו שבעיר לוז לא מתו כי לא שקרו, ובין אם יאמר כדעת בש "כלה כמות שהיא", שהרי העושה כדברי ב"ש במקום ב"ה מתחייב בנפשו. 
(5) ה<b>טור</b> [תקח] גרס "בזמן הזה", ומשמע שהאיסור רק בזמן החרבן, וכתב ה<b>ב''י</b> שמקורו מ<b>הרמב''ן בספר תורת האדם</b>, וביאר <b>הרא''ה</b> שחששו כי מתוך שחוק יתגבר יצרו עליו, אך בזמן המקדש לא יהא יצה"ר ולא יהא חשש זה. <b>ורבינו יונה</b> כתב, כי אף בזמן שבית המקדש קיים, אסור לאדם למלא שחוק פיו בעולם הזה, לפי שהשמחה מרגילה את האדם שישכח את המצוות, ורק בזמן ש"יאמרו הגויים הגדיל ה' לעשות עם אלה", תהיה השמחה מותרת, כי אז יעשה עמנו נסים, ונשמח בכדי לגלות נפלאותיו וגבורותיו. ושמחה זו היא מצוה גדולה, משום פירסומי ניסא, וראה <b>פרישה</b> [תקס] שביאר דבריו. 
(6) אף שכבר נאמר בתחילת הפרק "בשוב ה' את שיבת ציון", לא הוכיחה ממנו הגמרא שהשחוק יהיה בגאולה העתידה, כי הוא נסוב על גאולת גלות בבל, שנאמר בו "היינו כחולמים", ולכן הביאה פסוק זה העוסק בגאולה העתידה [<b>מהרש'' א</b>]. 
(7) <b>רבינו יונה</b> הביא בשם מפרשים שהחומרא היתה, שטמאו אפילו דם שיש לו מראית חרדל. ודחה פירושם, שאין זו חומרא, שהרי מן הדין הוא נחשב כמראה טמא. וגם אין לפרש שהחמירו לטמא אפילו ראתה רק שיעור מועט כחרדל, כי גם זו אינה חומרא, שהרי מן הדין דם מטמא בכל שהוא. לכך פירש, שמסברא היה ראוי לחוש שמא ג' ימים רצופים נעקר ממנה דם בימי זיבתה, אלא שלא יצא לחוץ כי אם ביום השלישי בפעם אחת, ודינה כזבה גדולה, אבל כשהדם הוא מועט כחרדל, לכאורה אין לחוש שנעקרו שלשה "משהויין" בג' ימים, ונתקבצו יחד ויצאו ביום השלישי, ובכל זאת החמירו על עצמן לישב עליו ז' נקיים. 
(8) ה<b>ר''ש</b> [מעשרות א ו] נקט, כי הטעם שאין ראיית פני הבית קובעת כשמכניס תבואה במוץ שלה, היינו משום שלא נחשבת כרואה פני הבית, כי היא מכוסה במוץ ואינה נראית, אבל פירות שגמר מלאכתן הוא באופן אחר, כגון פיקוס בקישואין, אם יכניסם לבית קודם גמר מלאכתן ויגמור מלאכתן בבית, יתחייבו במעשר. אך מפירוש <b>רש''י</b> בסוגיין נראה שאין לחלק כן, כי פטורה הוא משום שלא נכנסה בתור "דגן", כי מעורב בה מוץ, אף שכבר נדושה, וראה <b>רשב'' א</b>. 
(9) ה<b>פני יהושע</b> העיר שלדעת רש"י [ב"מ פה ב] נחלקו האמוראים אם "ראית פני הבית" נצרכת דוקא בזיתים וענבים, שאינם בני גורן, או בכל הפירות ואפילו בפירות שהם בני גורן, ואם כן, איך תחשב כ"הלכה פסוקה"<QM>. 
(10) ה<b>רמב''ם</b> [מעשר ג ו] כתב: מותר להערים על התבואה להכניסה במוץ שלה, כדי שתהיה בהמתו אוכלת ופטורה מן המעשר. וזורה מעט מעט אחר שהכניס לבית, ופטור לעולם מן התרומה ומן המעשרות, שהרי אינו מתחיל לגמור הכל. ומשמע, שאם יעשה גמר מלאכה בבית יתחייב במעשר. וב<b>מאירי</b> כתב, שטעם החיוב באופן זה הוא משום שהמירוח בבית מצטרף עם ראיית פני הבית דמעיקרא [שלא כרוב הראשונים שנקטו כי אין ראיית הבית שקודם מירוח קובעת למעשר]. וב<b>מקדש דוד</b> כתב שמדברי הרמב"ם אין הכרח לזה, כי יתכן לפרש שהרמב"ם הולך בזה לשיטתו, שכתב [שם כ], שאחר גמר מלאכה אסור להאכיל לבהמה אכילת קבע, אף קודם ראית פני הבית. לכך הוצרך לפרש שמדובר באכילה בלא גמר מלאכה, [וראה בחידושי <b>הגרי''ז</b> שביאר שיטת הרמב"ם]. אך לפי זה תמוהה לשון "הערמה", שהרי רבי אושעיא לא אמר אלא שמותר להאכיל לבהמה קודם גמר מלאכה, וראה ביאור ה<b>גר''א</b> <b>באמרי נועם</b>. 
(11) ה<b>שפת אמת</b> [מעילה יב ב] נקט כי מיד כשהקיז מעל, ואפילו קודם שנהנה בדם, ומשום כך יוצא מיד לחולין [ככל הקדש היוצא לחולין על ידי מעילה], ושוב אין מועלין בו. אך ה<b>חזון איש</b> [בכורות כא] הוכיח שאף לאחר מכן מועלין בו, ואין הדם יוצא לחולין, משום שהוא בכלל קדשי מזבח, שיש בהם מועל אחר מועל, ואינם יוצאים לחולין על ידי מעילה. 
(12) <b>רש''י</b> [ד"ה אסור]. ובמעילה [יב ב] הוסיף, כי כיון שאינו ראוי לזריקה, כגופא דבהמה דמי, ומועלין בו. <b>ותוס'</b> כתבו, שעד זריקת הדם מועלין בו, אבל לאחר שנזרק וכבר נתכפרו הבעלים, אין מועלין בו, שהרי "כל דבר שנעשית מצותו אין בו מעילה". והקשה ה<b>צל''ח</b> שהרי במעילה [יא א] מבואר שאף קודם זריקה אין מועלין בו. והעלה מכך, שמכל מקום יש בכך איסור דאורייתא, ולכך נקטו תוס' שמדובר אחר זריקה, משום שאז מותר בהנאה. 
(13) <b>תוס'</b> [ד"ה רבנן] כתבו שהלכה כמתניתין, ולכן אין מתפללין מתוך קלות ראש ושחוק, אלא מתוך כובד ראש ושמחה של מצוה, כגון שעסק בד"ת, ולכן נהגו לומר אשרי ופסוקי דזמרה קודם התפלה. וכתב ה<b>פני יהושע</b> למד מלשונם "מתוך כובד ראש ושמחה" שרב אשי ורבנן לא נחלקו. 
(14) <b>רש''י</b> נקט שהכוונה לברייתא שאין מתפללין אלא מתוך הלכה פסוקה, ותמה <b>הרשב''ץ</b> שלא מצינו מי שיחלוק בדין זה, שאם עומד להתפלל מתוך דבר הלכה, צריך שתהא הלכה פסוקה. ו<b>רבינו יונה</b> ביאר כי אע"פ שרב אשי היה מתפלל מתוך כובד ראש [כמתניתין] השתדל גם לעמוד מתוך שמחה, ורבנן לא חששו לכך, כי סברו שדי ב"כובד ראש" [וה<b>רא''ה</b> נקט ש"כובד ראש" ו"שמחה" הם דברים סותרים, ורב אשי ורבנן נחלקו איזה מהם עדיף, וראה ריטב"א]. ובשם <b>רבינו יונתן</b> ביאר, שרב אשי השתדל להתפלל גם מתוך הלכה פסוקה, ורבנן לא חששו לכך. 
(15) כך פירש"י, והוצרך לכך, כי סתם שיחה היא בכלל "דברים בטלים" בסמוך. 
(16) <b>הטור</b> [צח] ביאר שהתפלה היא במקום קרבן, שנאמר בה "ונשלמה פרים שפתינו", ו"לעבדו בכל לבבכם", ולכך צריך ליזהר שתהא דוגמת קרבן, ולא יערב בה מחשבה אחרת, שהרי מחשבה [שלא לשמה] פוסלת בקדשים. עוד כתב: יחשוב כאילו הוא מדבר לפני מלך בשר ודם, שאז ודאי הוא מסדר דבריו ומכוין בהם יפה לבל יכשל, קל וחומר לפני מלך מלכי המלכים, שצריך לכוין אף מחשבתו. כי המחשבה כדיבור לפניו, כי הוא חוקר כל המחשבות, ואם תבא לו מחשבה אחרת בתוך התפלה, ישתוק עד שתתבטל המחשבה ההיא. 
(17) ע"פ <b>מהרש''א</b>, שאין הכווונה לנביאים הראשונים ממש. 
(18) <b>הגר''א</b> [בקול אליהו] ביאר כי מתוך דברים אחרים אי אפשר להזכיר את חבירו, שהרי ממה נפשך אם ידבר שבחו, הלא מתוך שבחו בא ליד גנותו, ואם יזכירהו בתחילה בגנותו בודאי עונשו כפול בלשון הרע ולא תשנא, אבל מתוך דבר הלכה מוכרח לזוכרו ויהיה שכרו כפול ומכופל, כי כל האומר דבר בשם אומרו מביא גאולה. 
(19) ראה שו"ת <b>חתם סופר</b> [יו"ד רלה] <b>מרומי</b> <b>שדה</b>, <b>ומנחת יצחק</b> [י קח] שביארו מהו דבר ההלכה שהוזכר בדברי רב כהנא. 
(20) ב<b>ראש יוסף</b> ביאר, שאמר לו כי העולם טועה וסובר שאדם ראשון נטעם, אך באמת הביאור במה דאמרי אינשי "איתנהו מאדם הראשון ועד השתא" הוא, שהוא גזר שלא יהיו כאן אלא דקלים. ו<b>מו''ר הגראי''ל</b> ביאר שהדומם והצומח לא נברא לשמש לאדם בצרכיו הגשמיים גרידא, אלא שע"י שייכותו של האדם לצרכו, הם נתקנים במלוי תפקידם, ולפיכך לא גזר אדה"ר על מקום יישוב, אלא אם היה בו צורך שיהיה נתקן ע"י יושביו, ואף מקום שכל יושביו גויים תכליתו להנות איש חסיד שיעבור בו [כמבואר בהקדמת פיה"מ]. 
(21) ביאר <b>המאירי</b> שכוונת הגמרא שהעיקר הוא עצם הליווי, ודבר נאה הוא להפרד מתוך דבר הלכה, אך אם לא נזדמן להם דבר הלכה אין בכך קפידא. 
(22) כן הגירסא לפנינו, וביאורה, שיכוון שמתפלל לפני ה'. אבל ה<b>רי''ף</b> גרס רק "צריך שיכוין את לבו", והשמיט "לשמים", וביאר <b>רבינו יונה</b> שיכוון פירוש המלות, וכתב שמפני כך אמר אבא שאול "סימן לדבר, תכין לבם", שלכאורה תמוה, הרי ראיה ברורה היא, ולא סימן בעלמא, ובהכרח שהפסוק מדבר בכונת טהרת הלב, ואילו הברייתא עוסקת בכוונת פירוש המלות. וראה הערה 3 למשנה. 
(23) ביאר <b>רבינו יונה</b> שלא היה מקצר מנוסח התפלה, אלא מיעט באמירת תחנונים, ולא האריך באמירת המלות. 
(24) ה<b>מג''א</b> [קכד ז] הוכיח מכאן שאם הרב מאריך בתפלתו אין ממתינים לו בחזרת הש"ץ, ואין לתמוה שהרי אדרבא, לכך הוצרך רבי עקיבא עצמו לקצר, כדי שלא ימתינו לו, כי יש ללמוד ממה שקיצר, שהמאריך עושה שלא כדין, ולכן אין להמתין לו [וראה <b>מחצית השקל</b> שם]. 
(25) ביאר <b>רבינו יונה</b> שהשתחואות הן בפישוט ידים ורגלים, ובכל פעם שקם מהשתחוותו התרחק מעט מן המקום שעמד בתחלה. וכתבו <b>תוס'</b> כי אף שאמרו [בסוף הפרק] "אם בא לשחות בסוף כל ברכה מלמדים אותו שלא ישחה" - רבי עקיבא היה שוחה באמצע כל ברכה וברכה, אבל בתחלה וסוף היה זוקף. וה<b>רא''ש</b> כתב שרבי עקיבא כרע בתחנונים שבסוף התפלה, והראיה, שהרי היה נודד מזוית לזוית, ובאמצע התפלה אסור לזוז ממקומו, וכ"כ <b>הרשב''א וריטב''א</b>, וכן הביאו תוס' בשם <b>הרב</b> <b>יוסף</b> ודחו דבריו. וראה <b>ט''ז</b> [קד א] שלדעת הרא"ש הליכה באמצע התפלה נחשבת הפסק, ואילו תוס' סברו כרבינו יונה שאינה הפסק. ו<b>הגר''א</b> דחה, שאף לתוס' נחשבת הפסק, אלא שנקטו כי באופן של רבי עקיבא אינו נחשב הפסק, כי אינו יודע שזז ממקומו, וכ"כ ב<b>מור וקציעה</b> שאין להוכיח מכך כרבינו יונה [לעיל ג ב] שכל הבית כמקום אחד לגבי קביעות מקום לתפלה, שהרי לא ידע שיצא ממקומו. 
(26) <b>רש''י להלן</b> [לד ב ד"ה חלונות] ביאר "שגורמין לו שיכוון לבו, כשהוא מסתכל כלפי שמים ולבו נכנע". ו<b>רבינו יונה</b> [שם] כתב שני טעמים: א. שע"י ראיית האור תתיישב דעתו ויוכל לכוון כראוי. ב. שכאשר יביט בחלונות הפתוחות כנגד ירושלים, יכוון בתפלתו נגד ירושלים, ותהיה תפלתו רצויה ומקובלת. וה<b>ב''י</b> [צה] הביא ש<b>מהר''י אבוהב</b> הוכיח כפירוש א' שהרי אמרו [יבמות קה ב] שהמתפלל צריך שיהיו עיניו בארץ ולבו בשמים, ואיך יביט דרך החלונות. ודחה שאין הכונה שיביט כל התפלה לשמים, אלא דרך העברה, וראה ב<b>ב''ח</b> [צ] שרק בעת תפלת שמונה עשרה צריך ליתן עיניו בארץ, אך כשעומד להתפלל יביט בחלונות לשמים או כנגד המקדש. 
(27) <b>רבינו יונה</b> נקט שהנידון אם יכול להוסיף תפלה בלי לחדש דבר בתפלה הנוספת. ולעיל [יב ב בדפי הרי"ף] הוכיח כך, שהרי למאן דאמר תפלת ערבית רשות אין ג' תפלות חובה, אלא שבערב מתפלל כתפלת היום בלי לחדש דבר. אכן, דעת <b>הרמב''ם</b> [תפלה א] שמן התורה יש להתפלל כל יום, ואין מנין התפלות מן התורה, אלא כל אחד מתפלל לפי כוחו, יש שמתפלל פעם א' ביום, ויש מתפלל פעמים הרבה. ואנשי כנסת הגדולה הם שקבעו את מנין התפלות. ולכאורה תמוה שהרי דניאל היה קודם זמן אנשי כנסת הגדולה. וה<b>פני יהושע</b> הוכיח מכך שהרמב"ם פירש, שלולא הכתוב בדניאל הוה אמינא שמצות תפלה נוהגת כל העת כמו תלמוד תורה, וכל זמן שאינו עסוק בתורה או במצוה אחרת, צריך להתפלל תמיד. 
(28) ע"פ <b>מהרש''א</b>. 
(29) ה<b>מהרש''א</b> העיר שהרי לעיל [ל א] אמור היה עומד בחו"ל יכוון פניו נגד ארץ ישראל, ולא רק לירושלים. וכתב כי כיון שהיה בבבל הקרובה לא"י יכל לכוון פניו נגד ירושלים כמו העומד בתוך א"י, וראה שם הערה 16 
(30) ביאר <b>רבינו יונה</b> שהנידון הוא, כי אף שצריך להתפלל ג' פעמים ביום, מנין שנקבעו זמנים מסוימים לכל תפלה בפני עצמה, ושמא יכול לאומרם בכל זמן שירצה, ואפילו שלשתן זו אחר זו. 
(31) ה<b>מג''א</b> [קא ג] כתב שהאר"י לא היה משמיע קולו אפילו בפסוקי דזמרה, וב<b>בית</b> <b>אלוהים</b> [ו] כתב שבעת צרה מותר להגביה קולו כשצועק מתוך לבו, שהרי מצינו שמשה צעק אל ה' [במכת צפרדע ובצרעת מרים], אך ב<b>שערי</b> <b>תשובה</b> כתב שיחיד המתפלל על צרתו שלא בשעת התפלה, לא ישמיע קולו, שהרי למדו דין זה בסמוך מחנה שהתפללה על צרתה. וראה <b>בערוך השלחן</b> שנקט כי האיסור רק כשעומד לפני המלך, והיינו בשמונה עשרה, אך בשאר תחנונים מותר להשמיע קולו, אולם <b>במחזיק ברכה</b> דקדק מלשון "תפלתו" כי אפילו בבקשה פרטית אסור להגביה קולו, וראה עוד בהערות 42- 33, ולעיל [כד הערה 43]. 
(32) ביאר <b>הרשב''א</b> שלא ישמיע קולו לאחרים, כלומר שלא יתפלל בקול רם, אבל מצוה להשמיע לאזניו, וה<b>טור</b> [קא] הביא י"א שלא ישמיע אפילו לאזניו, שהרי בתוספתא למדו מהמקור שהביאה הגמרא מחנה, ש"קולה לא ישמע" והיינו אפילו לאזניו, ודחה שלא התמעט אלא "השמעת קולו" והיינו לאחרים. וראה ב<b>ב''י</b> שהוכיח מהזוהר שלא ישמיע לאזניו, וה<b>מג''א</b> דחה ראייתו. וב<b>ברכי יוסף</b> הביא מדברי <b>רש''י</b> <b>ביומא</b> [עג א] שמותר להשמיע לאזניו, וראה לעיל כד הערות 52 - 50. 
(33) בסוטה [לב ב] אמרו שתקנו להתפלל בלחש כדי שלא לבייש עוברי עבירה, ופירש רש"י שהמקור להתפלל בלחש הוא מחנה. וב<b>באר שבע</b> [שם] תמה למה הוצרכו לתקן והרי מפורש הוא בחנה. ואין לומר שבסוגיין הכוונה שאין חיוב להתפלל בקול, והתקנה באה לאסור [ולכן כתב רש"י שלא יכלו לתקן כן ולבטל תפלה בקול, אלא רק מאחר שראו בתפלת חנה שאין חיוב להתפלל בקול] שהרי למדו מחנה "שאסור להגביה קולו". וגם אין לפרש שכוונת רש"י שהיא תקנה קדומה ולכן התפללה בלחש, שהרי היא התפללה כך אפילו בינה לבין עצמה, ואילו בושת בעלי עבירה שייכת רק כשאחר שומע, [ראה הערה 42, ולעיל כד הערה 42]. 
(34) כך הגירסא לפנינו, ו<b>הרי''ף והרא''ש</b> לא גרסוה, וכן משמע <b>בתוס' לעיל</b> [יג ב ד"ה שואל] שגם קדיש וקדושה אסור לענות, [אך שם הנידון בין גאולה לתפלה, וראה שו"ת <b>באר</b> <b>שבע</b> ט]. 
(35) <b>המרדכי</b> [סימן קג] ו<b>רבינו יונה</b> כתבו שאומרם אפילו קודם "יהיו לרצון", אך בשו"ת ה<b>רשב''א</b> [ח"ז תה] כתב שאומרם רק אחר "יהיו לרצון", כי הוא מכלל התפלה, וראה <b>דרכי משה</b> [קכב א]. 
(36) בעבודה זרה [ח א] אמרו שיכול לומר בסוף כל ברכה מעין הברכה, וביאר <b>רבינו יונה</b> שיש בזה ד' דינים. א. בשומע תפלה אומר באמצע בין לשון רבים ובין יחיד [וראה ב"י וב"ח קיט שדנו אם היינו רק לצרכיו או גם צרכי רבים]. ב. בסוף ברכה יכול להוסיף בלשון רבים, אך בלשון יחיד נחשב כהפסק, ומוסיף רק בסוף ברכה, אחר שהשלים מה שתקנו חכמים. ג. אם יש לו צורך זמני, כגון חולה בתוך ביתו, אומרו אפילו באמצע ברכה, אך רק בלשון יחיד, שלא יראה כחלק ממטבע הברכה. ד. אחר בתפלה מתפלל על כל צורך בכל לשון. אכן מדברי <b>הרמב''ם</b> [תפלה ו ב] <b>והרא''ש</b> למד הב"י שבכל ברכה שואל מעין הברכה בכל לשון ואפילו באמצעה, ואילו בברכת שומע תפלה יכול לשאול כל צרכיו בכל ענין. ובדעת ה<b>טור</b> נקט שמותר לשאול צרכיו באמצע כל ברכה, ורק שלא ישאל בתחילת הברכה, אלא יתחיל מעין הברכה ואח"כ יבקש. <b>ותוס' בע''ז</b> [שם ד"ה אם] כתבו שרק יחיד אינו יכול להוסיף בקשה באמצע ברכה, אך הציבור מוסיפין כפי שנוהגין בתענית להוסיף פסוקים וסליחות ב"סלח לנו" [ולדעת הטור גם יחיד מוסיף כנ"ל, וראה <b>דרישה</b>]. 
(37) <b>מהר''ץ חיות</b> [נדרים כב ב] הקשה איך לומדים הלכות אלו מחנה, והרי אין נביא רשאי לחדש דבר. והעלה מכך שהלכות אלו נאמרו כהלכה למשה מסיני, ורק אסמכוה אקרא האמור בחנה, והוכיח כך מדברי <b>הרמב''ן</b> [סהמ"צ שרש ב, עי"ש]. אולם ראה ב<b>ריטב''א</b> [יבמות ע"א ב] שאע"פ שאין נביא יכול לחדש מצוה חדשה, הוא יכול לחדש וללמד פרטים בצורת קיום המצוה, וראה לעיל [יא הערה 18]. 
(38) ב<b>מחזיק ברכה</b> [מח] הביא שהרמ"ע מפאנו דקדק ש"רק שפתיה נעות" ולא כל גופה, שאין ראוי להתנענע בעת תפלת שמונה עשרה. 
(39) ב<b>מצפה איתן</b> העיר שלדעת תוס' לעיל [כא א דה והרי] שגם בתפלה מועיל הרהור כדבור, בהכרח שרק לכתחילה צריך לחתוך בשפתיו, וחלק מהדינים הנלמדים מחנה הם רק לכתחילה [כגון איסור הגבהת הקול] וחלק לעיכובא [כגון כוונת הלב]. <b>ובזכרון שמואל</b> [יז] כתב שלכתחילה צריך גם להמיע לאזניו, וסוגיין כמ"ד הרהור לאו כדבור, ובדיעבד די בחיתוך שפתים, עי"ש. אך ה<b>רש''ש</b> [על תוס' הנ"ל] הוכיח מסוגיין שרק בק"ש מועיל הרהור כדיבור ולא בתפלה שיש בה דין נוסף שטעונה חיתוך שפתים. 
(40) ביאר <b>המהר''ל</b> [נתיב העבודה ב] כי אע"פ שהקב"ה יודע מחשבות לבנו, מצד האדם אין הבקשה שלימה עד שמוציאה בפה, כי הביטוי לחסרון אמיתי הוא רק בפה, וראה <b>מכתב</b> <b>מאליהו</b> [ח"ד, תפלה]. 
(41) ב<b>של''ה</b> [ר"ה יב] שעלי היה סבור שהיא מתפללת תפילת ר"ה, ובה מגביהים את הקול, ולכן גער בה, אך חנה היתה סבורה כי כיון שהיא מתפללת על צרכיה, אין לה להגביה קולה אפילו בר"ה, ומכך למדו שבשאר תפלות אין להגביה את הקול. 
(42) <b>רש''י בשמואל</b> [א, א יג] ביאר שחשדה בשכרות מפני שהתפללה בלא קול, והם לא היו רגילים להתפלל בלחש. והקשה ה<b>מהרש''א</b>, הרי בסוגיין מבואר שכך ראוי לעשות, ואיך היו רגילים לעשות שלא כדין [וראה הערה 33]. ולכן ביאר, שחשבה לשכורה כי הרבתה להתפלל. וכמו שמצינו במדרש, שמפני שהרבתה להתפלל, קיצרה את ימיו של שמואל. וה<b>רד''ק</b> שם כלל את שני הפירושים יחד, וכתב, כי אף שדרך המתפלל לדבר בלחש, אבל במקצת דבריו הוא צועק, ואילו חנה הרבתה להתפלל ועם זאת לא נשמע קולה במשך כל תפלתה, ומשום כך חשדה לשיכורה. וראה גם <b>צל''ח</b> שמיזג בין הפרושים באופן אחר. <b>ובמחזיק ברכה</b> נקט שעלי סבר שהאיסור רק בשלש תפלות, אך בקשה פרטית מותר להגביה קולו, והלכה כחנה שגם בזה אסור, וכן הוכיח השל"ה שלא התפללה תפלת חובה, שהרי אכלה קודם, וראה הערה 31. 
(43) בעירובין [סד א] אמרו שאם שתה רביעית יין לא יתפלל, ואם התפלל, תפלתו תפלה. אבל שכור שהתפלל, תפלתו תועבה. וצריך לחזור ולהתפלל, כשיסור יינו מעליו. ו"שכור" הוא מי שאינו יכול לעמוד בפני מלך מרוב שתייתו. וכתבו <b>תוס'</b> דהיינו דוקא לענין תפלה. אבל הוא מותר בברכת המזון, כי הוא בכלל "ושבעת וברכת" [ו"שביעה" מתפרשת גם על "סביאה"]. ובטעם האיסור כתב <b>הרמב''ם</b> [תפלה ד יז] משום שאין לו כוונה, אך ה<b>טור ושו''ע</b> [צט] השמיטו טעם זה, וכתבו שתפלתו תועבה, וכן משמע ב<b>תוס' בעירובין</b> [סד א], שדימוהו למתפלל ונמצאת צואה כנגדו, כי כיון שחטא, תפלתו תועבה, וצריך לחזור ולהתפלל. ויתכן שסברו כי אחר שכבר למדו מחנה ש"צריך שיכוון את לבו", בהכרח ששיכור הוא איסור בפני עצמו. ואילו הרמב"ם ביאר כי חסרון כוונה הוא בפירוש המילים [ראה הערה 22] ואינו מעכב אלא באבות, ובשיכור התחדש חסרון בכוונתו לעמוד לפני המלך, ומעכב בכל התפלה. 
(44) ראה <b>תוס'</b> שאילו על איסור דאורייתא פשיטא שצריך להוכיחו, שהרי מקרא מפורש הוא, "הוכח תוכיח את עמיתך". וב<b>עינים</b> <b>למשפט</b> הוכיח מדבריהם שלא כה<b>רמב''ם</b>, שהרי כתב [ביאת מקדש א] "אסור לכל אדם, בין כהן ובין ישראל להכנס למקדש כולו, מתחלת עזרת ישראל ולפנים כשהוא שתוי יין או שיכור", וביאר ה<b>כסף משנה</b> שהוא בכלל דין "מורא מקדש", הרי שעצם השהיה במקדש בשכרות אסורה מן התורה, ויתכן שעל כך הוכיחה עלי. [ואין לומר שחנה עמדה בחוץ, שהרי מבואר בסמוך שהיתה עומדת במחיצתו של עלי, ועלי ישב על מזוזת ההיכל]. 
(45) לכאורה תמוה, איך דברה כן לפני שופט וכהן גדול כעלי<QM> ופירש ה<b>צל''ח</b> שברוח הקודש אמרה כן, והתכוונה להסביר בזה למה התפללה בלחש, שהרי עלי היה שופט, ושמואל שפט אחריו, ומפני שמואל נדחקה שעתו של עלי שימות, ולכך לא רצתה שישמע עלי את תפלתה. ורמזה בלשונה "כי לא אדון אתה בדבר זה", שהדבר שעליו אני מתפללת יביא לכך שלא תהיה אדון. <b>והגר''ח שמואלביץ</b> [לב כג] ביאר ע"פ <b>ילקוט שמעוני</b> [שמות קעב] שהאורים ותומים נתנו על לב אהרן משום ששמח בגדולת אחיו, ולכך אמרה לעלי שלא זכה לפתור נכון כיון שלא הרגיש לבו את צערה בצרתה. 
(46) <b>הגר''א</b> [קול אליהו] העיר, וכי הנביאים צריכים לדעת כל דבר, ועוד, אהרי ידע שהיא אשת אלקנה ואיך חשד אותה לשכורה. וביאר ע"פ דברי <b>הרמב''ן</b> [שמות כח ל] שהשואל באורים ותומים היה רואה אותיות בולטות ומאירות, אך היה צריך רוח הקדש של הכהן לדעת צירופם וסדרם, ועלי שאל ברוח הקדש וראה אותיות "הכשר" וסדרם ל"שכרה" ועל כך אמרה לו אין אתה אדון לדבר זה, שאין בך רוח הקדש לסדרם כראוי. 
(47) בלשון זו ביאר <b>הצל''ח</b>, שכוונה למה שאמרו בסמוך שאמרה לאלקנה בעלה "אם לא תראה, אלך ואסתתר בפני אלקנה בעלי". ועל ידי כן היתה מגיעה לעלי שהיה כהן, לצורך השקאתה במי סוטה, ואם היה שומע את דבריה, לא היה משקה אותה, ולכך רמזה באומרה "וכי לא אדון אתה בדבר זה" של השקאת מי סוטה<QM> לכך הוכרחתי להתפלל בלחש, כדי שלא תשמע ותמנע מלהשקותי, וראה <b>של''ה</b> [ר"ה יב]. 
(48) אף שכבר נאמר [במדבר לב כב] והייתם נקיים מה' ומישראל, ושנינו בשקלים [ג ב] שאסור להביא את עצמו לידי חשד, היינו באופן שמעשיו גורמים שיחשדוהו שעבר עבירה, אך עדיין הוצרך הכתוב ללמד שעליו למנוע גם שלא יחשדוהו שנמנע מקיום מצוה, ואפילו שאין בו ביטול עשה, אלא פרט בקיומה, ולכן הוסיף רש"י [ד"ה שצריך] שיודיע. עוד יתכן לפרש, שלא היה די באומרה "קשת רוח אנכי" כדי "לנקות עצמה", אלא הוצרכה לפרט ש"יין ושכר לא שתיתי" "להודיע שאין בו אותו דבר מגונה" 
(49) <b>הגר''א</b> ביאר שמחשבה פוגמת במי שחשבו עליו, ולכן צריך לומר לו שחשד בו, וצריך לפייסו על הצער שגרם לו באמירה, ולברכו כנגד הפגם שגרם במחשבתו. ו<b>הרמב''ם</b> השמיט דין זה, וראה בפתח השער ל<b>עין יצחק</b> שביאר כי הוא תלוי במחלוקת תנאים במשנה סוף נזיר [סו א] אם דברי עלי היו תפלה או נבואה. 
(50) ראית הגמרא מפסוק זה טעונה ביאור, שהרי לא מוכח בו אלא שבירכה, אך מנין ש"חייב" לברך, וראה ב<b>טעמא דקרא</b> [שמואל א] שהראיה מהמשך הכתוב "ותלך לדרכה ופניה לא היו לה עוד" ומשמע שסמכה על ברכתו, ובכל זאת לא בקשה ממנו מתחילה שיברכנה, כי רק כשהמברך חייב לברכה ודאי תתקיים ברכתו, וכיון שעתה סמכה על ברכתו בהכרח שהיה חייב בה מפני חשדו. 
(51) <b>רש''י</b> [על פסוק זה] ביאר שאמרה לפניו שני צבאות בראת בעולמך, העליונים לא פרים ורבים ולא מתים, והתחתונים פרים ורבים ומתים, אם אני מן התחתונים, אהיה פרה ורבה ומתה, ואם אני מהן העליונים לא אמות, ומקורו מ<b>פסיקתא רבתי</b> [מג]. 
(52) ביאר <b>מו''ר הגראי''ל</b> שהמשל נצרך ללמד כי חנה "דחקה ונכנסה לפני המלך" דהיינו שהעמיקה להתבונן, והבינה כי כל צבא מוסר נפשו להגנת המלך והמלך נהנה מהם, ואילו בצבא ה' עונג והאושר הוא למסור נפש לקידוש שמו, ונמצא שכל המשרת בצבאו נוטל "פרוסה מהסעודה", ואין זו סתם בקשה לקבל הנאה מועטת מהמלך. 
(53) ה<b>פני יהושע</b> תמה, חנה שנביאה היתה, איך עלה בדעתה להסתתר ולעבור על יחוד האסור מן התורה<QM> ועוד, איך חשבה לגרום שימחק השם בחנם על ידה<QM> וביאר, שלא היתה רוצה להסתתר באמת, אלא טענה, הרי אילו הייתי פרוצה ועוברת על איסור יחוד, הייתי נפקדת בהשקאת המים, ועתה שאני צנועה, למה אפסיד בעבור כך<QM>! [וראה ב<b>אור החיים</b> [בראשית יב יג] שגם שרה נפקדה מחמת טענה זו שיצאה טהורה מבתי פרעה ואבימלך]. וב<b>עינים למשפט</b> כתב שיכלה להסתר עם אביה או אחיה שאין בהם איסור יחוד, אך יש קינוי וסתירה, כמבואר בסוטה [כד א]. 
(54) <b>תוס' בסוטה</b> [כו א] הקשו אם כן ילכו כל אלו ויסתתרו כדי ללדת ולדות מעולים, והניחו בקושיא - וה<b>מהרש''א</b> כאן כתב שאין לחשוש שאשה תחשיד עצמה בפני בעלה לשם רווח זה, ולא טען רבי עקיבא שיש לחשוש שתסתר אלא בעקרה שאין לה בנים כלל. וביאר ה<b>צל''ח</b> שכל אשה לא תסתתר, שמא לא ירצה הבעל להשקותה ותתבזה בחנם, ורק עקרה שאחר עשר שנים מגרשה, כדאי לה להסתר מספק שמא לא יגרשנה אלא ישקנה ותלד בנים. וה<b>חתם סופר</b> [אה"ע ח"ב צו, קב] תמה מי ישמע לעבור עמה על איסור יחוד, וביאר שתסתר בהיתר עם שני אנשים כשרים, וכדעת הרמב"ם [סוטה א ג] שיכול לקנאות לה על שני אנשים יחד. וה<b>נצי''ב</b> [משיב דבר ח"ד יז] כתב שאמרה אסתר בפני בעלי, והיינו כשהוא בעיר ואז אין איסור יחוד, וראה עוד ב<b>פנים יפות</b> [נשא] ו<b>מהר''ץ חיות</b> ו<b>עיני שמואל</b> [בסוטה שם] ו<b>מהרי''ל דיסקין</b> [עה"ת, נשא] ובשו"ת <b>דובב מישרים</b> [ח"א ה] וב<b>הערות הגרי''ש</b> <b>אלישיב</b> [סוכה נג ב]. 
(55) ב<b>משנה למלך</b> [דעות ו ז] העיר שהקושיא היתה לפי רבי עקיבא, והרי אמרו ב<b>ירושלמי</b> [הובא בתו"י כריתות יא א] שרבי עקיבא אינו סובר שדברה תורה כלשון בנ"א. ויתכן שבמקום שהתורה מצטטת דברי בני אדם רבי עקיבא מודה, וראה <b>מלא הרועים</b> [ח"ב ערך דברה]. 
(56) ב<b>עיון יעקב</b> ביאר שאמרה, אילו עברתי על אחת מהן היה לטובתי למנוע ממני סכנת לידה, אך כיון שלא עברתי אין לי לחשוש מהלידה, ולכן בקשה ללדת. 
(57) פשוטו של מקרא "כהניו" נסוב רק על אהרן, שהיה כהן, וביאורו "משה", וכן "אהרן בכהניו", וכן "שמואל בקוראי שמו", שלשתם היו "קוראים אל ה', והוא יענם". ולפי זה, מה שאמרו ששמואל שקול כשני אנשים, היינו ככל אחד מהם לבדו. אך ב<b>ילקוט</b> מפורש ש"בכהניו" נסוב על משה ואהרן, שאף משה היה כהן בשבעת ימי המילואים, וכך ביאור הכתוב: "משה ואהרן [שהם] בכהניו", "ושמואל בקוראי שמו", ובימיו היו ישראל "קוראים אל ה', והוא יענם", ולפי זה היה שקול שמואל כמשה ואהרן יחד, וראה <b>מהרש'' א</b>. 
(58) לכאורה תמוה, שהרי נאמר "לא קם בישראל כמשה", וכל שכן שלא קם כמשה ואהרן יחדיו. וביאר ה<b>גר''א</b>, שמשה היה נביא, אבל לא שימש בעבודת הלויים, כמבואר בזבחים [קא ב] "שאני משה דטרוד בשכינה", ואהרן שימש במקדש אבל לא היה כל כך נביא, אבל שמואל היה כלול משניהם, שגם היה נביא, וגם שימש בעבודת הלויים במקדש. 
(59) <b>רש''י</b>, <b>והיעב''ץ</b> כתב שכל בקשתה היתה רק על ימי קטנותו שאז עיקר שליטת עין הרע [ונקט שלא התמלאה בקשתה, שהרי הורה הלכה כבן שנתיים, כדלהלן]. וראה בשיחות <b>הגר''ח שמואלביץ</b> [לא כ כז] שמעלות האדם מחייבות אותו בהתאם לגדולתו, וחששה פן לא יעמוד בחיוביו, ואז תהפך המעלה להיות לו לרועץ, ולכן העדיפה שיהיה "ישר", ואף בכך יוכל להיות שקול למשה ואהרן. 
(60) <b>תוס'</b> [ד"ה מכאן] כתבו <b>בשם תשובת</b> <b>הגאונים</b> שהאיסור דוקא ביושב בטל, אבל אם הוא עוסק בקריאת שמע וברכותיה, מותר לשבת. וה<b>טור</b> [קב] למד מדבריהם שאם עוסק בתורה אסור, וכן הוכיח מהאמור בחנה, כי מסתמא עלי לא היה יושב בטל מתלמוד תורה, שהרי לעיל אמרו "אסור לת"ח לעמוד במקום הטינופת, לפי שאי אפשר לו בלא תלמוד תורה", ובכל זאת היה צריך לעמוד. אך ה<b>ב''י</b> הביא מ<b>תרומת הדשן</b> שאף העוסק בתורה מותר לישב, וביאר דהיינו רק כשמוציא לימודו בפיו, ואילו עלי למד בהרהור, ולכן היה חייב לעמוד. 
(61) כתב ה<b>טור</b> [שם] בשם ה<b>רא''ש</b>, שאם ישב קודם שהתחיל חברו להתפלל, אין צריך לקום מפניו, שהרי זה בא בגבולו. ודקדק כך ממה שלא אמרו "אסור להיות יושב". וה<b>ב''י</b> כתב שטעם ההיתר הוא, כי האיסור לישב שם הוא מפני כבוד השכינה, ואין אדם אוסר על חבירו מקום המותר לו. והקשה הטור על דין זה, שהרי נאמר "ועלי יושב", ומשמע שכבר ישב קודם לכן, ובכל זאת הוצרך לעמוד. ובב"י תירץ ע"פ תוס', שעלי לא הוצרך לעמוד, אלא הראיה ממה שהיה יושב באמה החמישית, וכמובא בסמוך. ותמה ה<b>ב''ח</b> שהרי עדיין משמע שאילו ישב בתוך ד' אמותיה, היה חייב לעמוד, אף שבאה בגבולו. ולכן, נקט שרק בביתו נחשב שבא בגבולו, אך חנה היתה בעזרה שמיועדת לכל אדם, וכן פסקו <b>מג''א</b> [סק"ד], <b>פמ''ג</b> [מש"ז סק"ה] <b>חיי אדם</b> [כו ב]. ועדיין יש לתמוה, שהרי הרא"ש עצמו פירש כרש"י. וכתב ה<b>ט''ז</b> [סק"ה] שעלי לא היה חייב לעמוד, אך באופן זה המתפלל עושה איסור כשמתפלל בתוך ד' אמות של היושב, ועל כך אמרה חנה, אני הניצבת בהיתר, חוץ לד אמות, כי בתוך ד"א היה עליה איסור. וה<b>פרישה</b> כתב כי אף שהבא בגבול היושב אינו מחייבו לעמוד, אם עמד, אסור לישב, ועלי עמד לשמוע תפלתה, ושוב נאסר לישב, וראה <b>מאמר מרדכי</b>: 
(62) מצינו כמה טעמים לאיסור זה. א. <b>רב האי גאון</b> [בשבלי הלקט כה] ו<b>בה''ג</b> [ברכות ד] כתבו שנראה כאפיקורס שזה עומד בתפלה וזה בטל. ב. ה<b>טור</b>, ביאר שנראה כאילו חבירו מקבל עליו עול מלכות שמים, והוא אינו מקבל, וביאר ה<b>פמ''ג</b> דהיינו משום חשש חשד. ג. ה<b>מאירי</b> כתב שאסרו לישב כדי שלא ישים המתפלל לב אליו ותתבלבל תפלתו. ד. עוד כתב, שמא ישמע את חבירו שואל על צרכיו, ויתבייש חברו שחושב עליו כמו שחשב עלי על חנה [וכ"כ בשבלי הלקט]. ה. ב<b>תורת חיים</b> [קב ח] כתב שהוא מצד החיוב לעמוד בפני עושי מצוה [כמבואר בבכורים ב]. ו. ב<b>זוהר</b> [חיי שרה קלב] כתוב שכל ד' אמותיו של המתפלל הם מקום השכינה, וכן נקטו ה<b>גאונים</b> [שע"ת נח] ולמדו מכך שגם אסור לעבור בתוך ד' אמותיו מכל הצדדים, <b>ובשו''ת מהר''ם שיק</b> [או"ח מח] נקט שהוא כעין איסור כניסה לעזרה, וראה ב<b>בני ציון</b> [קב ו], אך ב<b>נשמת אדם</b> [כו א] הוכיח שהאיסור לעבור אינו שייך לאיסור ישיבה בתוך ד' אמות של המתפלל, שהרי הגאונים התירו לשבת כשקורא ק"ש או עוסק בתורה וראה <b>ט''ז</b> [סק"ג] שד' אמותיו אדמת קדש הוא, וכשיושב מראה כאילו אין שם קדושה, אך אם עוסק בדבר קדוש הרי גם עליו יש קדושה, וע"ע לעיל [כז הערות 28- 26]. 
(63) ע"פ <b>רש''י</b>. וביאר <b>רבינו יונה</b> שלכן נכתב "עמכה" לומר שהיה עומד בתוך ד' אמותיה שהן מקומו של אדם, וב<b>אבודרהם</b> כתב שהרמז לכך מד' אותיות שבתיבת "עמכה". ותוס' פירשו שעלי היה יושב [כאמור שם ועלי יושב על הכסא-רשב"ץ], אלא שהיה מחוץ לד' אמותיה של חנה, ונכתב "עמכה", בייתור ה"א, לרמז שישב באמה החמישית [ו<b>רב האי</b> <b>גאון ובה''ג</b> למדו מ"עמכה" שצריך להרחיק ה' אמות, ד' למתפלל וא' לאדם]. עוד כתבו תוס', שאסור לישב בתוך ד' אמות שסביב המתפלל, בין מלפניו בין מאחורין ובין מצדדיו. וכתב ה<b>רא''ש</b> שבפסוק זה יש רמז לדבר, שנאמר "הנצבת עמכה <b>ב''זה''</b>, ז"ה בגימטריה י"ב, דהיינו ד' אמות לכל רוח מג' צדדיו, וביאר ה<b>ב''ח</b> שעל ד' אמות שלפניו לא רמז הכתוב, כי חנה התפללה סמוך לכותל, ואילו ב<b>מעדני יו''ט</b> כתב שעל ד' אמות שמאחוריו לא רמז הכתוב, כי בין כך היה אסור לעלי לעמוד מאחוריה, כדלהלן "אחורי ארי ולא אחורי אשה". אבל ה<b>מהרש''ל</b> הגיה בדברי תוס', ולא גרס "מאחוריו", אלא רק מלפניו ומצידיו אסור, וכן פסק <b>הלבוש</b>. 
(64) ה<b>ט''ז</b> [סק"א] הקשה למה היה אסור לעלי לשבת סמוך לה, והרי סבר שהיא שכורה, ושפתיה נעות משגעון השכרות ואינה מתפללת כלל. והעלה מכך כדרכו, שהראיה ממה שחנה עמדה לידו, ואמרה לו שאילו היה יושב לא יכלה להתפלל בתוך מקומו. וב<b>בגדי ישע</b> כתב שהראיה ממה שעמד בתחילה, שהרי לא חשב שהיא שכורה אלא אחר שהאריכה בתפלתה, וב<b>פמ''ג</b> כתב שהראיה ממה שהמשיכה להתפלל אחר שענתה לו, ואז עמד. עוד כתב ה<b>ט''ז</b> שעלי הבין שהיא מתפללת, ורק סבר שמתפללת מתוך שכרות, וכן הוכיח ב<b>ראש יוסף</b> ממה שלמדה הגמרא שעלי הוכיחה על "דבר שאינו הגון", והיינו תפלה בשכרות, ונקטו שאסור לישב אפילו בד"א של המתפלל בשכרות. 
(65) ביאר ה<b>צל''ח</b> שעלי ידע ששחיטה כשרה בזר, אלא שסבר כי לכתחילה עדיף שכהן ישחוט, ואילו שמואל ראה שהשחיטה מתעכת בהעדר כהן, לכן הורה לשחוט בזר, ומה ששאלו עלי מנין הוא יודע את ההלכה, הוא כדי לבדוק אם הוא מבין בהלכה, והרי הוא בכלל "מורה הוראה בפני רבו", וראה <b>רש''ש</b> והערה 67. 
(66) <b>תוס'</b> [ד"ה מורה] כתבו כי אף שעדיין לא למד אצלו, מכל מקום גדול הדור היה, ויש לו דין "רבו", וגם נחשב כרבו, משום שבא ללמוד לפניו, ובשו"ת <b>מהרי''ק</b> [קסט] נקט שרק בשני תנאים אלו נחשב "רבו", אך <b>בתרומת הדשן</b> [קלח] כתב שהם שני תירוצים, ודי בתנאי אחד מהם, וכן נפסק בטור ושו"ע [יו"ד רמד]. וה<b>ריטב''א</b> כתב שמעשה זה היה בהיותו גדול, ואף שמקורו מפסוק האמור בילדותו, דרשוה על אחר זמן, וראה <b>מנחת יצחק</b> [ח"י לט]: 
(67) ה<b>מהרש''א</b> כתב כי אף ששמואל היה קטן כבן שנתיים, ואינו בר עונשין, אמר עלי שחייב מיתה בידי שמים. אך ה<b>חתם סופר</b> [תורת משה נצבים] תמה, הרי עונשי שמים אינם אלא מבן כ' ומעלה, ולכן ביאר שהעונש למורה הלכה בפני רבו הוטבע בריאה שימות במיתת פתאום, כמו שמצינו בנדב ואביהוא, אלא שלקטן מועילה מחילה, ולגדול לא [וראה ב<b>שיחות מוסר</b> לא כד]. וה<b>צל''ח</b> יסד כי קטן שהוא חכם במיוחד, נענש לפי חכמתו, וביאר <b>מהרש''ם</b> שעלי טען "מימר שפיר אמרת" והרי שהנך חכם וחייב, אך חנה טענה נגדו "אל הנער הזה התפללתי" וכדלעיל שהתפללה שלא יהא חכם במיוחד, וא"כ דינו ככל קטן. אך עצם יסודו תמוה, שהרי כבר כתב בשו"ת <b>הרא''ש</b> [טז] ששיעור גדלות בשנים הוא מהלכה למשה מסיני. 
(68) ביאר ה<b>מהרש''א</b> שאמרה לו חביב לי בן זה שבא על ידי תפלתי, מבן אחר שיבא על ידי תפלתך. וה<b>גר''א</b> ביאר, שהיא התפללה שלא יהיה לא חכם ולא טיפש וכו', אלא בינוני. ועתה רצה להבטיחה בן אחרגדול ממנו, ושוב לא יהיה בינוני, ותשלוט בו עין הרע, ולכך מיאנה בזה. ואילו יתן לה בן אחר כמותו, ודאי אין כדאי לה צער מיתתו של זה, וצער הריון ולידה וגידול של שני. 
(69) כתב ה<b>מהרש''א</b> שנקטה רק את האברים שמשתמשים בהם לחמשת החושים. 
(70) ראה ב<b>צל''ח</b> שרמזה על דדים שנתנו במקום בינה [לעיל י א], כי גימטריא של "חנה" הוא ס"ג והיא "בינה" שנקראת "אם הבנים" לז' ספירות, ולכן נחשב שהתפללה "על ה"' דהיינו מעל הספירות, ומשום כך נקצבו לו חמישים ושתים שנה, כי מגיל שנתיים ישב בבית ה' "עד עולם" כנגד חמישים שערי בינה. 
(71) כך פירשו <b>תוס'</b> בשם <b>רבינו חננאל</b>. אך <b>רש''י</b> סתם, וביאר ה<b>רשב''א</b> שסבר שמדובר בתענית סתם, שהרי עיקר דיני תענית חלום הוזכרו בשבת [שבת יא] ושם לא נזכר דין זה, וכן הוכיח <b>הריטב''א</b> [תענית יב ב] שבסוגיין לא מדובר לגבי תענית חלום, והסיק שגם המתענה בשבת לזכך עצמו אינו צריך כפרה לתעניתו. וה<b>ריב''ש</b> [תקיג] דחה ראייתם, וראה ב<b>שטמ''ק</b> שמדובר בתענית של תשובה. 
(72) <b>תוס'</b> [ד"ה כל] הביאו בשם <b>בה''ג</b> שאומר "עננו" באלהי נצור, כי אין בשבת ברכת "שמע קולנו", ו<b>הרשב''א</b> דייק מירושלמי שאומרו ב"רצה ". 
(73) כך פירש <b>רש''י</b>, וה<b>ב''ח</b> [רפח] כתב דהיינו שקורעין לו גזר דינו מנגזר עליו משבא לעולם, כי ימי שנותינו שבעים שנה. וה<b>מאירי</b> כתב שכל היושב בתענית בשבת אפילו חטא כל ימיו תשובתו מתקבלת, וראה במ<b>עדני יו''ט</b> [פ"ג ט]. 
(74) כתב ה<b>רשב''א</b> שלביאור רבינו חננאל מותר לו להתענות, משום שהתענית היא עונג לו יותר מן האכילה, מפני שהוא נבהל, ולבו דוה על החלום, ועל ידי שמתענה, הרי הוא מקוה שהתענית תבטל את החלום [אך עם זאת, צער הצום הוא ביטול עונג שבת]. וב<b>אור שמח</b> [תענית ה ו] כתב בשם ה<b>קרית</b> <b>ספר</b> שמדאורייתא אין איסור להתענות בשבת אלא מעת לעת, אך תענית ביום בלבד אינה אסורה אלא מדרבנן [והיינו בכל תענית]. וה<b>חתם</b> <b>סופר</b> [תורת משה לז' אדר] למד מהיתר תענית חלום בשבת, שמותר להתענות כדי לבטל צרה עתידה, וכתב שזה טעם ההיתר לתענית י' בטבת אם תחול בשבת, כי באה לבטל עוד שנה של חורבן. 
(75) <b>הרמב''ם</b> [תענית א יב] כתב שמתענה משום שביטל עונג שבת, ותמוה, שהרי ב<b>שו''ת</b> <b>הרשב''א</b> [תריד] דקדק מדברי הרמב"ם [שבועת א ד] שיש חיוב מה"ת לאכול בשבת, וציין ה<b>פמ''ג</b> [רפ"ח א"א ז] מקורו משלשה "היום" שנדרשו על ג' סעודות שבת, וא"כ יש איסור תענית מה"ת בשבת. וב<b>ערוך השלחן</b> [רפח ז] כתב שאינו דומה למי שבטל עונג שבת מפני שהאכילה מזיקה לו, שאינו צריך כפרה, כי החולם בידו שלא להשגיח בחלום, ושמא אין בו ממש והתענה בחנם. 
(76) כתב <b>הרשב''א</b> שאם הוא חלש אינו חייב להתענות דוקא למחרת ביום א', אלא שעדיף לא לאחר את התענית ובקשת הסליחה, וכן נפסק ב<b>שו''ע</b> [רפח ד], ונחלקו <b>מג''א וט''ז</b> באופן שחלה תענית חובה ביום א' אם מתכפר בה, וראה <b>ערוך השלחן</b>. וה<b>רמ''א</b> כתב שאם חלם בשינת הצהרים יתענה עד חצי הלילה, וב<b>מעדני יו''ט</b> הקיל להתענות רק עד תחילת הלילה, וראה <b>באר</b> <b>היטב</b> דהיינו רק אם חלם בשבת ולא בחול, וביאר ב<b>תהלה לדוד</b> שבחול כיון שאכל במשך היום אינו נחשב תענית, אלא רק בשבת שאפילו תענית שעות אסורה בה. 
(77) ע"פ <b>מהרש''א</b>. <b>ובנפש החיים</b> [ב יב] ביאר, כי אף שהיתה מרת נפש על צערה, לא התפללה על כך כלל, אלא על צער השכינה, שהקב"ה משתתף עם האדם בצערו, ועיקר התפלה היא על צער של מעלה. <b>והצל''ח</b> פירש על פי מאמר חז"ל [מו"ק כח א] "בני חיי ומזוני, לאו בזכותא תליא מילתא, אלא במזלא תליא מילתא" שודאי אין פירושו שאין ביד ה' לשדד המזל, אלא שלדברים אלו צריך זכות גדולה מאד, ולכן אמרה חנה, אם לא תענה תפלתי, יטעו ח"ו לומר מבלי יכולת ה' לשנות המזל, וכאילו מסר דבר זה לגמרי ביד המזל, וזוהי הטחת הדברים כלפי מעלה. ומשמעות "ותתפלל על ה"', היא שהתפללה שלא יאמרו שדבר זה הוא למעלה מיכולתו ח"ו. ו<b>הגרי''ד סולוביציק</b> ביאר שהתפללה רק "על ה"', כי היתה בטוחה שיהיה לה בן, ורק בקשה שלא ימחה השם ע"י סתירתה בחינם. וראה <b>מכתב מאליהו</b> [ח"ד 103]. 
(78) <b>רש''י</b> [על פסוק זה] פירש "אתה נתת להם מקום לסור מאחריך, שהרי היה בידך להכין לבבם אליך", ואילו <b>הרמב''ם</b> [תשובה ו ג] ביאר שהקב"ה מנע אותם מעשיית תשובה. 
(79) כתב <b>הרשב''א</b> כי אף שהודה לאליהו [ולמשה בסמוך] על צדקת טענותיהם, לא היה להם לאמרם כמתרעמים על מדותיו, ולכן אמרו ש"הטיחו דברים" דהיינו שדברו שלא כראוי, [ובסמוך יתבאר שלא הודה להם לגמרי]. 
(1) <b>רש''י</b>, <b>ולהרמב''ם</b> ביאורו שמנעתי מהם לשוב בתשובה. 
(2) ראה <b>מהרש''א</b> שהוא רק לימוד זכות, אך אין טענה זו מועילה לפוטרם בדין, שהרי יש לכל אדם בחירה חפשית, ויכול להתגבר על יצרו, וראה דבריו בסנהדרין [סד א]: 
(3) ביאור הראיות משלשת הפסוקים - ע"פ <b>מהרש'' א</b>. 
(4) ה<b>מהרש''א</b> גרס "ואתפלל אל ה"' [דברים ט כו], שבו מצינו הטחת דברים, באומרו "מבלתי יכולת ה"', וכדלהלן. אך הפסוק בגירסא שלפנינו נאמר בפרשת המתאוננים, ולא מצינו בה "הטחת דברים". אמנם ה<b>צל''ח</b> ביאר שלפני פרשת מתאוננים נאמר "ויצעק העם אל משה וגו"', ואותם דברים שצעקו העם אליו, הטיח משה כלפי מעלה, וזו כוונת רש"י בביאורו "הטיח לשון זריקה" - שהשליך מעליו תלונות העם וזרקם על ה', אבל לעיל גבי חנה ואליהו לא פירש מה היא "הטחה", כי שם נקט כפשוטו שהוא דיבור קשה וניצוח כלפי שמיא, ויעויין ב<b>פני יהושע</b> ובהערה הבאה. 
(5) המהרש"א תמה, איך ניתן להוכיח מפסוק זה שמשה "הטיח דברים", והרי אין זה פשוטו אלא רק אם תשנהו ב"אל תקרי". וביאר ה<b>צל''ח</b> שלא התפרש מה התפלל במתאוננים, ובהכרח שזרק טענותיהם כלפי מעלה, ולכן דרשו "אל תקרי". 
(6) ביאר ה<b>מהרש''א</b> שהגמרא מדייקת מיתור תיבת "די", שאילו היתה כוונת משה רק להוכיחם על מעשה העגל, היה אומר רק "זהב". 
(7) <b>הגרא''מ הורביץ</b> ביאר ששלשת המשלים הם כנגד סוגי החוטאים בעגל, "ארי" דרכו להזיק, והוא כנגד הערב רב שעליהם נאמר "שחת עמך". "פרה" אין דרכה לבעוט, אלא מחמת שמלאו כרסה, והיא כנגד ישראל, שלולי שפע הזהב לא היו חוטאים בעגל. ו"בן מלך" אינו חוטא אלא עם הושיבוהו בין חוטאים, והוא כנגד אהרן, שלולי הערב רב לא היה נכשל בעגל, וראה ביאור נוסף ב<b>בן יהוידע</b>. 
(8) ה<b>חינוך</b> [רמח] ביאר כי הטעם ששפע האוכל מביא לידי חטא, הוא "לפי שהמזונות הם עיסת החומר, והתבוננות במושכל וביראת אלוקים ובמצותיו היקרות, הוא עיסת הנפש, והנפש והחומר, הפכים גמורים, הם כמו שכתבתי בראש הספר, ועל כן בהתגבר עסת החמר תחלש קצת עסת הנפש". 
(9) <b>הגר''א</b> ביאר שהכוונה לשתי האותיות הגדולות בפסוקים "לא תשתחוה לאל אח<b>ר</b>" ו"ה' אח<b>ד''</b> שבמעשה העגל הפסידום. 
(10) <b>הב''ח</b> גרס "למה לך גדולה". 
(11) כתב ה<b>צל''ח</b> כי אף שדברים אלו נאמרו רק לשבר את האוזן, אעפ"כ דקדקו חז"ל בלשונם, להרחיק את ההגשמה כפי האפשר, ולא אמרו "כאדם התופס את חברו" סתם, אלא "בבגדו", כי הבגדים שאדם לובש מורים על מה שבלבו, שבשעת שמחה ילבש בגדי כבוד, ובשעת אבל ילבש שחורים, וכן הקב"ה, בו עצמותו אין שום שינוי, אבל השינוי הוא כביכול במדות שמשתמש בהם ביחס למקבלים, וכפי מעשי המקבלים כן ישתנו מדותיו, שאם עושים רצונו, הריהו לובש בגדי חסד, ואם מכעיסים לפניו לובש בגדי דין, והמדות מכונות "לבושים", ולכן אמר ש"תפסו בבגדו", דהיינו במדת הדין שנתלבש בה, ואמר "אינו מניחך עד שתמחול להם". ו<b>הגר''א</b> ביאר שהלוחות נחשבו חלק אלוה ממעל, וכל זמן שהם בידי ישראל, אפילו רק שבריהם, אי אפשר לכלותם, ועל כך אמר הקב"ה הניחה לי, והשב את הלוחות, ואכלם. 
(12) ה<b>מהרש''א</b> העיר, שהרי לבני משה יהיה כסא של ד' רגלים, כי שלשת רגלי האבות יועילו גם להם, ועל כך תתווסף להם זכותו של משה. ולכן ביאר שלא טען בדרך ק"ו מכסא של ג' רגלים, אלא שטען כי אם כסא של ג' רגלים יכול לעמוד כראוי, ובכל זאת בעת כעסך אין לו קיום והעמדה, אם כן, מה תועיל הרגל הנוספת. וה<b>פני יהושע</b> תירץ, שכנגד כך אמר משה "ולא עוד, אלא יש לי בושת פנים מאבותי", והיינו שלא תעמוד לבניו זכות האבות, כי יתרעמו על כך שהסכים לכלות זרעם ולהעמיד עם אחר משלו. וב<b>אור החיים</b> [במדבר יד יז] הוכיח מכך שהגוי שהיה עומד ממשה היה מנטעי נשמות שלא באו מאברהם יצחק ויעקב. וה<b>חתם סופר</b> ביאר ע"פ מה שאמרו לעיל [י א] התולה בזכות עצמו תולין לו בזכות אחרים, והתולה בזכות אחרים תולין לו בזכות עצמו, הרי שאם יתלה בזכות אבות יהיה בעל רגל אחת, ואף אם יתלה בזכותו, ויתלו לו באבות, לא יהא אלא בעל ג' רגלים. ו<b>בן יהוידע</b> ביאר ששלשת רגלי הכסא הם שלשת הבריתות שכרת ה' עם האבות, ואילו כילה את ישראל, הרי היה מפר בכך את בריתם, וכל קיום זרעו של משה היה מכח ברית חדשה שהיה כורת עמו, ונמצא שדומה לכסא בעל רגל אחת. 
(13) ה<b>חינוך</b> [ל] הקשה, הרי אין מפירים נדר אלא כשיש לנודר "פתח" שהוא סיבה שהתחדשה לו, אחר שנדר, ואילו ידעה מראש לא היה נודר, וא"כ לא יתכן למצא פתח לנדרו של הקב"ה שהכל ידוע לפניו. וביאר שודאי אין הקב"ה נצרך לנדר ולא להפרתו, אלא שהכוונה כלפינו, להורות שהחטא היה כל כך חמור עד שהעונש היה ברור, ולא היה כלל מקום לקבל תשובתם, ולפיכך נחשבת עקירת העונש בזכות תפלת משה, כהפרת נדר. וראה ב<b>גור אריה</b> [בראשית ט ט] שרק אם דבר ה' נאמר בלשון שבועה יש לה התרה, אך אם נתן "אות", הרי הוא חזק וקיים ואין לו התרה. וב<b>משנה למלך</b> [נדרים ז ט] הקשה לשיטת הירושלמי שנוגע בדבר אינו יכול להתיר נדר, איך התיר משה, והרי לולי היתרו היה יורד מגדולתו, וראה <b>קהלות יעקב</b> [נדרים טז]. 
(14) ראה בר"ה [טז ב] שמקרא זה למדו שג' ספרים נפתחים בר"ה, [מחני משל רשעים, מספרך משל צדיקים וכו'], וביאר ה<b>תוס' רי''ד</b> שאמר אל תגיעני לר"ה להכתב באחד מהספרים, וכן ביאר <b>הרשב''ם</b> [שמות לב לב]. אך <b>רש''י</b> [שם] ביאר "מחני מכל התורה כולה, שלא יאמרו עלי שלא הייתי כדאי לבקש עליהם", ולדבריו מובן למה הוצרכו ללמוד מלשון "חלל" שמסר נפשו, כי "מחני" אינו אלא מן התורה. 
(15) ביאר ה<b>מהרש''א</b> שכוונתו כטענת אברהם בתפלתו על סדום [בראשית יח כה] "חלילה לך מעשות כדבר הזה - להמית צדיק עם רשע" ודרשו [ע"ז מה א] "חולין הוא לך", וא"כ מסתבר שזו היתה גם טענת משה, שבזכות הצדיקים שבעם לא ישמיד את כלם. 
(16) ב<b>שפתי חכמים</b> ביאר שהכוונה למה שמצינו [ישעיהו סח יז] שעתיד הקב"ה לברא שמים וארץ חדשים, ומשמע שאלו הקיימים יבטלו לעתיד לבא [וראה סנהדרין צז א]. 
(17) ה<b>צל''ח</b> פירש כדברי ה<b>רמב''ם</b> [בהקדמתו לפיה"מ], שדבר שההטיח הקב"ה על ידי נביא, אי אפשר שלא יתקיים, ואף החטא אינו גורם לבטלו, וזו היתה טענת משה: "דברים שאמרת לי לך אמור להם, הלכתי ואמרתי בשמך", ולפיכך אי אפשר שיתבטלו על יד שום חטא. 
(18) <b>הגר''א</b> ביאר ש"יכול" הוא שם תואר, והוא דבר קבוע ותמידי, ואילו "יכולת" היא שם מקרה [פעולה], ואינו קבוע בתמידות, אלא לפעמים יכול ולפעמים אינו יכול, וזו כוונת הגמרא "יכול" מיבעי ליה, כי טען שמא יאמרו, אף שכנגד פרעה הוא יכול, אבל נגד ל"א מלכים אינו יכול. וכן ביאר ב<b>גור אריה</b> [במדבר יד טז] והוסיף, כי אע"ג שאין היכולת מביאה לארץ, אלא בעל היכולת, הלא היכולת היא כלי לבעל היכולת, וכיון שבא לומר שיאמרו האומות תשש כחו כנקיבה, לכך אמר "מבלתי יכולת", שהיכולת לשון נקבה, והוא ויכולתו אחד, ויטענו שכביכול תש כחו כנקבה. 
(19) ביאר <b>הרשב''א</b> שמשה טען לפרעה ועבדיו שהקב"ה הוא סיבת הכל והוא בחר בישראל, והם טענו נגדו שישראל ככל האומות שהם תלויים במזל, וכאשר עולה מזלם מתגברים וכיורד נופלים לפני אומה שמזלה עולה, ובעת יציאת מצרים הודו למשה, ואמרו "ה' נלחם להם", ולכן אמר משה שאילו ימיתם במדבר יחזרו לטעון שתלויים במזל. וטענה זו נרמזת בלשון "מבלי יכולת ה"', שהרי ודאי לא יאמרו ש"ה"' אינו יכול, שהרי הוא כל יכול וזו סתירה מיניה וביה, אלא יאמרו שכחם של ישראל אינו מצד "יכולת ה"' אלא של מזל, והיינו תשש כוחו כנקבה שאין כחם ככחו יתברך שהוא פועל הכל מצדו כזכר, אלא מצד המזל, שהוא כנקבה שהיא מקבלת, ותלויה במה שישפיעו לה. 
(20) כתב <b>רב נסים גאון</b>: זה הדבר היה קשה בפני התלמידים, [מה שייך "החייתני בדבריך"אצל הקב"ה שאין לפניו מיתה] ואני ברחמי שמים פירשתיה פירוש צח: דע כי ה"חיים" וה"יכולת" שתי מדות הן ממדותיו של הקב"ה, שהן מדות עצמו וגדולתו שאינן נחלפות ממנו כלל, כי הכח והיכולת אינם נמצאים אלא במי שהוא חי, ומי שהוא "חי העולמים" שלא יתמו שנותיו, אי אפשר שלא יהיה יכול, ובעת שאירע מעשה המרגלים ואמר הקב"ה להשמידם, אמר משה: יאמרו "מבלתי יכולת ה"', וכיון שלא היתה מתבררת לאומות העולם יכולת ה', לא היה מתברר להם שהוא "חי העולמים", ועל ידי תפלת משה והצלת ישראל, הודו אומות העולם כי הקב"ה חי וקיים, והיינו דא"ל הקב"ה למשה "החייתני בדבריך", שעל ידך נתבררה חיותי בעולם. וביאר <b>מו''ר הגראי''ל</b> כי כל תואר הנאמר כלפי הקב"ה, הוא רק כפי השגתינו, ונמצא שלהשגתינו הוא "חי", אך אומות העולם שסברו ש"אינו יכול" לא השיגו זאת כלל, וכשסלק טענתם הרי גרם שישיגו מעט ויבינו שהוא "חי", וכאילו החייהו בפניהם, וזו גם כוונת ביאור רש"י "החייתני, בפני האומות". והוסיף מו"ר, שהנהגת הקב"ה להפרע מהחוטאים אף שיהיה בכך חילול ה', ולכן רצה לכלותם, ומכאן, שדי בכך שיחיד כמשה רבינו כואב על חילול ה' כדי למנעו. 
(21) דעת <b>הרמב''ם</b> [תפלה א ב] שסידור השבח קודם התפלה על צרכיו הוא חיוב מה"ת, וראה לעיל [כט הערה 52] שביררנו איך כתב ה<b>חינוך</b> [תלג] שלדעת הרמב"ם בתפלה קצרה יוצא ידי חובת תפלה, אף שבנוסחה לא הוזכר שבח כלל. 
(22) ב<b>פמ''ג</b> [פתיחה לסי' מו] ו<b>אור שמח</b> [תפלה א ב] כתבו שלדעת <b>הרמב''ם</b> [שם] שיש שני חיובים בתפלה, שבח ובקשה, צריך גם לסיים בשבח, וה<b>מהר''ם שיק</b> [מצוות תמידיות] כתב שדי לסיים בשבח ואין חובה דוקא לפתוח בו. 
(23) ה<b>טור</b> [נא] נקט מאמר זה לגבי הקדמת פסוקי דזמרה לפני התפלה, אך <b>רש''י</b> [ע"ז ז ב] ביאר שכוונת רב שמלאי שלא ישאל צרכיו בג' ראשונות, [וראה <b>אור זרוע</b> קד, <b>מעדני יו''ט</b> נ]. וכן הוכיח ה<b>פני יהושע</b> מדרשת הפסוק כי "גדלך" היא כעין ברכת "מגן אברהם", כי "גדולה" היא החסד והיא מדת אברהם. ו"ידך החזקה" היא מדת גבורה, וכנגד ברכת "אתה גבור", "ומי אל בשמים ובארץ" כנגד האל הקדוש. וכבר ביאר <b>הרשב''א</b> שצריך להקדים ג' ברכות אלו, כדי להודיע שמכיר בכך שמילוי בקשתו תלוי ברצון השי"ת, כי המבקש מאדם בקשתו תלויה בג' דברים: א. אם מבקש מאדם שחייב לו גמול. ב. אם ביכולתו למלאות מבושו. ג. אם יש עוד אדם שיוכל למלאות בקשתו. ועל כך הקדים משה, וממנו למדו להקדים ולומר בג' ברכות ראשונות, א. שה' נותן הכל במדת חסדו, כאדון הנותן לעבדו. ב. גבורתו ללא גבול ויכול למלאות כל בקשה. ג. "מי אל בשמים" וכן האל הקדוש שכל המלאכים מודים שכל כוחם ממנו, ובודאי אין מי שיכול למלאות מבוקשו מבלעדי השי"ת, וראה <b>בית אלוהים</b> [תפלה ב]. 
(24) כך פירשו <b>תוס'</b> [ד"ה גדולה], ותמוה שהרי פשיטא שתפלה עם מעשים טובים עדיפים ממעשים טובים בלבד [וב<b>שו''ת מהרשד''ם</b> או"ח ל נקט שתוס' גרסו גדולה תפלה ממעשים טובים, ולא גרסו "יותר"]. ואכן ה<b>מהרש''א</b> נקט שהדברים כפשוטם, ותפלה בפני עצמה עדיפה ממעשים טובים, שהרי משה תלה שנענה בזכות תפלתו, ולא במעשיו הטובים. וה<b>פני יהושע</b> כתב שאין הנידון לענין שכר, כי מצות התפלה אינה יותר מכל מצוה אחרת, [וביותר למ"ד שחיוב תפלה רק מדרבנן], אלא לענין לבטל גזר דין, כי שכר מצוה בהאי עלמא ליכא, ואילו בתפלה יכול לבקש מתנת חינם. 
(25) ביארנו לפי תוס', אך <b>הגרא''מ הורביץ</b> דייק מדברי רש"י [ד"ה עלה] שביאר כי רק "בדבר הזה" - בזכות התפלה, ולא בזכות מעשים טובים - מילא בקשתו ואמר לו "עלה ראש הפסגה", ולביאורו נדחית ראיית התוס' ממשה שהוצרך לתפלה חוץ מהמעשים הטובים שהיו בידו. 
(26) לכאורה תמוה, שהרי לעיל [ו ב] אמרו אגרא דתעניתא צדקה, ומשמע שהיא עיקר מעלת התענית, ואיך יתכן שהתענית גדולה ממנה [וראה <b>רא''ש</b> תענית פ"א טז, שהוכיח מכאן שאי אפשר לפדות תענית בצדקה]. וב<b>עיון יעקב</b> ביאר שבעוה"ז צדקה עדיפה, כי בכך הוא נוח לשמים ולבריות, אך לעוה"ב תענית עדיפה. וב<b>אהבת איתן</b> נקט שרבי אלעזר לטעמו [בתענית יא] שהיושב בתענית נקרא קדוש. 
(27) כך פירש רש"י, וה<b>ב''ח</b> גרס גם את המשך הפסוק "ידיכם דמים מלאו", וכוונתו לבאר שתפלתם לא התקבלה רק משום שידיהם מלאו דמים, ומשמע כי לולי זאת היתה מתקבלת אף שהקרבן לא היה מתקבל. 
(28) ביאר ה<b>מהרש''א</b>, שהדרש מתחילת הפסוק "גם כי תרבו תפלה אינני שומע, ידיכם דמים מלאו", והיינו יום כפור, שמרבין בו בתפלת נעילה, ומרבין בו בנשיאות כפים בכל התפלות, ועם זאת אינני שומע כי ביום זה הרגו הכהנים את זכריה בן אבקולס ומלאו ידיהם דמים, כמבואר בגיטין [נז ב]. וב<b>תוס'</b> [יבמות ז א, סנהדרין לה ב] הקשו למה הוצרך הפסוק "מעם מזבחי תקחנו למות", ללמד שכהן שרצח לוקחים אותו להמיתו אפילו אם יש בידו עבודה, והרי אם אינו ראוי לישא כפיו כל שכן שאין עבודתו עבודה, ותרצו שדוקא לישא כפיו אינו יכול, כי מצוה זו הוא עושה בידיו, ואין קטיגור נעשה סניגור, שהרי הרג בידיו, ועוד שחומרא היא שהחמירו רק בנשיאת כפים [וביאר ה<b>ערוך לנר</b> שהחמירו משום ששכינה שורה עליהם, ולפיכך אף שעיקר הברכה בפה, גם הידים נחשבות כ"סניגור"]. וב<b>אור שמח</b> [תפלה טו ג] כתב שסברת תירוצם היא כדעת <b>הרמב''ם</b> [שם] שאפילו אם עשה תשובה אינו נושא כפיו, משום שעשה בידיו עבירה, והיינו שהוא דין בנשיאת כפים דוקא, שנפסלו ידיו לברכה, אך ה<b>ב''י</b> [קכח] הביא ש<b>ראבי''ה</b> התיר לישא כפיו כשחזר בתשובה, כדי שלא לנעול דלת בפני בעלי תשובה, חוץ ממי שהוא מועד ומפורסם בכך, וסבר שהיא חומרא שהחמירו בנשיאת כפים. וב<b>תורת כהנים</b> [אמור א טז] מצינו שכשהרג חילל קדושתו, אך תשובה מועילה להחזיר קדושתו, כמבואר בביאור ה<b>ר''ש משאנץ</b> [שם]. וב<b>פמ''ג</b> [א"א נא] כתב שאפילו הרג גוי לא ישא כפיו, וב<b>מאמר מרדכי</b> נחלק עליו. 
(29) ב<b>מכתב מאליהו</b> [ח"ב 47, ח"ד 262] ביאר שהשערים הנעולים הוא לשון מליצה על אטימות הלב שגבר מעת החרבן, ואי אפשר להבקיעו אלא באמצעות תפלה בדמע, שהיא בוקעת מקרב לב ומקרבתו להשי"ת. 
(30) כך פירש <b>רש''י</b> [ד"ה אל] ובב"מ [נט א ד"ה שמעה] ביאר שתחלת הפסוק בלשון בקשה, ואילו "אל תחרש" הוא סיפור העתיד, דהיינו בזאת אני בוטח כי אין דרכך לשתוק ולהחריש במקום דמע, וראה <b>סמ''ע</b> [חו"מ רכז ה]. 
(31) <b>מהרש''א</b>, <b>והרשב''א</b> הביא בשם <b>רב האי</b> <b>גאון</b> שעננים ביום תענית הם סימן שלא תתקבל התענית והתפלות הנאמרות בה. ו<b>ר' צדוק הכהן</b> [דובר צדק 63] ביאר שיום הגשמים הוא כיום דין [תענית ח ב] ולכן לא תיקן בו תענית לבקש בה רחמים. ובשם <b>החתם סופר</b> אמרו שלפיכך תקנו לומר עשה למען <b>ש</b>מך, <b>י</b>מינך, <b>ק</b>דושתך, <b>ת</b>ורתך, שראשי התיבות "קשתי", ונאמר "את קשתי נתתי בענן". 
(32) ה<b>מהרש''א</b> תמה שהרי אמרו [פסחים פה ב] אפילו מחיצה של ברזל אינה מפסקת בין ישראל לאביהם שבשמים. וביאר שבסוגיין מדובר על הבקשות שבתפלה, ואילו שם מדובר על השבח שאנו אומרים בקדיש וברכו, וראה <b>תוס' סוטה</b> [לח ב]. ור' צדוק הכהן [שם] ביאר שהמחיצה היא מתיחת הדין מחמת מיעוט מעשי המצוות, שרובן נחסרו מאתנו מעת החרבן. 
(33) ב<b>חיי עולם</b> כתב שאין הכוונה להאריך במשך התפלה, אלא לעסוק בה הרבה, כגון לשוב ולבקש כמה פעמים במשך היום. אך להלן [נד ב] כללה הגמרא דין זה בין ג' דברים שהמאריך בהם מאריכין לו ימיו ושנותיו, ובכלם מדובר על אריכות זמן עשייתם. 
(34) <b>תוס'</b> [ד"ה כל] הקשו שהרי בשבת [קכז א] אמרו ש"עיון תפלה" הוא אחד מהדברים ש"אדם אוכל פירותיהן בעולם הזה והקרן קיימת לעולם הבא". וחילקו שאין הכוונה לעיון תפלה הנידון בסוגיין, אלא למי שמכוין את לבו בתפלה. 
(35) ה<b>מהרש''א</b> ביאר שיתכן כי בקשתו לא התמלאה מפני שעוון ביטול תורה מנע קבלתה, וכאשר יתקנו תהא בכך תקנה גם לבקשתו [ויש שפרשו כי "תאוה באה" היינו עוברת, כמו "השמש באה", ולא יצטרך למלוי בקשתו, כי תעבור ממנו החמדה]. ו<b>הגר''א</b> [בביאורו למשלי] כתב שתפלה היא על ענייני העולם הזה, ועליו לבטוח בה' ולא לצפות שימלא בקשתו, כי יתכן שלא יתן לו, אך תורה מועילה לחיי עולם הבא, ואת שכרה ודאי יקבל בעוה"ב. 
(36) <b>תוס'</b> [ד"ה כל], וראה להלן [נה א] שמתוך שחושב כך מפשפשין במעשיו אם אכן ראוי הוא לבטוח בזכויותיו, וכן הובא ב<b>שו''ע</b> [צח ה]. 
(37) לגיון, רהטון, קרטון, וכו' כלם שמות של שררה בגרמי השמים, כמו שמצינו בצבא ובמלכות דרגות של שלטון, כהגמון ודוכס ופחה, וכל אחד מבעלי הדרגה הגבוהה שולט על שלושים מבעלי הדרגה שתחתיו. 
(38) דהיינו 291, 600, 000 בעלי שררה. 
(39) דהיינו 10, 643, 400, 000, 000, 000, 000, 000 כוכבים. וראה ב<b>ראשית חכמה</b> שמספר הכוכבים שישים רבוא, אך <b>רש''י</b> [דברים א י] נקט שהם רבים יותר. 
(40) <b>הרשב''א</b> ביאר שכל הדרשות אינם ביאור פשוטו של מקרא, אלא שרצו לתת רמז לענינים נשגבים בפסוקים העוסקים מעין הענין, וראה דבריו כאן בה רחבה. 
(41) טעם השהיה קודם התפלה מבואר ב<b>טור</b> [צח] "שהיו מתבודדים ומכוונין התפלתן עד שהיו מגיעים קרוב להתפשטות הגשמיות ולהתגברות רוח השכלית, עד שהיו מגיעים קרוב למעלת הנבואה. וראה ב<b>דעת חכמה ומוסר</b> [ח"א ק] שאחר התפלה שהו שעה כדי לרדת ממדריגתם העליונה, וכ"כ ב<b>מכתב מאליהו</b> [ח"ג 65]. וה<b>גרש''ז אויערבאך</b> ביאר שהיו שוהין לברר את הנידונים שעלו בלבם בעת התפלה, והסירום ממחשבתם מפני שאסור לעיין באמצע התפלה. <b>והרמב''ם</b> [תפלה ד] כתב שכל אדם צריך לשהות גם אחרי התפלה, כדי שלא יראה כאילו תפלתו כמשוי עליו. 
(42) <b>רבינו יונה</b> דייק מכאן שהיו שוהין שעה שלימה ממש, וה<b>טור</b> [צג] כתב "ישהה מעט קודם שיקום להתפלל, דתנן חסידים הראשונים וכו", וביאר ה<b>פרישה</b> שכוונתו שכל אדם ישהה מעט, כי חסידים היו שוהין שעה ממש, וזה ביאור הברייתא דלעיל "המתפלל צריך שישהה שעה אחת קודם תפלתו", ובה משמעות "שעה אחת" היא "זמן מועט". וכן נקט ה<b>ריטב''א</b>. 
(43) ה<b>מהרש''א</b> ביאר שאין התורה משתמרת אלא ע"י חזרה תדיר, ולהם לא היה זמן לחזור. וגם השאלה אודות הפרנסה היא משום שתורה שאין עמה מלאכה סופה בטילה, ועל כך אמרו שהתברכה מלאכתן כאילו השלימוה. וראה <b>בן יהוידע</b> שהגמרא לא שאלה מתי למדו, כי הרי "אין עם הארץ חסיד" וכיון שנקראו "חסידים" בהכרח שכבר למדו תורה והיו ת"ח, וכל הפלא איך "משתמרת". ואכן בירושלמי הנוסח "אימתי עוסקין בתורה - מתוך שהיו חסידים תורתן מתברכת". 
(44) <b>רש''י</b> פירש כדלהלן, שמדובר באופן שעומד בסוף התפלה, וה<b>רא''ה</b> כתב שאומר בחפזה, או מקצר ממש בברכות, או אומר הביננו. אך <b>רבינו יונה</b> ביאר שמקצר אומר את פתיחת הברכות וחתימתן בלבד, וכן פסק ה<b>שו''ע</b> [קד]. וכתב ה<b>צל''ח</b> כי אף שלעיל [ל] נחלקו רב ושמואל, מהי תפלה קצרה, ודעת רב פותח וחותם בכל ברכה, ואילו שמואל סבר שהיא תפלת הביננו, והלכה כשמואל, בכל זאת כאן לא אמרו שיאמר "הביננו", כי אחר שהתחיל לומר ברכות האמצעיות, שוב אינו יכול לומר "הביננו". [והוכיח ממה שאין אומרים הביננו במוצאי שבת, משום הבדלה, ואינו יכול לומר רק "אתה חונן" ואחר כך הביננו]. ויתכן שרבינו יונה סבר כי "מעין י"ח" נחשב כקיצור שמונה עשרה, ואף שמואל מודה שהיא עדיפה, ו"הביננו" היא תפלה בפני עצמה, שנתקנה רק לאופן שאינו יכול לומר מעין י"ח. אך רש"י סבר שלשמואל לא תקנו כלל מעין י"ח, אלא רק "הביננו", ולכן כשאינו יכול לאומרה מקצר בתפלה. 
(45) כך גירסת <b>הרי''ף</b>. 
(46) <b>הרמב''ם</b> [רוצח יא ד] נקט שמשמעות פסוקים אלו שמצוה להשמר ולמנוע כל מכשול שיש בו סכנת נפשות. ותמה <b>המנחת חנוך</b> [תקמו] שהרי "השמר לך" נאמר על שכחת התורה, כמבואר באבות [פ"ג ה"י], ו"ונשמרתם" נאמר על עשיית פסל, ואינם עוסקים כלל בסכנת הגוף, ומסוגיין אין להוכיח, כי מה איכפת לן איך פירש השר הגוי הזה את הפסוק, וסיים שיתכן שסמך על מה שדרשה הגמרא [שבועות לו א] מ"השמר לך" שאסור לקלל עצמו [ודבריו הם ביאור דברי <b>המהרש''א</b>]: והגר"י קמנצקי [בהקדמת <b>אמת ליעקב</b>] כתב שבשכחת התורה למדו מ"השמר לך" שמתחייב בנפשו, וכיון שהוזהרו להשמר מכך, מוכח שאסור להסתכן. 
(47) ה<b>ט''ז</b> [סו סק"א] תמה, איך סמך אותו חסיד על הנס, והכניס את עצמו לסכנה<QM> ואפילו אם סמך שבזכות התפלה ינצל, מכל מקום לא השיב כלל על שאלת השר. וביאר, שאין דרך השררה להעניש מיד, אלא חוקר תחלה למה עשית כך וכך, ולכן אמר לשר: המתן עד שאפסיק בדברים, וכוונתו, שהרי כן היא דרכך להמתין, וסמכתי על כך שאפייסך, ותבין שלא עשיתי זאת מתוך מרידה, ונמצא שלא עברתי על "ונשמרתם ". וה<b>צל''ח</b> הוסיף, שראה אותו חסיד שיש באותו שר מידת ענוה, מכך שהקדים לו שלום, ולכך בטח בו שלא יהרגנו עד שישמע טענותיו [וראה <b>מהרש''א ומג''א</b> קד א, ולהלן לג א הערות 2- 1]. 
(1) <b>הגר''א</b> ביאר שהוצרך להקדמת שאלה זו, כדי שלא יתחייב בנפשו על שמסר נפשו למיתה בחינם, והתכוון לומר, שגם אני אילו הייתי מפסיק הייתי מתחייב מיתה לשמים, והעדפתי לתהרגני מאשר להתחייב מיתה בידי שמים. וראה ב<b>תבואות שור</b> [יג ב] שהוכיח מכאן שאין להפסיק בתפלה אלא בברי היזקא, ואפילו איסור תורה נדחה לצורך כך, כי אין זו דרך ראויה להפסיק בעומדו לפני מלך מלכי המלכים. 
(2) כך פירש <b>רש''י</b>, ו<b>הרמב''ם בפיה''מ</b> כתב שנחשים רוב פעמים אינם נושכים, והעיר ה<b>רש''ש</b> שהרי אין הולכים בנפשות אחר הרוב, וב<b>קובץ שיעורים</b> [פסחים ח א] תירץ שכיון שרובן לא ממיתין נחשב כמקום שלא שכיח היזקא ושלוחי מצוה אינן נזוקין [וב<b>שואל</b> <b>ומשיב</b> קמא ח"א ו, הוכיח כן שהרי נחש מועד לעולם, ובהכרח שרק לשלוחי מצוה אינו מועד. וראה הערה 4]. ובפשטות אין זה הכרע בנידון של נפשות, אלא באיסור הפסק בתפלה. וב<b>תבואות שור</b> [יג ב] שהוכיח גם מכאן שאין להפסיק בתפלה אלא בברי היזקא, ואפילו איסור תורה נדחה לצורך כך, כי אין זו דרך ראויה להפסיק בעומדו לפני מלך מלכי המלכים. וב<b>שש''כ</b> [כה טו] הביא ש<b>בגרש''ז אוירבעך</b> תמה למה לא יפסיק, והרי מפני פחדו אינו יכול לכוון. ו<b>תוס'</b> הביאו <b>מירושלמי</b> שאם רואה שהנחש בא כנגדו בכעס, מפסיק, כי מתכוון להזיקו, [ובאופן זה נחשב שכיח וברי היזקא]. <b>וביאר</b> <b>הגר''א</b> כי אף שבירושלמי אמרו שלא יפסיק, היינו לדיבור אך תוס' סברו כהרא"ש שאף הליכה נחשבת הפסק, ועליה כתבו שמותרת. 
(3) דעת <b>תוס'</b> שאם הפסיק, חוזר לתחלת הברכה שהפסיק בה, ובג' ראשונות חוזר לראש, ובג' אחרונות חוזר לעבודה, משום שנחשבים כברכה אחת, [כדלהלן לד א לגבי טעה]. אבל ה<b>רשב''א</b> תמה שהרי אינו חוזר אלא למקום שפסק, כמו בק"ש, ואין חילוק היכן פסק, ואפילו באמצע הברכה, וראה <b>ב''י</b> [קד] שתפלה חמורה מק"ש. 
(4) בספר <b>ברכת ראש</b> ביאר שהגמרא הקשתה על רב ששת ולא על המשנה, כי במשנה יתכן לבאר שהאיסור רק במקום שאין הנחשים ממיתים, [כמו שחילק <b>הרמב''ם</b> תפלה ו ט], אך רב ששת שלא חילק אלא בין נחש לעקרב, משמע שאין מפסיקין מפני שום נחש, ועל כך הקשו מהברייתא. 
(5) <b>המהרש''א</b> תמה איך עמד רבי חנינא במקום סכנה וסמך על נס. ו<b>החיד''א</b> [בפתח עינים] ביאר ע"פ דברי ה<b>חינוך</b> [תקמו] שקצת בני אדם הקב"ה חפץ ביקרם ומסר את הטבע בידם, ורבי חנינא ידע שהוא מכללם, וכ"כ <b>המהרש''א</b> [תענית כ ב]. וב<b>עיון יעקב</b> ביאר שידע שכל חייו הוא שלוח משמים לטובת הכלל [שהרי הוא ניזון בקב חרובים, וכל העולם ניזון בזכותו] וראה ב<b>שו''ע</b> [חו"מ תכו] אם חייב להכניס עצמו לספק סכנה כדי להציל אחרים מסכנה ודאית. וב<b>גליון הש''ס</b> ציין ל<b>יפה מראה</b> שכתב כי לצורך קידוש ה' שעשה מותר לסכן עצמו. 
(6) <b>רש''י</b> בשם <b>בה''ג</b>, ובחולין [קכז א] מצינו שהוא בריה הנוצרת מנחש וצב, ועליה הקב"ה אומר שתבא בריה שלא בראתי בעולמי ותפרע מהרשעים שמביאים בריות שלא בראתי, ויתכן שלכן אין לו תקנה אלא בבריאת מעין חדש לרפואתו [וראה <b>בעל הטורים</b> שמות י יז, <b>ויערות דבש</b> ח"ב ח, ו<b>של''ה</b> כי תצא תו"א ו] 
(7) ב<b>רוח חיים</b> [אבות ה ה] כתב שמשום כך שנינו שם "לא הזיק נחש ועקרב בירושלים מעולם", שהרי "לא לן אדם בירושלים ועבירה בידו", ולא יכלו להזיקם. 
(8) בתענית [ב א] אמרו שנקראו "גבורות גשמים" מפני שיורדין בגבורה, וב<b>תוס'</b> שם כתבו משום ש"גבורה" כוללת כח וגדולה, ו<b>הרמב''ם</b> בפירוש משנתנו כתב שנקראו גבורות מפני שיש בהן תועלת. וה<b>רא''ה</b> ביאר שגשמים נקראו גבורה כי הם דבר פלא. 
(9) כתב ה<b>ארחות חיים</b>: אין מתחילים ב"אתה חוננתנו", לפי שהמשנה ממטבע שטבעו חכמים בברכה אינו אלא טועה, אלא מתחיל "אתה חונן" עד "וחננו מאתך", ומתחיל "אתה הבדלת", וכן דעת <b>הרמב''ם</b> [תפלה ב ד], וכן דקדק ה<b>ב''ח</b> מהלשון "והבדלה בחונן הדעת". אבל ה<b>בית יוסף</b> [רצד] כתב: "והעולם נוהגים לומר "אתה חוננתנו", שאין זה נקרא שינוי מטבע, שהכל ענין אחד הוא", ומשמע שסברו שאין ההבדלה ממטבע התפלה, שהרי אם כן אין זה שינוי ממטבע, כי הנידון מהו המטבע הנכון במוצ"ש, ובהכרח שהוא דין הבדלה בפני עצמה, שתקנו לאומרה בתפלה. וה<b>דרכי משה</b> כתב "ומיהו משמע דלכו"ע אין לומר תרוייהו", אך ה<b>לבוש</b> יישב מנהגינו לומר שניהם, שהרי אין בכך כפילות, כי "אתה חונן" נאמר על כל אדם, בין על ישראל ובין על האומות, שחננם ה' בדעת להשכיל בשבע חכמות, אבל "אתה חוננתנו" נסוב על חכמת התורה, ותקנוה על החיבה יתירה שנתן הקב"ה לישראל על ידי התורה. וב<b>דברי חמודות</b> האריך בזה, וראה הערה. 
(10) אף שלעיל [כח ב] אמרו שמנין הברכות נתקן כנגד י"ח אזכרות, וגם ברכה שנוספה, תקנוה כנגד אזכרה - לרבי עקיבא ברכת ההבדלה אינה ברכה ממטבע התפלה, אלא דין הבדלה בפני עצמה, ורק תקנו לאומרה בתפלה, ולפיכך אין צריך שתהא אזכרה כנגדה [ובע"ב אמרו "תמני סרי לא תקון" שלא מצינו שתקנו תפלה של י"ט ברכות, אך לא מצד האזכרות]. ולביאור זה אם דילג ברכת ההבדלה, אינו חוזר, אך אם היא ברכה ממטבע התפלה מסתבר שיחזור, ובברייתא שנינו "אין מחזירין אותו" ולא מצינו שנחלק בה ר"ע. 
(11) <b>רבינו יונה</b>. 
(12) ע"פ <b>ירושלמי</b>, הביאו רב ניסים גאון. 
(13) <b>רבינו יונה</b>, <b>והרשב''א</b> כתב שלכן הקדימו את ברכת הדעת לפני כל ברכות הבקשה, כי לולי הדעת איך ידע למי יפנה לבקש צרכיו. 
(14) <b>מג''א והגר''א</b> [רצד] פירשו ע"פ הירושלמי, כי כמו שאסור לעשות מלאכה עד שיבדיל כך גם אסור לתבוע צרכיו קודם שיבדיל, ולכן צריך להבדיל קודם ברכות האמצעיות, וראה <b>רא''ה ומהרש''א</b>. 
(15) <b>הגר''א</b> [רצד] כתב שמנהגנו להתחיל ב"אתה חונן" ולומר גם "אתה חוננתנו" הוא לקיים את טעמי רב יוסף ורבנן, שכיון שקבעוה בחונן הדעת משום שהיא חכמה, ראוי לפתוח ב"אתה חונן", אך צריך לומר בה גם "אתה חוננתנו" כי היא תחילת ברכות החול, ואין לבקש על צרכיו לפני שמבדיל. 
(16) ביאר ה<b>מהרש''א</b> כי הדעת היא המדה העליונה שבג' מדות, חכמה בינה ודעת, והיא רוח הקדש, ולא אמרו בין שתי "תיבות ה"', אלא בין שתי "אותיות ה"', לפי שתיבות ה' אינן ככל תיבה המחוברת על ידי אותיות, ויש לה משמעות בפני עצמה, אלא מי שיש בו רוח הקדש [שהיא ה"דעת"] יודע לצרף את שמותיו של הקב"ה, ["דעת" הוא לשון חיבור, כמו "והאדם ידע את חוה אשתו"]. וניתנה ה"דעת" בין "אל" שהוא דין, ל"ה"' שהוא רחמים, והיודע לצרפן יודע צירוף אותיות שנבראו בהן שמים וארץ שהם דין ורחמים. 
(17) ב<b>באר שבע</b> [סנהדרין צב א] כתב שאין הכוונה לשוטה מלידה, שהרי אינו אשם בחוסר דעתו, אלא במי שיש בו דעה ואינו רוצה להתבונן. וב<b>ברכת פרץ</b> [פר' בשלח] ביאר שהכוונה למי שהוא בר דעת אלא שאין לו דעה להכיר טובה, [אבל על מחוסר דעה חובה לרחם, שהרי אפילו על בהמה וחיה נאמר "ורחמיו על כל מעשיו" וכמבואר בב"מ פה א]. והוסיף, שהאיסור רק לענין רחמנות בדבר שאין עליו חיוב מצוה, אבל חייבין ליתן לו צדקה ולהשיב אבידתו, אולם ב<b>יד רמה</b> [ב"ב ח א] כתב שמי שאינו בכלל דרך ארץ ומצוות אין ליתן לו צדקה. וב<b>אור יחזקאל</b> [ד נט] ביאר שמי שאינו מחשב מחשבות להזהר מחטא, אין לרחם עליו אם יחטא, שהרי יודע ודאי שיכשל בחטא. 
(18) ביאר ה<b>מהרש''א</b> שהמקדש נעשה על ידי בצלאל שהיתה בו "דעת" ורוח הקדש, שנאמר "וימלא אותו רוח אלקים, בחכמה בתבונה ובדעת ובכל מלאכה" [ראה נה א]. ועל ידי כן היה יודע לצרף אותיות שנבראו בהן שמים וארץ. והמקדש כמו ה"דעת" ניתן בין שם אל"ף דל"ת, לשם הוי"ה, שהוא צירוף אותיות שנבראו בהן שמים וארץ שהם דין ורחמים, ולכן אמר "כל אדם שיש בו דעה, כאילו נבנה בית המקדש בימיו", שהדעת מצרפת בין שתי אותיות, וגם בנין המקדש נעשה על ידי צירוף זה. 
(19) <b>המהרש''א</b> ביאר על פי דרכו, שקושיית הגמרא הרי בנקמה אין אלא גבורה ומדת הדין, ומה שייך בה צירוף רחמים ודין. ועל כך מתרצת "אין, במילתה מיהא גדולה היא", והיינו, שכשעושה נקמה באומות העולם, יש בה גם טובה לישראל, ולכן נכתבה בין אותיות של רחמים לאותיות של דין. [ומסתבר שלכן נקט "גדולה היא", כי "גדולה" היינו חסד]. וב<b>מכתב מאליהו</b> [ח"ב 124] נקט שנכתבה בין שני שמות של חסד, להורות כי אינה כנקמת אדם, שבאה להשלים את הפגיעה בכבודו, שהרי אין פגיעה בשמו יתברך, אלא שבהגתינו נראה כחילול ה', ונמצא שהנקמה היא לקדש את ה' כפי השגתינו, וכולה חסד עמנו שמלמדנו קידוש שמו. 
(20) ב<b>מנחת חנוך</b> [לא] העיר שמכאן יקשה לכאורה על דעת <b>החינוך והרמב''ם</b> שקידוש דאורייתא, וביאר כי אע"פ שהחיוב מה"ת, רבנן תקנו את נוסח הקידוש ומקום הזכרתו, וכעין שכתב ה<b>ב''י</b> [קפז] לגבי ברכת המזון. וה<b>מג''א</b> [רעא א] ו<b>שאגת אריה</b> [ס] הקשו מכאן לרשי [נזיר ד א] שנקט שהבדלה על יין מה"ת, עי"ש, וראה הערה 33. 
(21) ה<b>ריטב''א</b> כתב שלא מצינו שיקשו כן על תקנה אחרת, כי יתכן שנשכחו פרטיה ומסורתה, ולכן תמהו כן רק על הבדלה שישנה כל שבוע ולא מסתבר שנשכחה מסורת, וראה הגהות <b>מהר''ץ חיות</b>. 
(22) <b>הצל''ח</b> ביאר שבקידוש קבעו מתחילה גם בתפלה וגם על הכוס, משום שאפילו עני חייב לאכול פת בשבת, ואם לא יקדש על היין יקדש על פת, אך הבדלה אינה על הפת, וראה הערה 24. וב<b>ראש יוסף</b> כתב שבקידוש חוזר לראש אף שיכול לאומרו על הכוס, ושלא כהבדלה, שאם יכול לאומרה על כוס אינו חוזר בתפלה, כי מתחילה תקנוה רק בתפלה, וכשהעשירו קבעוה רק על כוס, ואף לבסוף נשאר דינה שדי בהבדלה על כוס, אך קידוש מתחילה נקבע בתפלה ועל כוס, ולכן אין הכוס מועילה במקום התפלה. והטעם לחלק ביניהם, משום שקידוש הוא הזכרת שבת, ושייך בתפלה ועל הכוס, אך הבדלה, כיון שכבר הבדיל ויצאה שבת, לא שייך שיבדיל שוב [כמבואר בהערה 29]. 
(23) <b>הרמב''ן בספר תורת האדם</b> כתב שהבדלת מוצ"ש שחל בט' באב אינה צריכה תשלומין, שלא נתחייב אותו מוצ"ש בהבדלת כוס, כי כיון שהבדלה על הכוס מטולטלת היא בין עניות לעשירות אין לך עניות גדול מלילי ט' באב שכל ישראל עניים מרודים הם, ולפיכך אינה מחוייבת בתשלומין, וראה נידון רחב בזה בראשונים לפסחים [קז א]. 
(24) בפשטות נראה שנשאר חיוב הבדלה על הכוס, אלא שאם אין לו כוס חייב להבדיל בתפלה, אולם ראה בהערה 28 שדעת הרשב"א שלמסקנא חזרו וקבעו עיקרה על התפלה. וה<b>ריטב''א</b> ביאר שתקנו שאם יהא אפשר לו יבדיל על הכוס, ולמד מכך שאין מבדילין על הפת, שהרי ודאי ודאי היה להם פת לאכול, ובכל זאת לא תקנו להבדיל עליה, וכ"כ <b>הר''ן</b> [פסחים קז, וב<b>שו''ע</b> רצו ב הובאה מחלוקת בזה]. וב<b>משנה ברורה</b> [שדמ ג] למד מכך שההולך במדבר ואין לו יין, יוצא ידי חובת הבדלה בתפלה. 
(25) <b>דעת רס''ג</b> שרק אם סיים תפלתו אינו חוזר, אך אם נזכר בתוך התפלה חוזר לראש, ויתכן שנקטו כי הבדלה נתקנה כתוספת במטבע ברכת חונן הדעת [והיינו אף לדעת רבנן במשנה, והרשב"א כתב שאינו נכון, כי א"כ גם כשסיים יחזור לראש]. אך <b>הרמב''ם</b> [תפלה י יד] ו<b>הרשב''א</b> נקטו שאם לא אמר בחונן הדעת, אפילו נזכר באמצע התפלה, לא יחזור, ויתכן שסברו כי דין הבדלה הוא חיוב בפני עצמו, ורק תקנו לאומרה בברכת חונן הדעת [והיינו לדעת רבנן, ובכך נחלק עמם רבי עקיבא], וראה הערה הבאה. 
(26) <b>דעת רס''ג</b> שאם אין לו כוס להבדיל, חוזר ומתפלל, וכן הביא ה<b>כסף משנה</b> [תפלה י יד] בשם <b>בה''ג</b>, וביאר <b>הרשב''א</b> שהטעם לכך משום שהבדלה "תקנה קבועה היתה עד שקבעוה על הכוס" ויש לדון אם כוונתו שהיא חלק מהתפלה, ואינה כיעלה ויבא שחוזר ומתפלל רק כדי לקיים חיוב ההזכרה, או שאע"פ שהיא חיוב הבדלה, ואינה מנוסח התפלה, חייב לחזור, כי היא הזכרה שקבעוה בתפלה ואינו יכול לקיימה אלא בתפלה [והראיה שהרי רק לגבי גבורות ושאלת גשמים נקט ש"ברכות קבועות הן", ולעיל כו הערה 27 הבאנו ביאור חילוק זה מ<b>כתבי הגר''ח</b>, וראה עוד ב<b>אבן</b> <b>האזל</b> תפלה י יד, וב<b>קהילות יעקב</b> יז וב<b>אשר</b> <b>לשלמה</b> מועד יב]. <b>והרמב''ם</b> [שם] כתב ש"אם לא הזכיר הבדלה, אינו צריך לחזור" ולא תלה דין זה בטעם שיכול לאומרה על הכוס, וסבר כי מעת שעקרוה מנוסח התפלה ותקנו לאומרה על הכוס, שוב אינה מנוסח התפלה אלא הזכרה בעלמא, ואף אם אין לו כוס אינו חוזר. <b>ורבינו יונה</b> כתב שאם יודע שמחר תהיה לו כוס, אינו חוזר ומתפלל, וכן נקט <b>הרא''</b>ש [תפלת השחר טו], וביאר ב<b>קהלות יעקב</b> כי אף שכבר יצא חובת תפלה, אם אין לו כוס צריך לחזור כדי לקיים חובת הבדלה, שאינו יכול לקיימה אלא בתפלה שלימה, אך אינו מדיני התפלה. וב<b>דברי חמודות</b> כתב כי אף שדעת הרא"ש [ערבי פסחים יג] שאם לא הבדיל יכול להבדיל עד יום ג', מכל מקום אם ידוע לו שתהיה לו כוס רק ביום ג', חוזר, כי כיון שטעה בתפלה וכעת אין לו כוס, לא רצו להרחיב לו את הזמן. ו<b>הגרעק''א</b> [רצט ו] כתב שיכול לסמוך רק על כוס שתהיה לו ביום א', כי הוא עיקר זמן הבדלה שהרי היום הולך אחר הלילה, אבל אח"כ הוא רק השלמה, ואינו מועיל במקום הבדלה בתפלה [וב<b>בה''ל</b> רצד ד"ה אומרים תמה, למה יחזור, והרי יכול להבדיל בשחרית שהיא בתוך עיקר זמן הבדלה, ולשיטתו אומרה בשחרית שלא בתורת תשלומין, כמובא בהערה 29 וראה <b>אשר לשלמה</b> מועד י]. וב<b>בה''ל</b> [שם ד"ה וסובר], ביאר שכוונת הדברי חמודות שחוששין שמא לבסוף לא יהיה לו כוס. ומשמע כי אף שיתכן שתהא לו כוס, אינו נפטר מתפלה, ויתכן שסבר שהבדלה היא חלק מהתפלה, והשוכח חייב בתפלה, ורק באופן שודאי תהיה לו כוס תקנו שיפטר עליה, אך אם יתכן שלא תהא לו נשאר בחיובו הראשון [ולפ"ז אין ההבדלה בשחרית לכתחילה, כי היא חלק מתפילת ערבית של מוצאי שבת]. 
(27) ה<b>צל''ח</b> העיר שהרי רבה ורב יוסף אמרו שניהם שצריך להבדיל גם על הכוס, ולמה רק רבה הקשה על דבריו מהברייתא<QM> וביאר, שרבה ורב יוסף נחלקו [בפסחים קו] במי שטעם קודם שהבדיל, לרב יוסף אמר שאינו מבדיל, ורבה אמר מבדיל, ונמצא שלרב יוסף כוונת הברייתא "מפני שיכול לאומרה על הכוס" לאפוקי, שדוקא אם יכול להבדיל אינו חוזר, אבל אם טעם, ושוב אין יכול להבדיל, חוזר ומתפלל. אבל לרבה שאפילו אם טעם הרי הוא מבדיל, יקשה מאי "מפני שיכול", והרי תמיד הוא יכול להבדיל. 
(28) <b>הרשב''א</b> הקשה הרי עקרו תקנת תפלה וקבעו עיקרה על הכוס, ומה שחזרו קבעוה בתפלה הוא רק מפני שהענו. והעלה מכך שאחר שהענו חזרו וקבעו שלא יעקרוה שוב מהתפלה, כדי שלא ישנו מקומה מדי פעם, או שמא ישובו ויענו. 
(29) ה<b>מג''א</b> [רצד א] הוכיח מכאן שאם שכח להתפלל ערבית במוצאי שבת, אף שהבדיל על הכוס, חוזר ומבדיל בתשלומין בשחרית, שהרי לא גרע ממי שמתפלל אחר שהבדיל על הכוס. וה<b>פמ''ג</b> כתב שאומרה בתפלה השניה בשחרית, וכן הביא ה<b>גרעק''א</b> בשם <b>תוספת שבת</b>, וחלק עליו, ובכתבי <b>הגר''ח</b> ביאר שאומרה בראשונה, [כי אינה ממטבע התפלה, ו] כיון שאין חיובה מצד תפלת מוצאי שבת שחיסר, אין צריך להשלימה בשניה, אלא הוא חיוב להבדיל בתפלה הראשונה שאחר השבת, [ויתכן שסבר כי אף שעל הכוס יצא ידי חובת הבדלה, עדיין חייב בהזכרה, ולפיכך אף שאינה מעכבת בתפלה, אומרה בשחרית, וראה עוד לעיל כו הערה 28]. וכן משמע מדברי ה<b>מג''א</b> [קח יג] שאע"פ שהשוכח להתפלל מנחה בערב ר"ח אומר בערבית יעלה ויבא בשתי התפלות - השוכח מנחה בשבת, אינו מבדיל בשחרית אלא פעם אחת, כי די בהבדלה אחת [אך יתכן שכוונתו שכבר נעשה חול ולא שייך להבדיל שוב, ראה רע"א שם]. 
(30) <b>רבינו יונה</b> [לט ב בדפי הרי"ף] <b>ותוס'</b> [ר"ה לג א] <b>וחינוך</b> [תל] <b>והריטב''א</b> כאן נקטו שאיסור זה מדרבנן ואסמכוהו אקרא, וכתב ה<b>מ''ב</b> [רטו כ] שחומרת האסמכתא אוסרת לברך מספק. ו<b>הרמב''ם</b> [ברכות א טו] כתב "הרי זה נושא שם שמים לשוא, והרי הוא כנשבע לשוא" וכתב ה<b>מג''א</b> [רטו ו] שכוונתו לאיסור דאורייתא, וכן נקט בשו"ת <b>רעק''א</b> [קמא כה], אך <b>הכסף</b> <b>משנה</b> [מילה ג ו] הביא תשובת הרמב"ם שהוא איסור דרבנן [וב<b>פאר הדור</b> קה מבואר שהוא דאורייתא], וראה <b>פמ''ג</b> [פתיחה לברכות, כא] שדן בזה. וכתב <b>החזו''א</b> [או"ח קלז ו] שהרמב"ם רק העתיק את לשון הגמרא, אך האיסור אינו אלא מדרבנן, שהרי אמרו [תמורה ד א] כי אפילו המוציא שם שמים לבטלה שאיסורו מה"ת, אין בו לאו של לא תשא, וכל שכן כשאומרו דרך הודאה [וכ"כ <b>נשמת אדם</b> ה א], אלא שאסרו לאומרו כדרך ברכה שתקנו חכמים, ואינו משום הזכרה השם לבטלה, אלא משום חסרון יראה לאומרו בכל עת, ולכן גם בכינוי אסור לברך [כמבואר ב<b>שו''ת רע''א</b> שם]. וראה <b>חוות דעת</b> [יו"ד בית הספק כ] שהאיסור לברך רק דרך חובה, וביאר ב<b>מנחת</b> <b>שלמה</b> שאף בלא הזכרת ה', נחשבת הברכה כזלזול בתקנת חכמים, וכמו שמצינו שאסרו להוסיף על הכריעות, אך ב<b>זכר יצחק</b> [סה ב] נקט, שהמברך בשוגג וסבור שחייב לברך, אין בכך איסור כלל, כי אינו מתכוון להזכרת ה' סתם. וראה ב<b>פני יהושע</b> שהבדלה חמורה יותר מכל ברכה שאינה צריכה, כי בכלן אין איסור דאורייתא, שהרי מותר להזכיר שם בדברי שבח, ועיקר האיסור הוא משום שנראה כבל תוסיף, אבל בהבדלה, אם די להבדיל בתפלה, כבר נעשה חול גמור, וכשמבדיל על הכוס, הריהו כמבדיל בימות החול, ומוציא ש"ש לבטלה. 
(31) כך ביאר <b>הגר''א</b>, וביאר שהבדלה על הכוס עדיפה, אלא שמפני החשש שמא ישכח להבדיל, אמרו שיותר משובח להבדיל בתפלה, אך אם באמת הבדיל על הכוס, ודאי עשה דבר עדיף יותר. 
(32) ב<b>אור זרוע</b> [מוצ"ש צא] פירש, שטעה בתפלה ולא הבדיל, וטעה בהבדלה על הכוס, ואמר רק ברכות הגפן הבשמים והאש, ולא אמר "המבדיל", ולפיכך חוזר לראש התפלה, ועל הכוס אומר רק הבדלה, ואינו חוזר בה על הברכות שכבר אמר, כי הן בכלל ברכה שאינה צריכה, אך בתפלה אמרו "הלואי ויתפלל כל היום כולו" ואין בה ברכה שאינה צריכה. וה<b>מאירי</b> הביא שיש מפרשים שמדובר בשכח בתפלה ונזכר, ולא חזר משום שסמך על הכוס. ולבסוף נמצא שאין לו כוס, והצד שלא יחזור ויתפלל, הוא משום שכבר נדחה חיוב התפלה כאשר סמך על הכוס. <b>רבינו יונה והרא''ש</b> ביארו שמדובר ביום טוב שחל במוצאי שבת, ולא אמר "ותודיענו" בתפלה, וגם טעם לפני שהבדיל על הכוס, שלא אמר הבדלה אחר קידוש, והנידון שמא כיון שטעה בשניהם, קנסוהו שלא תועיל לו חזרה על הבדלה גרידא, אלא יחזור ולהתפלל. <b>והרשב''א</b> ביאר שעשה מלאכה קודם שהבדיל, "וכיון שטעה אפילו בכוס חוזר לכסדרו", והיינו שעשיית מלאכה נחשבת כטעה בכוס. וראה <b>פמ''ג</b> [רצד א"א ג] שלדבריו אם עשה מלאכה ביו"ט שחל במוצ"ש לפני הבדלה, אינו חוזר לראש, שהרי גם אחר הבדלה אסור בה [ולכאורה היינו במלאכה שלא לצורך או"נ]. ומדברי רבינו יונה והרא"ש מוכח שרק אכילה לפני הבדלה נחשבת כ"טעה", ולא מלאכה, וב<b>בה''ל</b> [רצד ד"ה ואם], העלה מכך כי אף דקיי"ל טעה בזו ובזו חוזר, אם עשה מלאכה אינו חוזר. וטעם החילוק, כי איסור האכילה אינו מחשש שמא ימשך, אלא הוא איסור בעצם האכילה קודם הבדלה, כאכילה קודם קידוש, ולכן גם טעימה אסורה, ואם אכל נחשב כטעות בהבדלה. אך איסור מלאכה הוא מדיני השבת, וכמו שביאר <b>הגרי''ז</b> [שבת כט ה] שחייב בברכה להתיר את המלאכה, כי אין האיסור מדיני ההבדלה, ואם עשה מלאכה טעה בדיני שבת ולא בהבדלה, ולכן אינו חוזר [והרשב"א סבר שגם איסור עשיית מלאכה מדיני הבדלה, וראה ב<b>אשר לשלמה</b> מועד יא בהרחבה]. 
(33) ב<b>בה''ל</b> [רעא] כתב שלדעת רש"י שהבדלה על יין מה"ת, צריך לפרש שזה גופא תירוץ הגמרא, שהבדלה כקידוש, ולכן צריך לאומרה גם על הכוס, כי כעין דאורייתא תיקון [אך למדו רק את חיוב הכוס, ולא כל דיני קידוש, ולכן אין צורך שתהא במקום סעודה]. 
(34) ביארנו כמשמעות דברי <b>הגר''א</b> [בהגהותיו וחידושיו], אך <b>הגרעק''א</b> ציין לשו"ת דבר שמואל שביאר בתחילה רבי זירא שאל את רבי חייא, ואחר שענה לו חזר רבי זירא ושאל כדלהלן. 
(35) <b>הגר''א</b> גרס "איתמר", שהרי לא הוכח שרבי יוחנן אמר "מטין" אלא אדרבא משמע שסובר שרבנן "מודים". וה<b>רש''ש</b> דקדק מדברי רש"י [ד"ה נקוט] שיש לגרוס "ורבי יוחנן אמר מודים, ואמרי לה [בשם רבי יוחנן] נראין". 
(36) ראה <b>רש''י</b> [ד"ה כרחבא], ו<b>תוס' בביצה</b> [יא ב ד"ה רחבא] הביאו משמו שרחבא דקדק לקראו "רבי" שהוא תואר של תנא, משום שהיה מסופק אם שמע שמועה זאת מרבי יהודה הנשיא שהיה תנא, או מרב יהודה שהיה רבו, ואף שהוא אמורא יכל לקראו "רבי". והקשו שהרי בפסחים [נד ב] ביאר שהיה מדקדק בשמועתו לדעת ממי קיבלה, ואם כן, כשהיה מסופק ממי שמע היה לו לומר שהוא מסופק מי אמרה, ולא לתלותה בשם תנא. ולכן ביארו שאמר "רבי" יהודה, משום שהיה רב יהודה רבו מובהק, ורצה להדגיש שלא שמע מרב אחר. ואילו דקדוק השמועה ביאורו שדקדק לומר אותו לשון ששמע מרבו, ולא רצה לשנותו. 
(37) ראה ב<b>אגרות משה</b> [או"ח א קלז] שביאר כי הסטיו הוא מקום שבו עומדות האיצטבאות, והאריך בבירור הענין. 
(38) ביאר ה<b>מהרש''א</b> שדוקא בבבל תקנו תפלה זו משום שבארץ ישראל ברוב השנים אין יו"ט חל במוצאי שבת, ורק בחו"ל שיש שני ימים טובים מצוי שיחול במוצ"ש. 
(39) לכאורה תמוה למה הזכיר רב יוסף רק את הנוסח שתקנו רב ושמואל, ולא אמר את העיקר, שהם סברו כי בין בחול ובין ביו"ט אומר את ההבדלה בברכה הראשונה מהאמצעיות, וחלקו על רבי יוחנן שחידש כי ביו"ט אומרה בהודאה כרבי אליעזר. ומשמע שהבין כי טעמו של רבי יוחנן הוא משום שהבדלה אינה שייכת לברכת קדושת היום, ואדרבא היא סתירה להזכרת הקדושה, ולכן נתן טעם שראוי לאומרה בברכת קדושת היום, כי בנוסחה מוכח שמהותה הוא להבדיל "בין קודש לקודש", וממילא ראוי לאומרה בה מהטעם שכל הבדלה נאמרת בברכה הראשונה מהאמצעיות [פסחים קד א]. ויתכן שבסברות אלו נחלקו הראשונים לגבי יו"ט שחל בע"ש למה אינו מבדיל לשבת, שרש"י [חולין כו ב] כתב שהנכנס חמור מהיוצא, ולא שייך בו הבדלה, ואילו הרשב"ם [פסחים קד א] נקט כי אף ששייך הבדלה בין שתי קדושות "אין הדרך ללוות את הפחות במקום חשוב ממנו", וראה ב<b>שבט הלוי</b> [ח קיח] שאם אמר ביו"ט שחל במוצ"ש הבדלה של חול לא יצא, והיינו כרב ושמואל שמהות ההבדלה בין קדושות שונה מהבדלת חול שעיקרה לצאת מהקודש. 
(40) <b>הגר''א</b> מחק תיבות אלו, שהרי אין מקריבין קרבנות נדבה ביו"ט. <b>והמהרש''א</b> ביאר שנסוב על יו"ט שני, ונקרא נדבה כי אינו חיוב מן התורה, אלא ישראל קבלוהו עליהם בנדבה, [והוא טעם נוסף למה תקנו תפלה זו דוקא בבבל]. וב<b>ראש יוסף</b> כתב שכל המועדות נתנו כזכר ליציאת מצרים, והרי הם נדבת הקב"ה, כי די לעבד שרבו הוציאו לחרות. 
(41) <b>תוס'</b> [נדפסו לד א] הביאו מירושלמי שרק בציבור אינו כופל, אך יחיד יכול לכפול דרך תחנונים, אך בגמרא הקשו מברייתא שרק נקרא "מגונה", ודייק ה<b>ב''י</b> [סא] שהבבלי סבר כי אף ביחיד משתקין אותו, שאל"כ היה אפשר להעמיד את הברייתא ביחיד, ודחה ה<b>פרי חדש</b> שאילו ליחיד מותר, אינו נחשב אפילו "מגונה". 
(42) <b>המאירי</b> ביאר שלבני אדם יש השגחה פרטית ואילו בבעלי חיים ההשגחה על כלל המין, וכשאומר "על קן ציפור יגיעו רחמיך" נראה שיש השגחה פרטית לציפור, ובכך מעורר קנאה. וראה ביאור המהר"ל [<b>תפארת ישראל ו</b>] 
(43) <b>הרמב''ם</b> במורה נבוכים [ג מח] כתב שטעם מצות שילוח הקן היא כמו שנצטוונו שלא לשחוט אותו ואת בנו ביום אחד, משום שגם לבעלי חיים יש צער בשחיטת בנם לעניהם, ואף שהאומר "על קן צפור יגיעו רחמיך" משתקין אותו משום שעושה מדותיו של הקב"ה רחמים ואינן אלא גזירות, אין הלכה כמשנה זו, כי היא כדעת הסובר שאין טעם למצוות, אך האמת היא כדעת האומרים שיש בכל מצוה טעם, וכן משמע במדרש [רבה דברים ו א, ו<b>תנחומא</b> פר' אמור] שהאיסור משום אכזריות, וכן דעת <b>תוס'</b> <b>במגילה</b> [כה א]. <b>והרמב''ן</b> [דברים כב ו] נקט שציוונו בשילוח הקן כדי שלא נתאכזר, ואין הטעם משום רחמנות על בעלי החיים, כי אילו כן היה אוסר השחיטה, ולכן אמרו ש"אינם רחמים אלא גזירות" דהיינו שאינו מרחם במצוות אלו על בעלי החיים, אלא מלמד אותנו מדת רחמנות, שאנו לא נתאכזר, ו<b>רבינו בחיי</b> [דברים כב ז] נקט שזו גם כוונת הרמב"ם. אכן הרמב"ם עצמו כתב [תפילה ט ז, ובפירוש משנתנו], שמשתקין אותו כי "אינם רחמים אלא גזירות", וביאר ה<b>תוס' יו''ט</b> שטעם זה שייך למי שאומר כן בתפלתו, אך ודאי הדורש טעמי המצוות מותר לו ליתן טעם זה כדי ללמוד לקח ומוסר [ודקדק כן בלשון רש"י]. [וראה עוד <b>בשו''ת הרשב''א</b> ח"ד רנג וב<b>כל</b> <b>בו</b> קיא, ו<b>אבן עזרא</b> שמות כג יט, <b>ומלחמות ה'</b> חולין עט א <b>וברכי יוסף</b> יו"ד טז ב, ו<b>מהר''ל</b> בגו"א ריש חקת, ותפארת ישראל ו, והרחבנו בזה בהקדמות לפרקים אוא"ב ושלוח הקן]. 
(44) ה<b>מהרש''א</b> העיר, שמשמע כי רבה ואביי לא השתיקו את הש"ץ, והוכיח מכך שבשעת התפלה אין חיוב לשתק אותו, אלא רק אחר התפלה יוכיחו שלא יעשה כן שוב. אך ה<b>צל''ח</b> נקט שאין דין זה מפורש במשנה, והחידוד בנידון זה הוא שמשתיקין אותו מיד, אף שעדיין לא שמעו מפיו את הסיום "כן תרחם עלינו", ומשמע שאין מניחים לו לסיים. 
(45) <b>הרא''ש והרשב''א</b> נקטו שהאיסור להוסיף שבחים, הוא רק בתפלה, אך מחוץ לתפלה אומר כרצונו. וה<b>טור</b> [קיג] העלה מדברי <b>הרמב''ם</b> שגם חוץ לתפלה אסור. וה<b>ב''י</b> כתב שהאיסור רק בברכה ראשונה שבתפלה שהשבחים נתקנו בה כהזכרת שבח, אך בבקשה פרטית הוא מזכיר את התוארים כפי הנצרך לבקשתו, וזה מותר. ותמה ה<b>מעדני יו''ט</b>, וכי בשאר ברכות האמצעיות מותר להוסיף תוארים כרצונו. 
(46) <b>הריטב''א</b> [מגילה כה א] הקשה שהרי כנגד הנמשל היה ראוי לומר "באלף דינרי זהב", כי באמת שבחו בחלק ממדותיו [ואילו במשל שבחו בשבח פחות ממה שיש לו]. וביאר שהגנות היא, משום שמשבח בשבחי בשר ודם, שהם עניינים גופניים, ואינן כלל ממין שבחו של הקב"ה, ולכך דמוהו לכסף וזהב, שב' מינים שונים הם. וכעין זה כתב ה<b>רמב''ם במורה</b> <b>נבוכים</b> [א נט]. ו<b>המהרש''א</b> ביאר כי אמנם "הגדול הגבור והנורא" הם שבחים שנאמרו על השי"ת ונחשבים כ"דינרי זהב", אך "האדיר והעיזוז וכו"' הם שבחים שאולים ממלך בשר ודם, ונחשב כהתחיל לקלס בדינרי זהב והוסיף לקלס בדינרי כסף, שהוא דבר מגוחך. 
(47) <b>הרמב''ם</b> [פרק ו ג] מהלכות תשובה מבאר, כי יראת שמים היא בבחירתו הבלעדית של האדם, והוא צריך להגיע אליה בכוחות עצמו בלבד, וכל מה שהאדם יכול לבקש על סייעתא דשמיא בענין יראת שמים הוא רק שהקב"ה יסיר ממנו את הדברים המפריעים והמונעים ממנו להגיע אליה. וכך מפרש הרמב"ם את דברי הכתוב "הורני ה' דרכך", שיסיר ממנו את המונעים ממנו מלהגיע לדרך ה'. <b>והחזון איש</b> כתב [בסוף אורח חיים, ועיין בספר <b>פרקי אמונה והשקפה לפי החזון איש</b>, <b>בהוצאת חברותא</b>], שיכול אדם לבקש מהקב"ה על אדם אחר שיחזירנו הקב"ה בתשובה, ואין זה סותר את הכלל ש"הכל בידי שמים חוץ מיראת שמים", כיון שהקב"ה נעתר לתפילתו ולבקשתו של אדם המבקש בעד חברו, ושוב אין זה "בידי שמים", אלא "בידי אדם" ! ובשם <b>הגר''ח מוולאז'ין</b> מובא, שכל מדות האדם הם בתוצאה ממה שנשמתו היא חלק אלוה ממעל, אך יראה לא שייכת אצל הקב"ה, ולכן נחשבת כ"אינה בידו" ונתונה ב"אוצר". וראה <b>פחד יצחק</b> [פסח נד] שדחה ביאור זה. ולעיל [י הערה 6] הבאנו ביאורי <b>אור החיים</b> [במדבר יד כד] <b>מסילת ישרים</b> [יט] <b>בית אלהים</b> [תפלה יד] <b>ומור וקציעה</b> [מו] ראה שם בהרחבה. ו<b>ר' צדוק הכהן</b> [דברי סופרים כא] ביאר, שגם מעשי המצוות בידי שמים, ואין הקב"ה שואל אלא ליראה בלב, והיינו רק לבחור לרצות ולהשתדל, וראה כעין זה לעיל [י הערה 34]. ובשם <b>חידושי הרי''ם</b> ידוע שביאר כי כל בקשות האדם הן בידי שמים, אם להענות להו או לא, חוץ מבקשת יראת שמים, שודאי תתקבל בקשתו אף אם אין בידו זכויות. ויש לביאור זה מקור ב<b>ספר חסידים</b> [קלא, עי"ש, וראה להלן נ א שבדברי תורה יכול לשאול כל תאוותו, שלא ככל בקשת טובה]. 
(48) ה<b>צל''ח</b> ביאר, שלשון "שואל" מלמד ששונה יראת שמים מכל המצוות, שבכלם הקדים ה' לגמול טובה עם המקיים [כגון שנתן לו בן למולו, ובגד להניח בו ציצית] אך יראה תלויה רק בבחירת האדם, ונמצא שכביכול ה' הוא ה"שואל" וחייב לשלם שכרו. 
(49) ב<b>נפש החיים</b> [ד ד-ה] ביאר כי מה שאמרו לעיל [ח א] "אין לו להקב"ה בעולמו אלא ד' אמות של הלכה בלבד", אינו סותר לאמור כאן, אלא משלים, כי היראה היא בית האוצר לתורה שנחשבת כתבואה, וכפי גודל ה"אוצר" שהכין האדם, כך יוכל להכיל תורה ולשמרה בקרבו. 
(50) ה<b>מהרש''א</b> ביאר שהגמרא לא הקשתה מסברא, אלא מכח ברייתא זו, כי רבי חנינא דיבר על יראה שכלית, ולא על יראת העונש, שהיא באמת מילתא זוטרתא, ולכך תמהה הגמרא שהרי יראה שכלית היא באמת דבר גדול הנמצא באוצר המלך, ואיך אמר עליה משה "מה ה' שואל, כי אם ליראה", ועל כך תירצה שאף שאינה דבר קטן, אצל ישראל כבר היתה יראה כלפי משה, משום שראו שקרן אור פניו, ולכן אמר להם מה ה' שואל ממכם, הרי רק לירא ממנו כמו שאתם יראים ממני, ולכם יראה זו קלה להשגה. 
(51) ב<b>דרשות הר''ן</b> [י] תמה הרי משה אמר כך לישראל, ומנין שאצלם יראה היא מילתא זוטרתא<QM> וה<b>מהרש''א</b> ביאר כדרכו שאמר להם, הרי לא ביקש מכם אלא לירא ממנו כמו שאתם יראים ממני, ויראה זו קלה להשגה. ו<b>הגר''א</b> [בתפלת חנה ו] ביאר שכוונת הגמרא על דור המדבר שהיו "לגבי משה", ואצלם היתה היראה מילתא זוטרתא, משום שהיו "דור דעה", ודעת כוללת גם יראה. וב<b>עיון יעקב</b> ביאר שבעיני משה היתה היראה דבר קטן, כי הוא היה ענו, ואמרו [ע"ז כ א] ענוה יותר מכלם. וב<b>עץ יוסף</b> הוסיף, שמשה החשיב את כלם כענוים, ולמד ק"ו, שאם אצלו היראה היא דבר קטן, ודאי שכך היא אצל כל אלו שזכו לענוה הגדולה מכלם, וכ"כ בהקדמת <b>נפש החיים</b> [בהגה] וראה <b>העמק דבר</b> [דברים י יב]. ו"<b>הכותב</b>" ביאר שמשה אמר לישראל, הביטו עלי וראו כי היראה היא דבר קטן, שהרי גם לי היה קשה לרוכשה, אך אחר העמל זכיתי בה ואין לי אלא לשמור שלא תאבד. ובשו"ת <b>זית רענן</b> כתב שכוונת משה על שכר יראת שמים שמצינו אצל המילדות [שמות א כא], ומצינו במדרש [שמות רבה מ] ששכר יראה תורה, שהרי מיוכבד העמיד את משה, ובענוונותו אמר שאם זה כל שכרה בהכרח שהיא מצוה קלה. <b>ובקובץ הערות</b> [ביאורי אגדות יב] כתב שעצם האמונה והיראה מוכרחות המציאות, אלא שהאדם נמשך אחר תאוותיו, ולכן נחשבת מילתא זוטרתא. 
(52) כוונת הגמרא לבאר כי אף שהיראה היא דבר גדול, אצל משה נחשבה כדבר קטן, כיהיתה לו. וב<b>ראש יוסף</b> נקט שהסיפא "קטן ואין לו, דומה עליו ככלי גדול" מתייחסת להקב"ה, והיינו שלכאורה אין ראיה מהפסוק "מה ה' שואל ממך" כי יתכן שהיא בידו ועם זאת הוא מבקש מישראל, ועל כך אמרו שרק אצל משה נחשבת כדבר קטן, ואילו אצל הקב"ה כדבר גדול. 
(53) ב<b>בה''ל</b> [קכא] כתב שכוונת הגמרא שהוא "מגונה" אפילו אם כפל רק תיבת "שמע", ולא לאחר שכפל כל תיבה ותיבה, שהרי על "פסוקא פסוקא" ודאי משתקין אותו אחר פסוק אחד. ודן להלכה שמשתקין אותו גם כשכפל מילתא, אם ישתקו אותו באופן שכפל רק תיבת "מודים" והשאר אמר כראוי, או שאינו נראה בזה כשתי רשויות, שהרי ממשיך ואומר "שאתה הוא ה"'. 
(54) כך פירש <b>רש''י</b>, ואילו <b>תוס'</b> [נדפס לד א] הביאו ש<b>רבינו חננאל ובה''ג</b> פירשו להיפך, שאם אמר פסוק שלם וחזר עליו, הרי הוא מגונה ואין משתקין אותו, ותמהו על כך מלשון הגמרא [ראה <b>מהרש''א שנות אליהו צל''ח ורש''ש</b>]. 
(55) <b>בשנות אליהו</b> ביאר שקושית רב פפא היא למה "משתקין אותו", אך פשיטא ליה שנחשב "מגונה" על כך שמעיקרא לא כוון. ברם ה<b>צל''ח</b> נקט שהקושיא למה נקרא "מגונה", [וביאר שמכאן דקדקו תוס' שלא כבה"ג, כי נקטו שקושיתו למה משתקין את הכופל פסוק]. 
(56) ה<b>ט''ז</b> [סא ג] הבין שרב פפא סבר שאין אופן שיכול לחזור ולקרא, והקשה שהרי באופן זה יכול לחזור, וענה לו אביי שאין מניחין לו. והוכיח מכך שלא כ<b>ספר חסידים</b> [יח] שנקט שיקרא בלחש פעם שניה בכוונה, שהרי אם כן היה אביי עונה לו שאילו רוצה לכוון יקרא שוב בלחש. ודחה, שרב פפא הקשה למה גוערים בו, והרי אפשר לדונו לזכות, ועל כך השיבו אביי שאין זה צד זכות כלל. 
(1) ע"פ <b>רש''י במגילה</b> [כה א ד"ה חברותא], וב<b>עיון יעקב</b> פירש שנראה שכופל דבריו כאילו לא הבין השומע היטב בפעם הראשונה. 
(2) ע"פ <b>רש''י</b> [ד"ה מחינן]. 
(3) <b>תוס'</b> [ד"ה אמר] העלו מסוגיין שאנשים האומרים ב' או ג' פעמים "שמע ישראל" משקין אותם, וה<b>ב''ח</b> [סא] תמה, שהנידון בסוגיין הוא כשיחיד אומר בפני רבים, אבל הרבים יכןלים לחזור כמה פעמים כדי לעורר כל ישראל ולהראות שאנו מוחזקין על יחוד שמו, וה<b>מג''א</b> [שם ט] דחה סברא זו מהסוגיא במגילה [נג ב, עי"ש]. 
(4) הגירסא ע"פ <b>רי''ף ורא''ש</b>, והביאור ע"פ <b>רש''י ותוס' במגילה</b> [כה א], שהביאו לכך מקור מכריתות [ו ב] שלמדו מהקטרת שהיה מעורב בה לבונה שריחה רע, בצירוף שאר הסממנים. ו<b>רבינו יונה</b> ביאר ש"טובים" הם אלו שהשפעת עליהם טובה, והם שבעים, ודרך מינות היא לפרש "ואכלת ושבעת וברכת" שרק השבעים יברכו, וראה <b>טור</b> [קפז]. 
(5) <b>רש''י</b> [ד"ה מתחילת] פירש שדלג ברכה, ותמה ה<b>צל''ח</b> א"כ למה שנינו שיחזור לתחילת אותה ברכה שטעה, ולכן פירש שנבהל והתבלבל באמצע ברכה, וראה הערה הבאה. 
(6) ה<b>צל''ח</b> ביאר שאין מצרפין ברכה אחת משני שליחי צבור. ויש לעיין אם הטעם לכך משום שהשני אינו יכול לומר חצי ברכה, או שאין שומע כעונה לחצי ברכה, ומפני הציבור יתחיל מתחילתה [וראה <b>שו''ת רע''א</b> ז, ו<b>קהילות יעקב</b> יא]. ובביאור <b>הגר''א</b> [קד ה] משמע שצריך לחזור לתחילת הברכה משום שהיה בה הפסק, עי"ש. וב<b>דרכי משה</b> [קכו א] כתב שעדיף שיעמוד תחתיו מי שכוון לצאת בתפילת הש"ץ [וראה הערה 9]. וב<b>בה''ל</b> [ד"ה ואם] צידד שאם העומד תחתיו שמע תפלת הש"ץ וכוון לצאת, אפילו טעה הש"ץ באמצע ברכה, חוזר רק למקום שפסק, וכיון שבאופן זה אין חסרון של חילוק ברכה, משמע שאינו משום שומע כעונה לחצי ברכה, וראה <b>שעה''צ</b> [קכד מז], <b>ושמירת שבת</b> <b>כהלכתה</b> [ח"ב מז הערה קע] ולהלן הערה 13. 
(7) חסר טקסט !!! 
(8) ה<b>ט''ז</b> [קכח יד] נקט שההיתר רק לשאת כפיו, כי החשש שמא מחמת אימת הציבור יתבלבל בברכת שים שלום [רש"י ד"ה אם], ועל כך יכול להיות מובטח כפי הכרת טבע עצמו, אך בעניית אמן אחר הכהנים, החשש שיתבלבל מחמת כוונתו באמן, ועל כך אינו יכול להיות מובטח, כי אין בידו להפוך מחשבתו כרצונו, ואינו רשאי לענות. אולם ב<b>מדרש רבה</b> [ריש כי תבא] אמרו שאם יכול לחזור לתפלתו, יענה גם אמן. וביאר <b>בתוס'</b> <b>יו''ט</b> שהמשנה נקטה חידוש שאפילו נושא כפיו, אף שהוא הפסק גדול. וכל שכן שיענה אמן. אך מסקנתו, שאין למדין הלכה ממדרש. וכתב ה<b>פרי חדש</b>, שלא דייק, כי בדבר שלא התפרש בש"ס סומכים על מדרש. <b>ובאליהו רבה</b> כתב שאם מתפלל מתוך הסידור ומובטח לו שלא יתבלבל, מותר, וב<b>חיי</b> <b>אדם</b> [לב] נקט שכל המתפלל מתוך הסידור, מותר. וכתבו שההיתר לענות רק על הברכת כהנים, שאינה הפסק כי הברכה היא צורך התפלה, והאמן מורה על קבלת הברכה, אך על מה שמברכים "אשר קדשנו בקדושתו" לא יענה, וראה <b>אגרות משה</b> [או"ח ח"ד כא ב] 
(9) ה<b>מג''א</b> [קכח לא] דייק מלשון המשנה [והשו"ע] שההיתר לישא כפיו כשמובטח, הוא רק כשאין כהן אחר, אבל אם יש כהנים אחרים לא יעקור רגליו לצורך כך, [אלא יאמר או"א ברכנו, וראה פמ"ג]. <b>והגרעק''א</b> דקדק כן מלשון המשנה, אם אין כהן", שלא אמרה "ואפילו אם אין" כי כאשר מובטח אינו נושא כפיו אלא רק אם אין כהן. אך ה<b>פרי חדש</b> הקל אף במקום כהנים אחרים, [ומה שנקטה המשנה "אם אין שם כהן אחר" הוא לחדש שמי שאינו מובטח לא ישא כפיו אפילו באופן זה]. וב<b>הגהות מיימוניות</b> [תפלה טו אות ו] כתוב שהמקרא לכהנים ישמע את תפלת הש"ץ מתחילתה, והוא יאמר "שים שלום" ולא הש"ץ שנשא כפיו וצריך להמתין שיחזור מהדוכן, וכתב הב"י שרק לצורך מקרא תקנו כן, כי אפשר לייחד מראש אדם שישמע, אך בש"ץ שארע שטעה ולא יכלו לדעת מראש, כל אדם יכול להשלימו. 
(10) התבאר ע"פ <b>מאירי</b>. 
(11) <b>רש''י</b>, וה<b>ערוך</b> פירש שמנענע בראשו להסכמה. וב<b>ירושלמי</b> גרסו "מעמעם", והיינו שמראה כרוצה ואינו רוצה. 
(12) לדעת <b>רש''י</b> מדובר באופן שדלג את אחת הברכות הראשונות. ו<b>הרא''ה והריטב''א</b> <b>והמאירי</b> נקטו שטעה באמצע הברכה, ואם לא נזכר עד שסיים את הברכה שטעה בה, חוזר לראש. אך ב<b>ארחות חיים</b> [תפלה צח] כתב בשם <b>הרשב''א</b> שבג' ראשונות אם עבר את מקום הטעות חוזר לראש, אף שלא חתם הברכה, וראה <b>בה''ל</b> [קיד ד"ה ובכל] שטעות בהזכרה אינה נחשבת טעות גמורה עד שסיים הברכה, ויש אומרים עד שיתחיל ברכה שאחריה. <b>והטור</b> ו<b>שו''ע</b> [קיד ז] חילקו באמצעיות, שאם טעה בשוגג שחוזר לברכה שטעה בה, ואילו במזיד חוזר לראש. 
(13) ב<b>מ''ב</b> [קכו יא] ביאר כי כיון שנחשבות ברכה אחת, אין לחלק ברכה לשני אנשים. וב<b>בה''ל</b> [ד"ה ואם] כתב שאם העומד תחתיו שמע תפלת הש"ץ וכוון לצאת, אינו חוזר לראש, אלא לברכה שפסק. 
(14) כך פירש <b>רש''י</b>, ו<b>בעל המאור</b> הקשה שהרי לעיל מצינו ששמעון הפקולי הסדיר י"ח ברכות לפני רבן גמליאל על הסדר ביבנה. וביאר שסידר את ג' ראשונות בתחילה וג' אחרונות בסוף, ושיהיו האמצעיות ביניהן, אבל באמצעיות עצמן אין סדר. <b>ותוס'</b> [ד"ה אמצעיות] הקשו ממה שאמרו במגילה [יז א] המתפלל למפרע לא יצא, [וב<b>מלא הרועים</b> יישב שהכוונה רק על ג' ברכות ראשונות ואחרונות, כי רק משום שהן כ"ברכה אחת", שייך בהם "למפרע"]. ודעת ה<b>רי''ף ותוס'</b> שאף לרב אסי ממשיך מאותה ברכה ואילך לפי הסדר, רק שאין כל האמצעיות כברכה אחת, ולכן אינו חוזר לחונן הדעת, אלא מאותה ברכה שטעה בה ואילך בלבד. 
(15) <b>רש''י</b> [ד"ה חדא] <b>והרשב''א</b> נקטו שהגמרא מקשה ממשנתנו, וכן משמע מה<b>רי''ף</b> שגרס "מהיכן הוא מתחיל", אך ה<b>צל''ח</b> כתב ששינוי הלשון "מהיכן הוא חוזר" מוכיח שהקושיא מברייתא. 
(16) ב<b>קרבן נתנאל</b> כתב שמצא גירסא שונה "תיובתא דרב אסי, לימא תהוי תיובתא דרב הונא וכו", ועליה נסוב פירוש רש"י [ד"ה מתחלת] שמשמע מהברייתא שמתחיל מהברכה שדלגה הראשון, ואומר מכאן ואילך, ונמצא שיש להן סדר, וראה <b>צל''ח</b>. 
(17) <b>תוס'</b> [ד"ה אל] כתבו כי אף שגם בהם יש בקשות, כגון "זכרנו" בראשונות, ו"ותחזנה עינינו" ו"שים שלום" באחרונות, אין אלו בקשות פרטיות אלא לצורך הציבור, וביאר ה<b>רא''ש</b> שלכן אומרם בברכות שבח והודאה, כי שבח וכבוד לרב שרבים צריכים לו. 
(18) כתב <b>רבינו יונה</b> שבכל ברכה מבקש על צרכיו מעין ברכה זו, אך רק בסוף הברכה אחר שכבר אמר את המטבע שתקנו לה חכמים, ורק בלשון רבים, כי אם אינו מבקש עבור כלל ישראל נחשב הפסקה. אולם צורך שיש לו באותו זמן, יכול לבקשו באמצע הברכה, ודוקא בלשון יחיד, שלא יראה כמוסיף על מטבע הברכה. ורק "שמע קולנו" היא ברכה כללית לבקש כל בקשה שירצה בכל לשון, ומקורו מהסוגיא בע"ז [ח א]. וה<b>ב''י</b> [קיט] הבין מדבריו שבכל הברכות אסור לשאול בסופם לצורך הכלל בלשון יחיד, ובשמע קולנו יכול לבקש באמצע אפילו בלשון רבים, אך ה<b>ב''ח</b> נקט שלצורך רבים אסור לומר בלשון יחיד, ולכן בסוף הברכה יאמר רק בלשון רבים, ובאמצעה רק בלשון יחיד. והרא"ש לא הזכיר חילוקים אלו, ודייק ה<b>ב''י</b> כי לדעתו יכול לשאול בכל ברכה מעין הברכה בכל לשון, בין לצורך עצמו ובין לרבים, ובשמע קולנו שואל בכל ענין שירצה, וה<b>דרישה</b> [שם ב] בירר השיטות. 
(19) <b>רש''י</b> ביאר שנוטל רשות ללכת, ו<b>הרמב''ם</b> [תפלה א ב] כתב שנפרד מרבו ומודה לו על מה שהטיב עמו, וכ"כ <b>מהרש''א</b>. 
(20) ה<b>מהרש''א</b> העיר שהרי לעיל [לב ב] למדו ממשה שיש להאריך בתפלה. וכתב שהכל תלוי בגודל הענין, ולכן אחר מעשה העגל וחטא המרגלים הוצרך להאריך, ולהזכיר כמה שמות וכינויים, ואילו בתפלתו על מרים, ולא הזכיר אלא "אל", כי היה חטא של יחיד, וראה הערה הבאה. 
(21) ה<b>מהרש''א</b> נטה לגרוס "דאמר", כי דברי רבי יעקב הובאו כאן רק כדי לסייע שקיצר כל כך, שאפילו לא הזכיר את שם החולה. וב<b>קול אליהו</b> [בלק, בהערה] הקשה שהרי משה קיצר רק כדי שלא יאמרו אחותו עומדת בצרה והוא עומד בתפלה, [רש"י במדבר יב יג] ואין ראיה לקצר בתפלה ושאין מזכירין את שם החולה. וביאר שהכוונה להוכיח כי גם קיצור תפלה נחשבת תפלה. 
(22) וה<b>פרי חדש</b> [קיט] דייק כי אם רוצה מותר להזכיר שמו, אלא שאינו צריך, <b>ומג''א</b> [שם א] הביא בשם <b>מהרי''ל</b> שרק מתפלל בפני חברו אינו צריך להזכיר, כמו שהיה אצל מרים, [אך כדי לברכו צריך להזכיר את שמו אפילו בפניו, ראה <b>משך חכמה</b> בראשית לב כט], וה<b>חתם</b> <b>סופר</b> [נדרים מ א] כתב על מה שאמרו שם "המבקר את החולה גורם לו שיחיה, ושאינו מבקר גורם שימות" כי כשמתפלל שלא בפניו, בהזכרת שמו גורם שיתעוררו עליו דינים, ואם מבקרו יכול להתפלל בלא להזכיר שמו, וראה הגהות <b>יעב''ץ ואגרות משה</b> [יו"ד ח"א רכג]. 
(23) ה<b>ב''ח</b> [קא] נתן טעם לכך, משום ש"אבות" היא תחילת ג' ראשונות שבהם מסדר שבח, וכן "הודאה" היא תחילת ג' אחרונות שבהם מודה לרבו. 
(24) <b>באליהו רבה</b> [קיג ה] נקט שרק כשאומר "ברוך אתה" אסור לשחות, אבל בסופה ממש מותר, וה<b>פמ''ג</b> [א"א ד] נחלק עליו, שהרי האיסור בתחילת הברכות, קיים גם באלו שאינן פותחות ב"ברוך". וב<b>בה''ל</b> [ד"ה ואם] הוכיח מדברי רש"י [ד"ה תחלה] שהאיסור גם בסופה ממש, שהרי נקט שהנידון על "מודים" ו"הטוב שמך" ומשמע שהאיסור בתיבות החתימה. 
(25) <b>תוס'</b> [ד"ה מלמדין] ביארו שאם כל אדם ישחה כמו שהוא רוצה, יעקרו דברי חכמים. ועוד, דחיישינן ליוהרא, [<b>רבינו יונה והב''י</b> נקטו שהם ב' תירוצים], וביאר ה<b>ט''ז</b> [קיג א] שאם יוסיף לכרוע כרצונו יסברו שהכריעות לא תקנום חכמים אלא חומרא של יחיד, ויבואו להקל בהן. ואת החשש ליוהרא ביאר <b>מעדני</b> <b>יו''ט</b> כדלהלן, שכל שגדול יותר צריך לשחות יותר, ומראה בכך את עצמו שהוא גדול, וכתב ה<b>ט''ז</b> [שם ב] שלכן לא חששו באמצעיות, כי חיובי מלך וכה"ג הם רק בתחילה וסוף. אך ה<b>פמ''ג</b> [קיג משב"ז א] הביא מ<b>נחלת</b> <b>צבי</b> שתירוץ אחד הוא, וביאורו שתקנו לכל דרגה דיני שחיה שונים, ואם ישחה בסוף כל ברכה הרי מתייהר בשחיה ככהן גדול ועוקר התקנה. ומה שיכול כל אדם לשחות באמצע ברכה, אף שרק מלך שוחה באמצע, הוא משום שאינה דומה שחיית המלך ששוב אינו זוקף, לשחיית כל אדם שחייב לזקוף בסוף הברכה. 
(26) ה<b>מנחת חנוך</b> [כח] הקשה למה לא הביאו את פסוק שנאמר קודם [בראשית יט ב] כשבאו המלאכים ללוט "וישתחו אפים ארצה". וביאר שהיה אפשר לדחות כי התורה מספרת שכך השתחוה לוט לפניהם, אף שגם ללא פישוט ידים ורגלים נחשבת השתחוואה, ורק מתשובת יעקב ליוסף ניתן ללמוד שללא פישוט אינה השתחוואה, שהרי לא סיפר שראה בחלומו שישתחוו ארצה בפישוט ידים ורגלים, אלא רק "משתחוים לי" ובכל זאת הבין יעקב שכך היא צורת ההשתחוואה. 
(27) ה<b>רשב''א</b> הוכיח מטענת רבנן לרבא, ומתשובתו שנהג כרבותיו, שלא גורסים בתוספתא לעיל "בהודאה תחלה וסוף", אלא "אלו ברכות שאדם שוחה בהן - באבות ובהודאה", שהרי אילו היה מפורש כן בתוספתא לא היו דנים בכך. אך בשם ה<b>ראב''ד</b> כתב שגרס בברייתא "תחלה וסוף", וביאר שרבא ורב נחמן ורב ששת לא כרעו כשהתפללו שמונה עשרה, אלא ב"מודים דרבנן", וכמובא בירושלמי "הכל שוחחין עם הש"ץ בהודאה", ואף בסוף "מודים דרבנן" יש לכרוע. אך אין צריך לכרוע עם הש"ץ כשמגיע ל"לך נאה להודות". 
(28) <b>רבינו יונה והריטב''א</b> הביאו כאן את המקור מה"ת לדיני שליחות, ומשמע שהש"ץ נחשב כשליח ממש, אך ה<b>חתם סופר</b> [יו"ד שכא] נקט שהוא משום ערבות, ושומע כעונה, וכן משמע ב<b>מ''ב</b> [קכד כ], וב<b>כף החיים</b> [נג טז] הביא מהזוהר, שהש"ץ נחשב ככהן המקריב קרבן לצורך הישראל. 
(29) ע"פ רש"י, ועוד פירש, שהתפלה שהתפלל עליו "טרפוה בפניו" ודחוה, ואינה מקובלת, וראה <b>תוס' אנשי שם</b> [על המשניות]. 
(30) ב<b>הגהות מיימוניות</b> [תפלה י א] גרס "רב ספרא משום רב אמי אמר באבות, רב חסדא אמר בהודאה", וה<b>ב''י</b> [קא] הביא שה<b>סמ''ק</b> כתב שצריך לכוון לפחות באבות ומודים, ואם אינו יכול לכוון בשתיהן, יכוון באבות, ותמה מנין לו שגם מודים עדיף משאר ברכות, ויתכן שגרס כנ"ל [ובהג"מ פ"ד הט"ז הביא שהסמ"ק נקט שמדובר בכוונת פירוש המילות, וראה הערה הבאה]. וב<b>קהלות יעקב</b> [כז] הביא מה<b>רוקח</b> שיכוון או באבות או במודים" והעלה מכך שאם לא כוון באבות יכוון במודים כדי שיצא יד"ח ודעת הרוקח. 
(31) <b>הרמב''ם</b> [תפלה ד א] כתב ש"אם התפלל בלא כוונה חוזר ומתפלל", ומשמע שהכוונה מעכבת בכל התפלה, ולכאורה תמוה שהרי פסק גם כסוגיין [שם י א], וכתב <b>הגר''ח</b> שכוונת פירוש המילים אינה חלק מעצם התפלה, ואינה מעכבת אלא ב"אבות", [כי אף שתפלתו נחשבת תפלה, חוזר על התפלה כדי לכוון בה], אך הכוונה שעומד לפני ה', היא מעצם מעשה התפלה, ואם אינו רואה את עצמו כעומד לפני ה' הרי הוא כמתעסק, ולכן כוונה זו מעכבת בכל התפלה, כי נחשב כמדלג את התיבות שלא כוון בהם כך, ונפקא מינה שאם אין דעתו מיושבת להבין את התיבות, אך יכול לכוון שעומד לפני המלך, חל עליו חיוב להתפלל [וראה <b>עמק</b> <b>ברכה</b> תפלה, ו<b>קהלות יעקב</b> כז]. אך ה<b>מ''ב</b> [קא ג] כתב שאם אינו יכול לכוון באבות לא יתפלל, ומשמע שנקט שאם לא הבין את ביאור ברכת אבות נחשב כמו שלא אמרה כלל, ולכן כתב ב<b>בה''ל</b> [ד"ה יכוין, והאידנא] שהשומע מש"ץ שאינו מבין, אינו יוצא, אף שנחשב כאילו הוא עצמו אמר הברכה, והוא כיוון ביאור התיבות, שהרי חסר בעצם מעשה התפלה של הש"ץ, ובאמת אם לא כוון היה ראוי שיפסוק, ולא יאמר שאר הברכות לבטלה, אלא שיכול לשמוע אבות בחזרת הש"ץ, ואז ימשיך בתפלתו [וראה <b>ריטב''א</b> ל ב]. וכן נקט ה<b>חזו''א</b> [בגליונות], שאם אינו יכול לכוון בתיבות התפלה, אף שיכול לכוון שעומד לפני המלך לא יתפלל, והוכיח כן ממה שאמרו לעיל [ל ב] לעולם ימוד אדם עצמו וכו'. ועל דברי הגר"ח השיג, שכל העומד בתפלה יש לו ידיעה קלושה שהוא עומד לפני ה', ואף שאין די בזה לכתחילה, אינו חשוב מתעסק. וכתב עוד, שאין אדם יכול לכון כל התפלה שהוא עומד לפני המלך, ובהכרח שחיוב זה רק כשעומד להתפלל, ובזמן התפלה יוצא משום שסתמא לשמה, וראה <b>אבי עזרי</b> [תפלה ד א] ו<b>מנחת</b> <b>שלמה</b> [א ב]. וב<b>בה''ל</b> [שם ד"ה המתפלל] הביא שה<b>רשב''א</b> [יג ב] כתב לגבי ק"ש שלא יהרהר אפילו בין תיבה לתיבה, כי אינה כוונה גרידא, אלא שיהא מצבו כממליך קוב"ה על עצמו, ודימה ברכת אבות לק"ש, אך <b>באגרות משה</b> [או"ח ח"ה ה] נחלק בזה. 
(32) ה<b>מהרש''א</b> נקט שבעלי תשובה על עבירות ממש, אין להם מעלה יתירה על צדיקים גמורים, אלא שרבי יוחנן דיבר על מי שהיה רק "קרוב לדבר עבירה", והיינו שבמחשבתו היה קרוב לחטוא, אבל נתגבר על יצרו ולא חטא. ונקרא בעל תשובה, כי שב ממחשבתו הרעה. ובו נחלקו, שרבי אבהו, סבר שהעומד בנסיון, עדיף מצדיק גמור שלא נתנסה כלל, ורבי יוחנן סבר, שצדיק גמור שלא חטא אף במחשבה, עדיף. וה"<b>עיון יעקב''</b> כתב, שרבי אבהו סבר כי בעל תשובה [מאהבה] עדיף, משום שזדונות נעשות לו כזכויות. 
(33) ה<b>מהרש''א</b> פירש, ש"יין המשומר" מרמז על סודות התורה, כמו שאמרו [סנהדרין לג א] "יין" בגימטריה "סוד" [וראה ביאורו על מששת ימי בראשת וכו'], וראה <b>צל''ח</b>. ו<b>רס''ג</b> [בפירושו לשיר השירים], ביאר במשל למלך ששלח לבנו אבן יקרה, והיה ירא שיגנבוה בדרך, לכן חיפה אותה מבית ומחוץ בכסף וזהב, כדי להסתיר בהירותה ויקר תפארתה, ורק לבנו לבד הודיע, כי לפנים מחומת הכסף יושבת אבן יקרה, כך עשה הקב"ה, והסתיר את פנימיות התורה מפני רשעי הארץ, שלא יקחו סודותיה, והשכר בעולה"ב הוא גילוי רזי התורה, שנעלמו מאתנו בעולם הזה מהטעם הנ"ל. והריהם כיין המשומר בענביו ומחופה בקליפה פשוטה, כדי לשומרו לעתיד לבא. 
(34) <b>ע''פ מהרש''א</b>, והוסיף, שרבי יוחנן ענה כך לאשתו רק כתשובה לטענתה, אך עיקר טעמו היה שתפילת אחרים עליו עדיפה מתפלת אדם על עצמו, כי אין חבוש מתיר עצמו מבית האסורים. ו<b>הגר''א</b> [משלי יז ב, אסתר א ג] ביאר שאלו שעיקר עסקם בתפלה ומצוות נקראים "עבדי ה"' ומי שעיקר עסקו בתורה נחשב ל"שר". ואילו <b>רבינו בחיי</b> [דברים כח ב] כתב "עבדו של מלך אפילו השרים והסגנים אשר למלך יראים מפניו לאימת המלך, מאחר שהעבד נקרא בשם המלך אדוניהם". ו<b>הגר''ח מוולאז'ין</b> ביאר שסגולת התפלה היא כעבד, שהוא עובד מנעוריו, ואילו שר אינו נעשה אלא בבגרותו, ומצינו [בר"ה יח א] שריב"ז עד מ' שנה עסק בפרקמטיא, ולכן אמר שאף אם נחשב כשר, אינו יכול להחשב כעבד רבי חנינא שעבד את ה' מנעוריו, וראה <b>כוכבי</b> <b>אור</b> [יא]. 
(35) רש"י. והקשה ה<b>ב''י</b> [צה], הרי אמרו ביבמות [קה א] "המתפלל צריך שיתן עיניו למטה". וכתב בשם <b>מהר''י אבוהב</b>, שאין כונת רש"י שיהיו עיניו תלויות למעלה כל זמן התפלה, אלא שאם יסתכל כלפי שמים באקראי, יכנע לבבו. ו<b>מהרש''א</b> כתב שבית שאין בו חלונות נחשב כמקום סתום, וכאילו אין מקום לתפלתו לעלות, וכמובא לעיל שרבא לא גזר תעניתא ביומא דעיבא, שהוא כביכול חוצץ ומעכב מהתפלה לעבור, [ולכן הוצרך לומר בסמוך "חציף עלי מאן דמתפלל בבקעה", כדי שלא יאמרו שהמקום העדיף ביותר לתפלה הוא בבקעה שאין כל מחיצה בפני התפלה]. וה<b>גר''א</b> ביאר שאם תתבטל כונתו, יביט לשמים, ותכנס בלבו יראת הרוממות, כדברי <b>הרמב''ם</b> [יסוה"ת ב ב] שלמד מדוד שאמר "כי אראה שמיך מעשה אצבעותיך, מה אנוש כי תזכרנו". ו<b>רבינו יונה</b> כתב, שיהיו החלונות פתוחים כנגד המזרח [א"י וירושלים], וע"י ההבטה בהם יכוין בתפלתו כנגד המקום, ותהיה תפלתו רצויה ומקובלת. ועוד שע"י החלונות יכנס אור לבית שמתפלל בו, ותתיישב דעתו יותר, ויוכל לכוין כראוי, [ולביאור זה אפשר לפתחן לכל צד], וכתב ה<b>בית מאיר</b> שעל כך סמכו לסתום את חלונות ביהכנ"ס בזכוכית, כי אין צורך שיהיו "פתוחין" אלא לאור, וראה בהגהות <b>הגרעק''א</b> שהביא מהזוהר שלא יתפלל לפני חלון פתוח, אלא אם יש בו זכוכית או יעמוד רחוק מהחלון. 
(36) ה<b>כסף משנה</b> [תפלה הו] כתב שרק יחיד צריך שיהיו לו חלונות בבית הכנסת, כמו בעליית דניאל שהיה יחיד, אך בביכנ"ס של ציבור אין צורך בחלונות, וביאר ה<b>פמ''ג</b> [צ א"א ד] שתפלת רבים מקובלת ואינה צריכה זכויות כל כך, וראה <b>רש''ש</b> שעל כך סמכו בוילנא ולא עשו חלונות בצד מזרח בביהכנ"ס. 
(37) <b>תוס'</b> הקשו, הרי מצינו ביצחק שהתפלל בשדה. ותירצו, שהאיסור רק בבקעה שעוברים בה עוברי דרכים. ותמה ה<b>ב''י</b> [צ ה] שזה הוא חשש שמא יפסיקוהו, אך למה נקרא "חצוף"<QM> ותירץ <b>המג''א</b> [ו], שחציפותו בכך שמתפלל שם ומראה שלא יתבטל מכוונתו אפילו שיעברו רבים על פניו. וה<b>ב''ח</b> ביאר שאין כוונת תוס' שלא יתפלל שם כדי שלא יפסיקוהו, אלא שהעוברים שם רואים אותו מתפלל ואין זה מקום צנוע להכניע לבו מפני השי"ת [ועוד תירץ על קושייתם, שיצחק התפלל בין האילנות ולא במקום פרוץ, ולכן נאמר "לשוח", שמשמעותו בין השיחים]. 
(1) <b>מאירי ומלאכת שלמה</b>. אכן <b>תלמידי רבינו</b> <b>יונה והריטב''א</b> פירשו ש"פירות הארץ" היינו "קטניות". [ויש להעיר, שלדבריהם לא מצינו במשנה מהו נוסח הברכה לפירות האדמה כאבטיחים קישואים וכדומה]. 
(2) <b>הפני יהושע</b> מקשה, מדוע לא שנו במשנתנו "חוץ ממעשה קדרה" [תבשיל העשוי מחמשת מיני דגן] כפי ששנו "חוץ מן הפת", שהרי גם "מעשה קדרה" נעשית מפרי האדמה והוציאוה מכלל ברכת "בורא פרי האדמה" וקבעו לה נוסח ברכה בפני עצמה כמו הפת, עיין בדבריו. וראה עוד <b>בצל''ח</b> לקמן SBלו א ד"ה פשיטאSE. [ויש לבאר, שחלוק "מעשה קדרה" מיין ופת השנויים במשנה. כי יין ופת, אף שלכאורה הם תוצאה של <b>שינוי</b> שנפעל בגפן ובחטה אין בזה בכדי להפקיע שם "פרי" מהם, כיון שאדרבה, תוצאה זו היא שלימותו ותכליתו של הפרי [וכמבואר ברש"י לקמן SBלו אSE "שעיקר הפרי לכך נטעוהו הלכך <b>פרי</b> הוא"], נמצא אם כן שהברכות שתוקנו להם נכללים ב"ברכת <b>הפירות</b>" [ורק מחמת חשיבותם קבעו להם נוסח בפני עצמו], מה שאין כן "מעשה קדרה", כיון שאינה תכליתו של פרי החטה [שעיקרה עומדת ללחם] נמצא שהשינוי הפקיע ממנה שם "פרי", וברכת "בורא מיני מזונות" שתיקנו לה אינה מתייחסת ל"פרי" שבה אלא לתכונתה שהיא מזינה. וכיון שמשנתנו עוסקת בברכת <b>הפירות</b> בלבד וכפי שנראה מהלשון שבה המשנה פותחת - "כיצד מברכין על <b>הפירות</b>", לפיכך לא נשנתה בה ברכה זו]. 
(3) לחם שעשאוהו מחטה שצמחה בעציץ שאינו נקוב - דעת <b>החיי אדם</b> SBכלל נ"א סי"זSE שאין לברך עליו "המוציא לחם מן הארץ" משום שאין צמיחת החיטה מה"ארץ" [וברכתה בורא מיני מזונות]. וכן ירק הצומח בעציץ שאינו נקוב אין לברך עליו "בורא פרי האדמה" שהרי אין זה נחשב "אדמה". ורק בפירות אילן שצמחו בעציץ שאינו נקוב מסתפק החיי אדם וכותב שיתכן שזה נחשב כ"עץ" וברכתם "בורא פרי העץ", ונשאר בצ"ע לדינא. אכן בספר <b>שדי חמד</b> SBכללים מערכת כ' כלל ק'SE השיג עליו, וכתב שאין חילוק בין עציץ שאינו נקוב לגידולי קרקע רגילים. ובספר <b>מקראי קדש</b> SBפסח ח"ב סי"בSE כתב שנידון זה הוא ספק בירושלמי בכלאים SBסוף פ"זSE. 
(4) ולקמן SBלז אSE מבואר שעל קטניות ותבואה יש לברך לדעת רבי יהודה "בורא מיני זרעים". <b>המאירי</b> נוקט, שרבי יהודה חולק על חכמים רק בירקות [וקטניות] בפירות הארץ הוא מודה שיש לברך עליהם "בורא פרי האדמה", וכן נקט <b>הנצי''ב</b> בספרו <b>מרומי שדה</b>, אכן <b>השאגת</b> <b>אריה</b> SBסימן כ"גSE סובר שלדעת רבי יהודה לא תיקנו כלל נוסח ברכה של בורא פרי האדמה אלא על זרעים וקטניות מברכים "בורא מיני זרעים" ועל שאר מיני האדמה מברכים "בורא מיני דשאים". 
(5) הטעם שרבי עקיבא למד מפסוק זה רק לחיוב ברכה שלפניה, ומה מוסיף על דברי תנא קמא, עיין <b>בצל''ח ובביאורי הגר''א</b> על מסכת ברכות. 
(6) בשנה הרביעית, אף שהפירות כבר אינם אסורים משום ערלה, יש בהם עדיין קדושה ויש לאכלם רק בירושלים או לחללם על מעות ואת המעות להעלות לירושלים, וכפי שפירש <b>רש''י</b> <b>על התורה</b> SBשםSE: "ודבר זה הלולים לה' הוא שנושאו שם לשַבֵּח ולהַלֵל לשמים". 
(7) <b>תוספות</b>. 
(8) <b>הבעל המאור</b> בסוגייתינו סובר שלענין "ערלה" כולם מודים שהאיסור קיים גם בשאר האילנות ולא נחלקו אלא לענין "רבעי", ואולם <b>רש''י</b> על מסכת סוטה SBמג ב ד"ה קלאSE סובר שמחלוקתם קיימת גם לענין איסור "ערלה". וכבר התקשה <b>הגאון רבי עקיבא איגר</b> בגליון הש"ס ובתשובותיו SBסימן קע"וSE מנין לו לחדש כן. ויש לבאר זאת על פי דברי <b>זרע אברהם</b> SBסימן י"ד-כ"בSE שהוכיח מדברי התוספות בקידושין SBלח א ד"ה והואSE ש"רבעי" אינו איסור בפני עצמו אלא הוא מהווה המשך לאיסור "ערלה", ורק יש לו היתר להאכל בירושלים ע"ש, ומעתה, כיון שלענין איסור רבעי ישנו מי שסובר שהאיסור נאמר רק בכרם בהכרח שלאותו מאן דאמר גם איסור ה"ערלה" נאמר רק בכרם. 
(9) כתבו <b>התוספות</b> SBד"ה ולמאןSE שלהלכה נוקטים שגם בחוץ לארץ נוהג איסור "רבעי", ואולם האיסור נוהג רק בכרם מכח הכלל שבידינו ש"כל המיקל בארץ הלכה כמותו בחוצה לארץ", ואולם <b>הרמב''ם</b> SBפ"י ממאכ"א הט"וSE חולק וסובר שהאיסור אינו נוהג כלל בחוץ לארץ, ועיין <b>בחידושי רבינו חיים הלוי</b> על הרמב"ם SBשםSE ובספר <b>מלבושי יו''ט</b> SBחובת קרקע ס"הSE מה שכתבו בביאור מחלוקתם. 
(10) <b>רש''י</b>. <b>והתוספות</b> פירשו משום שעיקר הברכה היא לאחריו כדכתיב: "ואכלת ושבעת וברכת". 
(11) יש להעיר, שהרי חיוב הפרשת חלה חל כבר על <b>העיסה</b> משעת גיבולה ואילו כאן הנידון הוא החומרה המיוחדת <b>שבלחם</b>, ויש לומר על פי דברי <b>רבינו חיים הלוי</b> בספרו על הרמב"ם SBחו"מ פ"ו ה"הSE שסיבת חיוב הפרשת חלה היא מחמת שם "לחם", והטעם שהחיוב חל בעודה עיסה הוא משום שכבר אז יש לעיסה שם "לחם" והאפיה רק מכשירתו לאכילה. 
(12) לדעת <b>הרמב''ם</b> SBפ"ח מברכות הי"גSE <b>והסמ''ג</b> חיוב הברכה הוא מדרבנן, וכן פסק <b>השו''ע</b> SBר"ט ס"גSE, ואילו לדעת <b>הרא''ש</b> SBסימן ט"זSE <b>הרשב''א</b> SBד"ה הכיSE <b>והריטב''א</b> SBמ"ט ב ד"ה והכאSE חיוב הברכה הוא מהתורה, וכן נקט <b>הטור</b> SBר"טSE. 
(13) הקשה <b>הרשב''א</b>, כיון שניתן ללמוד חיוב ברכה משבעת המינים איזה צורך יש עדיין בלימוד מ"קדש הלולים" למאן דתני "כרם רבעי", והרי "כרם" נכלל כבר בשבעת המינים, ותירץ, שאף שבפסוק המפרט את ז' המינים נכלל במפורש "גפן" ו"זית שמן", אין הכונה ל"ענבים" ו"זתים" אלא ל"שמן" ו"יין" שהם התכלית של פירות אלו, ולפיכך נצרך עדיין הלימוד מ"קדש הלולים" ל"ענבים", [ו"זתים" נלמדים ב"במה הצד" כמבואר בגמרא]. ובשם <b>רש''י</b> תירץ שאדרבה, "גפן" ו"זית שמן" המפורשים בפסוק המפרט את שבעת המינים הכונה ל"ענבים" ו"זתים" וכמשמעות הפשוטה של הפסוק, ולכן נצרך עדיין הלימוד מ"קדש הלולים" ל"יין" [ו"שמן" נלמד ב"במה הצד" כמבואר בגמרא]. 
(14) הטעם שהגמרא חזרה והקשתה קושיא זו אף שכבר תירצה זאת לעיל, עיין <b>בצל''ח</b> ובספר <b>ביאור מרדכי לגאון רבי מרדכי בנעט</b> SBסק"אSE. 
(15) כתבו <b>התוספות</b> SBד"ה לפניוSE שאין זה קל וחומר גמור, שאם לא כן נמצא שברכה שלפניה [כגון ברכת הלחם - שהברכה שלאחריה מהתורה לכולי עלמא], יהא חיובה מהתורה, ולעיל SBכא אSE משמע שחיובה מדרבנן, וכן נקטו <b>רוב הראשונים</b> [מלבד <b>רבינו חננאל</b> הסובר שמאכל שחיוב ברכתו האחרונה הוא מהתורה אזי גם חיוב ברכתו הראשונה הוא מהתורה], והטעם שאין זה ק"ו גמור, ביארו משום שיש לפרוך הק"ו ולומר "מה למזון שכן נהנה" וכו' וכפי שהגמרא פרכה כן לעיל SBשםSE. 
(16) למסקנת הסוגיא שחיוב ברכות הנהנין נלמד מסברא, כתבו <b>התוספות</b> SBד"ה אלאSE <b>והרשב''א</b> ששוב אין צורך בלימוד מ"קדש הלולים" שהובא לעיל ואינו אלא אסמכתא בעלמא. ולדבריהם כל ברכות הנהנין חיובם מדרבנן מלבד ברכת המזון [וכן הברכה על שבעת המינים לחלק מהראשונים - הובאו דבריהם לעיל הע' 12] וכך נפסק <b>ברמב''ם</b> SBפ"ב הי"ד ופ"ח הי"בSE. אכן <b>רבינו חננאל</b> סובר שגם למסקנא למדים עדיין מ"קדש הלולים" שיש חיוב ברכה מהתורה על כל גידולי קרקע [למאן דתני "נטע רבעי"] ולכל הפחות על שבעת המינים [למאן דתני "כרם רבעי"] וכמו כן הברכה שלפניהם היא מהתורה מכח הקל וחומר [וחלוק הוא על שאר הראשונים שנקטו שהקל וחומר אינו ק"ו גמור - ראה הערה 11], ולדבריו הלימוד מסברא נצרך רק למינים שאינם יכולים להיות למדים מהפסוק. 
(17) לדעת <b>הרשב''א</b> יש בסברא זו כדי לחייב בין בברכה שלפניה ובין בברכה שלאחריה, ואילו לדעת <b>הריטב''א</b> יש בסברא כדי לחייב רק בברכה שלפניה [וברכה שלאחריה - בז' המינים החיוב נלמד מקרא ושאר המינים באמת פטורין מברכה]. <b>וטעמם</b>, שהריטב"א נקט שהסברא לברך היא שיש <b>ליטול רשות</b> קודם ההנאה, והברכה היא מעין נטילת רשות, ואם כן סברא זו אינה קיימת לאחר שנהנה. אולם הרשב"א נקט שהסברא היא כפי שפירש רש"י SBד"ה אלאSE: "דכיון שנהנה צריך להודות למי שבראם". ואם כן סברא זו מחייבת גם בברכה אחרונה, [ו<b>בספר החינוך</b> נקט אף הוא כדעת הרשב"א שיש חיוב ברכה אחרונה בשאר המינים ואולם לא חייב זאת מכח הסברא אלא למד כן מברכת המזון]. 
(18) כתבו <b>תלמידי רבינו יונה והריטב''א</b>, שגם אם לא יודע לברך אלא ברכת שהכל, יש בברכה זו בכדי להוציאו מידי איסור מעילה, כיון שבדיעבד יוצא בה ידי חובתו, וכמבואר לקמן SBמ אSE במשנה. והסיבה שיש לברך ברכה פרטית על כל מין ומין אינה בכדי להתיר האסור אלא לקיים חיוב חכמים שחייבו בכך, וכן נקט ב<b>אליה רבא</b> SBר"ב סק"אSE. אכן <b>האבודרהם</b> SBעמ' שי"בSE כתב שהאיסור להנות "ללא ברכה" היינו בלא הברכה המיוחדת לאותו מין. 
(19) מפשטות דברי הגמרא נראה, שחיוב הברכה הוא רק בכדי להתיר את איסור המעילה. אך בספר <b>עמק ברכה</b> SBברכה"נ אות אSE הוכיח שבברכת הנהנין יש ב' דינים. <b>א</b>. התרת האיסור, וכמבואר בסוגיתנו. <b>ב</b>. מצוה וחיוב שחייבו חכמים לברך על האכילה. וחקרו האחרונים [ראה בהרחבה בספר <b>מנחת</b> <b>שלמה</b> SBח"א סימן י"ח-חSE] בשורש האיסור המבואר בסוגייתנו, האם הוא נובע מחמת החיוב לברך, היינו שכדי לחזק ולהאלים את חיוב הברכה הטילו חכמים איסור מלאכול כל עוד לא קיים האדם את החיוב. או שהאיסור נקבע כדין בפני עצמו, ואין יסודו מחמת חיוב הברכה. ומדברי <b>המהרש''ל והמהרש''א</b> בפסחים SBקב בSE נראה שנחלקו בדבר, עיין בדבריהם. ומדברי <b>הגאון רבי עקיבא איגר בגליונו</b> לעיל SBיב אSE נראה שתלה זאת במחלוקת הראשונים שהובאה בתוספות שם SBד"ה ולאSE. אכן, ה<b>עמק ברכה</b> SBשם אות בSE הוכיח שהאיסור בא כתוצאה מהחיוב לברך, מהמבואר לעיל SBיז בSE ש"אונן" [מי שמתו מוטל לפניו ועדיין לא נקבר] אוכל ואינו מברך. ואם האיסור להנות ללא ברכה הוא דין בפני עצמו, האיך הותר לו לאכול כך, והרי הפטור שפטרוהו ל"אונן" הוא רק מקיום מצוות אך לא הותר לו לעבור איסורים [ראה <b>פתחי תשובה</b> SBיור"ד שמ"אSE ש"אונן" חייב בנטילת ידים, כי <b>אסור</b> לאכול ללא נטילה משום "סרך תרומה"], ומוכח, שהאיסור נקבע כתוצאה מחיוב הברכה, ומאחר שאין עליו חיוב, ממילא נפקע ממנו גם האיסור. בספר <b>מנחת שלמה</b> SBשםSE הוסיף להוכיח כן מהמבואר לעיל SBכ בSE ש"בעל קרי" פטור מלברך ברכה ראשונה משום טומאתו, וכמו כן מבואר לעיל SBטז אSE שחכמים פטרו פועלים העוסקים במלאכתן מלברך על אכילתם, בכדי שלא יופסד בעל הבית, ולכאורה, אף שישנה סיבה מספקת לפטור פועלים ובעל קרי מחיוב ברכה, מכל מקום, איך התירו להם <b>לאכול</b> ולעבור על האיסור שעדיין מוטל עליהם [שהרי לא יתכן שטומאתו של "בעל קרי" תתיר לו איסור אכילה, וכמו כן לא מסתבר שמשום טובתו של בעה"ב יתירו לפועלים להנות מדבר שאינו שלהם]. ומוכח שהאיסור נקבע כתוצאה מחיוב הברכה, וכנ"ל. 
(20) <b>רש''י</b>. ואולם ה<b>מהרש''א</b> פירש כפשוטו שכשנהנה ללא ברכה הרי זה כאילו גוזל את <b>המאכל</b> מהקב"ה, שהרי לפני הברכה של הקב"ה הוא. 
(21) <b>רש''י</b>. ואולם ה<b>מהרש''א</b> פירש שאין זה עונש, אלא שהברכות הן אלו הגורמות לירידת השפע בעולם, נמצא אם כן שכשאינו מברך הוא מונע בכך את השפע מלירד. 
(22) שאם לא כן תצטרך לבריות וסופך בטל מדברי תורה - <b>רש''י</b>. 
(23) הקשו <b>התוספות</b> שהרי לעיל פירשה הגמרא שפסוק זה עוסק בזמן שישראל עושים רצונו של מקום. ותירצו שישנם שלש דרגות בדבר: א. כשעושין רצונו של מקום באופן מושלם אזי מלאכתן נעשית על ידי אחרים, וכפי שנאמר "ועמדו זרים ורעו צאנכם". ב. כשעושין רצונו של מקום אבל לא באופן מושלם אזי מלאכתן נעשית על ידי עצמן וכפי שנאמר "ואספת דגנך". ג. כשאינם עושין רצונו של מקום כלל, עליהם נאמר "ולקחתי דגני בעתו". ועיין בדבריו ישוב נוסף לזה. לדברי התוספות מיושבת קושיית <b>המפרשים</b> [עיין <b>ריטב''א</b>] שהקשו איך יתכן לפרש את הפסוק "ואספת דגנך" בזמן שאין ישראל עושים רצונו של מקום, והרי בתחילת הפרשה נאמר "והיה אם שמע תשמעו" וגו' "ואספת דגנך", הרי שהפרשה עוסקת בזמן שעושים רצונו של מקום, [ואילו כשאינם עושים רצונו של מקום מתפרש רק בהמשך הפרשה "השמרו לכם פן יפתה" וגו']. אכן לדברי התוספות יש לומר, שאף שהפרשה ודאי עוסקת באלו שעושים רצונו של מקום, מכל מקום, אינם עושים כן באופן מושלם, וכפי שנראה מזה שלא מוזכר בפרשה זו "בכל מאדכם". כפי שמוזכר בפרשת "שמע". - <b>מהרש''א</b>. עיין בדבריו. <b>ובספר נפש החיים לגאון רבי חיים</b> <b>מואלזין</b> SBשער א' פ"חSE יישב קושיית המפרשים, שודאי גם רבי ישמעאל אינו סבור שיש רשות לאדם לבטל מלימודו בכדי לעסוק בפרנסתו, ורמז לזה רבי ישמעאל בלשונו "הנהג <b>בהן</b> מנהג דרך ארץ", היינו "עמהם" עם דברי התורה, שגם באותה שעה שאתה עוסק לפרנסתך תהא מהרהר בדברי תורה. ועל זה אמר אביי "הרבה" עשו כרבי ישמעאל ועלתה בידם והרבה עשו כרבי שמעון בר יוחאי ולא עלתה בידם, ודייק בדבריו לומר "הרבה" כי רק לכלל המון העם כמעט בלתי אפשרי שיתמידו כל ימיהם בלימוד התורה כרבי שמעון בר יוחאי אבל וודאי אפשרי הדבר שיחיד ינהג כך לעצמו וכל ימיו יהא עסוק בתורה ועבודת ה', ומי שבאפשרותו כן ודאי מוטלת עליו החובה שלא לפרוש מלימוד התורה כלל. והנה הפסוק "ואספת דגנך" - בלשון יחיד, מוזכר בפרשת "והיה אם שמוע" שנאמרה כולה בלשון רבים, ומאחר שיתכן שיחיד ינהג כרבי שמעון בר יוחאי הרי נמצא שכשעוסק בפרנסתו אין הוא עושה רצונו של מקום, ולכן דרשו חז"ל פסוק זה לזמן "שאין ישראל עושין רצונו של מקום", ואולם הפרשה כולה העוסקת ברבים שבהם לא יתכן שינהגו כרבי שמעון בר יוחאי מתפרשת היא לזמן שישראל עושין רצונו של מקום. כי לרבים אין שום עוולה שנוהגים כרבי ישעמאל ולא כרבי שמעון בר יוחאי. 
(24) על פי <b>מהרש''א</b>. 
(25) צריך ביאור, שהרי דרך החצר היא עיקר הכניסה לבית ומדוע אין זה נחשב שהפירות ראו "פני הבית". - עיין <b>צל''ח</b> וספר <b>עטרת ראש</b> ישוב לזה. 
(26) אבל מדרבנן אסור לאכול מהפירות "אכילת קבע" אף אם לא ראו "פני הבית". 
(27) <b>חידושי מהר''ם בנעט</b>. 
(28) אכן עדיין לא נתבאר בפסוק שדוקא אם הפירות נכנסו לבית דרך הפתח מתחייבים הם במעשר, ואמנם <b>הגמרא במס' בבא מציעא</b> SBפח אSE מוסיפה שלמדים זאת מהנאמר SBשם יבSE: "ואכלו בשעריך ושבעו" שהבית קובע למעשר רק אם הפירות נכנסו דרך השער [ושלא כדעת רבי יוחנן הלמד מכך שגם חצר קובעת]. 
(29) לגמרא לא הוקשה מדוע שונה היין משאר <b>משקין</b> שנסחטו מפירות שמבואר לקמן SBלח אSE שברכתן "שהכל". משום שבאמת היין והשמן שונים משאר משקין בכך שגם לאחר שנהפכו ליין ושמן עדיין שם "פרי" עליהם, וכמבואר <b>ברש''י שם</b> SBד"ה זיעה וד"ה ורבי יהושעSE. [וטעם הדבר פירש <b>רש''י לקמן</b> SBלו א ד"ה הכאSE "אבל השמן מיד בא בשנויו לכלל דרך אכילתו ועיקר הפרי לכך נטעוהו הלכך "פרי" הוא". - וה"ה ליין]. ולפיכך מקשה הגמרא במה שונה "פרי" היין מפרי הענבים שתיקנו לו נוסח ברכה לעצמו. 
(30) <b>הפני יהושע</b> פירש שהסיבה לכך היא משום שבשונה מענבים היין ראוי לעלות על גבי מזבח לנסכים. וכמו כן השמן עולה על גבי מזבח למנחות. וכן כתב בספר <b>הפרדס</b> SBשער י' ד"ה ועל מיניSE. אכן מדברי <b>הפרי מגדים</b> SBר"ב א"א סק"בSE נראה שסובר שמעלת היין והשמן כלפי ענבים וזתים היא בכך שהם חשובים <b>לאדם</b>. 
(31) מלשון הגמרא "אלא", משמע לכאורה שהגמרא חזרה בה מהמבואר לעיל שמעלת היין הוא בזה ש"אישתני לעילויא". ואולם <b>הנצי''ב</b> בספרו <b>מרומי שדה</b> פירש שהגמרא רק מוסיפה שמלבד שהיין "אשתני לעלויא" - שמעלה זו קיימת גם בשמן - יש בו מעלה נוספת שהוא "מזין" בשונה משמן שאינו מזין. - ועיין בסמוך הערה 14. 
(32) כתבו <b>התוספות</b> SBד"ה טובאSE שמסוגיתנו נמצינו למדים, שבערב פסח מותר לשתות יין רק בכמות מרובה [היינו ב' כוסות של רביעית או רוב רביעית SB<b>משנ''ב</b> תע"א סק"דSE, ועיין עוד <b>בביאור הלכה</b> SBר"ח ד"ה ברכתSE וצ"ע]. משום שרק באופן זה היין גורר תאות האכילה ואינו משביע. ואולם <b>הטור</b> SBסימן תע"אSE מתיר לשתותו בערב פסח אפילו בשיעור מועט. וצריך ביאור, איך תתיישב סוגייתנו לשיטתו. ונראה, שהטור יפרש דברי הגמרא כפירושו של <b>הראבי''ה</b> SBח"א ק"נSE שביאר שתיבות "טובא" ו"פורתא" אינם מוסבות על כמות השתיה אלא על התוצאה משתיה זו. היינו, שכששותה יין [בכל כמות שהיא] השתיה מגבירה את תאות אכילתו יותר מאשר שגורמת לו לשבוע, ולכן שתה רבא יין כל מעלי יומא דפסחא. - וכעין זה ביאר הב"ח בדעת הטור. אכן יש להעיר לפירוש זה מהמשך דברי הגמרא, שמקשה, כיון שיין משביע מדוע אין מברכים עליו ברכת המזון כמו על הפת. ולכאורה הרי יש לחלק ש"לחם" משביע ביותר ולכן מברכים עליו ברכת המזון, אבל יין שאינו משביע כל כך שוב אין לברך עליו ברכת המזון. וצ"ע. [עיין עוד <b>בביאור הלכה</b> SBר"ח ד"הSE בביאור דברי הגמרא באופן אחר ע"ש]. 
(33) מדברי <b>תלמידי רבינו יונה</b> SBבמתניתיןSE <b>והריטב''א בהלכותיו</b> SBפ"א ה"כSE נראה שגם למסקנת הגמרא שתיקנו ליין נוסח ברכה לעצמו משום שהוא "סעיד" ו"משמח" מכל מקום הטעם שהוזכר בתחלת הסוגיא שיין "אישתני לעילויא" ג"כ עדיין מהווה סיבה לקביעת נוסח הברכה. ולדבריהם נמצא שקבעו ליין נוסח ברכה לעצמו מחמת ג' סיבות. <b>א</b>. חשיבות. <b>ב</b>. סועד הלב. <b>ג</b>. משמח. - אכן מדברי <b>המאירי</b> נראה שלמסקנא אין צורך בטעם שהוא "חשוב" אלא עיקר הטעם הוא שהוא משום ש"סעיד" ו"משמח". <b>הפרי מגדים</b> דייק מפירוש רש"י SBבמתני'SE שחולק על דברי הראשונים שהזכרנו וסובר שעיקר הטעם הוא משום חשיבותו של היין. ואף שבמסקנת הגמרא הרי התבארו טעמים אחרים לזה, ביאר הפרי מגדים שהרי הסיבה שלא היה נח לגמרא לפרש שמשום חשיבותו קבעו לו נוסח ברכה בפני עצמו היתה משום שהוקשה לה מ"שמן" שגם הוא "אישתני לעילויא" ובכל זאת לא קבעו לו נוסח ברכה בפני עצמו, ואולם, כיון שבסוגיא בסמוך מתבאר ש"שמן" כלל אינו ראוי לשתיה בפני עצמו שוב אי אפשר לומר שכלפי הזתים הוא נחשב "אישתני לעילויא", ואם כן שוב אפשר לחזור לסברא הראשונה שהטעם שקבעו ליין ברכה בפני עצמה הוא משום חשיבותו [שאינה קיימת בשמן]. [ויש להעיר שלדברי <b>הפני יהושע</b> [הובא לעיל הערה 11] שביאר שחשיבותם של היין והשמן הוא בזה שהם עולים על גבי המזבח לא יתכנו דברי הפרי מגדים. שהרי אף אם אין השמן ראוי לשתיה - וכמסקנת הגמרא בסמוך - מכל מקום חשיבותו הבאה לו מכח שעולה על גבי המזבח עדיין קיימת אצלו]. לכאורה ישנה <b>נפקא מינה לדינא</b> במחלוקת זו של הראשונים לענין <b>''מיץ ענבים''</b>, שלדעות שנקטו לעיקר את הטעמים "סעיד" ו"משמח" שהוזכרו במסקנת הגמרא לכאורה לא יברכו עליו ברכת בורא פרי הגפן מאחר שאינו משמח. שהרי "משמח" היינו "משכר" וכמבואר בגמרא בב"מ [דף סו ב] וברש"י SBד"ה שכרSE ע"ש, ומיץ ענבים כידוע אינו משכר. אבל לדעת רש"י שנקט שחשיבותו של היין היא זו שגרמה לקבוע לו נוסח ברכה בפני עצמו, לכאורה טעם זה שייך גם במיץ ענבים [ולדעת הפני יהושע שהובא לעיל עדיין צ"ע בזה]. 
(34) <b>החזון איש</b> SBסימן ל"ד סק"וSE מקשה שהרי כשקובע סעודתו על היין ודאי כמות השתיה היא מרובה, ובאופן שכזה הרי התבאר בגמרא ש"טובא גריר" ואינו משביע, ומה הוקשה לגמרא שיברכו עליו ג' ברכות. ותירץ, שהשיעור "טובא" שהוזכר בגמרא שסגולתו לגרור תאות המאכל הוא כששותה הרבה אך לא בכמות מרובה כל כך, אבל בקובע סעודתו על היין שאז השתיה היא בכמות מרובה מאד, בכה"ג באמת היין שוב חוזר ומשביע. ונמצאו ג' שיעורים לדבר: <b>א</b>. <b>שיעור מועט</b> - משביע. <b>ב</b>. <b>שיעור מרובה</b> - אינו משביע. <b>ג</b>. <b>שיעור מרובה מאד</b> - משביע. 
(35) כתבו <b>תלמידי רבינו יונה</b> SBלקמן כ"ט ב מדפי הרי"ף ד"ה ומיהוSE שהשותה יין בגמר סעודתו ברכת המזון פוטרתו. ועוד הוסיפו SBלעיל ו' א ד"ה א"נSE שהשותה יין [שלא בשעת סעודה] וטעה ובירך עליו ברכת המזון בדיעבד יצא ידי חובתו. והוכיחו זאת מהמבואר בסוגיתנו שאילו היו בני אדם קובעים סעודתן על היין היו מברכין עליו ברכת המזון לכתחלה, הרי שיש לברכה זו שייכות ליין, ואף שלכתחלה ודאי שאין לברך ברכה זו על היין מכל מקום באופנים שהוזכרו לעיל צריכה הברכה להועיל. אכן <b>הצל''ח</b> דחה דבריהם וכתב שהנידון בגמרא אם לברך ג' ברכות על יין אינו לג' הברכות שבנוסח הרגיל שבברכת המזון, אלא לנוסח מחודש המיוחד ליין שמוזכר בהם שבח היין, וממילא שוב יתכן שברכת המשון בנוסח הרגיל לא תועיל ליין באופנים שהוזכרו אף בדיעבד, וכן נקט <b>החזון איש</b> SBסימן ל"ד סק"הSE. 
(36) ולענין ברכה אחרונה - כתב <b>המשנ''ב</b> SBר"ב סקל"בSE שאם שתה כשיעור המחייב בברכה יש לברך עליו ברכה אחת מעין שלש. ומסתימת דבריו נראה שהשיעור הנצרך להתחייב על השמן בברכה הוא כמו בשאר משקין שכתב <b>השו''ע</b> SBק"צ ס"גSE שיש ספק אם שיעורן ב"כזית" או ב"רביעית". ואולם בספר <b>אמרי בינה</b> SBאו"ח סי"זSE הביא לדברי <b>ספר החינוך</b> SBמצוה תמ"דSE שכתב לענין איסור אכילת מעשר שני חוץ לירושלים שהשיעור להתחייב מלקות על שתיית השמן חוץ לירושלים הוא ב"כזית" כשיעור שנקבע לענין "מאכל", משום שעיקר דרך ההנאה מהשמן הוא בצורת אכילה שמטבלים בו פת וכדומה. ולמד מזה האמרי בינה שגם לענין ברכה אחרונה שיעורו כן. 
(37) <b>רש''י</b>, אכן <b>הריטב''א</b> כתב: "פירוש, האי מפסיד השמן הוא וחשוב כמזיק ולא חשיבה הנאה כלל". היינו, שה"היזק" שאליו כיוונה הגמרא אינו <b>לאדם</b> אלא <b>לשמן</b>, כיון שהשמן אינו עומד לכך, נמצא שהשתמשות זו פוגמת בו ומזיקתו. ואין לאכילה זו שם "אכילה" אלא שם "מזיק". - וכדבריו נראה מלשון <b>הרמב''ם</b> SBפי' מתרומות ה"ח והי"אSE עיין בדבריו. 
(38) <b>רש''י</b>. - <b>הגאון רבי עקיבא איגר</b> הקשה על דברי רש"י שתלה זאת בחסרון בשם "אכילה", מהמבואר במס' פסחים SBכד בSE שהשותה משקין היוצאים מפרי האסור באיסור אכילה כ"ערלה" או "תרומה" וכדו' הריהו פטור ממלקות משום שהשתיה נחשבת כ"הנאה שלא כדרכה" שהרי דרך ההנאה מהפרי היא באכילתו, ואעפ"כ לענין ברכה הדין פשוט שמברכין על משקין אלו ברכתם הראויה להם ולא מתחשבים במה שההנאה נחשבת כ"הנאה שלא כדרכה", ומוכח מזה שלענין ברכה אין חסרון במה שההנאה אינה כדרכה. ולכן תמוהה קושית הגמרא שהשוותה "תרומה" ל"ברכה" והרי יש לחלק שאף שלענין תרומה השותה שמן פטור כי ההנאה הימנו נחשבת כ"הנאה שלא כדרכה" מכל מקום עדיין יש לחייבו בברכה עליו, כיון שלענין ברכה אין צורך שההנאה מהמאכל תהא "הנאה כדרכה". - ומשום כן פירש הגרע"א ביאור אחר בדברי הגמרא שלא כפירושו של רש"י. עיין בדבריו. אכן בספר <b>אמרי בינה</b> SBאו"ח סי"זSE יישב את קושית הגרע"א וכתב שודאי גם לענין ברכה יש צורך שההנאה המחייבת בברכה תהא "הנאה כדרכה", והטעם שמברכים על משקין היוצאים מהפרי ברכתם הראויה הוא משום שלאחר שהמשקין נסחטו מהפרי הדרך היחידה להנות מהמשקין היא אך ורק בשתייתם וזוהי "דרך הנאתן". ואת ההוכחה שהוכיח הגרע"א מהגמרא בפסחים שמשקין היוצאים מפרי של איסור אין ההנאה מהם נחשבת ל"הנאה כדרכה" יש לדחות, שדוקא לענין איסור ערלה וכדומה נאמר דין זה, כיון שהנידון שם הוא אם האיסור שחל <b>על הפרי</b> עדיין קיים במשקין שנסחטו ממנו, ולענין זה מתבאר שם בגמרא ששתית המשקין נחשבת <b>כלפי הפרי</b> - שהוא מקור האיסור - כ"הנאה שלא כדרכה" כיון שדרך ההנאה מהפרי הוא באכילתו, אבל לענין ברכת הנהנין שהנידון אינו ההנאה <b>מהפרי</b> אלא מהמשקין עצמן, בזה פשוט שההנאה מהמשקין נחשבת כ"הנאה כדרכה". וראה עוד בספר <b>מנחת שלמה</b> SBח"א סימן כ"אSE שגם הוא יישב בדרך זו את קושיית הגרע"א ע"ש. 
(39) לדעת <b>רש''י</b> ורוב <b>הראשונים</b>, כיון שהשמן בפני עצמו מזיק אין מברכים עליו כלל ואולם דעת <b>הרמב''ם</b> SBברכות פ"ח ה"בSE שיש לברך עליו ברכת "שהכל", וביאר <b>הכסף משנה</b> שם שטעמו משום שיש מעט הנאה בשתייתו והנאה זו חייבת בברכה, עיין בדבריו. 
(40) <b>רש''י</b>. - משמע מדבריו שרק באופן שהשמן בא ללפת בו את הפת נחשבת הפת ל"עיקר" והשמן ל"טפל", אבל באופן שעיקר כונתו היא לשתות את השמן [לצורך רפואה וכדומה] אזי נחשב השמן "עיקר" והפת "טפל". וכן פסק <b>המגן אברהם</b> SBר"ב סק"חSE, וחולק בזה על <b>הב''ח</b> SBסימן ר"בSE שחידש שגם באופן כזה הפת נחשבת "עיקר", עיין בדבריו. 
(1) כתב <b>השו''ע</b> SBר"ב ס"דSE שבאופן זה שהאניגרון הוא העיקר בתערובת יש לברך על התעורבת כולה ברכת "שהכל" כברכה הראויה לאניגרון. <b>המגן אברהם</b> SBסקי"אSE תמה עליו מהמבואר לקמן SBלט אSE שהברכה על "מי שלקות" [מרק ירקות] היא "בורא פרי האדמה", ובמה אם כן שונה האניגרון [מרק סלק] שמברכין עליו ברכת "שהכל". [וראה <b>בשער הציון</b> SBשם סקל"וSE שהביא כמה ראשונים הסוברים באמת כסברת המג"א שיש לברך על האניגרון בורא פרי האדמה כפי שמברכים על "מי שלקות"]. <b>הגר''א</b> בביאורו SBשםSE יישב סברת השו"ע, כיון שהאניגרון עומד לשתיה ולא לאכילה הריהו נחשב משום כך כ"משקה" שברכתו "שהכל". וסמך דבריו על דברי התוספות לקמן SBלח אSE. וראה עוד ביישוב דברי השו"ע <b>בהגהות נתיב</b> <b>חיים</b> [ובתמיהת <b>הגרע''א</b> שם עליו]. <b>ובהגהות</b> <b>ברכת יונתן להגאון רבי יונתן אייבשיץ</b> שם. 
(2) <b>הטור</b> SBסימן ר"בSE הביא מחלוקת הראשונים בדין זה. דעת <b>הרב ר' יוסף</b> שאם הירבה בכמות השמן שבתערובת יותר מהרגילות אזי נחשב השמן ל"עיקר" אפילו אם אינו חושש בגרונו ויש לברך על התערובת "בורא פרי העץ". והגמרא שנקטה "חושש בגרונו" אין זה בדוקא אלא אורחא דמילתא הוא שכשחושש בגרונו הריהו מרבה בכמות השמן בתערובת. ואולם דעת <b>הבה''ג</b> היא שרק כשחושש בגרונו שאז עיקר רצונו הוא בשמן שבתערובת נחשב השמן ל"עיקר" ומברכים על התערובת "בורא פרי העץ", אבל כשאין השמן ניתן לרפואה אינו נחשב ל"עיקר" בתערובת אפילו באופן שהירבה ממנו יותר מהרגילות. - כדעת הבה"ג נפסק <b>בשו''ע</b> SBשם ס"דSE. <b>המגן אברהם</b> SBסק"יSE נוקט בדעת הבה"ג שבאופן שאינו חושש בגרונו אין השמן נחשב ל"עיקר" בתערובת אפילו אם הירבה בכמות השמן עד שהוא הרוב בתערובת ויש לברך על התערובת כברכת האניגרון. - אכן <b>הט''ז</b> SBסק"בSE <b>והפרי מגדים</b> SBא"א סק"י ומ"ז סק"בSE חולקים עליו וסוברים שודאי בכה"ג גם הבה"ג מודה שהשמן נחשב ל"עיקר" בתערובת, שהרי כלל נקוט בידינו שכל תערובת של ב' מינים ששניהם "עיקרים" אצלו [היינו שאין תכליתו של אחד מהם לטבל ולהטעים את המין האחר] אזי המין שהוא הרוב בתערובת נחשב ל"עיקר" והמיעוט ל"טפל". ובהכרח שכל מחלוקתו עם הרב ר' יוסף הוא רק באופן שעדיין השמן מיעוט בתערובת אלא שכַּמוּתוֹ מרובה מהרגילות. 
(3) <b>רש''י</b>. אכן <b>התוספות</b> הקשו עליו, כיון שהאיסור הוא רק כשכונתו מלכתחלה להשהותו ולא לבולעו, אבל אם בולעו לבסוף מותר לו להשהותו, אם כן מדוע הוצרכה הברייתא להתיר רק כשעירב השמן עם אניגרון ובולעו, והרי באופן שבולע מותר אף לערער עם השמן לבדו בלא אניגרון. ופירשו התוספות לדעת רש"י שדברי הברייתא מתחלקים לשני אופנים שונים. <b>א</b>. אם נותן שמן לתוך אניגרון, יכול להשהותו אף בלא בליעה וזהו תחלת דברי הברייתא. <b>ב</b>. אם שותה השמן לבדו, אז מותר לו רק אם הוא בולעו מיד בלא שהייה, וזהו סיום דברי הברייתא שאמרה ו"בולע" [תיבת "ובולע" מתפרשת כמו "או בולע"]. ואולם מדברי רש"י שלפנינו לא נראה כן שהרי התיר להשהות השמן בגרונו אם לבסוף בולעו. <b>והאחרונים</b> [עיין <b>ביאור מרדכי ודברי דוד</b>] יישבו דעת רש"י שאכן כשבולע מותר לו לשתות השמן אף בלא אניגרון, והטעם שהברייתא נקטה שנותן השמן עם אניגרון הוא משום שהדרך לשתות כך את השמן. 
(4) כתבו <b>התוספות</b>, מכאן נראה, שאם אדם שותה לרפואה משקה שטעמו רע ואינו נהנה ממנו אינו מברך עליו כלום. 
(5) לדעת <b>רש''י והרי''ף</b> הנידון הוא בקמח רגיל, ואולם <b>התוספות והרא''ש</b> פירשו שהנידון בסוגייתנו הוא קמח העשוי מחיטים קלויות או שלא נטחן דק דק ועדיין מורגש בו טעם החטה, אבל על קמח רגיל לכולי עלמא מברכין ברכת "שהכל" שהרי אינו ראוי לאכילה כל כך. 
(6) <b>הצל''ח</b> תמה על קושית רבא שהרי בסוגיא לעיל SBלה בSE התבאר ששמן "אישתני לעילויא", ואם כן יתכן שלכן אינו יורד מדרגתו וברכתו "בורא פרי העץ", מה שאין כן קמח שלא "אישתני לעילויא" סובר רב נחמן שיורד מדרגתו ומברכים עליו ברכת "שהכל". ותירץ, שרבא חולק וסובר שגם קמח נחשב לדבר ש"אישתני לעילויא", כיון שאפשר לעשות מהקמח פת ולכן חשיבותו גדולה יותר מאשר חיטים. ויש להעיר שלדברי <b>הפרי מגדים</b> SBר"ב א"א סק"בSE [הובא לעיל לה ב הערה 14] שנוקט שלמסקנת הסוגיא לעיל שהשמן מזיק ואינו ראוי לשתיה בפני עצמו שוב אינו נחשב לדבר ש"אשתני לעילויא" נמצא שקושית הצל"ח מעיקרא ליתא, שהרי גם השמן לא "אישתני לעילויא" ושווה הוא לקמח. 
(7) בספר <b>דברי דוד</b> הקשה מדוע אם כן אין מברכים גם על "מעשה קדרה" [תבשיל העשוי מקמח] או "דייסא" ברכת "שהכל", שהרי גם בהם קיימת הסברא ש"אית להו עילויא אחרינא בפת". עיין בדבריו. ויש לומר, שהנה כבר התבאר לעיל SBלה א הערה 1SE שהסיבה שתיקנו ברכת "בורא מיני מזונות" על "מעשה קדרה" או "דייסא" וכדומה הוא מחמת תכונת המאכל ולא התייחסו כלל לשם ה"פרי" שממנו נעשה מאכל זה. ומעתה יש לומר, שרק כשנוסח הברכה מתייחס לשם ה"פרי", תתכן הסברא שאם הפרי השתנה מכפי שהיה ועדיין לא הגיע לתכליתו הריהו יורד מדרגתו וחשיבותו וברכתו "שהכל", אבל "מעשה קדרה" וכדומה, כיון שנוסח ברכתה אינו מתייחס כלל לשם "פרי" שממנו היא נעשית שוב לא שייכת בה סברא זו ולכן אף ש"אית לה עילויא אחרינא בפת" ברכתה "בורא מיני מזונות". 
(8) עיין <b>בהגהות הגאון רבי אליעזר משה</b> <b>הורויץ והגהות מעשה רוקח</b> SBסימן ר"חSE שעמדו על הקשר שבין מסקנת הגמרא בדעת רב נחמן שיש לחלק בין "אית ליה עילויא אחרינא" לבין "לית ליה עילויא אחרינא" לקושיא שהקשתה מרבי זירא בשם שמואל, אף שלכאורה היה אפשר להקשות על עיקר דבריו של רבי נחמן הסובר שעל קמח חיטים מברכים ברכת "שהכל" שמדברי רבי זירא בשם שמואל מדוייק שרק על קמח שעורים מברכים כך. עיין בדבריהם. 
(9) <b>להלכה</b> נפסק שיש לברך על קמח חטה [או שעורה] ברכת שהכל וכדעת רב נחמן [עיין <b>שו''ע</b> ר"ח ס"ה], ואולם עיין <b>ברי''ף</b> שאף הוא פסק כרב נחמן, אך פירש טעם הדבר משום שבני אדם אינם רגילים באכילת קמח, והקשה עליו <b>הרא''ש</b> שהרי בגמרא התבאר שהטעם הוא משום "דאית ליה עילויא אחרינא בפת", ועיין <b>ברבינו יונה</b> שפירש שהרי"ף הרכיב את ב' הסברות יחדיו. וצ"ב. וראה עוד <b>בהפלאה</b>, <b>בספר דברי דוד ובספר מרומי שדה לבעל</b> <b>הנצי''ב</b> מש"כ בזה. 
(10) <b>הגהות הב''ח</b>. 
(11) אף על פי שלענין שמן זית התבאר בגמרא לעיל SBלה בSE, כיון שהוא מזיק לגוף אין מברכים עליו כלל [לדעת רוב הראשונים]. ביאר <b>בספר</b> <b>דברי דוד</b> SBשםSE שהשמן מזיק לכל הגוף ועקב כך אין לאדם שום הנאה ממנו, מה שאין כן קמח שעורים, כיון שאינו מזיק אלא לקוקיאני האדם נהנה ממנו כמו משאר מאכלים - עיין בדבריו. 
(12) הטעם שאין מברכים עליו משום כך "בורא פרי העץ" כמו על שאר פירות, מבואר <b>ברא''ה</b> משום שבאמת אינו "פרי" אלא "עץ" הראוי לאכילה ונקטו לשון "פרי" כי הוא ראוי לאכילה כ"פרי". ומפורש כן בגמרא בעירובין SBכח בSE "רב יהודה אומר בורא פרי האדמה, <b>אוכלא</b> הוא". 
(13) מדברי <b>הרא''ש ופסקי הריא''ז</b> נראה שלמסקנת הסוגיא טעמו של שמואל האומר לברך על ה"קורא" ברכת "שהכל" הוא משום ב' סיבות: א. "סופו להקשות". ב. "לא נטעי ליה אינשי אדעתא דהכי". אבל מדברי <b>הרשב''א</b> נראה, שלאחר שהגמרא חילקה בין "צנון" ל"קורא" ואמרה שאף על פי ששניהם סופם להקשות בכל זאת מברכים על הצנון "בורא פרי האדמה" כי "נטעי ליה אינשי אדעתא דהכי" ואילו על הקורא מברכים "שהכל" משום ש"לא נטע ליה אינשי אדעתא דהכי", נמצא שעיקר הטעם שמברכים על ה"קורא" ברכת "שהכל" אינו משום שסופו להקשות אלא רק משום ש"לא נטע ליה אדעתא דהכי". וכן נראה מדברי <b>תלמידי רבינו יונה</b> <b>והטור</b> SBסימן ר"דSE. ולדבריהם, גם פרי שאין סופו להקשות אם לא נטעו אותו לדעת כן מברכים עליו "שהכל". והנה <b>הרשב''א בתשובותיו</b> SBתשובה תכ"חSE הקשה, מדוע מברכים על פרי שהוא בוסר ברכת "בורא פרי העץ" והרי "לא נטעי ליה אינשי אדעתא דהכי". ותירץ, בדבר שהוא גוף הפרי עצמו לא מועילה סברה זו לגרע ברכתו ממנו. ונראה, שהרשב"א הקשה כן לשיטתו שסובר בסוגייתנו שגם פרי שאין סופו להקשות אם "לא נטעי ליה אדעתא דהכי" מברכים עליו "שהכל", ולפיכך הוקשה לו מדוע שלא יברכו על פרי בוסר ברכת "שהכל" והרי לא נטעוהו בכדי לאוכלו בעודו בוסר. אבל לדעת הראשונים החולקים עליו וסוברים שרק בפרי שסופו להקשות מועילה סברא זו לגרע ברכתו, פשוט שיש לברך על פרי בוסר ברכת "בורא פרי העץ", שהרי אין סופו להקשות. 
(14) <b>הפני יהושע</b> מקשה, לדעת הראשונים הסוברים שכדי לברך על פרי ברכת "שהכל" יש צורך שגם יהא "סופו להקשות" וגם "שלא נטעי ליה אינשי אדעתא דהכי" [ראה הערה 13] מה הוקשה לגמרא מ"צלף", והרי הצלף אין סופו להקשות ולכן אין במה ש"לא נטעי ליה אדעתא דהכי" לגרע ברכתו. עיין בדבריו. ואכן <b>האבודרהם</b> SBעמ' של"בSE נקט שגם תמרות הצלף סופם להקשות, וכן מבואר <b>בפסקי</b> <b>הריא''ז ובמאירי</b>, ולדבריהם ניחא. 
(15) ישוב הגמרא צריך ביאור, שהרי הגמרא בקושיתה נקטה בפשיטות שאת הצלף נוטעים לצורך ה"פרחא", ואם כן איך היא נוקטת ביישובה שנוטעים אותו לצורך "שותא". ביאר בזה <b>הגאון רבי מרדכי בנעט</b> בחידושיו, שבין בקושיא ובית בתירוץ סברה הגמרא שאף עיקר נטיעתו של ה"צלף" הוא לצורך ה"פרחא" ולא לצורך ה"שותא" מכל מקום אין הנוטעים מקפידים אם בנ"א יאכלו גם מה"שותא" ואינם חוששים שמא באכילתו יתקלקל העץ. אלא שבתחילה סברה הגמרא שכדי להחשיב פרי כדבר ש"נטעי ליה אדעתא דהכי" יש צורך שתהא דעת הנוטע עליו באופן חיובי כמו בנטיעת ה"צנון", ומשום כך הוקשה לגמרא שהרי "צלף" אין נטיעתו נעשית לצורך ה"שותא" ואם כן יש לדמותו ל"קורא" שנחשב לדבר ש"לא נטעי ליה אינשי אדעתא דהכי". אכן למסקנא סוברת הגמרא שכדי להחשיב פרי כדבר ש"נטעי להו אינשי אדעתא דהכי" אין צורך שתהא דעתו של הנוטע עליו באופן חיובי, אלא די לנו במה שלבנ"א אין קפידא אם יאכלוהו, ואם כן חלוק הוא מ"קורא" שלא רק שהנטיעה אינה נעשית בשבילו אלא אדרבה מקפידים שלא לאוכלו, וכפי שפירש רש"י SBד"ה דקלאSE: "שהאוכלו ממעט ענפי האילן". ומשום כך יש לברך על ה"שותא" ברכתו הראויה לו. והנה <b>השער הציון</b> SBר"ב סקמ"אSE הביא להלכה לדברי <b>הברכי יוסף</b> הסובר שבזמנינו, כיון שאין נוטעים את הצלף לדעת העלים והתמרות ואין אוכלים מהם כלל יש לברך עליהם ברכת "שהכל". ולכאורה להאמור נמצא שגם בזמנינו יש לברך עליהם ברכת "בורא פרי האדמה", שהרי למסקנת הגמרא אין צורך במחשבה חיובית בכדי להחשיב את הפרי כדבר ש"נטעי ליה אדעתא דהכי", אלא די במה שאין מקפידים על אכילתו וזה קיים גם בזמנינו. ועיין בספר <b>תורת חיים</b> [סופר] SBר"ב סקי"טSE שכבר תמה עליו בזה ומסיק להלכה שודאי גם בזמנינו יש לברך עליהם ברכת "בורא פרי האדמה". 
(16) בגמרא בקידושין SBלח בSE נחלקו אמוראים אם ערלה בחוצה לארץ איסורה מדרבנן או מ"הלכה למשה מסיני", <b>רש''י</b> SBד"ה ערלהSE נקט כדעת האומר שהאיסור הוא מדרבנן ואילו <b>הרמב''ם</b> SBפ"י ממאכלות אסורות הט"וSE נקט שמקור האיסור הוא מ"הלכה למשה מסיני". <b>הגר''ח הלוי בספרו על הרמב''ם</b> SBשםSE חוקר לדעת הרמב"ם האם ה"הלכה למשה מסיני" באה לפרש שאיסור הערלה שנאמר בתורה שונה הוא משאר מצות התלויות בארץ ונוהג הוא אף בחו"ל, ולפי זה נמצא שאיסור ערלת חו"ל נכלל באיסור הערלה הכתובה בתורה, או שמא איסור הערלה הנאמר בתורה אינו אלא בפירות ארץ ישראל, והאיסור שנלמד מ"הלכה למשה מסיני" הוא איסור מחודש בפני עצמו ואינו נכלל באיסור הערלה שהתפרש בתורה, [ועיין שם בדבריו שכתב נפקא מינה בזה לענין "נטע רבעי" אם הוא נוהג בחו"ל או לא. שהרי המקור לאיסור "נטע רבעי" נלמד בהיקש מערלה, ולכן יש לומר שאם באיסור ערלה הכתובה בתורה נכלל גם איסור ערלת חו"ל וחל גם עליו ההיקש, ממילא נמצא שגם איסור נטע רבעי נוהג בחו"ל, אך אם הוא איסור בפני עצמו שנלמד מ"הלכה למשה מסיני" שוב הרי אין לנו לימוד לאיסור נטע רבעי בחו"ל, שהרי ב"הלכה למשה מסיני" התפרש רק איסור ערלה. - וביאר שנחלקו בזה הרמב"ם עם הגאונים, עיין בדבריו]. 
(17) <b>הפני יהושע</b> SBד"ה מאי דעתךSE הקשה, מדוע זרקו את האביונות ולא שרפום, והרי משנה מפורשת היא במסכת תמורה SBלג בSE שפירות ערלה מצותם בשריפה. עיין בדבריו. [וראה עוד <b>בשו''ת חתם סופר</b> SBיור"ד רפ"ו בסוף התשובהSE וצ"ע]. 
(18) הטעם שאין מברכים על ה"עלים" ברכת "בורא פרי העץ" הוא משום שבמהותם אינם "פרי" אלא עלים בעלמא. וכן נראה מדברי <b>תלמידי רבינו יונה</b> שכתבו שלרבי אליעזר האביונות הקפריסין והתמרות חייבים במעשר משום שהם "פרי", ומשמע שהעלים אינם נחשבים כ"פרי". וכך נראה מזה שהעלים אינם אסורים משום איסור ערלה [וראה עוד <b>בחידושי</b> <b>הרמב''ן</b> שהוסיף שאינם נחשבים אפילו כ"ירק"]. ואולם מפשטות דברי <b>הטור</b> SBסימן ר"בSE [העתיקו <b>המגן אברהם</b> שם SBסקי"זSE] נראה שהטעם שאין מברכים על העלים "בורא פרי העץ" הוא משום שאינם נחשבים <b>עיקר</b> הפרי, היינו, שאף שנחשבים כ"פרי" מכל מקום אינם הפרי העיקרי והחשוב שבאילן. הנפקא מינה בזה, לאופן שטעה ובירך עליהם ברכת "בורא פרי העץ". לדעת הטור יש לומר שבדיעבד יצא בברכה זו ידי חובתו, שהרי כבר פסק <b>המגן אברהם</b> SBר"ו סק"אSE שכל דבר שברכתו "בורא פרי האדמה" משום שאינו "עיקר הפרי", אם טעה ובירך עליו ברכת "בורא פרי העץ" יצא בדיעבד ידי חובתו. ואולם לדעת תלמידי רבינו יונה נראה בפשיטות שלא יצא ידי חובתו בזה אף בדיעבד, שהרי אינו "פרי" כלל. - ועיין <b>בשער הציון</b> SBר"ב סקמ"בSE שנסתפק בזה. 
(19) אף ש"תמרות" אלו דין "פרי" עליהם, וכפי שנראה כן מדברי <b>תלמידי רבינו יונה</b>, מכל מקום אין מברכים עליהם ברכת "בורא פרי העץ" משום שאינם נחשבים כ"עיקר הפרי" וכמבואר כן <b>בטור</b> SBסימן ר"בSE. ואולם <b>הרמב''ן</b> נקט [לדעת רבי אליעזר] שהתמרות אינם נחשבות כ"פרי" אלא כ"ירק", וחיוב המעשרות שלהם הוא מדין "מעשר ירק", עיין בדבריו. 
(20) קידושין לז א. 
(21) <b>לרש''י</b> הטעם שהקילו בספיקו הוא משום שאיסור ערלת חו"ל הוא מדרבנן SBעיין לעיל הערה 14SE [ובפשטות זהו מחמת הכלל ש"ספק דרבנן לקולא" - ועיין לקמן הערה 24], ואילו <b>לרמב''ם</b> SBפ"י ממאכ"א ה"יSE שאיסור ערלת חו"ל נלמד מ"הלכה למשה מסיני" הטעם שספיקו מותר הוא משום שכן ניתנה ההלכה למשה מסיני שרק ערלה ודאית אסורה ואילו ספיקה מותרת וכמבואר בקידושין SBלט אSE. 
(22) <b>תוספות הרא''ש</b> בסוגייתנו וכן <b>התוספות</b> בחולין SBו ב ד"ה והתירSE הוכיחו מכאן שדין תרומות ומעשרות בחוצה לארץ נוהג גם כשעיקר חיוב המעשרות הוא מדרבנן, שהרי מבואר כאן בגמרא שיש לחייב את האביונות בחיוב מעשרות אף בחו"ל אפילו שעיקר חיובן הוא מדרבנן. ויש להעיר מזה על דברי <b>הרמב''ם</b> SBפ"ב מתרומות ה"זSE שכתב שירק וצלף אינם מתעשרים בחו"ל, וביאר שם <b>הרדב''ז</b> טעם הדבר, כיון שעיקר חיובם במעשרות הוא <b>מדרבנן</b> לא החמירו עליהם בחו"ל. וזהו לכאורה שלא כמבואר בסוגייתנו. 
(23) מכאן מוכח לכאורה שחיוב המעשרות של כל פירות האילן מלבד דגן יין ושמן הוא מדרבנן. וכך היא שיטת <b>רש''י</b> [עיין בדבריו כאן ובחולין ו ב]. אולם שיטת <b>הרמב''ם</b> SBפ"ב מתרומות ה"א וה"וSE שחיוב המעשרות שלהם הוא מהתורה, ורק ירק או צלף חיובם מדרבנן, וצ"ע מסוגייתנו. <b>הכסף משנה</b> SBפ"א ממע"ש ה"גSE מיישב שיטתו, שסוגייתנו עוסקת בפירות גרועים בדומה לצלף שבזה הרמב"ם מסכים שחיוב מעשרותיהם הוא רק מדרבנן. וראה עוד <b>בפני</b> <b>יהושע</b>, <b>הצל''ח</b> וספר <b>ברכת ראש</b>. 
(24) צריך ביאור, איך יתכן להכריע כבית שמאי מכח הכלל ש"כל המיקל בארץ הלכה כמותו בחוצה לארץ", והרי אפילו אם ננקוט כדעת רש"י SBעיין לעיל הערה 19SE שהטעם בזה הוא משום ש"ספק דרבנן לקולא" הרי במחלוקת זו שבין ב"ש לב"ה כבר נפסקה ההלכה כבית הלל ושוב אין לפנינו ספק. ובשלמא לדעת אלו הסוברים שההלכה כדברי המיקל נלמדת מעיקר ההלכה שנאמרה בסיני שספיקו מותר יש לומר כפי שביאר <b>הר''ן</b> <b>בקידושין</b> SBלו ב ד"ה כלSE שזה גופא חידשה ההלכה ל"משה מסיני" שגם כשהספק אינו שקול אלא הוא ספק כל דהו שלא נחשב כלל ל"ספק" בשאר דיני התורה מכל מקום הלכה כדברי המיקל, ולכן נאמר כלל זה אף בנידון שנחלקו בו יחיד ורבים. ומוסיף <b>החזון איש</b> SBערלה יא זSE בכונתו, שבאופן שדנו על ענין מסויים במושב בית דין והכריעו ה"רוב" כצד אחד גם הר"ן מסכים, כיון שבזה אמרה תורה "אחרי רבים להטות" שוב אין לפנינו ספק כלל ולא שייך בזה "הלך אחר המיקל", אלא רק בנידון שחלקו בו תנאים או אמוראים שבזה הטעם שפוסקים כ"רבים" אינו משום "אחרי רבים להטות" אלא משום הכלל "הלך אחר הגדול" [וכפי שמבואר בגמרא עבודה זרה SBז אSE לענין שני חכמים החולקים ביניהם ואחד מהם גדול מחבירו עיין שם], בזה חידש הר"ן שאף שמכריעים כ"רבים" או כ"גדול" מכל מקום הכרעה זו אינה הכרעה גמורה ועדיין יש בה צד קלוש של ספק ושוב שייך לומר בזה "הלכה כדברי המיקל", עיין בדבריו. ולפיכך, סברה הגמרא בקושייתה שגם כלפי דעתם של בית שמאי נאמר כלל זה ולא גרעה שיטתם משיטת יחיד כנגד רבים, שדעתו של יחיד גורמת עדיין שהנידון שבו הם נחלקו יחשב כעומד בספק "כל דהו". אבל לדעת רש"י שהטעם שהלכה כדברי המיקל הוא משום שהספק הוא באיסור דרבנן הקל, הרי לכאורה יש צורך שהספק יהיה "ספק השקול", ומדוע גם כשאין זה כך ההלכה כדברי המיקל. <b>הפני יהושע</b> מיישב שלדעת רש"י הטעם שפוסקים כדברי המיקל אינו משום שזהו ספק דרבנן ו"ספק דרבנן לקולא", אלא כפי שמבואר <b>ברש''י בקידושין</b> SBלח ב ד"ה הלכתאSE שלאלו הסוברים שערלת חו"ל איסורה מדברי סופרים הכונה שקיבלו על עצמם לנהוג בפירות אלו באיסור, וידוע היה לאמוראים שבדבר שיש בו צד מחלוקת לא קיבלו עליהם מנהג זה מלכתחילה, ולכן גם במקום שנחלקו בו יחיד ורבים או בית שמאי עם בית הלל אין הפירות אסורים משום ערלה. <b>והחזון איש</b> SBכלאים א חSE מיישב, שמאיזה טעם שהוא מצאו חכמים לנכון להקל כדעת יחיד בהלכות עירובין אבילות ובערלת חו"ל, ודוקא בענינים אלו אמרו כן - עיין בדבריו. <b>החתם סופר</b> SBיור"ד רפ"וSE מיישב באופן אחר ומחדש שגם כשרבים נחלקים עם היחיד עדיין הספק נחשב ל"ספק שקול" כי יתכן שבחכמתו שוה הוא לרבים, ורק שגזירת הכתוב הוא לנהוג כדעת הרבים - עיין בדבריו. 
(25) משום שדוד המלך הוא זה שכבשה וכיבוש זה נחשב ל"כיבוש יחיד" שאינו תקף, ולכן אין לסוריא דין "ארץ ישראל". - <b>רש''י</b> קידושין SBלח בSE. 
(26) הטעם שבסוריא לא הקילו כל כך הוא משום שחששו שמחמת קירבתה לארץ ישראל יטעו ויתירו גם את הפירות של ארץ ישראל. - <b>רש''י</b> שם. 
(1) <b>א</b>. לדעת <b>התוספות</b> SBד"ה קליפיSE הגרעינים אסורים באיסור ערלה משום שהם נחשבים כ"פרי", וממילא לענין ברכה יש לברך עליהם "בורא פרי העץ". ואולם <b>הרשב''א</b> חולק וסובר שהגרעינים בדומה לקליפות נאסרו מריבוי הפסוק "וערלתם ערלתו <b>את</b> פריו", שגם הטפל לפרי אף שאינו פרי נאסר משום ערלה, וממילא לענין ברכה אין לברך עליהם "בורא פרי העץ", עיין שם. ולא התבאר בדבריו מה אם כן הברכה הראויה להם. ונחלקו בזה רבותינו האחרונים. לדעת <b>האבן העוזר</b> SBר"בSE כונת הרשב"א לומר שברכתם הראויה היא "בורא פרי האדמה" ככל דבר שאינו "עיקר הפרי" [כגון תמרות הצלף], ואולם <b>המגן אברהם</b> SBשם סק"זSE הבין בכונת הרשב"א, כשם שעל גרעינים מרים [כגרעיני אפרסק וכדומה] שמיתק אותם וראויים לאכילה מבואר ברשב"א בהמשך דבריו שברכתם "שהכל", משום שלא לדעת כן נוטעים את האילן, כך יש לברך ברכת שהכל על גרעינים מתוקים מתחלה. [ומה שכתב הרשב"א בסוף דבריו שהטעם שמברכים שהכל הוא משום שלא לדעת כן נוטעים את האילן מוסב גם על גרעינים מתוקים שהוזכרו בתחלת דבריו]. ואמנם מסכים המגן אברהם, שלדעת <b>הרא''ש</b> באמת יש חילוק בין גרעינים מתוקים מתחלה שברכתם "בורא פרי האדמה" לבין גרעינים מרים שמיתקם שברכתם "שהכל" [וכהבנת אבן העוזר בדעת הרשב"א], וכן נפסק <b>בשו''ע</b> SBר"ב ס"גSE עיין שם <b>במשנ''ב</b>. <b>ועיין בהרחבה בחברותא למסכת</b> <b>עוקצין</b>. ב. לדעת התוספות שגרעינים נחשבים לפרי, הקשו האחרונים [עיין <b>צל''ח</b>, <b>אבן העוזר</b> SBסימן ר"בSE <b>ביאור הגר''א</b> SBשםSE <b>ופרי חדש</b> SBשםSE] מהמבואר במשנה במסכת ערלה SBא-חSE שגרעינים אינם אסורים משום "רבעי", וכן מבואר במשנה במסכת עוקצין SBב-בSE שאינם נטמאים בטומאת אוכלים, ואם הגרעינים נחשבים לפרי מדוע לא יאסרו משום רבעי ככל פרי ומדוע אינם נטמאים בטומאת אוכלים. - ומשום כך הכריעו להלכה כדעת הרשב"א שהגרעינים אינם פרי וברכתם בורא פרי האדמה, שלא כדעת השו"ע שפסק כראשונים הסוברים שברכתם בורא פרי העץ. [ועיין עוד <b>בעוללות</b> <b>אפרים</b> SBדין וSE <b>ביאור מרדכי לגר''מ בנעט</b> SBאות ח'SE ו<b>בחזון איש</b> SBערלה ג-ו, עוקצין ב-טSE. <b>ג</b>. לענין <b>קליפות תפוז מרוקחים בדבש</b> כתב <b>המגן אברהם</b> SBר"ג סקי"זSE שכפי שמברכים על גרעינים "בורא פרי העץ" משום שנחשבים לפרי, כך יש לברך על הקליפות "בורא פרי העץ" משום שהקליפה היא חלק מגוף הפרי. ואולם <b>הט''ז</b> SBר"ד סקט"וSE חולק, וסובר שיש לברך עליהם "בורא פרי האדמה" משום שאינם נחשבים לפרי עצמו והטעם שאסרום באיסור ערלה הוא מדין "שומר" בעלמא. דעה נוספת מצינו <b>בעולת תמיד</b> SBר"ג סק"דSE <b>ואליה רבא</b> SBשם סק"בSE הסוברים שברכתם "שהכל", משום שלא נטעו את האילן לדעת אכילת הקליפות וברובם משליכים אותם ואינם טורחים לרקחם בסוכר או דבש. <b>ולהלכה</b>: <b>המשנ''ב</b> SBר"ב סקל"טSE פסק שמספק יש לברך עליהם "שהכל", ועיין <b>בחזון</b> <b>איש</b> SBל"ג סק"בSE שהאריך בענין. 
(2) <b>א</b>. כתבו <b>הראשונים</b> [עיין <b>תוספות רא''ש</b> <b>רשב''א וטור</b> SBר"בSE] ששיעורים אלו שנשנו במשנה לענין איסור קציצת אילן בשביעית יש בהם בכדי ללמדנו גם לענין ברכה שכל שהפרי קטן מהשיעור המוזכר אין לברך עליו "בורא פרי העץ" אלא בורא פרי האדמה, וכן נפסק <b>בשו''ע</b> SBר"ב ס"בSE <b>וברמ''א</b> שם. אכן <b>הגר''א</b> SBשםSE חולק וסובר ששיעורים אלו נשנו רק לענין איסור קציצת אילנות בשביעית. אבל בכדי להתחייב עליהם בברכת "בורא פרי העץ" מסתבר שיש צורך שהפירות יצמחו בשיעור שיגיעו ל"עונת המעשרות" [היינו השיעור שמכאן ואילך הפירות ראויים להתחייב בחיוב מעשר] שהוא שלב מאוחר יותר בהתפתחות הפרי. [עיין ברמב"ם SBפ"ב ממעשרSE השיעור המדוייק לכל פרי], וכן הוא דעת <b>הפנים</b> <b>מאירות</b>. וכתב <b>הביאור הלכה</b> SBשם ד"ה ושארSE שיש לנהוג כן למעשה וקודם שהגיעו ל"עונת המעשרות" יש לברך עליהם בורא פרי האדמה ויוצא בזה ידי חובתו ממה נפשך. ואולם הנוהג כדעת השולחן ערוך אין למחות בידו - עיין בדבריו. <b>ב</b>. <b>הרשב''א בתשובותיו</b> SBסימן תכ"חSE הקשה מדוע כאשר הפרי עדיין לא הגיע לגמר בישולו אלא הגיע לשיעור המוזכר במשנה לענין איסור קציצת אילנות בשביעית כבר מברכים עליו "בורא פרי העץ" והרי לא נוטעים את האילן על דעת לאכול את הפרי כשעדיין אינו מבושל די הצורך, ולענין "קורא" התבאר בגמרא לעיל SBלו אSE שמחמת סברא זו ברכתו "שהכל". ותירץ שבדבר שהוא גוף הפרי לא נאמרה סברא זו, בשונה מ"קורא" שאינו עיקר הפרי. וביאר <b>החזון איש</b> SBסימן ל"ג ד'SE כונתו, שכל פרי גם לאחר שגדל והגיע לבישולו הגמור מכל מקום חלק הבוסר שהיה בתחלת גידולו עדיין קיים בו גם עכשיו, נמצא אם כן שגם ה"בוסר" נאכל לבסוף, ולכן גם אם אוכלו בשלב מוקדם יותר הריהו נידון כדבר שנוטעים אותו לדעת אכילתו - עיין בדבריו. 
(3) השיעור "משיוציאו את הפרי" הוא שהגיעו לשיעור "סמדר", והיינו שחכמים מודים לרבי יוסי שבשאר אילנות סמדר נחשב לפרי. - <b>משנה ראשונה</b> שביעית SBפ" מ"יSE, <b>חידושי</b> <b>אנשי שם</b> SBשםSE ו<b>חזון איש</b> SBשביעית ז' - כ'SE. 
(4) משמעות הלשון "<b>אלא</b> אמר רבא" וכו' מורה שרבא חזר בו מישובו הקודם וסובר ששם "שומר" תלוי רק באם הפרי מתייבש כשניטלת ממנו קליפתו. ואולם <b>הריטב''א והרא''ה</b> נקטו, שגם למסקנא בכדי לקבוע שם "שומר" יש צורך בשני תנאים, א. שהקליפה תהא קיימת בשעת גמר הפרי ובישולו, וכתירוצו הקודם של רבא, ב. שאם הקליפה תנטל מהפרי הוא יתייבש, וכתירוצו השני של רבא, וכן נקט <b>ספר החינוך</b> SBמצוה רמ"וSE. וכבר העיר עליו <b>המנחת חינוך</b> שמלשון הגמרא לא משמע כן וכנ"ל. 
(5) כתב <b>הרא''ש</b> שאין זה לשון הגמרא אלא הוא מדברי <b>בעל הלכות גדולות</b>. 
(6) <b>תוספות</b> SBד"ה והלכתאSE <b>והרא''ש</b> חולקים על פסק זה וסוברים שרק לענין ערלה שבחוצה לארץ נקט מר בר רב אשי כדעת רבי עקיבא שהקפריסין אינם נחשבים לפרי, מחמת הכלל ש"כל המיקל בארץ הלכה כמותו בחוצה לארץ", אבל בארץ ישראל הוא מסכים לדעת רבי אליעזר הסובר שהם אסורים באיסור ערלה משום שנחשבים לפרי, וממילא לענין ברכה יש לברך עליהם "בורא פרי העץ", וכיון שלענין ברכה אין לחלק בין ארץ ישראל לחוצה לארץ נמצא שיש לברך עליהם "בורא פרי העץ" גם בחוצה לארץ. ואולם <b>הרי''ף הרמב''ם הרמב''ן והרשב''א</b> מסכימים לפסק זה שהובא מבעל הלכות גדולות שיש לברך עליהם "בורא פרי האדמה", משום שסוברים שמר בר רב אשי שנקט כדעת רבי עקיבא שהקפריסין נחשבים לפרי אין זה משום ש"כל המיקל בארץ הלכה כמותו בחוצה לארץ", אלא משום שהכריע להלכה כמותו גם בארץ ישראל, וכן נראה מלשון <b>הרמב''ם</b> SBפ"י ממע"ש ה"גSE שהתיר אכילת קפריסין של ערלה ולא חילק בדבריו בין ארץ ישראל לחו"ל, [וכבר דייקו כן בדברי הרמב"ם <b>הפני יהושע</b> בסוגייתנו, <b>ביאור הגר''א</b> SBיור"ד רצ"ד סקי"אSE <b>ופרי חדש</b> SBר"ב ס"וSE], ולכן גם לענין ברכה אין הקפריסין נחשבים לפרי וברכתן "בורא פרי האדמה". וכך ביאר <b>בספר נהר שלום</b> SBר"ב סק"טSE - עיין בדבריו. והנה <b>רבינו יונה</b> נוקט כדעת התוספות שהטעם שמר בר רב אשי פסק כרבי עקיבא הוא מחמת הכלל ש"כל המיקל בארץ הלכה כמותו בחוצה לארץ", ואולם לענין ברכה הוא חולק על דעת התוספות וסובר שברכת הקפריסין היא "בורא פרי האדמה" וכדעת הבה"ג. וטעמו, שכמו לענין ערלה נראה שספק הוא בידינו אם הם נחשבים לפרי, ולכן בארץ ישראל שאיסור ערלה הוא מהתורה הכריעו לחומרא ובחו"ל שהאיסור מדברי סופרים [או מהלכה למשה מסיני] הכריעו לקולא, ממילא גם לענין ברכה יש לקבוע מספק שברכתם "בורא פרי האדמה", שהרי בברכה זו יוצא ידי חובתו גם לצד שהם נחשבים לפרי, וכמבואר במשנה לקמן SBמ אSE "בירך על פירות האילן בורא פרי האדמה יצא". [בביאור המחלוקת שבין התוספות ורבינו יונה יש לומר, שתוספות סוברים כדעת הר"ן שהובא לעיל SBלו א הערה 24SE שהכלל ש"כל המיקל בארץ הלכה כמותו בחוצה לארץ" הוא דין מחודש הנלמד מ"הלכה למשה מסיני" שבערלת חו"ל יש לפסוק כדברי המיקל אפילו אם מצד כללי הפסק ההלכה כדברי המחמיר, וממילא גם במחלוקת שלפנינו סובר מר בר רב אשי שאף שבאמת ההלכה היא כרבי אליעזר [ומשום שדברי הברייתא מסייעים לו - כמבואר ברבינו יונה], מכל מקום, כיון שרבי עקיבא חולק ומיקל, הרי מחמת הדין המחודש ש"כל המיקל בארץ הלכה כמותו בחו"ל" יש לפסוק בחו"ל כדבריו, ונמצא אם כן, שלענין ברכה שלא נאמר לגביה כלל זה יש להחשיב את הקפריסין לפרי גמור וכדעת רבי אליעזר שהלכה כמותו ולכן סוברים התוספות שיש לברך עליהם "בורא פרי העץ". ואולם רבינו יונה סובר שהכלל ש"כל המיקל בארץ הלכה כמותו בחו"ל" נאמר רק בספק השקול [וכדעת <b>התוספות</b> בקידושין החולקים בזה עם הר"ן], וממילא במחלוקת שלפנינו הטעם שמר בר רב אשי פסק כרבי עקיבא בחו"ל הוא משום שהיה לו ספק שקול כפי מי ההלכה, ומספק הכריעו בחו"ל כרבי עקיבא ובארץ ישראל כרבי אליעזר, ונמצא אם כן שגם לענין ברכה הספק עומד בעינו, ומשום כך סובר רבינו יונה שיש לברך עליהם "בורא פרי האדמה"]. 
(7) <b>רש''י</b>. 
(8) וטעמו של רב ששת החולק על רבא ביאר <b>הרמב''ן</b> שפלפלים יבשים באמת ראויים לאכילה ולכן יש לברך על אכילתם, והטעם שאין מברכים עליהם "בורא פרי האדמה" הוא משום שנשתנו לגריעותא ואין דרך בני אדם לאוכלם כך כשהם בפני עצמם ולפיכך ירדו מחשיבותם וברכתם "שהכל", בדומה לסברת רב נחמן לענין ברכת הקמח. - ועיין עוד <b>בחידושי מהר''ם בנעט</b> בביאור דעת רב ששת. 
(9) <b>רש''י</b> סוכה SBלה א ד"ה חייביןSE. ואולם <b>התוספות</b> SBשםSE פירשו הסלקא דעתך, כיון שסופם להתייבש ואז לא יהא עליהם שם "עץ מאכל" כי אינם נאכלים בפני עצמם אלא בתערובת כתבלין ממילא גם עכשיו כבר אין להם שם של "עץ מאכל", קמ"ל שכל עוד שלא נתייבשו שם "עץ מאכל" עליהם. וכן פירש <b>הריטב''א</b> שם, - ועיין שם <b>בכפות תמרים</b> <b>ושפת אמת</b>. ולענין ברכה - לדעת <b>הרא''ש ורבינו יונה</b> יש לברך עליהם "בורא פרי העץ" שהרי לענין איסור ערלה הם נחשבים כעץ, ואולם לדעת <b>התוספות הרי''ף הרמב''ם</b> SBפ"ח מברכות ה"זSE <b>והרמב''ן</b> יש לברך עליהם "בורא פרי האדמה", וביאר <b>הרמב''ן</b> טעם הדבר, כיון שהפלפלים גדלים בעץ עצמו כמו אבעבועות הם נחשבים כחלק מגופו של האילן עצמו ולכן ברכתם "בורא פרי האדמה", והטעם שהם אסורים משום ערלה הוא כי התורה ריבתה לאיסור גם את עץ המאכל עצמו ולא רק את פירותיו. ועיין עוד <b>ברשב''א בתשובותיו</b> SBסימן ת'SE שביאר טעם אחר בזה, וראה <b>בספר דברי דוד</b> שדן בדבריו. 
(10) על פי <b>רש''י ביומא</b> SBפא בSE. 
(11) על פי <b>רש''י ביומא</b> SBפא בSE. 
(12) <b>רש''י כאן וביומא</b> SBפא בSE [עפ"י הגמרא במסכת עבודה זרה SBלח אSE]. ומוסיף [עפ"י הגמרא שם SBלח בSE] שכמו כן אין לחוש לה משום "גיעולי נכרים" [היינו שמא התבשלה בכלי של נכרי ונבלע בה טעם של איסור] מפני שהוא "נותן טעם לפגם" [שהטעם הנפלט מהכלי פוגם את טעמו של המאכל ובאופן כזה אין המאכל נאסר] שמסתמא האיסור התבשל מאתמול והופג טעמו בלינה - <b>רש''י</b> SBשםSE. או משום שכשהמאכל נאכל בתוך מרקחת תמיד בליעת האיסור פוגמת את טעמו אפילו אם הוא "בן יומו". - <b>אמרי נועם להגר''א</b>. <b>והמרדכי</b> SBסימן קט"זSE פירש שטעם ההיתר הוא משום שהנכרים משתמשים לבישול מרקחת זו בכלים מיוחדים המיועדים למאכל זה בלבד. 
(13) <b>רש''י</b>. אך אין לפרש קושית הגמרא בפשיטות, כי מכך שמברכים עליה "בורא פרי האדמה" מוכח שהדרך לאוכלה כן ומדוע האוכלה ביום הכיפורים פטור, משום שיש לדחות שמדובר באופן שבישלה [וכפי שנראה מזה שהתירוה משום <b>בישולי</b> נכרים] שאז הדרך לאוכלה. 
(14) כך פירש <b>הרשב''א</b> לקמן SBלז א ד"ה תיובתאSE. ואולם <b>הריב''ב</b> [המודפס על דפי הרי"ף SBכו אSE] פירש שלרב כהנא הקמח נחשב לעיקר התבשיל לא משום חשיבותו המיוחדת וכסברתם של רב ושמואל אלא משום שעיקר הרצון באכילת "חביץ קדרה" הוא אכילת הקמח שבו, ומכח מציאות זו הריהו נחשב לעיקר התבשיל. ורב יוסף שאמר מסתבר כדברי רב כהנא כוונתו שהלכה כדבריו אך לא מטעמו, ולו יצוייר שעיקר הרצון באכילת "חביץ קדרה" לא היה באכילת הקמח גם היתה ברכתו בורא מיני מזונות וכדעת רב ושמואל הסוברים שהדגן נחשב תמיד לעיקר התבשיל מחמת חשיבותו המיוחדת. 
(15) <b>בביאור דין זה</b> יש להקדים דברי המשנה לקמן SBמד אSE "זה הכלל כל שהוא עיקר ועמו טפלה מברך על העיקר ופוטר את הטפלה". - כלל זה מתפרש בין באופן ששני מיני המאכל עומדים כל אחד לעצמו ומין אחד משמש כמאכל העיקרי והשני בא רק כדי להטעימו, ובין כששני המינים מעורבים בתערובת אחת שאז משמש אחד מהם כ"עיקר" והשני כ"טפל" באחד משני האופנים: א. כשעיקר רצונו באכילת מין אחד ואילו המין השני ניתן בתערובת רק כדי להטעימה. ב. כששני המינים שבתערובת משמשים כעיקר המאכל וניתנו בכונה שוה, אזי המין שכַּמוּתוֹ מרובה עד כדי שהתערובת ברובה היא ממין זה, הוא הנחשב לעיקר התערובת והמין המועט נחשב לטפל. רב ושמואל חידשו, שכלל זה תקף רק בתערובת שלא ניתן בה מין דגן, אבל תערובת שניתן בה דגן אזי הדגן מחמת חשיבותו הרבה נחשב לעיקר התערובת בין אם הוא ניתן לצורך נתינת טעם בלבד ובין אם הוא ניתן לשמש כעיקר המאכל אבל כַּמוּתוֹ מועטת ביחס למין האחר - <b>רשב''א</b> SBד"ה דובשאSE. ועיין לקמן הערה 16. 
(16) <b>בגמרא לקמן</b> SBלט אSE מבואר שרק אם הדגן ניתן לצורך אכילה הוא עומד בחשיבותו ונאמר בו הכלל ש"כל שיש בו מחמשת המינים מברכים עליו בורא מיני מזונות", אבל כשהוא ניתן רק כדי לדבק את המאכל ולהקשותו [כחומר מייצב וכדומה] אין לו חשיבות מיוחדת ודינו כשאר מיני מאכל. והנה נחלקו הראשונים מהו האופן שבו הדגן עומד בחשיבותו, לדעת <b>התוספות</b> SBד"ה כל ולקמן לח א ד"ה והאSE יש צורך שהדגן ינתן בתערובת כדי שיסעוד את הלב. לדעת <b>הרמב''ם</b> SBפ"ג מברכות ה"וSE <b>והרשב''א</b> גם באופן שהדגן ניתן כדי להטעים את המאכל יש לו חשיבות. ואילו לדעת <b>המאירי</b> יש צורך שהמאכל יהא קרוי על שם הדגן ורק אז הוא נחשב לעיקר התערובת אף כשכמותו מועטת. [יש להעיר, שמדברי התוספות והמאירי נמצינו למדים שחידושם של רב ושמואל מתייחס רק לאופן שהדגן ניתן בתערובת כ"עיקר" אך כַּמוּתוֹ מועטת, אבל באופן שהוא משמש בה כ"טפל", בזה לא התחדש שהדגן בכל זאת נחשב לעיקר התערובת, שהרי אם יש צורך שהדגן ינתן כדי לסעוד הלב או שהמאכל יהא קרוי על שמו בהכרח שהוא משמש במאכל כ"עיקר" ולא כ"טפל", וזהו שלא כפירוש הרשב"א שהובא לעיל הערה 15]. בשו"ת <b>אבני נזר</b> SBאו"ח סימן ל"חSE דן באופן שהדגן ניתן כדי להרבות את כמות המאכל או כדי לרככו ולהתפיחו שיהא נח לאוכלו, האם יש לו חשיבות או שיש לדמותו לניתן כדי לדבק המאכל ולהקשותו. עיין בדבריו. 
(17) <b>ולענין ברכה אחרונה</b> כתבו <b>התוספות</b> SBמא ב ד"ה אלאSE שיש לברך עליו ברכה אחת מעין שלש, [והיינו באופן שעשה ממנו תבשיל, אך כשעשה ממנו פת יש לברך עליו ברכת המזון]. ואולם, נחלקו הפוסקים מהו שיעור האכילה הנצרך כדי להתחייב בברכה אחרונה על תערובת זו. עיין <b>שו''ע</b> SBר"ח ס"טSE, <b>במגן אברהם</b> SBשם סקט"וSE <b>בביאור הגר''א</b> SBשםSE ובדברי <b>המשנה</b> <b>ברורה</b> SBשםSE. 
(1) לדעת <b>רש''י</b>, "אורז" המוזכר בגמרא הכונה לזן הקרוי בזמנינו "דוחן", ואילו "דוחן" המוזכר בגמרא הכונה לזן מסויים ממיני הדוחן. אבל לדעת <b>התוספות</b> ה"אורז" וה"דוחן" המוזכרים בגמרא הם המינים שגם בזמנינו קרויים כך. - וכדעת התוספות נקטו הרבה מן הפוסקים הובאו דבריהם <b>במשנה ברורה</b> SBר"ח סקכ"הSE. ועיין עוד <b>בשער הציון</b> SBשם סקל"אSE. 
(2) הטעם שהשוו זאת בדוקא למעשה קדרה אף שהרי ישנם הרבה מאכלים שמברכים עליהם תחלה וסוף, עיין <b>בפני יהושע</b>, <b>צל''ח</b>, <b>וביאורי</b> <b>הגר'' א</b>. 
(3) <b>תוספות</b> SBד"ה בוראSE מבארים את נוסח הברכה כך: <b>ברוך אתה ה'</b> וכו' על ש<b>בורא</b> <b>נפשות רבות ו</b>ממלא את <b>חסרונם</b> ואת כל צרכם ההכרחי כמו לחם ומים, וגם <b>על כל מה שברא</b> דברים שאינם הכרחיים לאדם אלא באים רק כדי <b>להחיות בהם נפש כל חי</b> ושיתענגו בהם. - ועיין <b>בטור ובית יוסף</b> SBסימן ר"זSE שביארו באופן אחר. ועיין עוד <b>בשנות אליהו לגר''א</b> SBסוף פ"וSE. <b>ובכף החיים</b> SBר"ד סקל"חSE בשם <b>ה אריז'' ל</b>. 
(4) <b>א</b>. נוסח זה הובא גם <b>ברא''ש</b>, <b>הרוקח</b> <b>והטור</b> SBר"זSE, וכן הסכים <b>הגר''א</b>, SBשםSE. ואולם <b>המגן אברהם</b> SBשםSE הביא בשם הכתבים לומר "על כל מה <b>שבראת</b>". - וכתב <b>המשנה ברורה</b> SBשם סק"גSE שכל אחד ינהג כמנהגו "נהרא נהרא ופשטיה". <b>ב</b>. כתבו <b>התוספות</b> שמסיים "ברוך חי העולמים", אכן <b>בירושלמי</b> מבואר שיש לסיים "ברוך אתה <b>ה'</b> חי העולמים". וכך פסק <b>הרא''ש</b>. והסכים עמו <b>הגר''א</b> SBר"זSE. ואולם <b>רבינו יונה</b> לקמן SBמד אSE כתב, כיון שבגמרא שלנו לא הוזכר הדבר, יש לחתום בלא שם, וכן פסק <b>השו''ע</b> SBר"ז ס"אSE, ועיין <b>במשנה ברורה</b> SBשם סק"הSE בשם <b>המגן גבורים</b> שכתב שכן נהגו. 
(5) <b>הב''ח</b> מוחק תיבת "סולת", כי הברייתא עוסקת בתבשילים העשויים מחטים שנחלקו לחלקים שונים ולא בחטים שנטחנו לקמח. 
(6) כתבו <b>הראשונים</b> שגם אם החטים לא נחלקו באחד מהאופנים שהוזכרו, יתכן להחשיב את הגרעינים שהתבשלו כ"מעשה קדרה" שברכתה "בורא מיני מזונות" באופנים כדלהלן: א. כשהגרעינים התמעכו היטב בבישולם. - כמבואר <b>בתוספות</b> SBד"ה הכוססSE <b>וברא''ש</b>. ב. כשהגרעינים נקלפו. - כמבואר <b>ברמב''ם</b> SBפ"ג מברכות ה"בSE לביאורו של <b>המגן אברהם</b> SBסימן ר"ח ס"בSE על פי הבנת <b>הפרי מגדים</b> SBשםSE בדבריו. [אך עיין <b>במחצית השקל</b> בביאור דברי המגן אברהם, ועיין עוד <b>בחיי אדם</b> SBכלל נד אSE]. ולדעת <b>רבינו יונה</b> SBכה ב מדפי הרי"ףSE גם כשהגרעינים נקלפו יש צורך עדיין שידבקו זה לזה על ידי בישולם בדומה ל"חביץ קדרה", אבל אם כל גרעין עומד בפני עצמו אין זה נחשב ל"מעשה קדרה" וברכתם "בורא פרי האדמה ". [ויש להעיר מלשון <b>רש''י</b> SBד"ה הכוססSE שמשמע מדבריו שרק אם כסס את החטים כמות שהם חיות מברכים עליהם "בורא פרי האדמה", אך אם בישלם אף שהם שלמים לגמרי ברכתם "בורא מיני מזונות" ונחשבים ל"מעשה קדרה", שלא כמבואר בראשונים הנ"ל]. ולהלכה עיין <b>שולחן ערוך</b> SBסימן ר"ח ס"דSE ובדברי <b>המשנה ברורה</b> שם. 
(7) הכונה לדגן רטוב בטרם התייבש בחמה, כי דגן יבש אינו ראוי לאכילה. - ספר <b>פתחי</b> <b>הלכה</b> SBפ"ח זSE. 
(8) <b>ולענין ברכה אחרונה</b> נסתפקו <b>התוספות</b> האם יברכו עליהם ברכה אחת מעין שלש [שהרי החטה היא משבעת המינים], ונוסח הברכה יהא "ברוך אתה ה' על האדמה ועל פרי האדמה" כי אין לסיים "על המחיה ועל הכלכלה" רק באופן שבירך על המאכל בתחלה בורא מיני מזונות, או שמא, כיון שלא מצינו שום מקור לנוסח זה בהכרח שחכמים לא תיקנו בזה ברכת מעין שלש כלל אלא מברכים עליהם ברכת "בורא נפשות", ואף על פי שהם משבעת המינים, מכל מקום, כיון שאכילתם באופן זה אינה "אכילה חשובה" לא תיקנו להם ברכת מעין שלש. - ומסקנת דבריהם היא שיש להחמיר מספק ולאכלם רק בתוך הסעודה שאז ברכת המזון פוטרתם. - ועיין עוד ברשב"א. דברי התוספות הובאו להלכה <b>בשולחן ערוך</b> SBר"ח ס"דSE, וכתב <b>המשנה ברורה</b> SBשם סקי"חSE בשם <b>המגן אברהם</b> שאם אירע שאכל מהם שלא בתוך הסעודה יברך עליהם "בורא נפשות" כי כן הוא מעיקר הדין. 
(9) <b>רש''י</b>. אך <b>התוספות</b> פירשו, שכדי שהפרוסות יחשבו כ"אינם קיימות" אין צורך שימוחו מעצמן על ידי הבישול, אלא גם אם הן מתפוררות רק כשנוטלים אותן די בכך להחשיבן כ"אינן קיימות". ולדעת <b>הירושלמי</b> [הובא בתוספות לקמן SBלז בSE, "אין הפרוסות קיימות" פירושו שאין שיעור כזית בכל אחת מהן. ועיין לקמן SBשםSE שכך מתפרשת הברייתא גם לדעת רב יוסף המובא בסוגיא שם. 
(10) <b>א</b>. בטעם הדבר פירש <b>הטור</b> SBר"חSE שאף שהאורז אינו מחמשת מיני דגן, מכל מקום, מכיוון שהוא משביע כמו הדגן תיקנו לברך גם עליו "בורא מיני מזונות". ואולם עדיין שונה הוא מהדגן בזה שאם התבשיל ברובו ממינים אחרים והאורז הוא המיעוט אין לברך עליו "בורא מיני מזונות" כפי שהיה הדין אילו היה מעורב בו דגן, כי רק בדגן התחדש שמחמת חשיבותו הוא עיקר התבשיל אף במיעוטו מה שאין כן אורז [<b>רי''ף</b>]. וכמו כן שונה הוא מהדגן לענין ברכה אחרונה, שלא תיקנו ברכה אחת מעין שלש אלא לשבעת המינים בלבד מחמת חשיבותם [<b>רא''ש</b>]. <b>ב</b>. לענין <b>ברכת הדוחן</b>: דעת <b>רבינו יונה</b>, <b>הרא''ש והרשב''א</b> שברכתו "בורא מיני מזונות" כברכת האורז, כי שוים הם בתכונתם ששניהם מזינים וסועדים הלב, ולאחר שלענין האורז נדחו דברי רב ושמואל מכח הברייתא ממילא אין הלכה כמותם גם לענין הדוחן. ואולם <b>התוספות</b> SBד"ה תיובתאSE סוברים, כיון שדברי רב ושמואל נדחו מכח הברייתא רק לענין האורז שוב יש לומר שלענין דוחן עדיין כהלכה כמותם ויש לברך עליו בורא פרי האדמה, [ובאופן שנתמעכו הגרעינים ואיבדו צורתם או שעשה מהם פת ברכתם "שהכל"]. וכן דעת <b>הרי''ף והרמב''ם</b> SBפ"ג מברכות ה"יSE. <b>ולהלכה</b>, פסק <b>השולחן ערוך</b> SBר"ח ס"חSE כדעת הרי"ף והרמב"ם שדין האורז אינו שוה לדין הדוחן. ועיין במה שכתב <b>הביאור הלכה</b> שם בזה. 
(11) <b>רש''י</b>. - הטעם שברכת "בורא נפשות" מוזכרת בלשון "ולא כלום", עיין <b>בשו''ת</b> <b>הרשב''א</b> SBסימן תתכגSE, ועיין <b>בשו''ת הרדב''ז</b> SBח"ב סימן תש"טSE שתמה עליו ופירש זאת באופן אחר. - <b>ובביאור הגר''א</b> SBר"ח ס"וSE פירש על פי המבואר לקמן SBמד בSE שמנהג הראשונים היה לברך "בורא נפשות" רק על ביצים ועופות [כי רק בהם יש חיות ונחשבים ל"נפשות"], והאמוראים האחרונים הוסיפו לברך זאת גם על ירקות ומים. ומעתה יש לומר, שהברייתא שאמרה "לבסוף ולא כלום", משום שלמנהג הראשונים באמת לא בירכו כלל ברכה אחרונה על אורז ודוחן, אך אנו הנוהגים כאמוראים האחרונים יש לברך "בורא נפשות" גם על אורז ודוחן שאינם פחותים ממים וירק, ולפי זה כונת רש"י לומר שכל "ולא כלום" שבזמן הברייתא הוא ברכת "בורא נפשות" למנהגינו. [אך אין כוונתו שברכת "בורא נפשות" עצמה קרויה "ולא כלום" וכפי שנראה מדברי הראשונים הנ"ל, עיין בדבריהם]. 
(12) כי מאחר שרבן גמליאל סובר שיש לברך על שבעת המינים ברכת המזון ממילא סבר שיש גם צורך לזמן כפי שמזמנים על הפת. - <b>מהרש''א</b> בביאור דברי <b>התוספות</b>. 
(13) ולא זימן, כיון שלדעת חכמים אין מברכים ברכת המזון על שבעת המינים וממילא גם אין מזמנים עליהם. - <b>מהרש''א</b> בביאור דברי <b>התוספות</b>. 
(14) <b>הגר''א בשנות אליהו</b> SBפ"י מ"חSE הקשה, מה טענה היא זו על רבי עקיבא, והרי גם אילו היה נוהג כדברי רבן גמליאל היה מכניס בזה את עצמו למחלוקת, עיין בדבריו. וראה עוד <b>בקרן</b> <b>אורה</b> SBדיני ברכת הנהניןSE <b>ובספר קהילות יעקב</b> SBסימן ידSE שדנו בדבריו. - ובגוף קושיתו, ראה עוד <b>בספר מנחת ברוך</b> SBאו"ח ס"זSE. 
(15) הטעם שעלה בדעתו של רבן גמליאל שרבי עקיבא ינהג כמותו. עיין <b>בשנות אליהו לגר''א</b> מה שכתב בזה. 
(1) עיין לעיל SBלו בSE. 
(2) <b>רש''י</b>. אכן <b>תוספות ורבינו יונה</b> הקשו עליו שהרי הברייתא שהובאה לעיל SBלז אSE העוסקת אף היא בלחם שנתבשל חילקה בין אם הפרוסות קיימות לאינם קיימות ולא הזכירה כלל שהענין תלוי באם יש בהם שיעור כזית או לא. ותירצו, שלדבריו צריך לומר שרב יוסף מפרש שזו גופא כונת הברייתא, היינו, ש"פרוסות קיימות" פירושו שיש בהם שיעור כזית ו"אין הפרוסות קיימות" פירושו שאין בהם כזית. וכך נראה <b>ברשב''א</b> בביאור דעת רש"י. ואולם <b>התוספות</b> עצמם פירשו [וכך היא דעת רוב הראשונים], ש"חביצא" היא מאכל העשוי מפירורי לחם המעורבים במשקה והמשקה מדבקם זה לזה, ובזה חילק רב יוסף בין אם יש בפירורים שיעור כזית או לא. אך סוגייתנו אינה עוסקת כלל בפירורים שנתבשלו שדינם התבאר כבר בברייתא שהובאה לעיל, שהענין תלוי אם הפרוסות קיימות או לא. מוסיף <b>הפני יהושע</b> שהחילוק שבין רש"י לתוספות הוא גם בביאור עיקר חידושו של רב יוסף, שלרש"י עיקר החידוש הוא שאף על פי ש"בישול" מהווה סיבה להפקיע מהלחם את שמו, מכל מקום אם יש בפירורים שיעור כזית חשיבותם מונעת מהבישול מלהפקיע שם לחם מהם, אך לדעת התוספות בהכרח עיקר חידושו של רב יוסף הוא לאידך גיסא, שאף על פי שהפירורים לא התבשלו מכל מקום אם הם פחותים משיעור כזית פקע מהם שם "לחם". - ועיין עוד בהערה 6. 
(3) ובאופן שעירה עליהם מים מ"כלי ראשון" כתב <b>המשנה ברורה</b> SBקס"ח סק"SE שהדבר תלוי במחלוקת הפוסקים אם עירוי מבשל או לא. ובבישלם בכלי שני ודאי שאין בישולם בישול SBשםSE. 
(4) <b>הפרי מגדים</b> SBסימן קס"ח א"א סקכ"חSE הובאו דבריו <b>בביאור הלכה</b> SBשם ד"ה אםSE הסתפק האם רק כשכבר בשעת הבישול לא היה בפירורים שיעור כזית אז פוקע מהם שם לחם או שמא פוקע שם לחם מהם גם אם בשעת הבישול עצמו היה עדיין בפירורים שיעור כזית ורק לאחר הבישול פיררם לשיעור פחות מכזית. 
(5) <b>רש''י</b>. ואולם <b>התוספות</b> פירשו שהמדובר הוא בכהן המקריב ראשון במשמרתו, כיון שיש לו זמן קבוע [שהרי היו עשרים וארבעה משמרות ונמצא שהיה מקריב פעמיים בשנה]. צריך לברך ברכת "שהחיינו". ועיין <b>בפרש''י</b> <b>במנחות</b> SBעה בSE שאף הוא פירש דין זה בכהן אך ביאר שהכונה לכהן שלא הקריב מנחה מימיו או בכהן המקריב מנחת העומר שהיא מנחה חדשה. 
(6) <b>תוספות</b> בביאור פירושו של רש"י בסוגיא. ועדיין יש להעיר בהשואה שבין הנידון שלפנינו למנחות, שהרי הנידון שלפנינו הוא האם פירורי לחם <b>אפויים</b> שבישלו אותם אם הבישול מפקיע מהם שם לחם או לא. ואילו המנחות הרי כלל לא היו אפויות קודם לטיגונם ומה עניינם לנידון שלפנינו, ועיין <b>בכתבי</b> <b>הגרי''ז</b> על מסכת מנחות SBעה בSE שהעיר זאת, ונשאר בקושיה. <b>ובגוף ראיית ר' יוסף</b> ממנחות הקשה <b>הפני</b> <b>יהושע</b>, בשלמא לפירושו של רש"י שהנידון שלפנינו הוא פירורים שנתבשלו ועיקר חידושו של רב יוסף הוא שאף על פי שהתבשלו אם יש בהם שיעור כזית לא פקע מהם שם לחם מובנת היטב ההוכחה ממנחות שהרי משם מוכח שאם יש בפירורים שיעור כזית מברכים עליהם המוציא, אך לפירושם של התוספות שהנידון שלפנינו הוא בפירורים שנדבקו זה לזה ועיקר חידושו של רב יוסף הוא שאף על פי שלא התבשלו מכל מקום אם הם פחותים משיעור כזית פקע מהם שם "לחם", מה אם כן ההוכחה ממנחות, והרי בהחלט יתכן שאילו היתה מצות הפתיתה לפוררם לפירורים פחותים מכזית גם כן היו מברכים עליהם המוציא, ומה שמצינו שמברכים המוציא רק על כזית הוא משום שכך מצות פתיתתם. ועיין בדבריו מה שיישב בזה. 
(7) <b>רש''י</b>. והקשו עליו <b>התוספות</b> שלענין מנחות לא שייך לומר שאם אכלם חמץ ענוש כרת שהרי כל המנחות באות מצה ולא חמץ כמבואר במנחות SBנב בSE, <b>ורבינו יונה</b> הוסיף להקשות איך יתכן לצאת בה ידי חובת מצה שהרי אין יוצאים ידי מצות אכילת מצה אלא במצה הראויה להאכל בכל מקום וכפי שלמדים זאת מהפסוק "בכל מושבותיכם", וכמבואר בגמרא בפסחים SBלו אSE, ואילו מצה זו הרי נאכלת בירושלים בלבד. ולכן פירשו <b>הראשונים</b> ש"לקט מכולם" הכונה היא שלקט מכמה מיני לחמים פירורים פחותים מכזית ואכל מהם כדי שיעור כזית בצירוף, ומתוך פירושם זה הוכיחו הראשונים לבאר שהנידון שלפנינו אינו בפירורים מבושלים כפי שפירש רש"י אלא בפירורים שנדבקו. שאם לא כן, מה ההוכחה מדין "לקט מכולם לכדי שיעור כזית" שברכתם המוציא לזה שגם פירורים מבושלים פחותים מכזית ברכתם המוציא, והרי מבושלים גרועים יותר מפירורים בעינם, כיון שהבישול מהווה סיבה להפקיע מהם שם לחם. [ועיין <b>בנשמת אדם</b> SBכלל נד אות קטן דSE שהקשה מה הרויחו הראשונים בפירושם והרי גם לדבריהם עדיין יש להקשות מה ההשואה בין הדין "לקט מכולם כזית" ל"חביצא", והרי ב"חביצא" המדובר בפירורים שנדבקו זה לזה ואילו ב"לקט מכולם כזית" המדובר בפירורים בעין, עיין בדבריו. וראה עוד <b>במעדני יום טוב</b> SBסק"יSE <b>ובביאור הגר''א</b> SBקס"ח ס"יSE. וביישוב פירושו של רש"י עיין <b>בבעל המאור</b> <b>והמאירי</b>. 
(8) <b>המגן אברהם</b> SBקס"ח סקכ"חSE הוכיח מכאן שהעושים "קניידלך" [כופתאות מבושלות] מפירורים שהתבשלו ומגבלים אותם באופן שיש בכל אחד מהם שיעור כזית צריך לברך עליהם המוציא, והקשו עליו <b>האליה רבא</b> SBשם סקכ"בSE ועוד אחרונים שהרי ברש"י שלפנינו מבואר שיש צורך לאפות אותם לאחר גיבולם בכדי שיחשבו כפירורים שיש בהם שיעור כזית ולא די להם הגיבול כשלעצמו, ומאחר שאין אופים את ה"קניידלך" שוב אין לברך עליהם "המוציא". ואולם יש להעיר מדברי <b>רש''י במס' מנחות</b> SBעה בSE שאכן השמיט את הצורך באפייתם של הפירורים שנית - עיין בדבריו. - ועיין <b>בשו''ת בית אפרים</b> SBסימן יא-יבSE <b>ובשו''ע</b> <b>הגר''ז</b> SBסימן קס"ח קונטרס אחרון סק"יSE מה שכתבו בזה. 
(9) <b>רש''י פירש</b> דין זה שיש צורך שיאכל שיעור הכזית ב"כדי אכילת פרס" רק לענין "אכילת איסור", שאם הכזית "חמץ" הוא ענוש כרת על אכילתו ולא פירש זאת גם לענין "אכילת מצוה" המוזכרת בברייתא שאם הכזית "מצה" יצא בו ידי חובתו. ועיין <b>בהגהות מהר''צ חיות</b> שרצה לפשוט מדברי רש"י אלו את ספיקו של בעל <b>שו''ת מוצל מאש</b> SBסימן ט"זSE שהסתפק אם רק לענין אכילת איסור נאמר דין זה שיש צורך באכילה כדי אכילת פרס או שמא גם לענין אכילת מצוה נאמר דין זה. וכתב שמדברי רש"י אלו נראה שרק לענין אכילת איסור נאמר דין זה. ואולם תמה על זה מהמבואר בגמרא במסכת פסחים SBקיד בSE שהאוכל מרור ביותר מ"כדי אכילת פרס" לא יצא ידי חובתו, עיין בדבריו. ובאמת עיין <b>ברש''י על מסכת מנחות</b> SBעה בSE שהזכיר דין זה גם לענין אכילת מצוה. וביישוב דברי רש"י כאן, עיין <b>בצל''ח</b> ובפירושו של <b>הגרי''פ פרלא</b> לרס"ג SBמילואים ח"ב סימן ז'SE. 
(10) לרש"י שפירש שהברייתא עוסקת במנחות הקשו <b>הראשונים</b> איך יתכן שמדובר שלא פתתו את כל המנחה ונשאר בה חלק שלא נפרס, והרי מצות פתיתה הוא לפתות את כולה. ועיין <b>בבעל</b> <b>המאור והמאירי</b> ישוב לזה. 
(11) <b>רש''י על מסכת מנחות</b> SBעה בSE, וראה <b>בחזון איש</b> SBסימן כ"ו - ד'SE שביאר באופן אחר. 
(12) שאלת הגמרא "מאי הוי עלה" תמוהה, שהרי רב יוסף כבר ביאר דין זה וכל הקושיות שהקשה עליו אביי כבר יישבם רב יוסף ואביי קיבל לכאורה את כל תשובותיו, ולכן לא מובן מדוע יש לחזור ולשאול "מאי הוי עלה", ועיין <b>בצל''ח</b> מה שכתב בזה. 
(13) כתב <b>הרשב''א</b>, שלפירוש רש"י שביאר סוגיתנו בפירורים שנתבשלו, צריך לומר שרבא יפרש את דברי הברייתא לעיל, שחילקה בין אם הפרוסות קיימות או אינם קיימות, שהכונה בזה ש"פרוסות קיימות" היא, שיש בהם תואר לחם, ו"אין הפרוסות קיימות" פירושו שאין בהם תואר לחם. וחולק בזה על רב יוסף והירושלמי שפירשו "פרוסות קיימות" היינו שיש בהם כזית ו"אין פרוסות קיימות" שאין בהם כזית. ואילו <b>התוספות</b> סוברים שרבא אינו חולק עם פירושם של רב יוסף והירושלמי, אלא סובר שהירושלמי שנקט בדבריו "כזית" אין זה בדוקא, אלא נקט כן משום שבדרך כלל כשיש בפירורים כזית עדיין יש עליהם תואר לחם. <b>סיכום הסוגיא למסקנא</b>: <b>לפירוש רש''י</b>: ש"חביצא" היא פירורים שנתבשלו, נמצא שלמסקנת הסוגיא <b>פירורים</b> <b>שנתבשלו</b> ברכתם "המוציא" רק אם יש בהם שיעור כזית, או אף בפחותים משיעור כזית אבל יש להם "תואר לחם", ואילו <b>פירורים שלא</b> <b>נתבשלו</b> אף על פי שנדבקו זה לזה ע"י דבש או משקה ברכתם המוציא בכל אופן שהוא. <b>לפירוש התוספות</b> ש"חביצא" היא פירורים שנדבקו, נמצא שלמסקנת הסוגיא <b>פירורים</b> <b>שנתבשלו</b>, ברכתם "המוציא" רק אם יש בהם שיעור כזית אך בפחותים מכזית אין עליהם שם "לחם" אפילו אם נראה שיש בהם תואר לחם, כי הבישול מבטל את תואר הלחם אפילו שאין זה ניכר לעין. [דין זה אינו נלמד מסוגייתנו אלא מהברייתא SBלז אSE שחילקה בין אם הפרוסות קיימות לאינם קיימות ולפירושו של הירושלמי כוונתה לחלק בין אם יש בפרוסות כזית לאין בהם כזית]. <b>פירורים שנדבקו</b> זה לזה ע"י משקה, ברכתם "המוציא" רק אם יש בהם שיעור כזית או אף בפחותים משיעור כזית אבל יש להם תואר לחם [ודין זה נלמד מסוגייתנו העוסקת בפירורים שנדבקו זה לזה וכמסקנת רבא]. <b>והוסיף רבינו יונה</b> שפירורים שאינם מבושלים או מודבקים זה לזה אלא עומדים בעינם, אף על פי שהם מפוררים דק דק עד שלא ניכר תואר הלחם שעליהם ואין בהם שיעור כזית ברכתם "המוציא". וכדעת התוספות נפסק <b>בשולחן ערוך</b> SBקס"ח ס"יSE. 
(14) <b>הרא''ש הרשב''א והגר''א</b> בהגהותיהם גורסים "חייבים בחלה", ואין מחלוקת בין רבי יוחנן לדעה הקודמת שהובאה בגמרא. 
(15) להבנת החילוק שבין "טרוקנין" ל"טריתא" יש להקדים את המבואר <b>במשנה במסכת חלה</b> SBפ"א מ"הSE <b>''עיסה שתחלתה סופגנין</b> [שבלילתה רכה] <b>וסופה סופגנין</b> [שבישלוה ולא אפאוה ללחם] <b>פטורה מן החלה</b>, שהרי לא מתקיים בה בתחלתה "ראשית <b>עריסותיכם</b> חלה תרימו תרומה" SBבמדבר טו כSE, כיון שאינה "עיסה", וכמו כן לא מתקיים בה בסופה "והיה באכלכם <b>מלחם</b> הארץ תרימו תרומה לה"' SBשם טו יטSE, כיון שאינה נאפית כלחם. <b>תחלתה עיסה</b> [בלילה עבה] <b>וסופה סופגנין</b> [שבישלוה] <b>תחלתה ספגנין</b> [שבלילתה רכה] <b>וסופה עיסה</b> [שאפאוה בתנור] <b>חייבת בחלה''</b>. נמצינו למדים שישנם שני סיבות לחיוב הפרשת חלה א. כשהעיסה עבה - מדין "ראשית עריסותיכם". ב. כשהיא נאפית בתנור - מדין "לחם הארץ תרימו". - ראה <b>פרי מגדים</b> SBקס"ח א" סקמ"אSE. <b>הרא''ש</b> SBסי"אSE מבאר טעם החילוק שבין "טרוקנין" ל"טריתא" [לפי הפירוש שזהו גביל מרתח] ש"טרוקנין" אף שעיסתה רכה מאד אבל מכיוון שהיא נאפית בגומא כלחם הריהי מתחייבת בחלה כדין מאכל ש"תחלתו סופגנין וסופו עיסה", מה שאין כן "טריתא" שבלילתה הרכה מתפשטת על גבי הכירה ואינה נאפית כלחם אינה חייבת בחלה וכדין מאכל ש"תחלתו סופגנין וסופו סופגנין". <b>והרשב''א</b> ביאר שטעם החילוק ביניהם אינו משום סופם אלא מחמת אופן עשיית העיסה בתחלתה, ש"טרוקנין" עיסתה עבה מעט ויש עליה שם "עיסה" ולכן היא חייבת בחלה, מה שאין כן "טריתא" עיסתה רכה מאד ואין עליה שם עיסה כלל ולכן היא פטורה מחלה כדין מאכל ש"תחלתו סופגנין וסופו סופגנין". 
(16) לפירושם של ה"איכא דאמרי" הקשו התוספות מדוע הם פטורים מחיוב חלה והרי שנינו במשנה במסכת חלה SBפ"א מ"הSE "תחלתה עיסה וסופה סופגנין חייבת בחלה" [ראה לעיל הערה 15]. ובשלמא לפירוש הראשון שבגמרא ש"טריתא" היינו "גביל מרתח" הענין מובן, משום שמאכל זה תחלתו וסופו "סופגנים" וכפי שביארו הרא"ש והרשב"א SBהובאו דבריהם לעיל הערה 15SE עיין שם. אך מאכלים אלו שהוזכרו בפירושם של ה"איכא דאמרי" אף שבסופם הם נחשבים כ"סופגנים" כי אינם נאפים כלחם בתנור אלא על גבי שפוד או בחמה, מכל מקום בתחלתם הם עיסה גמורה ומדוע שלא יתחייבו משום כך בחיוב חלה. [יש להעיר שתוספות הקשו זאת רק ל"איכא דאמרי" שפירש שזהו לחם העשוי לכותח הנאפה בחמה אך לכאורה קושיתו קיימת גם לפירוש שזוהי עיסה הנאפית על גבי שפוד. - ראה בספר <b>חלת לחם</b> SBסימן ח' סקכ"גSE]. וביארו <b>הרא''ש והר''ש</b> במס' חלה, שהדין שנשנה במשנה שבאופן שתחלתה עיסה וסופה סוגפנים חייבת בחלה נאמר רק כשמתחלה חשב לאפות את העיסה כלחם גמור ואחר כך נמלך בדעתו ובישלה או אפאה שלא בתנור אבל אם מלכתחלה בשעה שערך את העיסה חישב בדעתו שלא לאפותה כדרך פת מחשבה זו פוטרת את העיסה מחיוב חלה, ולכן גם "נהמא דהנדקא" ו"לחם העשוי לכותח" שכבר בתחלה נעשתה העיסה במחשבה שלא לאפותם כדרך פת אלא על גבי שפוד או בחמה פטורים מחיוב חלה. אכן דעת <b>רבינו תם</b> [הובא בתוספות בסוגייתנו ובמסכת פסחים SBלז בSE ובראשונים נוספים] שאף אם מלכתחלה חישב בדעתו שלא לאפות את העיסה כדרך פת הריהי חייבת בחלה. וחולק בזה עם הרא"ש והר"ש. - ולדבריו ביארו <b>המהרש''א ופני יהושע</b> שהטעם שפטרו "לחם העשוי לכותח" מחיוב חלה הוא משום שגם עיסתו עיסה רכה היא ונמצא ש"תחלתו וסופו סופגנין". [אכן לדעת רבינו תם צריך עדיין ביאור מדוע "לחמא דהנדקא" פטורה מן החלה והרי ודאי שעיסתה עבה]. 
(1) כך פירש רש"י את החילוק שבין עשאן כעבים לעשאן כלימודים. וראה בהמשך הערה זו. כתבו <b>הרא''ש והר''ש</b> במסכת חלה, כיון שמלכתחלה חישב בדעתו לאפות עיסה זו שלא כדרך אפיית פת אלא בחמה יש לפוטרה מהתורה מחיוב חלה, וכפי שכבר התבארה שיטתם לעיל SBלז ב הערה 16SE שהדין "תחלתה עיסה וסופה סופגנין חייבת בחלה" נאמר רק אם חישב בדעתו לאפותה כלחם ואח"כ נמלך ועשאה סופגנים. ומה שבעשאה כ"עבין" חייבוה בחלה הוא רק מדרבנן גזירה שמא יחליפנה בלחם גמור שנאפה בתנור או שמא ימלך בדעתו ולבסוף יאפנה בתנור. [בעשאה כ"לימודין" אין לחשוש לכל זה, משום שצורתה המיוחדת גורמת לכך שלא יחליפו בינה לבין לחם גמור, וכן שלא ימלכו בדעתם לאפותה כדרך פת]. ואולם <b>רבינו תם</b> החולק על ראשונים אלו וסובר שכל שתחלתה עיסה הריהי חייבת בחלה אף שדעתו מלכתחלה היתה על מנת לעשותה "סופגנים" נמצא שכשעשאה כ"עבין" חיובה בחלה הוא מהתורה, והטעם שפטרוה באופן שעשאה כ"לימודין" ביאר <b>המהרש''א</b> שלדעת ר"ת המדובר כאן בעיסה רכה ונמצא אם כן שתחלתה וסופה סופגנים. להאמור לעיל <b>צריך ביאור דברי רש''י</b>, שהרי מה תועלת יש בכך שמתכוין בשעת עריכת העיסה לאוכלה כדרך פת והרי מכל מקום כונתו לאפותה שלא כדרך פת אלא בחמה, ואם כן עדיין היה צריך לפוטרה מחיוב חלה גם אם עשאה כ"עבין". ועיין <b>ברדב''ז</b> SBפ"ו מביכורים הי"דSE שביאר שגם רש"י סובר כפירושם של הרא"ש והר"ש שהחיוב בעשאה כעבין הוא רק מדרבנן. ואולם מסתימת לשון רש"י לכאורה לא נראה כן, ובפרט שמבואר בדבריו שטעם החיוב הוא משום שגילה בדעתו לאוכלו כלחם, ובאמת <b>התוספות</b> בפסחים SBמא א ד"ה אבלSE נקטו שרש"י סובר כדעת רבינו תם, ואולם גם אם נפרש כך עדיין יקשה לאיזה צורך פירש רש"י שהטעם שבעשאה כ"עבין" חייב הוא משום שכוונתו לאוכלה כדרך פת והרי אם כדעת רבינו תם יש לחייבה אף בלא זה אלא מחמת זה גופא שעיסתה עיסה עבה, וצ"ע. 
(2) כך פירש <b>הרא''ש</b>, ואולם <b>הרמב''ם</b> כתב שהחסרון של "כובא דארעא" ביחס ללחם אחר הוא בכך שאופים אותו על גבי קרקע כדרך הערביים שוכני המדברות ואין עליו צורת פת. ולדבריו ההגדרה "גובלא בעלמא" אינה מתייחסת לעיסה אלא ללחם האפוי שלא בצורת לחם אלא גובלא בעלמא. וכך נראה מדברי הרשב"א. וראה עוד לעיל SBלז ב הערה 15SE. 
(3) ולענין "<b>טריתא</b>" - כתב <b>בית יוסף</b> SBקס"חSE, כשם שחלוקה היא מ"טרוקנין" לענין חיוב חלה [שבשונה מטרונקנין היא פטורה מן החלה] כך חלוקה היא גם לענין ברכה שאפילו אם קבע סעודתו עליה ברכתה בורא מיני מזונות כי אינה "לחם" כלל. ואולם המגן אברהם SBשם סקמ"אSE נקט בדעת הטור שסובר שלענין ברכה דינה שוה לטרוקנין ובקבע סעודתו עליה ברכתה המוציא, אף על פי שלענין חיוב חלה חלוקה היא מטרוקנין ופטורה מן החלה. וביארו <b>הפרי מגדים</b> SBשםSE <b>והלבושי</b> <b>שרד</b> טעם הדבר, שחיוב חלה תלוי בשם "עיסה" שיש על הדבר, וכלשון הפסוק "ראשית <b>עריסותיכם</b> תרימו תרומה", ולכן מצינו בזה חילוק בין "טריתא" ל"טרוקנין", כי טריתא עיסתה רכה מאד ואין עליה שם "עיסה" כלל מה שאין כן "טרוקנין" אין עיסתה רכה כל כך, אבל ברכת המוציא אינה תלויה כלל בשם "עיסה" אלא בשם "לחם" וכיון שבזה הם שוים ששניהם נאפים בתנור לכן אם קבע סעודתו עליהם ברכתם המוציא. יש להעיר שביאור זה מתאים רק עם דברי <b>הרשב''א</b> [הובא לעיל לז ב הערה 15] הסובר שטריתא חלוקה מטרוקנין בתחלת עשייתה שעיסתה רכה מאד בשונה מטרוקנין שעיסתה עבה מעט, אבל להמבואר <b>ברא''ש</b> [הובא גם הוא לעיל שם] שעיסת שניהם רכה היא בשווה והחילוק ביניהם הוא רק בסופן שה"טריתא" מתפשטת על גבי הכירה ואינה נאפית כלחם ואילו עיסת הטרוקנין מתקבצת בגומא ונאפית כלחם, שוב אי אפשר לחלק בזה בין דין חלה לדין ברכה, שהרי אם מצינו שפטרו את ה"טריתא" מחיוב הפרשת חלה ואילו את הטרוקנין חייבו הרי בהכרח שהטעם הוא משום שטריתא אינה נחשבת ללחם והטרוקנין נחשב ללחם ויש לחייבו מדין "והיה באכלכם <b>מלחם</b> הארץ", ואם כן גם לענין ברכה התלויה אף היא בשם "לחם" יש לחלק בין טרוקנין לטריתא ואין לברך המוציא על טריתא אפילו אם קבע עליה סעודתו כי אינה "לחם" כלל. - ויתכן שזוהי <b>סברת הבית יוסף</b> הנ"ל שהשווה דין הברכה שעליהם לחיובם בחלה. <b>להלכה</b>: פסק <b>השולחן ערוך</b> SBשם סט"וSE שעל "טריתא" מברכים "בורא מיני מזונות" אפילו אם קבע סעודתו על כך. וראה שם <b>במשנה ברורה</b> SBסק"צSE דברי האחרונים בזה. 
(4) <b>רש''י</b> SBד"ה ורבי יהושעSE <b>ותוספות</b> SBד"ה האיSE, וכפי שמוכח מהמשך הסוגיא שהשוו משקין משאר מיני פירות לדבש תמרים [לענין תרומה]. 
(5) הטעם שיין ושמן שונים משאר משקין מבואר <b>ברש''י</b>, כיון שהזתים והענבים עומדים לכך וזהו תכליתן לכן לא פוקע מהם שם הפרי שהרי אדרבה זוהי תכליתו של הפרי. ועיין עוד ברש"י לעיל SBלו א ד"ה הכאSE שכתב: "שעיקר הפרי לכך נטעוהו הלכך פרי הוא". יש להוסיף שגם בשאר מיני פרי אם רוב דרך אכילת אותו הפרי הוא באופן שסוחטים אותו ושותים את מימיו ברכתו בורא פרי העץ. - <b>תרומת הדשן</b> SBסימן כ"טSE, ונפסק כן <b>במשנה</b> <b>ברורה</b> SBר"ב סקמ"דSE. [ביאור נוסף בחילוק שבין יין ושמן לשאר משקין ראה <b>בפרי מגדים</b> SBר"ב מ"ז סק"חSE]. 
(6) עיין <b>רש''י</b> כאן ובחולין SBקכ בSE, <b>ובפירוש</b> <b>המשניות לרמב''ם</b> SBפי"א מתרומות מ"בSE. 
(7) מסוגייתנו נראה שרבי יהושע ורבי אליעזר נחלקו מסברא, האם המשקין נחשבים לזיעה בעלמא או לפרי, ואולם מדברי הגמרא במסכת חולין SBקכ בSE נראה ששורש מחלוקתם הוא באופן שבו ניתן לדרוש זאת מהפסוקים, ועיין <b>בתוספות</b> בפסחים SBכד ב ד"ה אלאSE במה שיישב סתירת הסוגיות. 
(8) <b>רש''י</b>. משמע מדבריו שבאופן שריסקוהו לגמרי ברכתו "שהכל", וכן נקטו <b>תרומת הדשן</b> SBסימן כ"טSE <b>ובית יוסף</b> SBסימן רבSE. והוסיף תרומת הדשן שאם דרך אכילת הפרי היא באופן זה ברכתו "בורא פרי העץ". ואולם הבית יוסף דייק מלשון <b>הרמב''ם</b> SBפ"ח מברכות ה"דSE שלדעתו אף אם הוא מרוסק לגמרי ברכתו "בורא פרי העץ". בביאור המחלוקת, עיין <b>חזון איש</b> SBסימן ל"ג הSE שתלה מחלוקתם בב' תירוצי התוספות בחולין SBקכ ב ד"ה היכאSE עיין בדבריו. <b>להלכה</b>: <b>השולחן ערוך</b> SBרב ס"זSE פסק כדעת הרמב"ם שאף אם הפרי מרוסק לגמרי ברכתו "בורא פרי העץ", [ואף שיש אומרים <b>שהרמ''א</b> חולק עליו בזה, כתב <b>המשנה ברורה</b> SBסקמ"בSE שהלכה כדעת השולחן ערוך ורק באופן שהפרי התרסק לגמרי עד כדי שלא ניכר כלל מה הוא יש לברך עליו שהכל, עיין שם <b>ברמ''א ובמשנה</b> <b>ברורה</b>]. והנה לדעת רש"י הקשה בספר <b>קהילות יעקב</b> SBסימן כ"גSE מדוע הוצרכה הגמרא לעיל לפטור מי פירות מברכת "בורא פרי העץ" מטעם שהם נחשבים ל"זיעה בעלמא", והרי ב"טרימא" אנו רואים שגם כשממשות הפרי קיימת אלא שהוא מרוסק לגמרי מברכים עליו ברכת "שהכל" משום שהפרי כבר אינו בחשיבותו הראויה ואם כן מדוע הוצרכנו לפטור מי פירות מברכת בורא פרי העץ רק משום שהם נחשבים ל"זיעה בעלמא", עיין בדבריו. 
(9) <b>רמב''ם</b> SBפי"א מתרומות ה"בSE ופירוש <b>הרע''ב</b> SBתרומות פי"א מ"גSE. אכן עיין <b>בפירוש</b> <b>המשניות לרמב''ם</b> שמבואר מדבריו שטעם האיסור הוא כי בזה שמשנה את המאכל למשקה הריהו מפקיע שם תרומה ממנו כי על משקה אין שם תרומה, וכן פירש <b>הקרית מלך</b> SBשםSE. ועיין עוד <b>בספר דרך אמונה לגר''ח קנייבסקי</b> <b>שליט''א</b> SBשםSE בשם <b>אביו</b>, <b>בעל הקהילות</b> <b>יעקב</b>. 
(10) <b>רש''י שבת</b> SBקנ"ה ב ד"ה קליSE. 
(11) כך פירשו <b>הרשב''א הרא''ה הריטב''א</b> <b>והמאירי</b>, ואולם <b>התוספות</b> SBד"ה והאSE <b>ורבינו</b> <b>יונה</b> פירשו שהטעם שמברכים על שתיתא רכה "שהכל" הוא משום שעומדת לשתיה, ולשון הגמרא "רכה, לרפואה קא עבדי לה" מתפרש לדבריהם, שאם השתיתא רכה כפי שרגילים לעשותה לרפואה, ברכתה שהכל אף אם שתאה להנאתו. <b>הב''ח</b> SBר"חSE מבאר שהטעם שהתוספות ורבינו יונה לא פירשו את דברי הגמרא כפשוטם שברכתה שהכל משום שהיא עומדת לרפואה, הוא משום שהוקשה להם מדין שמן המעורב באניגרון המבואר בגמרא לעיל SBלו אSE שברכתו "בורא פרי העץ" אף ששותים אותו לרפואה, הרי ש"רפואה" אינה מהווה סיבה לגרע את הברכה מהמאכל, ומשום כך הוכרחו לפרש שהטעם שמברכים על שתיתא שהכל אינו מחמת שהיא לרפואה אלא משום שהיא לשתיה. ובדעת הראשונים החולקים על תוספות ורבינו יונה יש לומר כפי שכבר ביאר <b>הרשב''א</b>, שחלוקה היא ה"שתיתא" שאין דרך בני אדם בריאים לשתותה להנאתם ולכן הסיבה שהיא עומדת לרפואה מגרעת ממנה את חשיבות הברכה וברכתה "שהכל", מה שאין כן שמן המעורב באניגרון גם אנשים בריאים נהנים משתייתו ואינו מיועד אך ורק לחולים ולכן אף כששותה אותו לרפואה אין זה מגרע ממנו חשיבות הברכה וברכתו "בורא פרי העץ". <b>להלכה</b>: <b>השולחן ערוך</b> SBסימן ר"ד ס"חSE פסק כדעת התוספות ורבינו יונה שמאכל או משקה שאוכלים או שותים לרפואה אם טעמם טוב מברכים עליהם ברכתם הראויה להם. ואולם מפשטות דברי <b>הרמ''א</b> SBשם בסעיף י"אSE נראה שחולק על השו"ע וסובר ש"רפואה" מהווה סיבה לגרע את הברכה לברכת שהכל וכדעת הרשב"א הרא"ה הריטב"א והמאירי. [אך ראה <b>במגן אברהם</b> SBסקכ"דSE שביאר כוונת הרמ"א באופן אחר עיין בדבריו]. <b>המשנה ברורה</b> SBשם סקנ"הSE הכריע כדעת השו"ע שעל מאכל העומד לרפואה יש לברך ברכתו הראויה לו. 
(12) מפשוטם של דברים נראה שהלישנא השניה אינה חולקת על הראשונה והשינוי ביניהם הוא רק בניסוח הדברים, ואולם <b>הברכת ראש</b> סובר שישנה מחלוקת לדינא ביניהם, עיין בדבריו. 
(13) <b>המהרש''ל</b> מוחק תיבת "שמואל", שהרי שמואל עוסק בשתיתא עבה שברכתה "בורא מיני מזונות" ואין לפסק זה שייכות כלל למבואר במשנה העוסקת במאכלים הנאכלים לרפואה. וראה <b>פני יהושע</b>, <b>צל''ח ואור שמח</b> SBפ"ח ה"דSE שמיישבים גירסא זו. 
(14) עיין צל"ח שהעיר, שהרי חידוש זה שמענו כבר לעיל SBלו אSE בדין שמן המעורב באניגרון שמברכים עליו אפילו שלרפואה קא עביד לה, כיון שנהנה, ואם כן לאיזה צורך משמיעינו זאת שנית כאן, עיין בדבריו. 
(15) דברי הגמרא התבארו על פי המשמעות הפשוטה. וראה <b>בביאור הלכה</b> SBשכ"ח סל"ז ד"ה אבלSE שכתב שכן נראה דעת רש"י בביאור דברי הגמרא. נמצא לפי זה, שההיתר לבחוש ה"שתות" בשבת, וכן ההיתר השנוי במשנה ש"כל האוכלים אוכל אדם לרפואה", הוא דוקא באופן שכונתו לאכילה ורפואתו באה לו ממילא, ורב האומר לברך על השתיתא שהכל היינו באופן שכונת השותה הוא לרפואה, שבזה היה מקום לומר שלא יברכו עליו כלל, קמ"ל רב שמכל מקום, כיון ש"מאכל" הוא יש לברך עליו ברכת "שהכל". ואולם עיין <b>ברשב''א ובריטב''א</b> שנקטו, שההיתר השנוי במשנה "כל האוכלים אוכל אדם לרפואה" וההיתר לבחוש ה"שתות" בשבת הוא אפילו באופן שכוונתו לרפואה [וכדבריהם נראה <b>ברבינו יונה</b> - עיין <b>חידושי אנשי שם</b> SBשם אות ג'SE] ונפסק כן להלכה <b>בשולחן ערוך</b> SBשכ"ח סעיף לזSE. ולדבריהם, הגמרא שפירשה את ההיתר לבחוש את ה"שתות" בשבת ואת ההיתר השנוי במשנה באופן ש"גברא לאכילה קא מכוון" כוונתה הוא, כיון שמאכלים אלו גם בריאים רגילים בהם, נמצא שכשאוכל מהם בשבת אין זה ניכר שאוכל זאת לרפואה ויש מקום לבני אדם לתלות ש"גברא זה לאכילה קא מכוון", לכן אין לאסור בזה משום "גזירת סממנים" ומותר לשתות זאת בשבת. ורב שחידש שיש לברך על השתיתא שהכל אף "שלרפואה קא מכוון" היינו, כיון ש"ברכה" אינה תלויה כלל במה שנראה לבני אדם אלא בכונת הנהנה עצמו, היה מקום לומר, כיון שהוא עצמו ל"רפואה קא מכוון" לכן שלא יברכו על זה כלל, קמ"ל שיש לברך עליו ברכת "שהכל" כיון שמכל מקום נהנה מזה אף שלא כיון לכך מתחלה. וכך ביאר <b>הביאור הלכה</b> SBסימן שכ"ח סעיף ל"ז ד"ה אבלSE עיין בדבריו. 
(16) והפסוק "המוציא לך מים מצור החלמיש" יתפרש לרבי נחמיה בלשון הווה שהרי הקב"ה הוציא להם מים כל ימי שהותם במדבר. - <b>רש ''י</b>. 
(1) הטעם שפסקו לברך בנוסח השנוי במחלוקת ולא בנוסח שמועיל לכולי עלמא, ביארו <b>התוספות בשם הירושלמי</b> שבאמירת "מוציא" חששו שיכשל ויערב את האות "מ" שבתחלת מילת "מוציא" עם האות "מ" שבסוף מילת "העולם" ואות אחת תשמש לשתי המילים יחדיו עד שתהא נשמעת כמילה אחת ארוכה, לכן העדיפו לברך בנוסח "המוציא" כך שהאות "ה" תבדיל בין האות "מ" הראשונה לשניה. - ואף שעדיין ישנו חשש לעירוב האותיות בהמשך הברכה כשמסיים המוציא "<b>לחם מן</b> הארץ" מכל מקום בזה העדיפו נוסח זה משום שיש לו סמך מהפסוק בתהלים: "מצמיח חציר לבהמה ועשב לעבודת האדם, להוציא <b>לחם מן</b> הארץ וגו"'. <b>הרא''ש</b> בפסחים SBפ"א ס"יSE פירש טעם אחר לדבר, שהעדיפו לברך בנוסח "המוציא" כדי להשמיענו שלא נטעה לומר שנוסח זה אינו מועיל, ועיין <b>ט''ז</b> SBקס"ד סק"דSE <b>ובדעת תורה</b> <b>למהרש''ם</b> SBשם ס"בSE שדנו בדבריו. וראה עוד <b>ב''ח</b> SBשם ד"ה ומברךSE שפירש טעם נוסף לכך שהעדיפו נוסח זה בדוקא. 
(2) והוא הדין פירות כפי שנראה מדברי <b>התוספות</b> SBד"ה משכחתSE וכן נפסק <b>בשולחן</b> <b>ערוך</b> SBר"ב סי"בSE. 
(3) הקשו <b>התוספות</b> איך ניתן ללמוד מההשוואה שבין ירקות לפת שגם כשהירקות השתנו בבישולם לרעה ברכתם בורא פרי האדמה, [לדעת כמה אמוראים כפי שיבואר בהמשך הסוגיא], והרי השינוי שנעשה בפת על ידי האפיה הוא למעליותא. ובביאור ישובו עיין <b>פני</b> <b>יהושע</b>, <b>קרן אורה וספר אמרי נועם לתלמיד</b> <b>הגר'' א</b>. 
(4) כך נראה מפירוש <b>התוספות</b> SBד"ה משכחתSE. ואולם מדברי <b>הרמב''ם</b> SBפ"ח ה"גSE נראה שהענין תלוי בדרך אכילתו ולא באם טעמו משתבח או משתנה לרעה. [וראה <b>בפרש''י</b> ד"ה כל וכו' ובהמשך בד"ה וכל וכו']. 
(5) מכאן הקשו <b>האחרונים</b> [עיין נשמת אדם SBנ"א סק"הSE וספר דברי דוד] על דברי <b>השולחן ערוך</b> SBר"ב ס"בSE שפסק כדעת הראשונים הסוברים שעל פרי בוסר שלא התבשל כל צרכו מברכים ברכתו הראויה לו, והרי הבוסר נאכל רק בדוחק ואם כן במה הוא שונה מירקות שאם דרך אכילתם הוא כשהם מבושלים הרי מברכים עליהם בחיותם ברכת שהכל. ומשום כך הסיקו להלכה שיש לברך על פרי בוסר שהכל, ודייקו כן מדברי הרמב"ם עיין בדבריהם. אכן, <b>הביאור הלכה</b> SBשם ד"ה מברךSE יישב קושיתם שפרי בוסר אף שעכשיו הוא עדיין אינו ראוי לאכילה אלא בדוחק, מכל מקום כיון שלאחר שיגדל כל צרכו הוא יהיה ראוי לאכילה מעצמו לכן כבר מעכשיו הוא נחשב כעיקר הפרי. מה שאין כן ירקות שדרך אכילתם היא כשהם מבושלים הרי לעולם לא יהיו ראוים לאכילה מעצמם בלא הכשרתם על ידי מעשה אדם, ולכן כל עוד שלא התחדש בהם שינוי זה אינם נחשבים לעיקר פרי, עיין בדבריו. וראה עוד <b>בלבוש</b> סי"ב. עוד הקשו האחרונים על דברי <b>השולחן ערוך</b> SBר"ח ס"דSE שפסק שעל דגן חי מברכים "בורא פרי האדמה", וכדעתם של הרבה מן הראשונים. והרי הדגן משובח יותר כשהוא מבושל או אפוי ומדוע אם כן שלא יברכו עליו בחיותו ברכת "שהכל", וראה <b>בפסקי רי''ד</b> SBלט בSE שכתב: "זרעים שאני דחשיבי", וכעין זה ביאר <b>הביאור</b> <b>הלכה</b> SBר"ב דה ואםSE כיון שהדגן עומד למזון חשיבותו מרובה ולכן גם בחיותו יש לברך עליו "בורא פרי האדמה". ועיין עוד <b>באבן העוזר</b> ישוב נוסף לזה. 
(6) <b>התוספות</b> הוסיפו שגם ירקות שטובים למאכל בין בחיותם ובין לאחר בישולם מברכים עליהם בשני המצבים "בורא פרי האדמה". ואולם <b>הרשב''א</b> הביא <b>בשם הראב''ד</b> שבאופן זה ברכתם [כשהם מבושלים] "שהכל". 
(7) צריך ביאור, שהרי ישנם הרבה ירקות שהבישול משנה אותם לרעה, וראה <b>ברשב''א</b> ובספר <b>אמרי נועם לתלמידי הגר''א</b>. 
(8) כתבו <b>התוספות</b> שאף שנראה לעינים שהבישול משביחם זהו משום שהבשר המתבשל עמהם נותן בהם טעם ומשביחם אבל אילו היו מתבשלים בפני עצמם היה הבישול מקלקלם. והנה בסוף דבריהם הוסיפו התוספות שעל אגוז המטוגן בדבש יש לברך "בורא פרי העץ", ואף שהסיבה לכך שהאגוז משתבח הוא מחמת הדבש אך אילו היה מתבשל לעצמו היה הבישול מקלקל טעמו ובמה דינו שונה מ"תומי וכרתי", פירשו התוספות שזהו משום ש"האגוז עיקר". ועיין <b>במגן אברהם</b> SBר"ה סק"חSE שביאר החילוק שבין אגוז לתומי וכרתי, שהדבש שמטגנים בו את האגוז דומה למים שמבשלים בהם את הירקות שודאי אין אומרים שהירקות הושבחו על ידי דבר אחר כיון שזהו גופא צורת בישולם, כך גם הדבש אינו נחשב כדבר בפני עצמו המשביח את האגוז אלא האגוז גופו נחשב שהושבח ע"י טיגונו זה כי זוהי צורת בישולו של האגוז, מה שאין כן בתומי וכרתי המבושלים עם בשר אי אפשר לייחס את הבשר כחלק מצורת הבישול של התומי וכרתי שהרי הבשר הוא מאכל העומד בפני עצמו, ולכן אנו דנים את הבישול כפעולה הגורמת לקלקול התומי וכרתי, ומה שנראה לעין שהם הושבחו זהו משום שגורם חיצוני - היינו הבשר - גרם לכך. [וראה <b>בפרי מגדים</b> SBשםSE שביאר כונת המגן אברהם באופן אחר]. - וראה עוד <b>בט''ז</b> SBר"ה סק"גSE שביאר את החילוק בין תומי וכרתי לאגוז באופן אחר. 
(9) רב נחמן כינה את עולא בתואר "חברינו", בשונה מרב חסדא שכינהו בתואר "רבותינו", כי רב נחמן היה חשוב - <b>רש''י</b>. 
(10) מהמשך הסוגיא נראה שלפי עולא מברכים על שלקות "שהכל" אפילו אם על ידי הבישול השתנו לעילויא. [עיין הערה 13]. טעם הדבר ביאר <b>הקרן אורה</b>, כיון שהבישול גרם שטעמו של הפרי ישתנה מכפי שהיה נפקע משום כך שם פרי ממנו ולכן ברכתו "שהכל". - בספר <b>דברי דוד</b> העיר על כך שהרי גם היין והשמן השתנו בטעמם מטעמו של הפרי ואף על פי כן לא נפקע מהם שם פרי משום כך. ותירץ, שאף שטעמם אמנם השתנה מטעמו של הפרי אבל עדיין ניכר בהם מעט מטעמם של הפרי ולכן לא פקע מהם שם "פרי". 
(11) עיין <b>ברשב''א</b> שודאי גם לדעת רבי מאיר יש צורך ב"טעם מצה", וכפי שמבואר במסכת פסחים SBקטו אSE שאין לאכול מצה ומרור יחדיו כדי שהמרור לא יבטל את טעם המצה, והסיבה שלרבי מאיר יוצאים ידי חובה במצה מבושלת הוא משום שסובר שגם לאחר בישולה ניכר בה טעם מצה. [אכן יעויין ב<b>רבינו יונה</b> שסובר לאידך גיסא שודאי גם לרבי יוסי אין צורך שיהא ניכר טעם המצה, וביאר משום כך את דברי הגמרא באופן אחר, עיין בדבריו. - ולשיטתו צריך ביאור, מדוע אין לאכול את המצה והמרור יחדיו, ושמא אין זה לעיכובא אלא דין לכתחלה וכפי שכתבו <b>התוספות</b> שם SBד"ה אלאSE <b>והרמב''ן</b> ב"מלחמ ות"]. 
(12) מדברי <b>הרמב''ם</b> SBפ"ו מחמץ ומצה ה"וSE נראה שפירש שהחסרון במה שלא מורגש טעם מצה אינו דין מסויים בקיום מצות אכילת מצה, אלא זהו חסרון בשם "לחם" עצמו שבלא שיורגש טעמו של הלחם אינו נחשב ל"לחם", ולפי זה נמצא שכשאין בה טעם מצה אין מברכים עליה ברכת המוציא, וכך נקט <b>הגרי''ז</b> SBמנחות עה בSE. ולדבריו, הגמרא שאמרה "<b>שאני</b> <b>מצה</b> דבעינן טעם מצה וליכא", אין פירושו ש<b>דין המצה</b> שונה משאר דינים אלא ש<b>מציאות</b> <b>המצה</b> שונה היא שיש כח בבישול לבטל טעמה בשונה מירקות שבישולם אינו מפיג טעמם. 
(13) קושית הגמרא מכוונת בין לרבי בנימין בר יפת שסובר שגם אם הירקות השתנו למעליותא ברכתם שהכל ובין לרבי יוחנן הסובר שרק כשהשתנו לרעה ברכתם שהכל, שהרי הזית משתנה על ידי מליחתו לרעה וכפי שמבואר ברש"י בפסחים SBעו אSE, [וכן נקט <b>הגאון רבי</b> <b>עקיבא איגר</b> בהגהותיו SBסימן ר"הSE], ואף על פי כן ברכתו בורא פרי העץ, ונמצא אם כן שקושיא זו אינה שווה לקושיא הקודמת שהקשתה הגמרא מתורמסין, שהרי התורמסין משתבחים בבישולם וכמבואר במסכת ביצה SBכה בSE, ואם כן אין מזה קושיא לרבי יוחנן המסכים אף הוא שכשהירק משתבח בבישולו ברכתו בורא פרי האדמה, אלא רק על רבי בנימין בר יפת הסובר שגם באופן זה ברכתו שהכל. אכן ראה <b>ברשב''א</b> שנראה מדבריו שזית משתבח על ידי מליחתו, ונמצא שהקושיא מזית מכוונת רק לרבי בנימין בר יפת בדומה לקושיא מתורמסין. 
(14) בתחלה סברה הגמרא שלא יתכן שהוא בירך "בורא נפשות" כי ברכה זו נתקנה רק לבשר וביצים כשיטת רבי יצחק בר אבדימי לקמן SBמד בSE, ודוחה הגמרא שמא רבי יוחנן סובר כדעת אלו החולקים SBשםSE על רבי יצחק וסוברים שברכה זו נתקנה גם על מאכלים אחרים. 
(1) <b>א</b>. כתבו <b>הראשונים</b> [עיין רי"ף, תוספות, רא"ש, רשב"א, ורמב"ם SBפ"ג הי"בSE] שרק לחיוב ברכה אחרונה יש צורך באכילת שיעור כזית, אבל בברכה ראשונה מתחייבים אפילו על אכילה כל שהיא, שהרי אסור לאדם להנות מהעולם הזה ללא ברכה. <b>הכסף משנה</b> SBפ"ג הי"גSE ביאר, שחכמים ראו להחמיר בברכה ראשונה שהיא מדרבנן יותר מאשר בברכה אחרונה שהיא מהתורה, כי לענין ברכה ראשונה חששו שאם לא יחייבו ברכה על פחות מכשיעור, יתכן שאדם יתחיל לאכול על דעת שלא להשלים אכילתו לכדי שיעור ולא יברך משום כך, ותוך כדי אכילתו ימלך וישלים אכילתו לכדי כזית ונמצא שאכל ללא ברכה, אבל לענין ברכה אחרונה מכיוון שחשש זה אינו קיים העמידו חכמים דבריהם על עיקר הדין שאין אכילה פחות מכזית. <b>ב</b>. הנה דעת <b>רבינו יונה</b> שהאוכל פחות מכשיעור יברך תמיד בתחלה ברכת "שהכל" ולא את הברכה שניתקנה לאותו המין, וכתב <b>הבית</b> <b>יוסף</b> SBסימן ר"יSE שמדברי <b>תוספות והרא''ש</b> נראה שחולקים עליו וסוברים שיש לברך על כל מין את ברכתו הראויה לו אף כשאוכל הימנו פחות משיעור. וכך נראה להדיא מדברי <b>הרמב''ם</b> SBפ"ג הי"בSE. 
(2) <b>התוספות</b> ושאר ראשונים הביאו <b>בשם</b> <b>הירושלמי</b> ליישב את הקושיא על רבי יוחנן באופן אחר, כיון שהזית מוגדר כ"בריה" [דבר שלם כברייתו] יש לו חשיבות ולכן צריך לברך עליו ברכה אחרונה, ולהלכה מביאים התוספות שתי שיטות בזה, יש אומרים כיון שהבבלי לא תירץ כן בהכרח שאינו סבור כדעת הירושלמי בזה ובמקום שנחלקו הבבלי עם הירושלמי הלכה כדברי הבבלי, וממילא האוכל "בריה" אינו צריך לברך אחריה ברכה אחרונה. אך יש אומרים שהטעם שהבבלי לא תירץ כן אינו משום שחולק עם הירושלמי בדין, אלא משום שהבבלי הבין שרבי יוחנן אכל זית שהוסר גרעינו ונמלח ובאופן שכזה הרי כבר אינו "בריה". וממילא האוכל "בריה" צריך לברך ברכה אחרונה אף כשאין בה כשיעור זית. ואמנם מכח מחלוקת זו כתב <b>השולחן ערוך</b> SBר"י ס"אSE שנכון להזהר שלא לאכול "בריה" פחותה מכזית כדי שלא להכנס לספק ברכה אחרונה. ועיין שם ו<b>במשנה ברורה</b> פרטי דין זה. 
(3) הנה בגמרא לא התבאר מהו השיעור הנצרך <b>לברכה אחרונה על שתיה</b> ונחלקו בזה הראשונים: <b>לדעת התוספות</b>: השיעור להתחייב בברכה אחרונה הוא כ"מלא לוגמיו" [שזהו רוב "רביעית" - עיין רש"ש] וכפי שמצינו שיעור זה לענין יום הכיפורים. <b>לדעת הר''י</b> [הובא בתוספות בסוכה SBכו בSE וביומא SBעט אSE]: אין ללמוד מהשיעור הנאמר לענין יום הכיפורים, שהרי גם לענין אכילה מצינו ששיעוריהם חלוקים זה מזה, שביום הכיפורים מתחייב רק באכל "ככותבת" ולענין ברכה שיעורו ב"כזית". אך עדיין יש להסתפק אם שיעורו בכזית בדומה לאכילה, או ב"כביצה", כיון שהמקור לחיוב הברכה על שתיה נלמד מהנאמר בפסוק "ואכלת <b>ושבעת</b>" ושיעור שביעה הוא ב"כביצה", ואף בזה גופא יש להסתפק שיתכן שהכמות הנצרכת על מנת לשבוע משתיה היא פחותה מהכמות הנצרכת כדי לשבוע מאכילה וממילא שיעורה פחות מכביצה. <b>לדעת הרמב''ם</b> SBפ"ג הי"בSE: שיעורו ב"רביעית" וכפי השיעור האמור לענין מאכלות אסורות [כסף משנה שם]. [<b>לדעת הר''י שבתוספות שלפנינו</b>: לברכת "בורא נפשות" אין צורך כלל בשיעור כיון שאינה ברכה חשובה. ורק לענין ברכה אחת מעין שלש [על הגפן] יש צורך בשיעור]. <b>להלכה</b>: כתב <b>השולחן ערוך</b> SBסימן ר"ב ס"אSE שמספק טוב להזהר מלכתחלה שלא לשתות אלא או פחות מכזית [שאז לכולי עלמא פטור מברכה] או רביעית [שאז לכולי עלמא מתחייב בברכה]. ועיין שם <b>במשנה ברורה</b> לענין דיעבד. 
(4) <b>רש''י ותוספות</b>. ועיין ברש"י שהביא פירוש נוסף ש"דרומסקין" הוא שזיף יבש שברכתו "בורא פרי העץ". וראה לקמן הערה 7. 
(5) כתבו <b>התוספות</b> שמדובר באופן שהסבו יחדיו, ואולם אנו אין דרכינו להסב אלא לאכילת הפת ולכן צריך כל אחד לברך לעצמו ואין האחד מוציא את כולם ידי חובתם. והנה <b>רש''י</b> SBד"ה זקנהSE פירש שמדובר כאן שאכלו זאת בתוך הסעודה והוזקקו לברך משום שאינם באים ללפת את הפת ולכן אינם נפטרים בברכתו. - הטעם שרש"י הוצרך לפרש כן ביאר <b>תוספות רבינו יהודה החסיד</b> שרצה ליישב בזה את מה שהוקשה לתוספות איך הוציא אחד את כל המסובים בברכתו והרי אין לנו הסיבה אלא בפת, ומשום כך פירש שמדובר כאן שאכלו זאת בעת הסעודה וכיון שההסיבה מועילה לפת היא מועילה כבר גם לכל מה שנאכל בשעת הסעודה, וכך פירש <b>הצל''ח</b>, וראה עוד <b>בברכת ראש</b> שביאר דעת רש"י ותוספות לשיטתם. 
(6) צריך ביאור, כדעת מי היה סבור בר קפרא עצמו, שהרי מכעסו על המלגלג נראה שהסכים לסברת המברך ששלקות ברכתם שהכל ולכן המין החביב עדיף, ואילו מכעסו על המברך נראה להיפך. מדברי <b>הרא''ה</b> נראה שנקט שבר קפרא סבר כדעת המלגלג שברכת השלקות במקרה זה הוא בורא פרי האדמה כי הבישול משביחם, וכפי שהסיקה הגמרא לעיל ששלקות שהשתנו בבישולם למעליותא ברכתם בורא פרי האדמה. והטעם שכעס על המלגלג פירש <b>הפני יהושע</b> שזהו משום שהיה סבור שעל אף שצודקים דבריו לדינא אך אל לא ללגלג על המברך, שהרי יתכן שהמברך סמך על האמוראים הסוברים שהברכה על שלקות הוא תמיד "שהכל" אפילו באופן שהבישול השביחן, וכמבואר בגמרא לעיל. <b>המהרש''א בחידושי אגדות</b> ביאר באופן אחר, שכעסו של בר קפרא לא היה מכוון כלל לטעותם בהלכות ברכות, אלא בתחלה כעס גם על המברך שלא שאלו כיצד לנהוג, וכוונתו במה שאמר "לא על המברך אני כועס אלא על המלגלג", היינו שעיקר כעסי אינו על המברך שלא שאלני, אלא על המלגלג שהוא ממש מורה הלכה בפני רבו ומעיר למברך שלא בירך כדין [בשונה מהמברך, כיון שניתן לו רשות לברך אין בברכתו משום "מורה הלכה בפני רבו"], התנצל בפניו המלגלג ואמר לו שלא לגלג על המברך מחמת שבירך שלא כדין אלא על זה גופא שלא חש לכבוד רבו לשאול כיצד לנהוג, ועקב כך חזר בו בר קפרא ואמר "לא על המלגלג אני כועס כי הרי אדרבה עשה זאת לכבודי, אלא כל כעסי נותר רק על המברך בלבד. 
(7) מכאן הוכיח רש"י ש"דרומסקין" אינו פרי אלא ירק, שהרי אם היה פרי מדוע הקדים אותו תלמיד ובירך על הפרגיות שהכל והרי בורא פרי העץ קודמת לשהכל. ותמה <b>הגאון רבי עקיבא</b> <b>איגר בגליונו</b> מה הוכחה היא זו. והרי המברך חשב ששלקות ברכתם שהכל ואם כן הרי גם אם הדרומסקין פרי הוא ברכתו שהכל, וכפי שנראה בסוגיא לעיל לענין זית מליח, ומאחר שברכתו שוה לפרגיות הקדים ובירך על הפרגיות משום חביבותם, ודבריו מפורשים כבר בתוספות <b>רבינו</b> <b>יהודה החסיד</b> שיישב בזה קושיתו של רש"י. - וראה עוד <b>פני יהושע</b>, <b>ברכת ראש ומרומי</b> <b>שדה</b>. 
(8) מלשון רש"י נראה שיש להקדים את הירקות לבשר הן משום שברכת "בורא פרי האדמה" חשובה יותר מברכת "שהכל", והן משום שמין הירק עצמו חשוב יותר מהבשר. 
(9) מכאן הוכיח <b>הראש יוסף</b> לדינא שבאופן שיש לפניו שני מינים שברכותיהם שוות ומין אחד מזין יותר מחבירו יש להקדימו בברכה. וצ"ע שהשמיטו זאת הפוסקים. 
(10) הטעם שהדבר נחשב שינוי לרעה עיין בסמוך הערה 11. 
(11) <b>א</b>. ביאור מחלוקתם פירשו <b>הרא''ה</b> <b>והריטב''א</b>, שרב הונא סובר שבזה שחתכן לחתיכות קטנות ביטל מהם צורת הפרי ולכן ברכתם שהכל. [בשונה מ"טרימא" שברכתה בורא פרי העץ כמבואר לעיל SBלח אSE, כי ריסוקה מועט וניכר בה עדיין צורת פרי]. ואילו רב יהודה סובר: "דאין זה דרך העברת צורתן כיון שהוא עושה לתקן בישולן ולהכשירן". ויש לפרש כונתם, כיון שהוא משביחם בכך ומכשירם לבישול ולאכילה נמצא שזהו דרך אכילתם ובאופן כזה כבר התבאר <b>בתרומת</b> <b>הדשן</b> SBסימן כטSE שאין שינוי הצורה מגרע את הברכה. <b>ובשם הגאון רבי משה פיינשטיין</b> [הובא בשמו <b>בקובץ ''עם תורה''</b> - תשל"ז חוברת ו'] ביארו את המחלוקת באופן זה: דרך אכילת אותם לפתות לרוב בני האדם הוא כשהם חתוכים לחתיכות גדולות, ולכן סובר רב הונא שכשחותך אותם דק דק אין זו דרך אכילתם, ופקעה מהם הברכה הראויה להם, ואף שכשהם חתוכים דק דק הם מוטעמים יותר מכל מקום, כיון שרוב בני אדם אינם טורחים עבור זה ורק מעטים שאינם חוששים לטירחתם או שעיתם בידם עושים כן בטלה דעתם לדעת רוב בני אדם ואין לברך עליהם ברכתם הראויה, אך עדיין צריך לברך עליהם ברכת שהכל שהרי מכל מקום נהנה מהם. ורב יהודה סובר כיון שהמועטים עושים זאת מחמת סיבה מוצדקת להטעים ולהשביח את המאכל לא בטלה דעתם כיון שגם רוב בני האדם חפצם בכך אילו היה להם מי שיעשה זאת עבורם [וציין לדברי התוספות בשבת SBצב ב ד"ה ואת"לSE עיין שם]. <b>ב</b>. והנה מדברי <b>הרשב''א</b> לעיל SBלח ב ד"ה אמר רב נחמןSE נראה שחולק על הראשונים הנ"ל שפירשו שהמדובר כאן בלפת חי ומפרש שהנידון שלפנינו עוסק בלפת מבושל [וכך הביא המאירי בשם רש"י], ומחלוקתם היא, שרב הונא סובר שכשהם חתוכים דק דק הבישול משנה אותם לרעה ולכן ברכתם שהכל כדין שלקות שהשתנו לגריעותא, ואילו רב יהודה סובר שאדרבה הבישול משביחן ולכן ברכתם בורא פרי האדמה כדין שלקות שהשתנו למעליותא. עיין בדבריו. וצ"ע שנחלקו במציאות. <b>ג</b>. <b>הגאון מליסא בעל נתיבות המשפט</b> <b>בספרו מעשי ניסים</b> SBבפתיחה להגדה של פסח סוף סדר הלילהSE מוכיח מסוגייתנו שהמולל "חריין" לאוכלו בליל פסח אינו יוצא בו ידי חובת מצות אכילת מרור, שהרי מבואר בגמרא שלרב הונא מברכים על "פרימא זוטא" שהכל ופירש הרשב"א משום שטעמו נפגם בכך, ואם כן כמו שלענין ברכה שינוי הטעם מגרעו לברכת שהכל כך יש לומר שאינו יוצא בו משום כך ידי חובת אכילת מרור, ואף לדעת רב יהודה הסובר שברכתו בורא פרי האדמה הרי סברתו היא משום שטעמו משתבח, ואם כן יש לומר שסברא זו מועילה רק לענין ברכת הנהנין שכלפיה יש מעלה בכך שהמאכל השתנה לטובה, אבל לענין מצות אכילת מרור, כל שהשתנה ממרירותו ואינו כבתחילה אין לצאת בו ידי חובת המצוה. אכן <b>הדברי דוד וברכת ראש</b> תמהו עליו, שהרי הרשב"א פירש שמדובר כאן בלפתות מבושלים ואילו ה"חריין" חי, ואם כן הרי יתכן שרק כשנפגם טעמו על ידי בישול נחשב הדבר ל"שינוי" משום שנהפך בזה ל"תבשיל", אך כשהירק חי אף שנפגם טעמו אין זה נחשב כ"שינוי", ועיין עוד <b>בשו''ת בית אפרים</b> SBאו"ח סימן מ"גSE <b>ובנשמת אדם</b> SBכלל ק"לSE שהוסיפו לדון בדבריו. 
(12) הקשו <b>האחרונים</b> [עיין בספר דברי דוד, אור שמח SBפ"ג ה"וSE, ושו"ת אבני נזר SBאו"ח ל"חSE] שהרי, כיון שרב כהנא היה סבור בתחלה שהקמח ניתן להטעים את המאכל, הרי למדנו לעיל SBלו בSE מדברי רב ושמואל שכל שיש בו מחמשת המינים מברכים עליו בורא מיני מזונות אף אם הוא המיעוט בתערובת, ומפשטות דברי הגמרא לעיל משמע שגם רב כהנא הסכים לדבריהם, ואם כן מדוע חילק בין אם הקמח רב או מועט. עיין בדבריהם. 
(13) <b>א</b>. <b>הקשו הראשונים</b> מדוע על מי שלקות מברכים בורא פרי האדמה מחמת שניכר בהם טעם הירקות ואילו על מי פירות התבאר בגמרא לעיל SBלח אSE שברכתם שהכל משום שהם "זיעה בעלמא", והרי גם בהם ניכר טעם הפרי. ונאמרו בזה תירוצים שונים: <b>לדעת הרא''ש</b> SBסי"חSE: מי שלקות כיון שניכר טעם הירקות במים, נחשבים המים כירק עצמו וברכתם "בורא פרי האדמה", מה שאין כן מי פירות היוצאים על ידי סחיטת הפרי אין טעם הפרי מורגש בהם כל כך ולכן הם נחשבים כזיעה בעלמא. - וכבר העירו <b>המור וקציעה</b> SBר"בSE <b>ודברי דוד</b> שהחוש יעיד להיפך, ובודאי ניכר טעמו של הפרי במשקה היוצא על ידי סחיטה יותר מאשר ניכר טעמם של הירקות במי בישולם. <b>ב</b>. <b>לדעת הרשב''א</b>: מי שלקות, כיון שרוב אכילת הירקות הוא על ידי שליקה לכן מי שליקתם כמותם וברכתם "בורא פרי האדמה", מה שאין כן מי פירות שאין דרך הפרי להסחט למימיו יש לברך על המשקה שהכל שהרי אין דרכו בכך. - ולדבריו, פירות שדרך לסוחטם למשקה ברכתם "בורא פרי העץ" כברכת הפרי. <b>לדעת רבינו יונה והמרדכי</b> SBקכ"הSE: מי שלקות, כיון שעיקר ההנאה מהם הוא במה שמטבלים בהם את הפת נמצא אם כן שלא יצאו עדיין מכלל מאכל כמקודם ולכן ברכתם כברכת הירק עצמו, מה שאין כן מי פירות שההנאה מהם היא בשתיה שוב אינם נחשבים כפרי עצמו ולכן ברכתם שהכל. לדעת <b>מהר''ם מרוטנבורג</b> SBסימן קנ"ד דפוס פראגSE הובאו דבריו במגן אברהם SBר"ד סק"טSE: מי שלקות, כיון שהמים סמיכים ביותר ויש בהם ממשות מהירק שהתבשל בהם נידונים כירק עצמו וברכתם כברכתו, מה שאין כן מי פירות שאין בהם ממשות ברכתם שהכל. <b>ג</b>. <b>להלכה</b>: עיין <b>בשולחן ערוך</b> SBר"ב ס"י-י"אSE שהביא את דעת הרא"ש והרשב"א ולא הכריע ביניהם. ומשום כך הסתפק במי בישול צימוקים וכדומה שאין הדרך לבשלם מה תהא ברכתם, שהרי לרשב"א צריך לברך עליהם "בורא נפשות", כיון שאין הדרך לבשלם, ואילו לרא"ש צריך לברך עליהם "ברכה אחת מעין שלש", כיון שיצאו ע"י בישול ולא בסחיטה [הטעם שלא הסתפק כן לענין ברכה ראשונה, עיין שער הציון SBר"ה סקכ"אSE]. וכתב שירא שמים לא ישתה מהם [וכיוצא באלה] אלא בתוך הסעודה. <b>ולענין מי סחיטת פירות שדרכם בסחיטה</b> - עיין <b>משנה ברורה</b> SBר"ה סקי"דSE שלדעת הרא"ש יש לברך עליהם שהכל ולדעת הרשב"א כברכת הפרי. ואולם <b>החזון איש</b> SBסימן ל"ג סק"הSE נקט שבזה גם הרא"ש מסכים לרשב"א שיש לברך עליהם כברכת הפרי. עיין בדבריהם. <b>ד</b>. <b>הרא''ש בתשובותיו</b> SBכלל ד' סימן ט"וSE כתב שהדין שמי שלקות ברכתם "בורא פרי האדמה" אינו אלא באופן שעיקר הבישול הוא לצורך הירקות והמים רק משמשים כעזר לבישולם, אבל אם מטרת הבישול הוא כדי שהירקות יתנו את טעמם במים בזה נחשב המרק לעיקר ומברכים עליו "שהכל", [וראה מגן אברהם SBר"ה סק"וSE שנקט בדעת הרמב"ם SBפ"ח ה"דSE להיפך ממש, עיין בדבריו]. וביאר הרא"ש שזוהי הסיבה שאין מברכים על <b>בירה</b> בורא פרי האדמה אף שהמים הם כידוע מי בישול שעורים. כי, כיון שמטרת הבישול הוא לצורך המים ברכתם שהכל. <b>בשו''ת פנים מאירות</b> SBח"ב ק"צSE הסיק שדברי הרא"ש בתשובותיו אינם להלכה [מאחר שדברי הרא"ש בפסקיו אינם תואמים עם דבריו בתשובה, ומכיוון שהפוסקים הביאו רק לדבריו בפסקיו נראה שנקטו שדבריו בתשובותיו אינם להלכה]. והסיבה שמברכים על בירה שהכל הוא כפי שביאר <b>הב''ח</b> שהטעם המורגש בבירה שונה מהטעם המקורי של השעורים, ולפיכך הסיק הפנים מאירות שעל <b>משקה תה וקפה</b> יש לברך בורא פרי העץ ככל מי שלקות שברכתם כברכת הירק שהתבשל בהם, ואולם הוסיף שאעפ"כ הוא נוהג לברך "שהכל" כי כך הוא מנהג העולם. <b>ה</b>. <b>הקשה הפרי מגדים</b> SBר"ב מ"ז סק"דSE במה שונה דין מי שלקות שברכתם "בורא פרי האדמה" אף על פי שלא ניכר במים צורת הפרי, מ"טרימא" [פרי מרוסק] שהתבאר בפרש"י לעיל SBלח אSE שאם הוא מרוסק לגמרי ולא ניכרת צורתו ברכתו שהכל. ותירץ, על פי דברי <b>תרומת</b> <b>הדשן</b> SBסימן כטSE שכתב שגם רש"י מודה שאם דרך אכילת הפרי הוא בריסוקו, הרי אף שלא ניכרת צורתו, עדיין ברכתו בורא פרי העץ, ואם כן יש לומר שלכן מברכים על מי שלקות בורא פרי האדמה שהרי דרכם בכך, עיין בדבריו. ואולם עיין בספר <b>תהלה לדוד</b> SBר"ב סק"זSE שהעיר, שדבריו תואמים רק עם דעת הרשב"א שחילק בין מי פירות שברכתם שהכל למי שלקות שברכתם בורא פרי האדמה מהטעם שמי שלקות דרך אכילתם בכך, אבל הרא"ש שחילק ביניהם מטעם שבמי פירות לא ניכר כל כך טעם הפרי כפי שהוא ניכר במי בישול, עדיין יקשה מדוע שלא יברכו על "טרימא" בורא פרי העץ והרי ודאי שניכר טעמו הגמור של הפרי בטרימא המרוסקת ובמה גרע ממי שלקות שמברכים עליהם משום כך כברכת הירק. ועיין יישובו לזה. 
(14) פירשו <b>הראשונים</b> שרב חייא בר אשי לא בא להשמיענו שאפשר לברך על פת צנומה ברכת המוציא שהרי דין זה למדנו כבר לעיל SBלז בSE בסוגית "חביצא" שעל פירורים פחותים מכזית מברכים המוציא אם יש בהם תואר לחם, וכמו כן יקשה איך חולק עליו רבי חייא בזה. אלא הנידון שבו עוסק רב חייא בר אשי הוא, באחד שהיו לפניו פת שלמה ופת צנומה בקערה שחביבה יותר, ומשמיענו רב חייא בר אשי שיברך על הפת הצנומה אף על פי שאינה שלמה משום שמעלת ה"חביב" עדיפה. ורבי חייא החולק וסובר שצריך לברך על השלמה טעמו משום שאף שמעלת ה"חביב" עדיפה ממעלת ה"שלם", מכל מקום, כיון של"שלם" ישנה מעלה נוספת שניתן לסיים את הברכה עם בציעת הפת יש להעדיף משום כך את השלם ולברך עליו. [כך פירשו <b>התוספות</b>, וכן פירש <b>הרשב''א</b> בפירושו הראשון בשינוי מעט וראה גם <b>ברבינו יונה</b>. ועיין עוד <b>בחידושי</b> <b>מהר''ם בנעט</b> בביאור דברי התוספות באופן שונה. ביאור נוסף ביארו <b>הרא''ש הרשב''א</b> [<b>בפירוש השני</b>] <b>והתוספות במנחות</b> SBעה ב ד"ה אפילוSE, שהמדובר כאן בהיתה לפניו רק פת אחת שלמה ובכונתו לפוררה לפתיתים קטנים, ומשמיענו רב חייא בר אשי שיכול לפותתה קודם הברכה ואין בזה משום ביטול שלימותה של הפת, כי מאחר שהבציעה נעשית לצורך האכילה הריהי נחשבת משום כך כמעשה הכנה בפת <b>השלמה</b> שתהא מזומנת לו לאכילה ולא כמעשה המבטל את שלימותה של הפת. יש להעיר <b>שרש''י</b> סתם דבריו בזה, ונראה שפירש דברי הגמרא כפשוטם שהמדובר כאן בהיתה לו רק פת אחת צנומה [זה מכבר, ולא שפתתה עתה לצורך אכילתו], ובזה נחלקו רבי חייא ורב חייא בר אשי כיצד לנהוג. ולדבריו עדיין יקשה קושיות הראשונים הנ"ל, וצ"ע. 
(15) עיין <b>רש''ש</b> שפירש כן. 
(1) <b>א</b>. כתבו <b>התוספות</b> שיש הנוהגים שלא לחתוך אפילו מעט קודם הברכה, ואין זה מנהג נכון כי גורם בכך להיסח הדעת [לכאורה כוונתם ל"הפסק"] בין הברכה לאכילה, ואולם בשבת יש חשש שמא כשיחתוך מעט קודם הברכה תשמט ידו ותחתך הפת לגמרי ואז מלבד מה שיפסיד את מעלת ה"שלמה" יפסיד גם את קיום מצות "לחם משנה" לכן שלא יחתוך כלל, [וראה <b>במגן</b> <b>אברהם</b> SBרע"ד סק"אSE שהמדקדקים נוהגים שבשבת מעבירים את הסכין על גבי הפת קודם ברכה, וכתב <b>הלבושי שרד</b> שם שזהו מהטעם המבואר בתוספות שחוששים שמא תשמט ידו ולכן אינם חותכים כלל אלא מעבירים הסכין בהעברה בעלמא]. <b>הנצי''ב בספרו מרומי שדה</b> הוכיח מדברי התוספות שאי אפשר לקיים מצוות "לחם משנה" בלחם שאינו שלם, שהרי כתבו שאין לחתוך כלל מהלחם קודם ברכה שמא יפסיד בכך מצות לחם משנה. - ובטעם הדבר פירש <b>הנצי''ב</b> <b>בשו''ת ''משיב דבר''</b> SBח"א סכ"אSE שזהו משום שככר שנחסרה שוב אינה קרויה "לחם". [וצ"ע מדוע לענין ברכה אין הדבר כן ומברכים המוציא אפילו על ככר פרוסה]. ועיין שם עוד שחילק בין אם בא הלחם לפניו כשהוא שלם או שבא מלכתחלה פרוס. <b>ב</b>. <b>התשב''ץ</b> SBסימן שכ"בSE פירש טעם אחר מדוע בשבת אין לחתוך את הככר קודם ברכה וכתב שבשעה שחותך את הככר נושרים ממנה מעט פירורים ונמצאת הככר חסרה ואין בידו "לחם משנה", והיינו שאין זה רק <b>חשש</b> שמא לא יהיה בידו "לחם משנה" אלא זוהי מציאות ודאית שהחיתוך יגרום שיחסרו מהלחם אותם פירורים וממילא תתבטל בכך מצות "לחם משנה". וראה <b>באליה רבא</b> SBקס"ח סק"הSE נפקא מינה לדינא בין פירושם של התוספות לפירוש התשב"ץ. 
(2) <b>רש''י</b>. ולדבריו נמצא שלדעת רב הונא אין שום מעלה ב"שלם" יותר מפרוסה. ואולם התוספות פירשו שמדובר כאן במקרה שהפתיתים גדולים מהשלמים, ובזה סובר רב הונא שאין ל"שלם" מעלה כנגד הגדול ועל איזה מהם שירצה מברך, ואילו רבי יוחנן חולק וסובר ששלמה מצוה מן המובחר, אבל כשהפתיתים שוים בגודלן ל"שלם" גם רב הונא מסכים שיש לברך על השלם מפני מעלתו. 
(3) בפשטות משמע שלדעת רבי יוחנן החיוב לברך על ה"שלם" הוא חיוב גמור כפי שיש חיוב לברך על כל מה שמעלתו עדיפה ממעלת המין האחר. [כגון פת חטה ושעורה שיש חיוב להקדים ולברך על של חטה], ואולם עיין ב<b>רבינו</b> <b>יונה</b> בסמוך שכתב: "ומשום הכי אמר בכאן [היינו בסמוך, לענין פרוסת חטים ושלמה של שעורים] <b>דברי הכל מברך על הפרוסה</b> ולא אמר <b>מצוה מן המובחר</b> כמו שאמר למעלה [היינו כאן, לענין פתיתין ושלמים], מפני שלמעלה היה מדבר במין אחד ולפיכך אין בו אלא מצוה מן המובחר, אבל בכאן, שהם שני מינים האחד גרוע מחבירו אמר <b>שצריך</b> לברך על הפרוסה לדברי הכל ד"חשוב עדיף". ומבואר מדבריו שאפילו לדעת רבי יוחנן המצריך לברך על ה"שלם" אין זה בתורת "חיוב" אלא כמצוה מן המובחר. [ויש להעיר שלדבריו נמצא שגם כשיש לפניו גדול וקטן או נקי ושאינו נקי דין הקדימה שבהם הוא רק מצד מצוה מן המובחר, שהרי מדובר במין אחד וצ"ע]. 
(4) <b>בתוספות</b> SBד"הSE מבואר שהפרוסה שוה בגודלה ל"שלמה" ואולם <b>בתוספות הרא''ש</b> כתב שהפרוסה קטנה מהשלמה ואף על פי כן היא עדיפה מאשר השלמה של שעורים, וכן פסק השולחן ערוך SBקסח ס"אSE. ויש להעיר על דברי <b>הגר''א</b> שציין לזה את דברי התוספות אף שלכאורה זוהי דעת הרא"ש. 
(5) <b>א</b>. <b>תוספות</b> SBד"ה אבלSE מבארים שחשיבות החטים נובעת מכך שבפסוק שמנה את שבעת המינים שנשתבחה בהם ארץ ישראל התורה הקדימה את החטה לשעורה. ואף לדעת רבי יוחנן שיש חשיבות ל"שלם" חשיבות החטה עדיפה ולכן פרוסה מן החטה עדיפה מ"שלם" של שעורה. והוסיפו התוספות שזהו דוקא בפרוסה מן החטים כנגד שלמה מן השעורים, אבל בפת ממין אחד אזי אף אם אחת מהם פרוסה אבל נקיה ואילו השניה שלמה ואינה נקיה השלמה עדיפה, והוכיחו זאת מדברי התוספתא. [בתוספות מבואר שהשלמה עדיפה אפילו אם הפת השניה גם נקיה יותר וגם גדולה יותר. ואולם עיין בתוספות ד"ה כל היכא שמבואר לא כך, וראה <b>בראש יוסף</b> שהעיר בסתירת דבריהם]. ואולם <b>רבינו יונה והריטב''א בהלכותיו</b> SBפ"ב ה"גSE פירשו את מעלת פרוסת החטים בכך שהיא נקיה יותר מפת של שעורים ולא משום שהחטה מוקדמת בפסוק. ולדבריהם גם בפת ממין אחד שאחת מהם נקיה יותר אך אינה שלמה ואילו השניה שלמה אך אינה נקיה יש לברך על הנקיה גם לדעת רבי יוחנן, [וראה <b>במגן גיבורים</b> SBקס"ח סק"בSE ביישוב שיטתם מהמבואר בתוספתא שהובאה בתוספות שלא כדבריהם]. <b>ב</b>. <b>לדעת התוספות</b> שמעלת "שלם" עדיפה ממעלת נקי כתב <b>המגן אברהם</b> SBקס"ח סק"זSE שרק מעלת שלם עדיפה עליו אבל מעלת "גדול" אינה עדיפה עליו ויש לברך על הנקי. והקשה עליו <b>בעל ההפלאה</b> שהרי מבואר בתוספות שלדעת רב הונא הגדול והשלם שוים במעלתם [הובא לעיל הערה 2] ומאחר שמצינו שהשלם עדיף מהנקי נמצא אם כן שגם הגדול - השוה לשלם - יהא עדיף מהנקי, ואף שרבי יוחנן לא הסכים עם רב הונא וסובר שמעלת שלם עדיפה מגדול מכל מקום לא מצינו שחולק עליו גם לענין גדול לעומת נקי, וכיון שמצינו שלדעת רב הונא הגדול עדיף מהנקי, הרי מן הסתם גם רבי יוחנן מודה לו בזה. עיין בדבריו. 
(6) <b>השולחן ערוך</b> SBקס"ח ס"אSE פסק כדעת רבי יוחנן ששלם עדיף מפרוסה אף אם היא גדולה או נקיה [עיין בדבריו שגם אם יש לפרוסה את שני המעלות נקיה וגדולה, השלם עדיף וראה לעיל הערה 5], והקשה עליו <b>הפרי מגדים</b> SBרי"א א"א סק"דSE מדוע הביא לדין זה ללא חולק, והרי פת נקיה מעלתה היא משום חביבותה ושיטת הרמב"ם SBפ"ח הי"גSE שמעלת ה"חביב" עדיפה אפילו ממעלת "שבעת המינים" וכדעת חכמים לקמן SBמ בSE. ולכאורה לדעת הרמב"ם לא יתכן ש"שלם" יהיה עדיף מ"חביב" שהרי בסוגייתנו התבאר ששבעת המינים או אפילו המין המוקדם בשבעת המינים עצמם מעלתם עדיפה ממעלת ה"שלם", ומאחר שלדעת הרמב"ם החביב עדיף משבעת המינים הרי כל שכן שהחביב יהיה עדיף גם מ"שלם", וכיון שהשולחן ערוך הביא את דעת הרמב"ם בסימן רי"א ס"ב מדוע אם כן לא הזכיר גם כאן שלדעת הרמב"ם הפרוסה הנקיה עדיפה משלם שאינו נקי. עיין בדבריו. 
(7) <b>לדעת רש''י</b> חשיבותו של חצי הבצל הוא בזה שהוא גדול יותר מהבצל השלם ומתקיימת בזה נתינה חשובה לכהן, ואולם <b>התוספות</b> סוברים שחשיבותו היא בזה שהוא טוב יותר לאכילה מאשר הבצל השלם. - עיין בדבריהם. 
(8) עיין <b>רמב''ם</b> SBפ"ה מתרומות ה"בSE שכתב: "ותורמין בצל שלם אף על פי שהוא קטן אבל לא חצי בצל אף על פי שהוא גדול <b>בכל מקום</b>". ופירשו <b>נושאי כליו</b> שכונתו במה שכתב "בכל מקום" להורות שיש לנהוג כן בין במקום שיש כהן ובין במקום שאין כהן, ולכאורה מפשטות מסקנת סוגייתנו נראה לא כן אלא שבמקום שיש כהן לכולי עלמא הגדול עדיף. וראה <b>בכסף</b> <b>משנה ומהר''י קורקוס</b>. וצ"ע. ועיין <b>בדמשק</b> <b>אליעזר</b> SBקס"ח סק"דSE שהרמב"ם סובר שהגמרא שיישבה את הברייתא ואמרה שלכולי עלמא חשוב עדיף ולא נחלקו אלא באופן שאין כהן לפניו, דיחוי בעלמא הוא ועיקר הדין הוא כפי שהגמרא היתה סבורה בתחלה שהנידון תלוי במחלוקת תנאים, והלכה כתנא קמא שנותן לו את השלם בין כשיש כהן ובין כשאין כהן לפניו. 
(9) <b>כך פירש רש''י</b>, ואולם לפירוש <b>התוספות</b> שפירשו לעיל בתחלת הסוגיא שלרב הונא הסובר שכשיש לפניו פתיתים ושלמים יכול לבצוע על איזה מהם שירצה היינו גם כשהפתיתים גדולים מהשלמים, הרי שוב אין צורך שיבצע משניהם שהרי יכול לבצוע רק את השלם ויצא בזה ידי חובתו גם לדעת רבי יוחנן וגם לדעת רב הונא. ומשום כך <b>פירשו התוספות</b> <b>בשם רבינו תם</b> שהמדובר כאן בפרוסה של חטים ושלמה מן השעורים, שאף שמעיקר הדין פרוסת החטים עדיפה, מכל מקום ירא שמים יברך גם על השלמה, כדי לצאת ידי המעלות כולם. וכן פסק <b>השולחן ערוך</b> SBקס"ח ס"אSE. 
(10) <b>כן פירש רש''י</b>. והטעם שיוצא ידי שניהם גם אם הוא בוצע רק את השלמה, ביארו <b>התוספות</b>, כיון שהניח הפרוסה תחת השלמה הרי אף שהוא בוצע מהשלמה לבד נראה הדבר שבצע את שתיהם. והוסיפו התוספות שהסיבה שרש"י פירש שיבצע על שניהם או על <b>השלמה</b> ולא פירש שיבצע על שניהם או על <b>הפרוסה</b>, הוא משום שמלשון הגמרא "מניח פרוסה <b>בתוך</b> <b>השלמה''</b> משמע שהשלמה היא העיקר. ואולם עיין <b>בראש יוסף</b> שפירש באופן אחר וכתב שלשיטתו פירש כן, כיון שלרש"י הנידון הוא בהיו לפניו פתיתים ושלמים, ואם כן נמצא שמעיקר הדין היה צריך לבצוע על השלמים וכדעת רבי יוחנן שהלכה כמותו, ולכן גם ירא שמים כשאינו בוצע משניהם ממש עדיף שיבצע את השלמה, והפרוסה המונחת תחת השלמה תֵּרָאֶה כאילו בצעו גם ממנה, והוסיף לפי זה, שלדעת <b>התוספות</b> שפירשו את הנידון שלפנינו לענין פרוסה של חטים ושלמה מן השעורים צריך לומר שחולקים על רש"י וסוברים שירא שמים כשאינו בוצע משניהם ממש עדיף שיבצע את הפרוסה ולא את השלמה, שהרי מעיקר הדין היה צריך לעשות כן ולבצוע את הפרוסה של חטים. עיין בדבריו. ועיין עוד <b>בביאור הגר''א</b> שם SBד"ה משתיהןSE. 
(11) כתב <b>המגן אברהם</b> SBרי"א סק"אSE שמעלת ה"שלם" לא נאמרה בפת בלבד אלא גם בפירות ישנה למעלה זו, והוסיף שבאופן שפרי אחד הוא משבעת המינים אבל אינו שלם ואילו הפרי האחר שלם אבל אינו משבעת המינים אזי יברך על הפרי שהוא משבעת המינים, וכתב <b>המחצית</b> <b>השקל</b> שלפי המבואר בסוגייתנו שכשיש לפניו פרוסת חטים ושלמה משעורים יניח הפרוסה בתוך השלמה ויברך על שניהם כך יהא הדין גם בפירות, ואולם העיר <b>השער הציון</b> SBשם סק"גSE שמסתימת דברי המגן אברהם נראה שסובר שבפירות אין צורך שיברך על שניהם וחלוק דינם מפת, וביאר טעם הדבר, שבאמת מעיקר הדין ודאי המין שהוא משבעת המינים עדיף מה"שלם" ורק לגבי פת שהיא עיקר קביעות סעודתו של האדם החמירו ואמרו שירא שמים יצא ידי שניהם ויברך גם על השלם, אבל בפירות לא החמירו והעמידו דבריהם על עיקר הדין שיש להעדיף ולברך על הפרי שהוא משבעת המינים. 
(12) יש להעיר, בשלמא לדעת רש"י המפרש את הנידון שלפנינו לענין פתיתים ושלמים, מובנים דברי רב נחמן בר יצחק שאמר ששמת שלום בין התלמידים שהרי נחלקו בדבר רב הונא ורבי יוחנן, אבל לדעת התוספות שהנידון שלפנינו הוא פרוסה של חטים ושלמה מן השעורים הרי בנידון זה לא נחלקו התלמידים מעולם, ואדרבה מבואר בגמרא לעיל שבאופן זה <b>לדברי הכל</b> מברך על הפרוסה של חטים, [ואולם להמבואר לעיל הערה 8 שגם למסקנת הסוגיא עדיין שנוי דין זה במחלוקת תנאים, ניחא]. 
(13) מלשונו של רב פפא שאמר "מניח פרוסה בתוך <b>שלמה</b>" משמע שלקיום מצות "לחם משנה" בפסח אין צורך בשתי מצות שלמות כבכל שבת, אלא מספיק בפרוסה ושלמה אחת, וכן מבואר במפורש בדברי <b>רבינו מנחם</b> המובאים <b>בתוספות</b> SBד"ה הכלSE, וכך הוא דעת <b>הרי''ף</b> בפסחים SBקטו בSE. ואולם <b>רש''י במסכת פסחים</b> SBקטז אSE, <b>תוספות ותוספות הרא''ש</b> SBשםSE נקטו, שפסח שוה לשאר שבתות השנה ומתקיים בו לחם משנה רק אם יש לפניו שתי מצות שלמות מלבד הפרוסה, והטעם שרב פפא לא הזכיר בדבריו שיש צורך בב' מצות שלמות כי רב פפא כלל לא עסק בדיני לחם משנה, [כך מתבאר מתוך דברי התוספות שם]. והסיבה שהזכיר בדבריו שיש צורך בשלמה אף שהרי לא מקיים בה מצות לחם משנה, יש לומר כפי המבואר <b>ברבינו יונה</b> שמפני <b>כבוד המועד</b> יש צורך שיברך גם על השלם אף לולי קיום דין לחם משנה, עיין בדבריו. 
(14) כך פירש <b>רש''י</b>. ואולם <b>הרא''ש</b> חולק וסובר, כיון שדרכו של עני לבצוע מפרוסה ולאכול לפיכך צריך לבצוע בפועל גם את הפרוסה ולא מספיק שיֵרָאֶה כך. [ועיין <b>ברבינו</b> <b>יונה והריטב''א</b> הסוברים שיש לבצוע רק מהפרוסה]. והטעם שלרש"י בוצע בדוקא רק את השלמה, ביארו <b>התוספות</b> משום שאם יבצע גם את הפרוסה נמצא שברכת "המוציא" שבירך בשעת הבציעה חלה גם על הפרוסה, וכיון שעל הפרוסה הוא צריך לברך "על אכילת מצה" נמצא שמברך עליה שתי ברכות כאחד והרי "אין עושין מצות חבילות חבילות" וכמבואר לקמן SBמט אSE, לכן פירש רש"י שיבצע רק את השלמה ויברך עליה המוציא ואילו על הפרוסה יברך רק ברכת "על אכילת מצה". ואולם דחו זאת התוספות כיון שברכת המוציא היא "ברכת הנהנין" ואילו ברכת "על אכילת מצה" היא "ברכת המצוות" אין בזה משום "אין עושים מצות חבילות חבילות". וראיה לזה, שהרי בקידוש על היין אנו מברכים גם ברכת הקידוש וגם ברכת הגפן, ועל כרחך שבשני מיני ברכות אין משום "אין עושין מצות חבילות חבילות". - וראה <b>במרומי שדה</b> במה שביאר פלוגתתם בזה. 
(15) אם "לחם משנה" הוא חיוב מהתורה או שזהו רק מדרבנן וקרא אסמכתא בעלמא, ראה <b>בשו''ת חתם סופר</b> SBאו"ח סימן מ"וSE. 
(16) הטעם שצריך לאחוז בשעת הברכה את שתיהם אף שבוצע רק אחת מהם מבואר <b>בגמרא</b> <b>במסכת שבת</b> SBקיז אSE שזהו משום ש"לחם משנה" נאמר לענין לקיטה וכדכתיב "ולקטו לחם משנה". 
(17) עיין <b>בבית יוסף</b> SBרע"דSE שהביא מחלוקת ראשונים אם לבצוע את הלחם העליון או את התחתון. וראה <b>ב''ח</b> SBשםSE שתמה איך יבצע את התחתון והרי "אין מעבירין על המצוות". וכתב <b>הט''ז</b> SBשם סק"אSE שמשום כך היה נוהג להקריב אליו את הלחם התחתון יותר מהעליון כך שפוגש בו בראשונה ואינו מעביר על המצוות, [וראה עוד במגן אברהם SBשם סק"א]. <b>הרמ''א</b> SBשםSE הוסיף שעל דרך הקבלה יש לבצוע בליל שבת את הלחם התחתון ובשבת ביום או ביום טוב [אף בלילו] יש לבצוע את הלחם העליון. 
(18) <b>רש''י</b>. והקשה עליו <b>הרשב''א</b> שהרי אדרבה הנהגה טובה היא שבוצע בעין טובה, <b>והגר''א</b> <b>בביאורו</b> SBרע"ד ס"אSE הוסיף והקשה מדוע נחשב הדבר לרעבתנות והרי חותך רק את הנצרך לו לסעודה, ומשום כך פירש הרשב"א ש"אכולא שירותא" היינו שבצע את כל הככרות שהיו לפניו, ובא לחלוק בזה על מנהגו של רב כהנא שבצע רק אחת מהככרות והנהגה זו ודאי נראית כרעבתנות. <b>להלכה</b>: <b>השולחן ערוך</b> SBרעד ס"אSE נקט כפירושו של רש"י שרבי זירא אינו בא לחלוק כלל על רב כהנא ומשום כך פסק שדי בבציעת אחת מהככרות כדברי רב כהנא, ואולם <b>הגר''א</b> בביאורו נקט לעיקר כפירושו של הרשב"א שרבי זירא חולק על רב כהנא באופן הבציעה וכיון שרבי זירא "בתראה" [שהיה בדור מאוחר מדורו של רב כהנא] הלכה כמותו שכלל הוא בידינו שעד זמן חתימת התלמוד הלכה כבתראי, ולפיכך יש לבצוע את שתי הככרות. 
(1) <b>העולת תמיד</b> SBר"ו סק"גSE הסתפק האם הפסק בדיבור נחשב להפסק רק אם הפסיק בדיבור בן שלש מילים לכל הפחות [בדומה להפסק על ידי שהייה ששיעור השהיה הוא כדי ענית שלום לרב שהוא ג' מילים], או שמא גם דיבור בן מילה אחת נחשב להפסק. <b>התבואות שור</b> SBסימן י"ט סקי"גSE נקט שאין צורך בשלש מילים, והוכיח זאת מלשון <b>הטור</b> SBשםSE שכתב: הא דשיחה הוי הפסק, דוקא בשח דברים שאינן צרכי שחיטה, אבל אם דיבר מצרכי השחיטה כגון <b>''הביאו לשחוט''</b> וכיוצא באלו לא הוי הפסק". והנה באמירה שהביא לדוגמא ישנם שתי מילים בלבד, ומשמע שאילו השיחה לא היתה מענין השחיטה גם שתי המילים היו נחשבות ל"הפסק". ועיין עוד <b>בנשמת אדם</b> SBכלל ה' סקי"בSE <b>ובכף החיים</b> SBקס"ז סקמ"דSE שדייקו כך גם מלשון <b>השולחן ערוך</b> SBשם ס"וSE שכתב ש"הביאו מלח" לא נחשב ל"הפסק" ומשמע שאפילו אמירה בת שתי מילים נחשבת ל"הפסק" אם אינה מצורך הברכה. ואולם כבר העיר בספר <b>תורת חיים</b> SBר"ו סק"דSE שאם כדבריהם הרי אפשר לדייק מדברי הגמרא להיפך, כי מכך שכפלו ואמרו "טול ברוך טול ברוך" שתי פעמים וכן "גביל לתורי גביל לתורי" כפלו שתי פעמים ואילו אמירת "הביאו מלח" "הביאו לפתן" לא כפלו משמע שבכדי לפרש מה היא האמירה שנחשבת כצורך הברכה הוצרכו לאמירה שיש בה יותר משלש מילים כי בפחות מכך גם אם לא היתה האמירה לצורך הברכה לא היה בה משום הפסק. [וכדבריו נראה מדברי רבינו יונה לעיל SBז ב מדפי הרי"ף ד"ה רב יהודהSE, עיין בדבריו]. <b>ולהלכה</b>, <b>החיי אדם</b> SBכלל ה' סי"א ובנשמת אדם שם סקי"בSE הסתפק בדבר, ואולם <b>המשנה</b> <b>ברורה</b> SBקס"ז סקל"ו וסימן ר"ו סקי"בSE הביא <b>מהפרי מגדים</b> SBא"א סק"דSE שאפילו מילה אחת נחשבת להפסק. <b>והביאור הלכה</b> SBסימן כ"ה ד"ה ואםSE הוסיף והוכיח כן מדברי <b>הרא''ש</b>. 
(2) טעם האיסור להפסיק בדיבור בין הברכה לאכילה מבואר <b>בתוספות</b> שזהו משום "היסח הדעת", ומשמע מכך שבאופן שהפסיק בדיבור אבל לא הסיח דעתו לא יהא בדיבורו משום "הפסק". ואולם ראה <b>בביאור הגר''א</b> SBסימן מ"ז ס"חSE שכתב <b>בדעת הרא''ש</b> שטעם האיסור הוא משום שאין לברכה על מה לחול שהרי על ידי שהפסיק בדיבור נותקה השייכות בין הברכה לאכילה. ומצינו שנחלקו בזה <b>הפוסקים</b>, <b>המגן</b> <b>אברהם</b> SBרע"א סקל"בSE פסק שהמקדש בטעות על מים וסבור היה שזהו יין צריך לחזור ולקדש, ואם בשעה שקידש היה בדעתו להוסיף ולשתות יין נוסף מלבד יין הקידוש, אינו צריך לחזור ולברך ברכת "בורא פרי הגפן", ואולם <b>הגאון</b> <b>רבי עקיבא איגר</b> בהגהותיו השיג עליו כיון שברכת הקידוש לאו ברכה היא שוב ברכה זו גורמת ל"הפסק" בין ברכת בורא פרי הגפן לשתיין היין. ועיין בספר <b>מנחת שלמה</b> SBח"א סי"חSE שביאר דעתו של המגן אברהם, ש"הפסק" הבא מכח דיבור יסודו משום היסח הדעת וכמבואר בתוספות בסוגייתנו, ולכן, הרי בשעה שקידש והיה סבור שהוא מקדש על יין לא הסיח דעתו מהברכה ולכן אין זה נחשב ל"הפסק", ואולם מדברי הגאון רבי עקיבא איגר החולק עליו מבואר שסובר שהדיבור אינו מפסיק מטעם "היסח הדעת" אלא משום שגורם שלא יהא לברכה על מה לחול ומשום כך לאחר שהוברר שקידש על מים נמצא שברכת הקידוש הפסיקה בין ברכת "בורא פרי הגפן" לשתיתו ואין לברכה על מה לחול. ויש להעיר לפי זה בדעת <b>המשנה ברורה</b>, שלענין המקדש על היין ונמצא מים פסק להלכה SBשם סקע"חSE כדעת המגן אברהם, ולמבואר נמצא שנקט שההפסק יסודו משום "היסח הדעת", ואילו בסימן מ"ז SBסקי"טSE ובסימן ק"מ SBסק"וSE כתב שהטעם שדיבור נחשב להפסק הוא משום שאין לברכה על מה לחול. וצ"ע. 
(3) אף על פי שלמברך עצמו אין שום צורך באמירה זו, אבל כיון שהיא נצרכת לברכת חבירו [שיצא ידי חובתו בשמיעת הברכה מהמברך] אין זה נחשב להפסק. - <b>פני יהושע</b>. 
(4) עיין <b>בנשמת אדם</b> SBכלל כ"ה ס"טSE שלמד מכאן לענין העומד בתפלה וטעה באיזה דבר ושכח כיצד לנהוג, מותר לו לשאול מה דינו ואין זה הפסק, כיון שזה דיבור שהוא לצורך אותו דבר, וכפי המבואר כאן. 
(5) צריך ביאור מדוע אמירת "הביאו מלח הביאו לפתן" נחשבת לדעת רב ל"הפסק", והרי בהמשך דברי הגמרא מבואר שאסור לברך ולבצוע על פת עד שיביאו לפניו מלח או לפתן, כי אין זה מכבוד הברכה לברך על פת שאינה מוטעמת במלח, ואם כן הרי אמירה זו נצרכת לברכה כמו אמירת "טול ברוך" ומדוע היא נחשבת ל"הפסק". ביאר <b>הראש יוסף</b>, שאיסור זה נאמר רק בפת שאינה נקיה כיון שטעמה אינו טוב כל כך ללא שמטעימה במלח, ובפת שכזו באמת גם רב מודה שהאומר "הביאו מלח הביאו לפתן" אין בזה משום הפסק, ודברי רב אמורים רק לענין פת נקיה שאין לה צורך במלח או לפתן כיוון שטעמה טוב אף בלא המלח ומשום כך נחשבת אמירתו ל"הפסק". 
(6) <b>רש''י</b>. - ולהמבואר בהערה הקודמת שהנידון שנחלקו בו רב ורבי יוחנן הוא בפת נקיה שמעיקר הדין אין צורך לטבול את פרוסת הברכה במלח, צריך לומר שסברת רבי יוחנן היא, כיון שמכל מקום טעמה משתבח יותר על ידי טיבולה במלח, הרי יש מן ההידור לברך על פת שכזו, וממילא אמירתו "הביאו מלח" נחשבת עדיין כצורך הברכה ולכן אינה נחשבת ל"הפסק". [וראה <b>בראש יוסף</b> שביאר טעמו של רבי יוחנן באופן אחר, ואולם מפרש"י לא נראה כדבריו]. 
(7) הטעם שאמירת "גביל לתורי" אינה נחשבת כ"צורך הברכה" אף שבהמשך הגמרא מבואר בשם רב שאסור לאכול קודם שיתן מאכל לבהמתו, ביאר <b>הט''ז</b> SBקס"ז סק"זSE שאיסור האכילה האמור אינו אלא כשאוכל אכילה גמורה אבל טעימה בעלמא מותרת אף קודם שיאכיל את בהמתו, ונמצא אם כן שאמירה זו נחשבת רק כ"צורך סעודה" ולא כ"צורך ברכה" שהרי יכול לברך ולטעום טעימה כל שהיא אף בלא שיצוה להאכיל בהמתו ולפיכך היא נחשבת ל"הפסק", ורב ששת החולק וסובר שגם אמירה זו אינה נחשבת ל"הפסק" הרי זה משום שסובר שגם אמירה שהיא לצורך הסעודה אינה נחשבת ל"הפסק". ואולם דעת <b>הבית יוסף</b> SBשםSE שאיסור זה נאמר גם כלפי טעימה בעלמא ושלא כהט"ז, ולדבריו צריך לומר שרב ורבי יוחנן חולקים בעיקר הדין המבואר לקמן וסוברים שמותר לאכול קודם שיתן לבהמתו ולכן אמירתו בענין נחשבת ל"הפסק", אכן ניתן לומר זאת רק לגירסת <b>הרי''ף</b> הגורס בסמוך שבעל המימרא האוסר לאכול קודם שיתן לבהמתו הוא שמואל, אך לגירסא שלפנינו שבעל המימרא הוא רב יקשה עדיין מדוע אם כן סובר רב עצמו שאמירת "גביל לתורי" נחשבת ל"הפסק" והרי "צורך הברכה" היא. וביאר <b>המעדני יום טוב</b> SBאות ו'SE שאף על פי שאסור לאדם לאכול קודם שיאכיל את בהמתו, מכל מקום עדיין אין זה נחשב כצורך הברכה כמו לפתן ומלח, ולכן אמירתו בזה נחשבת להפסק. - <b>ביאור כונתו</b>, שבאמירת "גביל תורי" אף שמתיר בכך את אכילתו, מכל מקום אין לשיחה זו מצד עצמה שום שייכות לאכילה ולברכה, ורק סיבה חיצונית - היינו האיסור לאכול ללא שיאכיל קודם את בהמתו - גרמה לכך שאכילתו תהא נזקקת לאמירה זו, ולכן היא נחשבת ל"הפסק", מה שאין כן אמירת "הביאו מלח, הביאו לפתן" שמצד עצמם הם שייכים לברכה ולאכילה אינם נחשבים ל"הפסק". [וראה כעין זה <b>בפרי מגדים</b> SBסימן רע"א א"א סקי"בSE <b>ובמחצית השקל</b> שם]. 
(8) כתב <b>המגן אברהם</b> SBרע"א סקי"בSE בשם <b>הריצב''א</b> שרק כשאיסור האכילה הוא מהתורה וכמו האיסור לאכול קודם שיאכיל בהמתו אין באמירתו [הגורמת להתיר איסור זה] משום "הפסק", אבל כשהאיסור הוא מדרבנן יש באמירתו משום "הפסק", ולכן באופן שבירך המוציא ושכח שעדיין לא הבדיל אסור לו להבדיל אף שאמירת ההבדלה תתיר את איסור האכילה שעליו, וראה שם <b>בפרי מגדים ומחצית</b> <b>השקל</b>. והנה, מה שנקט הריצב"א שהאיסור לאכול קודם שיאכיל לבהמתו הוא איסור מהתורה אינו מוסכם לכל הפוסקים. עיין <b>בביאור הלכה</b> SBקס"ז ד"ה ומכל מקוםSE שהביא בשם כמה מהראשונים הסוברים שהאיסור הוא מדרבנן וקרא אסמכתא בעלמא הוא, וראה עוד <b>בנשמת אדם</b> SBכלל ה' סי"אSE שדייק מלשון <b>הרמב''ם</b> SBפ"ט מעבדים ה"חSE שאפילו איסור מדרבנן אין בזה אלא מידת חסידות היא, והעיר מלשון הגמרא "<b>אסור</b> לאדם שיאכל" וכו', ואולי גירסתו היתה "<b>לא יאכל</b> אדם" וכו' עיין בדבריו. 
(9) טעם האיסור ביאר <b>השאילת יעב''ץ</b> SBסי"זSE וזה לשונו: "ואם לא תהא לה עת קבוע לאכילה תמות מרעב, לכן הטילה התורה חובה על האדם שהן שלו לפרנסם קודם שיאכל הוא עצמו לקנות מדת רחמנות בנפשו". וראה <b>ביד אפרים</b> SBקס"ז סקי"חSE שפירש טעם אחר לדבר, שלפעמים אין האדם ניזון אלא בזכות הבהמות, וכיון שהאדם אינו צריך להחזיק עצמו כזכאי שניזון בזכות עצמו לכן צריך להקדים ולזון את בהמתו. 
(10) <b>לענין שתיה</b>: כתב <b>המגן אברהם</b> SBקס"ז סקי"חSE בשם <b>ספר חסידים</b> שאדם קודם לבהמה, וכפי שמצינו ברבקה אמנו שאמרה "שתה אדוני" ורק אח"כ הוסיפה "גם לגמליך אשאב" SBבראשית כד, יח-יטSE, [וראה בשו"ת <b>כתב סופר</b> SBאו"ח סימן ל"זSE שהביא <b>בשם אביו</b> לדחות ראיה זו]. הטעם לחילוק שבין אכילה לשתיה ביאר <b>היד</b> <b>אפרים</b> SBקס"ז מג"א סקי"חSE ששתיית האדם אינה תלויה בזכות הבהמות [בשונה מאכילתו שתלויה בהם לפעמים - ראה הערה קודמת] ולכן אין צורך להקדים את הבהמות. <b>ובשו''ת</b> <b>בית דוד</b> SBסימן פ'SE ביאר טעם אחר לזה, ששונה היא האכילה כיון שהיא נמשכת זמן מרובה [הרבה יותר מהזמן הנצרך להכנת מאכלה של הבהמה] לכן חוששים לצערה של בהמתו ויש להקדים ולהאכילה, מה שאין כן שתיה שאינה נמשכת יותר מאשר רגעים ספורים ונמצא שהזמן הנצרך להכנת מאכל לבהמתו שוה לזמן שתייתו יש לומר שצער האדם עדיף מצער הבהמה ויש להקדימו. 
(11) <b>והרמב''ם</b> SBפ"ט מעבדים ה"חSE הוסיף שיש להקדים גם את מזון עבדיו קודם למזונו. 
(12) <b>משנה ברורה</b> SBקס"ז סקכ"זSE, בשם <b>הגר''ז</b> <b>והגר'' א</b>. 
(13) <b>רש''י</b>. אבל <b>הערוך</b> פירש "בשש" מלשון "לפתן" שפת זו אינה צריכה לפתן ומלח. 
(14) כתבו <b>התוספות</b> שאף שמעיקר הדין אין צורך להביא מלח על השולחן שהרי בזמנינו הלחם נקי ומוטעם, מכל מקום מצוה מן המובחר להביא גם בזמנינו מלח, משום שמבואר <b>במדרש</b> שבשעה שהמסובים יושבין על יד השולחן וממתינים זה לזה עד שיטלו כולם את ידיהם השטן מקטרג עליהם כי בטלים הם בשעה זו מהמצוות, והמלח שעל השולחן בא לזכרון לברית המלח שכרת הקב"ה עם בני ישראל ומגן עליהם. <b>בעל השפתי כהן</b> [מגורי האריז"ל] פירש טעם אחר לדבר, כי חורבנה של סדום היה בגפרית ומלח, כיון שלא קיימו מצוות הכנסת אורחים, ולפיכך נצטווינו להביא מלח קודם לכל אכילה כדי שנזכור להזהר מפורענות זו ונרבה בהכנסת אורחים על שולחננו. 
(15) ודוקא כשלא היה המאכל מתובל במלח וכן המשקה לא היה מעורב במים. - <b>רמ''א</b> SBק"ע סכ"בSE. 
(16) אף שבכל מקום הלילה בכלל היום וכפי שמצינו בפסוק "ויהי ערב ויהי בוקר <b>יום</b> אחד", וכשכתוב "יום" אין זה בא למעט "לילה", מכל מקום כאן, כיון שהפסוק כפל ואמר "יום יום" היה מקום לטעות שבא למעט בזה את הלילה, ומשום כך הוצרכה הגמרא לפרש שלא יתכן שהפסוק בא למעט ולומר שאין לברך את הקב"ה בלילה, אלא כפילות הלשון באה להשמיענו שצריך להודות כל יום לפי סוג הישועה המיוחדת ליום זה שאינו דומה יום השבת או יום טוב ליום חול. - <b>מהרש''א</b>. וראה עוד <b>באמרי נועם לתלמיד הגר''א</b> ביאור אחר בזה. 
(17) מפשטות דברי הגמרא נראה שחכמים החולקים על רבי יהודה וסוברים שאין לקבוע נוסח ברכה לכל מין ומין זהו משום שאינם דורשים כלל את דרשת רבי יהודה, והטעם שקבעו נוסח מיוחד לפרי עץ ונוסח מיוחד לפרי אדמה אין זאת מכח הדרשה שדרש רבי יהודה אלא כפי שביאר <b>הפני יהושע לקמן</b> SBמ בSE, כיון שמצינו לשון זה של פרי עץ ואדמה לענין ביכורים ומעשר, תיקנו חכמים שיזכירו לשון זו גם בברכת הנהנין זכר למעשר וביכורים. וכן נקט <b>היד דוד</b> מטעם אחר עיין בדבריו. ואולם עיין <b>בשו''ת בית אפרים</b> SBאו"ח סימן ד'SE הסובר שחכמים מסכימים לדרשת רבי יהודה שיש לברך על כל מין בנוסח לעצמו, אבל סוברים שברכת "בורא פרי האדמה" היא מפורטת דיה ומתקיים גם בה "תן לו מעין ברכותיו" ואין צורך לפרט יותר מכך. וכדבריו מבואר <b>במאירי על מסכת סוכה</b> SBמו אSE שיישב בזה מה שתמהו רבים [עיין <b>בהגהות</b> <b>רבי אליעזר משה</b>, <b>ובהגהות חשק שלמה</b> על מסכת סוכה SBמוSE <b>ובשו''ת בית אפרים</b> SBאו"ח דSE], בדברי רבי זירא, שבסוגייתנו פסק שלא כדעת רבי יהודה, ואילו בגמרא בסוכה SBמו אSE שנחלקו שם רבי יהודה וחכמים בברכת המצות שלדעת רבי יהודה יש לברך בנוסח מיוחד לכל מצוה ומצוה, ולדעת חכמים מספיק לברך בנוסח אחיד על כל המצוות כולן, פסק שם רבי זירא כדעת רבי יהודה, ולכאורה רבי זירא בעצמו הרי פירש שם שטעמו של רבי יהודה הוא משום "תן לו מעין ברכותיו" וכפי שפירש דעתו בסוגייתנו לענין ברכת הנהנין, ומאחר שהטעם שוה בשניהם מדוע אם כן חלוקים הם זה מזה להלכה. וביאר המאירי שהנידון במסכת סוכה בין חכמים לרבי יהודה שונה מהנידון שבין חכמים לרבי יהודה בסוגייתנו. כי במסכת סוכה נחלקו חכמים עם רבי יהודה בעיקר הדין אם יש צורך לפרט נוסח הברכה לכל מין ובזה פסק רבי זירא כרבי יהודה שצריך לפרט, מה שאין כן בסוגייתנו גם חכמים מסכימים לעיקר הדין שיש צורך לפרט נוסח ברכה לכל מין ורק נחלקו מה היא דרגת הפירוט, בזה פסק רבי זירא כדעת חכמים שגם נוסח "בורא פרי האדמה" הוא מפורט דיו ומתקיים בזה "תן לו מעין ברכותיו". 
(18) <b>המהרש''א</b> מבאר שמידת בשר ודם ענינה דברים גשמיים שיש להם מיגבלה של מקום ולכן כלי ריק מחזיק ואילו כלי מלא אי אפשר להוסיף בו דברים נוספים, אבל מידת הקב"ה עניינה רוחניות, שאין בו שום מיגבלה של מקום ומלא כל הארץ כבודו, כי הוא מקומו של העולם ואין העולם מקומו, ולפיכך מקום המלא ברוחניות אין למקום זה גדר וגבול ולכן ביכלתו להחזיק ולהוסיף עוד ועוד רוחניות אבל כשהמקום אינו רוחני אין בכוחו להחזיק ברוחניות, עיין בדבריו. 
(19) <b>רש''י סוכה</b> SBמו בSE. 
(20) <b>מרש''י</b> לקמן SBמא א ד"ה אבלSE מבואר שדין זה נאמר באופן <b>שטעה</b> ובירך בורא פרי האדמה, ומשמע שאם הזיד לא יצא ידי חובתו, ואולם עיין <b>במשנה ברורה</b> SBר"ו סק"אSE שהביא בשם <b>הפרי מגדים</b> שגם בהזיד ובירך כן יצא ידי חובתו. 
(21) באופן שהיו לפניו זית וצנון ובירך בורא פרי האדמה וכיון לפטור בכך גם את הזית, לדעת <b>רש''י לקמן</b> SBמא א ד"ה אבלSE לא נאמר באופן זה הדין השנוי במשנתנו שברכת "בורא פרי האדמה" פוטרת מין אילן, [כך נקטו בדעת רש"י <b>הבית יוסף</b> SBסימן ר"ח ד"ה ומשמעSE <b>השאגת</b> <b>אריה</b> SBסימן כ"גSE <b>ושו''ע הגר''ז</b> SBר"ו ס"בSE], ואולם <b>רבינו יונה</b> חולק וסובר שאם כיוון במפורש לצאת ידי חובה בברכה זו גם על הזית יצא. [ועיין <b>בביאור הגר''א</b> SBר"ו ס"בSE שנקט שגם רש"י מסכים לרבינו יונה בזה]. <b>להלכה</b>: <b>השולחן ערוך</b> SBר"ו ס"בSE פסק כדעת רבינו יונה שיוצא ידי חובתו. והנה עיין <b>במשנה ברורה</b> SBקע"ו סק"בSE שהביא בשם <b>הריטב''א</b> שבאופן שהיו לפניו פת שברכתה "המוציא" ו"פרפרת" שברכתה "מזונות" ובירך בורא מיני מזונות וכיון בדעתו לפטור בזה גם את הפת אינו יוצא ידי חובתו וצריך לחזור ולברך על הפת "המוציא", ואף על פי שאילו היתה הפת מונחת לבדה והיה מברך עליה בורא מיני מזונות היתה הברכה פוטרתו בדיעבד מכל מקום, כיון שמונח לפניו גם מאכל שברכתו מזונות הברכה חלה רק עליו. והקשה עליו <b>החזון איש</b> SBל"ד סק"זSE שהרי דין זה מתאים לדעת רש"י הסובר שהמברך בורא פרי האדמה על צנון וזית אין הזית נפטר בברכה זו, אבל מאחר שהשולחן ערוך פסק כדעת רבינו יונה שהברכה פוטרת את הזית מדוע שברכת בורא מיני מזונות לא תפטור אף היא את הפת. 
(22) <b>המגן אברהם</b> SBר"ו סק"אSE נוקט שרק אם בירך בורא פרי העץ על "פירות אדמה" ממש אינו יוצא ידי חובתו אבל המברך בורא פרי העץ על פירות בוסר או פירות שאינם נחשבים לעיקר הפרי יוצא ידי חובתו אף על פי שמעיקר הדין יש לברך עליהם בורא פרי האדמה. ואולם <b>האליה רבא והאבן העוזר</b> SBשםSE חולקים וסוברים שאינו יוצא בזה ידי חובת הברכה. <b>הברכי יוסף</b> SBר"ו סק"בSE מדייק כדעת המגן אברהם מלשון המשנה ששנו "ועל <b>פירות הארץ</b> בורא פרי העץ לא יצא" ולא שנו ועל פירות <b>שברכתם בורא פרי האדמה</b>, הרי משמע מכך שרק "פירות אדמה" ממש דינם שאם בירך עליהם בורא פרי העץ לא יצא. 
(23) <b>התוספות לקמן</b> SBמג א ד"ה ועלSE הביאו בשם "יש מפרשים" שברכת שהכל פוטרת בדיעבד אפילו מיני בשמים, ואולם רבינו משה מקוצי חולק וסובר שברכת שהכל היא רק למאכל ומשקה [ראה <b>משנה ברורה</b> SBסימן רט"ז סקי"גSE בשם <b>המגן גיבורים</b> שביאר כן בדעת הר"מ מקוצי]. 
(24) עיין <b>בחידושי ר' אריה לייב מאלין</b> SBח"ב ס"ב-ג'SE שחקר בדין זה, האם הטעם שברכת שהכל פוטרת כל מיני מאכל הוא מדין ברכה כוללת, שבדיעבד אף שלא בירך על המאכל ברכה פרטית הוא נפטר על ידה, או שמא התחדש בזה דין חדש שברכת שהכל פוטרת בדיעבד, והיינו, שכך תיקנו חכמים מלכתחילה שבמצב של דיעבד יצאו ידי חובה בברכה זו, ודייק כן מלשון המשנה שלענין ברכת "בורא פרי האדמה" שנינו "בירך על פירות האילן בורא פרי האדמה יצא", ואילו לענין ברכת שהכל לא שנו בלשון "בירך על הכל שהכל יצא", אלא "ועל כולם אם אמר שהכל יצא", והיינו משום שכששונה התנא את עיקר התקנה של הברכה הריהו שונה זאת בלשון "על פירות האילן הוא אומר" וכו', "על פירות הארץ הוא אומר" וכו', אבל כשמזכיר דין הברכה שלא נתקנה עבור מאכל זה וכברכת "בורא פרי האדמה" על פירות אילן הוא שונה זאת בלשון "בירך על פירות האילן בורא פרי האדמה יצא" כי בברכה זו לא מתקיימת עיקר התקנה שתיקנו למאכל זה אלא שאף על פי כן הוא יוצא בה ידי חובתו. מה שאין כן המברך ברכת שהכל על שאר מאכלים שיוצא בה ידי חובתו אין זה נחשב שלא קיים בברכה זו עיקר תקנת חכמים, כי באמת מעיקר תקנת חכמים היה שבמצב של דיעבד יברכו ברכה זו על כל מאכל, ולפיכך נשנתה ברכה זו בלשון ששנו את הברכות שניתקנו מלכתחלה, ונמצא אם כן שברכת שהכל נתקנה מלכתחלה בשני אופנים א. על דברים שאין גידולם מן הארץ, וכמבואר במשנה לקמן SBמ בSE ב. על כל המאכלים כולם במצב של דיעבד, כמו בספק ברכה וכו'. 
(25) צריך ביאור, בשלמא בנקצץ האילן מובנת דעת חכמים שמביא ואינו קורא, מפני שהם סבורים שעיקר יניקת הפרי הוא מהאילן ומכיוון שהקרקע נצרכת לאילן בשביל עיקר כח הצמיחה של הפירות נמצא שכשנקצץ האילן אזי הקרקע נחסרה את עיקר הכח המצמיח את הפירות ושוב אינו יכול לומר "האדמה אשר נתת לי", אבל ביבש המעיין צריך ביאור מדוע אינו קורא, והרי ודאי שהמעיין אינו משמש כעיקר כח המצמיח של הפירות אלא אך ורק כגורם המוציא את כח הצמיחה שבקרקע מן הכח אל הפועל, ומכיוון שכך מדוע כשיבש המעין נחשבת הקרקע כחסרה והרי עיקר כח הצמיחה קיים בה עדיין. ואכן, <b>התוספות</b> SBד"ה יבשSE הביאו בשם <b>''יש</b> <b>מפרשים''</b> שהטעם שמביא ואינו קורא הוא משום שאם יקרא יֵרָאֶה הדבר כקובל ומתלונן על שנתן לו הקב"ה אדמה שאינה ראויה להצמיח פירות. וביארו האחרונים [עיין <b>צל''ח ודברי</b> <b>דוד</b>] שכונת התוספות לבאר בזה מדוע אינו קורא כשיבש המעין שהרי הקרקע לא נחסרה דבר וכפי שהקשינו, והוסיף הדברי דוד לבאר לאידך גיסא, שטעם זה שכתבו התוספות נאמר רק לענין יבש המעין ולא לנקצץ האילן, כי בנקצץ האילן הרי האדמה עדיין ראויה לגדל בה זרעים או לנטוע בה אילנות אחרים ולכן לא תֵּרָאֶה קריאתו כקובל ומתלונן, ובהכרח שבנקצץ האילן הטעם שאינו קורא הוא משום שהקרקע נחסרה. [אכן <b>המהרש''א</b> פירש בדברי התוספות שהטעם שנראה כקובל שייך גם בנקצץ האילן וראה <b>בדברי דוד ועטרת ראש</b> מה שהקשו עליו]. 
(26) עיין <b>בנשמת אדם</b> SBכלל נח גSE שהקשה איך יתכן לומר שלרבנן אם בירך על פרי עץ "בורא פרי האדמה" לא יצא והרי הפסוק SBדברים כו בSE נוקט בלשון "ולקחת מראשית כל <b>פרי האדמה</b>", אף שמצות ביכורים נוהגת בכל שבעת המינים, הרי במפורש שאף פרי העץ - גפן תאנה ורימון זית ותמר - נקראו בתורה בתואר "פרי האדמה". ואף ש<b>בספרי</b> מתבאר ש"פרי האדמה" שבפסוק שלפנינו כונתו דוקא לחיטים ושעורים, ואילו שאר המינים נלמדו מריבוי שיש להביאם כביכורים, מכל מקום עדיין יקשה המשך הפסוקים שכשמביא הביכורים אומר SBבפסוק י'SE "ועתה הנה הבאתי את ראשית <b>פרי האדמה</b>" אף שהביא גם פירות אילן. ומיישב, שהמילה "האדמה" הכתובה בפסוק אינה מתייחסת למילת "פרי" שקדמה לה אלא לסופו של הפסוק "אשר נתת לי ה"', כלומר, הבאתי מראשית הפירות שגדלו באדמה שנתת לי ה'. [אכן יש להעיר מטַעֲמֵי המקרא המורים שלא זהו פירושו של הפסוק]. - וראה בהמשך דבריו שביאר לפי זה לשון מוקשה ברש"י שלפנינו עיין שם. 
(27) כתבו <b>התוספות הרשב''א והריטב''א</b> שהלכה כרבי יהודה שבנקצץ האילן ויבש המעין מביא וקורא, שהרי הגמרא השוותה דין ברכה לדין ביכורים, וכיון שהתנא במשנתנו סתם כפי דעתו של רבי יהודה שהמברך "בורא פרי האדמה" על פרי עץ יצא ממילא הלכה כמותו גם לענין ביכורים. אולם <b>הרמב''ם</b> SBפ"ד מביכורים הי"בSE פסק כדעת חכמים שמביא ואינו קורא, ואף על פי כן לענין ברכה פסק SBפ"ח מברכות ה"יSE כסתימת משנתנו שהמברך בורא פרי האדמה על פרי העץ יצא וכדעת רבי יהודה. ויישב <b>הכסף משנה</b> שאף שבסוגייתנו נקטו בפשיטות שהמשנה נשנית לפי דעת רבי יהודה, מכל מקום אין זה מוכרח, שהרי בירושלמי ישנה שיטה הסוברת שהמשנה נשנית לדברי הכל, ומשום כך לענין ברכה פסק הרמב"ם כסתימת המשנה ואילו לענין ביכורים פסק כחכמים. ועיין עוד <b>צל''ח</b>, <b>שאגת אריה</b> SBסימן כ"גSE <b>וחידושי ר' אריה</b> <b>לייב מאלין</b> SBח"א סימן ב-גSE יישובים נוספים לזה. 
(28) <b>רש''י סנהדרין</b> SBע בSE, וראה <b>בתוספות</b> שם. 
(29) ביאר <b>המאירי</b> שהנפקא מינה מכך שהתורה כינתה אותו "אילן" הוא לענין נדר שאם נדר בנזירות בתנאי שחטה היא "מין אילן" הריהו נזיר, אבל לשאר ענינים אין החטה נחשבת כאילן, ואף לענין נדר עצמו אם נדר שלא יהנה מפירות אילן הריהו מותר בהנאה מחטה, כי בנדרים "הלך אחר לשון בני אדם", ובלשון בני אדם אין החטה נחשבת לאילן ורק צמח שיש בו התנאים המבוארים בהמשך הגמרא נחשב לאילן, עיין בדבריו. 
(30) כך פירש <b>רש''י</b>, וכך הביא <b>הטור</b> בשם הרב ר' יוסף <b>והבית יוסף</b> שם בשם המרדכי. ואולם <b>הרא''ש</b> SBסימן כ"גSE פירש שכל שאין צורך לנטוע אותו כל שנה אלא השורשים נשארים בארץ ומצמיחים פירות לשנה הבאה הריהו נחשב ל"עץ". <b>ובשיטת הגאונים</b>, יש מהאחרונים שנקטו, שיש צורך שגם הענפים ישארו משנה לשנה בכדי שיֵחָשבו כ"עץ" וכדעת רש"י, וכך נקט <b>ה''עמק ברכה'' לבעל השל''ה</b>, אך יש שפירשו בכונתם שאם הגזע נשאר משנה לשנה די בכך בכדי שיחשבו כ"עץ", וכך נקט <b>הרדב''ז</b> <b>בתשובותיו</b> SBח"ג סימן תקל"אSE, ולדבריו נמצא שלגאונים שיטה שלישית בדבר, שלא כדעת רש"י המצריך שגם הענפים ישארו משנה לשנה ושלא כדעת הרא"ש הסובר שמספיק שהשורשים ישארו משנה לשנה, - <b>ולהלכה</b>: <b>הרמ''א</b> SBסימן ר"ג ס"אSE פסק: "לא מקרי עץ אלא שמוציא עליו מעצו אבל מה שמוציא עליו משרשים לא מקרי עץ" וכו', ומשמע מדבריו שגם אם הענפים כלים מדי שנה אבל גזעו קיים הריהו נחשב ל"עץ". וכדעת הגאונים להבנת הרדב"ז. והנה הבית יוסף הביא לדעת הרב ר' מנחם בשם הירושלמי שכל אילן שגובהו פחות משלשה טפחים אינו "עץ" ומברכים על פירותיו "בורא פרי האדמה". אבל ראה <b>במשנה ברורה</b> SBר"ג סק"גSE שהביא <b>מהמגן אברהם</b> ועוד אחרונים שנקטו, שאף שהאילן נמוך מאד עדיין שם "עץ" עליו [אם מתקיימים בו התנאים שפורטו לעיל] ויש לברך על פירותיו "בורא פרי העץ", ואולם מנהג העולם לברך עליהם "בורא פרי האדמה", וביאר שאולי הטעם בזה הוא משום שאין הפירות חשובים כל כך. ולפיכך, <b>על ''פטל''</b> מברכים "בורא פרי העץ" אף על פי שגדל על שיח נמוך, כיון שהשיח קיים משנה לשנה, ואילו <b>על ''בננה''</b> מברכים "בורא פרי האדמה" אף על פי שגדל על נטיעה הדומה לאילן, כיון שכל הצמח שמעל האדמה נובל והצמח החדש גדל מהשורש, [ברכת הבננה הזכיר השולחן ערוך בסימן ר"ג ס"ג תחת השם "מאוזיש" - כך פירש <b>קצות</b> <b>השולחן</b> סימן מ"ט סי"ח, וראה <b>בבאר הגולה</b> מה שכתב על דברי הרמ"א שם בסעיף א']. 
(1) <b>רש''י</b> מפרש חשיבותם "שגורם ברכות הרבה לעצמו בקידוש ובהבדלה ובברכת חתנים", יש לפרש בכונתו שחשיבותם נובעת מכך שהם גורמים <b>לברכות נוספות</b> מלבד המוציא ובורא פרי הגפן כגון ברכת קידוש הבדלה וברכת חתנים, [קידוש שייך גם בפת ואילו הבדלה וברכת חתנים שייכת רק ביין], אבל יש לפרש בכונתו שחשיבותם היא שגורמים לברכת הנהנין גופא כבורא פרי הגפן והמוציא אף במקום שהאדם אינו רוצה להנות מהם עתה, וכגון בקידוש הבדלה וברכת חתנים שמכח ברכות אלו יש צורך לברך גם בורא פרי הגפן או המוציא, וכך נראה מדברי <b>רש''י לקמן</b> SBמב א ד"ה דגורםSE. <b>ובתוספות</b> לקמן SBמא ב ד"ה אי הכיSE פירש כפשוטו, שחשיבות היין והפת היא בכך שקבעו להם נוסח ברכה לעצמם שלא כשאר פירות האילן והארץ, וראה <b>בראש יוסף</b> שהעיר מדוע לא היה נח לרש"י לפרש כפירושם של התוספות. 
(2) מפשטות לשונו של רבי מאיר שאמר "יצא" נראה שרק בדיעבד יצא בנוסח זה, אבל לכתחלה גם רבי מאיר מודה שיש לברך על הפת בנוסח שתיקנו לה חכמים, וכן נקט <b>הגר''א בביאורו</b> SBסימן ס"ח ס"אSE, והוכיח זאת מזה שהשוו מחלוקת זו של רבי מאיר ורבי יהודה עם מחלוקתם של רבי יוחנן ורב הונא, והרי לרבי יוחנן המברך ברכת שהכל על הפת יצא רק בדיעבד, וכיון שהשוו דבריו עם דברי רבי מאיר הרי בהכרח שגם לרבי מאיר אין זה אלא בדיעבד, וראה <b>בב''ח</b> SBסימן קס"זSE <b>בפרי מגדים</b> SBא"א סקכ"בSE <b>ובמשנה ברורה</b> SBשם סקנ"גSE שפסקו כן להלכה. ואולם עיין <b>בתוספתא</b> SBפ"ד ה"הSE שמובא דינו של רבי מאיר בלשון זו: רבי מאיר אומר, אפילו ראה את הפת ואמר "ברוך שברא את הפת זו", "כמה נאה פת זו", <b>הרי זו ברכתה</b>. ומשמע, שאף לכתחלה אפשר לברך בנוסח זה. וראה עוד <b>ברשב''א ובריטב''א</b> לעיל SBיא אSE שנראה שנחלקו בדבר, עיין בדבריהם. 
(3) כתבו <b>הרשב''א והריטב''א</b> שהלכה כרבי מאיר שיצא, משום שהירושלמי הכריע כמותו, ועוד שהרי מסוגייתנו נראה שרבי יוחנן סובר כרבי מאיר והלכה כרבי יוחנן. אכן <b>הרמב''ם</b> בהלכות קריאת שמע SBפ"א ה"זSE כתב שהמשנה ממטבע שטבעו חכמים הרי הוא טועה וחוזר ומברך, ומבואר לכאורה שפוסק כדעת רבי יוסי, ואולם עיין בדבריו בהלכות ברכות SBפ"א ה"ה-ו'SE שכתב שאין ראוי לשנות נוסח הברכה ואם שינה הואיל והזכיר אזכרה מלכות וענין הברכה יצא. ועיין <b>בכסף</b> <b>משנה</b> שם שיישב סתירת דבריו שבהלכות קריאת שמע עוסק הרמב"ם באופן ששינה את נוסח הברכה בפתיחתה או בחתימתה ולכן כתב שאינו יוצא ידי חובתו, אבל בהלכות ברכות עוסק הרמב"ם באופן ששינה ואמר את ענין הברכה שלא בנוסח שתיקנו חכמים, ובזה פוסק הרמב"ם שיצא. אכן עיין <b>בביאור הגר''א</b> SBס"ח ס"אSE שדחה את דברי הכסף משנה וכתב שהרמב"ם בהלכות ברכות חזר בו ממה שכתב בהלכות קריאת שמע ומסיק שהמשנה ממטבע שטבעו חכמים יצא. וראה <b>בספר דמשק אליעזר על ביאור הגר''א</b> הטעם שלא היה ניחא לו לגר"א ביישובו של הכסף משנה. 
(4) הקשו <b>התוספות</b>, איך תולים את דברי רב הונא בדברי רבי יוסי והרי רב הונא סובר שאינו יוצא בברכת שהכל רק אם בירך כך על יין ופת אבל על שאר מאכלים מודה רב הונא שיצא ידי חובת הברכה, ואילו רבי יוסי סובר שעל כל המאכלים אינו יוצא ידי חובתו בברכת ברוך המקום ומה השוום יחדיו. [מה שכתבו תוספות בהמשך דבריהם ליישב קושיתם אינו מובן, עיין מהרש"א]. וביאר <b>הפני יהושע</b>, שהסיבה שלרב הונא יוצא בברכת שהכל על כל המאכלים מלבד פת ויין היא, ששאר המאכלים אף שתיקנו להם נוסח ברכה פרטי כברכת בורא פרי העץ או בורא פרי האדמה מכל מקום במה שמברך עליהם ברכה כללית כברכת שהכל אין בזה משום משנה ממטבע שטבעו חכמים, כי מסברא גם ברכת "שהכל" שייכת למינים אלו ורק שלכתחילה תיקנו להזכיר את המין בפרטות מדין "תן לו מעין ברכותיו". מה שאין כן יין ופת הסיבה שתיקנו להם נוסח פרטי הוא משום שרצו להזכיר בברכה את חשיבותם המיוחדת, וכלפי ענין זה כשמברך ברכת שהכל ומחסר בכך את הזכרת חשיבותם הריהו משנה ממטבע שטבעו חכמים ולכן אינו יוצא ידי חובתו. ומעתה יש לומר, שרבי יוסי הסובר שבברכת ברוך המקום וכו' אינו יוצא ידי חובתו גם אם בירך כך על כל המאכלים זהו משום שנוסח זה מצד עצמו הוא שינוי מטבע, אבל גם הוא מסכים שלענין ברכת שהכל יש לחלק בין אם בירך זאת על פת ויין שלא יצא כי כלפיהם יש בזה משום שינוי מטבע לבין אם בירך זאת על שאר המאכלים שיוצא ידי חובה כי בזה שלא פירט את המין אין בכך עדיין משום שינוי מטבע. ונמצא אם כן שההשואה בין רבי יוסי לרב הונא היא ביסוד הדין שכל המשנה ממטבע הברכה אינו יוצא בה ידי חובתו, אבל בפרטי הדין מה נחשב לשינוי יש חילוק בין ברכה לברכה שברכת ברוך המקום נחשבת תמיד לשינוי ולכן אם בירך כך על כל מאכל שהוא אינו יוצא ידי חובתו ואילו ברכת שהכל נחשבת לשינוי רק אם בירך זאת על יין ופת. 
(5) כתב <b>הפני יהושע</b> שלמסקנת הסוגיא שטעמו של רב הונא שלא יצא בברכת שהכל הוא משום שלא הזכיר פת ויין בברכתו הוא הדין אם בירך ברכת בורא פרי העץ או בורא פרי האדמה על פת ויין לא יצא, והסיבה שנקטו ברכת שהכל להודיע כוחו של רבי יוחנן שאפילו בברכת שהכל יוצא ידי חובתו. 
(6) כתב <b>הצל''ח</b> שלדעת רב צריך לומר, שרבי מאיר, הסובר שהמברך בנוסח "ברוך המקום שבראה" יוצא ידי חובתו, זה משום ש"מקום" משמש ככינוי לקדוש ברוך הוא על שם שהוא מקומו של עולם, כפי שאמירת "רחמנא" נחשבת כמו שהזכיר שם השם. [ולדעת רבי יוחנן הסובר שצריך להזכיר בברכה גם "מלכות" בהכרח צריך לומר שלרבי מאיר יוצא ידי חובתו רק אם הזכיר ואמר "ברוך המקום <b>מלך העולם</b> שבראה" עיין בדבריו. וכבר פירשו כן הרשב"א והריטב"א לענין ברכתו של בנימין רעיא שלדעת רבי יוחנן צריך לומר שבירך "בריך רחמנא מריה דעלמא "]. 
(7) והוא הדין אם בירך ברכה ראשונה על הפת בנוסח זה יצא ידי חובתו. - <b>תוספות הרא''ש</b>. 
(8) ראה <b>פני יהושע</b> שכתב שיש לגרוס "דתנן" כי משנה ערוכה היא במסכת מעשר שני SBפ"ה מי"אSE, וכן כתב <b>תוספות יום טוב</b> שם. ועיין <b>צל''ח</b> במה שהאריך להשיג עליהם. 
(9) כך פירש <b>רש''י</b>, ומבואר מדבריו שברכת הפרשת תרומות ומעשרות היא מהתורה. ותמהו האחרונים, הרי ברכת המצות חיובה היא מדרבנן וכמבואר בגמרא לעיל SBטו אSE. וביארו <b>הצל''ח</b> <b>והמנחת חינוך</b> SBמצוה ת"לSE שאף שברכת המצות חיובה אינו אלא מדרבנן, מכל מקום, ישנו חיוב מהתורה להודות על שזכה לקיים את המצוה, [וראה בדברי הגאון רבי עקיבא איגר לעיל שם מה שהקשה על דבריהם]. אכן <b>הפני יהושע</b> ואחרונים נוספים פירשו שהדרשה שבברייתא אינה דרשה גמורה, אלא הביאו זאת כאסמכתא לחיוב המוטל מדרבנן לברך ברכת המצוות. וראה בספר <b>מנחת שלמה</b> SBח"א סימן צ"א א'SE. 
(10) <b>א</b>. להלכה כתבו <b>התוספות</b> שיש אומרים שהלכה כרב מכיוון שמשמעות הברייתא כשיטתו, אבל הרי"ף ור"י פסקו כרבי יוחנן. ולכן המדלג מילת "מלך" בברכתו יחזור ויברך ואפילו אם דילג מילת "העולם" חוזר ומברך כי "מלך" בלבד אינה מלכות, וכך פסק <b>שולחן</b> <b>ערוך</b> SBרי"ד ס"אSE. עיין <b>בביאור הלכה</b> שם שכתב שאף שלענין נוסח הברכה עצמה שוה דין הזכרת השם להזכרת מלכות שאם לא הזכיר אחד מהם לא יצא בברכתו מכל מקום לענין איסור "לא תשא" הם חלוקים זה מזה, שהמברך לבטלה והזכיר שם השם בברכתו עבר באיסור "לא תשא" אבל המברך לבטלה והזכיר בברכתו "מלכות" אינו עובר בלא תשא. ויש להעיר לפי זה מדוע כשיש ספק אם לברך או לא מבואר בשולחן ערוך בכמה מקומות שיברך ללא שיזכיר <b>שם ומלכות</b>, [כך מבואר לענין ברכת הנס SBסימן רי"ח ס"טSE ולענין ברכת הגומל SBר"י ס"ג וס"טSE וכך הוא לענין ברכת ברוך שפטרני SBרכ"ה ס"בSE], ולכאורה מדוע שלא יזכיר מלכות בברכה זו. [ראה עוד <b>ברמ''א</b> SBאבל העזר סימן ל"ד ס"גSE <b>ובחלקת</b> <b>מחוקק</b> SBשם סק"וSE]. וביאר <b>הגאון רבי יוסף חיים זוננפלד</b> <b>בספרו שו''ת שלמת חיים</b> SBאו"ח סימן קל"הSE שתיקנו שלא להזכיר מלכות משום הטועים, שמא יאמרו ברכה שמוזכר בה מלכות ללא שם נחשבת לברכה, ויוצאים בה ידי חובה. <b>ב</b>. כתבו <b>התוספות</b> שהטעם לכך שבברכות שבתפלת שמונה עשרה לא מוזכרת "מלכות", כיון שהן "ברכות הסמוכות לחברתן" הרי אינן פותחות ב"ברוך", ו"מלכות" יש להזכיר רק בברכה הפותחת ב"ברוך". והסיבה שבברכה הראשונה שבברכות שמונה עשרה - הפותחת ב"ברוך" - גם כן לא מוזכר לכאורה "מלכות", ביארו התוספות שבכך שמזכירים "אלוקי אברהם" הרי זה נחשב כהזכרת "מלכות" לפי שאברהם אבינו המליך את הקדוש ברוך הוא בעולם ופירסם מלכותו. <b>והמאירי</b> פירש, "שלא נאמרה הזכרת מלכות אלא בברכה הנעשית על בריאת העולם או על המצוות, כלומר שהוא גוזר ועושה כרצונו, וזהו כעין מלכות הא כל שהוא תפלה ובקשת רחמים אין צריך למלכות". 
(11) <b>הביאור הלכה</b> SBר"ד ד"ה ופתSE הוכיח מדברי הרמב"ם שכל מאכל שברכתו הראשונה היא "שהכל" אזי ברכתו האחרונה היא "בורא נפשות", ולפיכך, גם פת שעיפשה, ברכתה האחרונה היא בורא נפשות, כי בתחלה מברכים עליה ברכת שהכל. והקשה, בשלמא לענין ברכה ראשונה שחיובה מדרבנן, יש לומר שחכמים הפקיעו מפת זו את ברכת המוציא, וקבעו לברך עליה שהכל. אבל ברכה אחרונה, שהיא מהתורה, איך יתכן שחכמים יפקיעו החיוב לברך עליה ברכת המזון, וקבעו לברך בורא נפשות. [ואין לומר, כיון שאינה נאכלת אלא בדוחק לאו שמה אכילה, ומהתורה פטורה היא מברכה כלל, שהרי הגמרא לעיל SBלו בSE השוותה דין ברכה לדין אכילה ביום הכיפורים, ולענין יום הכיפורים מבואר שגם אכילה בדוחק נחשבת לאכילה]. ולכן כתב הביאור הלכה, שיתכן, כי רק אם אכל מהפת שלא כדי שיעור שביעה אז מברך עליה בורא נפשות, אבל אם אכל הימנה כדי שיעור שביעה, שחיובו הוא מהתורה, יברך עליה ברכת המזון, ונשאר בדין זה ב"צריך עיון". 
(12) ראה <b>רש''ש</b> שרצה לפרש ש"עיבור צורה" השנוי כאן פירושו כבכל מקום בש"ס ש"עבר עליו לינת לילה" [ראה <b>מסכת שביעית</b> SBפ"ח פ"ב ו<b>בפירוש הר''ש</b> שםSE], אך כתב, כיון שהטור והשולחן ערוך SBר"דSE פירשו שהכונה ל"נשתנה צורתו ונתקלקל" בטלה דעתו מפני דעתם. 
(13) כך פירש <b>רש''י</b>, וכפירושו נקט <b>המגן</b> <b>אברהם</b> SBר"ב סקכ"אSE, ואולם הרבה <b>ראשונים</b> [הובאו דבריהם <b>בשער הציון</b> SBשם סקנ"זSE] פירשו שהכונה למין תמרים שאינם מתבשלים על גבי האילן אלא תולשים אותם ומחממים אותם בעפר, תבן, או מחצלאות עד שיתבשלו, <b>הראש יוסף</b> SBד"ה והנהSE הקשה לפירוש זה, שהרי <b>הטור</b> SBסימן ר"בSE פסק ששיעור התמרים שיהיו ראוים לברך עליהם ברכת בורא פרי העץ הוא "משיוציאו", [עיין לעיל לו ב], ולכן מה החסרון בכך שלא נשלם בישול התמרים על גבי האילן והרי כבר הרבה קודם לשלב בישולם יש לברך עליהם בורא פרי העץ. ויישבו <b>האחרונים</b> [הובאו דבריהם <b>במשנה</b> <b>ברורה</b> SBשם סק"נSE], שתמרים רגילים, כיון שאין בהם שום קלקול אלא נתלשו קודם זמנם לכן נחשבים כבר כפרי גמור מיד כש"הוציאו", מה שאין כן "נובלות", שגרועים הם משאר בני מינם שאינם מתבשלים על גבי האילן לעולם, לכן נחשבים הם כפירות מקולקלים וגרועים שברכתם שהכל. <b>הביאור הלכה</b> SBר"ב ד"ה שבשלםSE הביא בשם <b>אחרונים</b> שמברכים על "נובלות" ברכת שהכל רק כשעדיין לא טמנום בעפר, כי אם כבר התבשלו על ידי העפר וראויים לאכילה יש לברך עליהם בורא פרי העץ, אך בהמשך דעתו נוטה לומר שגם לאחר שנתבשלו ברכתם שהכל ושכך מבואר <b>בפרישה</b> SBר"ד סק"דSE <b>ובשו''ת פנים</b> <b>מאירות</b> SBח"א סימן ס"הSE, וסיים שלמעשה הדין בזה צריך עיון. והנה בספר <b>שבילי דוד</b> SBר"ד סק"דSE הוכיח מדברי <b>הפרי מגדים</b> SBשם מ"ז סק"גSE שגם לאחר שנתבשלו על ידי העפר מברכים עליהם שהכל, והקשה שהרי ירקות שנאכלים מבושלים ברכתם לאחר בישולם הוא בורא פרי האדמה אף על פי שבגמר גידולם בעודם חיים לא היו ראויים כל כך לאכילה. ואם כן מדוע שלא יברכו גם על הנובלות לאחר בישולם בעפר בורא פרי העץ, עיין בדבריו. 
(14) <b>מאירי</b>. 
(1) עיין <b>ברמ''א</b> SBרי"א ס"הSE שדין קדימה נאמר רק אם רוצה לאכול את שני המינים. אבל אם רוצה לאכול רק מין אחד, מברך עליו, אף שהמין האחר חשוב או חביב יותר. והוסיף <b>המשנה ברורה</b> SBסקל"אSE שאפילו אם רוצה לאכול את שניהם אבל אחד מהמינים עדיין אינו לפניו אינו צריך להמתין מלאכול עד שיביאו לו מין זה אף על פי שהוא חשוב יותר מאשר המין שלפניו. בספר <b>הלכות קטנות</b> SBח"ב סימן קנ"הSE כתב, שדין קדימה נאמר רק אם אין קפידה לאכול מין אחד קודם לחבירו, אבל אם מנהג בני אדם להקדים מין אחד לחבירו וזהו סדר אכילתם של מינים אלו, אין צורך לשנות את סדר האכילה. וראה כעין זה <b>בריטב''א</b> כאן. 
(2) כתב <b>האשל אברהם</b> [בוטשאטש] SBסימן רי"אSE כי כשם שנאמר דין קדימה לענין ברכה ראשונה כך הדין גם לענין ברכה אחרונה. ותמה על האחרונים שלא הזכירו דבר זה. ובהמשך דבריו הסתפק אם יש מעלה למין החביב לענין ברכה אחרונה. ומסקנתו, שמסתבר כי גם לענין זה נאמר דין קדימה, ואולם ראה <b>בצל''ח</b> SBמא ב ד"ה אתמרSE שכתב שרק למין שבעה יש בזה דין קדימה ולא למעלת חביב, כי לאחר שכבר אכל אין למאכל חביבות, עיין בדבריו. 
(3) כך פירשו <b>התוספות</b>, <b>הרשב''א והסמ''ק</b>, אבל <b>הרא''ש</b> סובר שכשאין ברכותיהן שוות אין דין קדימה כלל, וכונת הגמרא "מברך על זה וחוזר ומברך על זה" היא, שיברך על איזה מין שרוצה תחלה. <b>הגר''א בביאורו</b> לשולחן ערוך SBרי"א ס"אSE הוכיח כהתוספות מהמבואר לעיל SBלט אSE שתלמידו של בר קפרא הקדים ובירך על הפרגיות משום חביבותם, הרי שכשאין ברכותיהם שוות חביב קודם. ולדעת הרא"ש יש לומר, שתלמידו של בר קפרא היה סבור שחכמים נחלקו עם רבי יהודה גם באין ברכותיהן שוות [וכדעה המובאת בהמשך הסוגיא הסוברת כך], וסבר אותו תלמיד שיש לברך על החביב כי כל מחלוקתם של רבי יהודה וחכמים הוא רק כשיש לפניו מין משבעת המינים אך כשאין לפניו מין זה כולם מודים שהחביב עדיף, והתלמיד שלגלג סבר שברכה מבוררת עדיפה ממעלת חביב ולכן יש להקדים ולברך על השלקות "בורא פרי האדמה" מאשר לברך על הפרגיות "שהכל". לדעות הסוברים שכשאין ברכותיהן שוות מברך על החביב, נחלקו הראשונים בהגדרתו, לדעת <b>הרמב''ם</b> SBפ"ח הי"גSE הכוונה למין שחביב עליו באותה שעה, [כך דייק מדבריו <b>הבית יוסף</b> SBרי"אSE], ואילו לדעת <b>הרא''ש</b> <b>ורבינו יונה</b> הכונה למין שחביב עליו בדרך כלל [אף שכרגע חביב בעיניו המין האחר], וראה <b>בשולחן ערוך</b> SBרי"א ס"אSE שפסק להלכה כדעת הרא"ש ורבינו יונה. 
(4) הטעם שבאין ברכותיהן שוות אין עדיפות למין שבעה ביאר <b>הרא''ש</b>, כיון שכל מין זקוק לברכה לעצמו ממילא אין למינים שייכות זה לזה וכשאין ביניהם שייכות אין משמעות להקדמת מין אחד כלפי המין האחר, [וראה <b>ברשב''א</b> טעם נוסף לזה]. והנה בהמשך דבריו הוסיף הרא"ש שכשאין ברכותיהן שוות אף שאין עדיפות למין שבעה מכל מקום עדיין יש להקדים את הברכה המבוררת תחלה, ולכן אם מונח לפניו מין שברכתו "שהכל" ומין שברכתו "בורא פרי העץ" יקדים ויברך "בורא פרי העץ" שחשובה היא יותר מברכת שהכל. ביאור החילוק הוא, ש"מין שבעה" סיבת הקדמתו יסודה בחשיבות המין ולכן כשאין למינים שייכות זה לזה לא שייך בהם דיני קדימה, מה שאין כן "ברכה מבוררת" סיבת ההקדמה יסודה בחשיבות הברכה וכיון שהברכות ודאי שייכות זו לזו שהרי הנידון הוא איזו ברכה עדיפה מחברתה ממילא שייך בזה דיני קדימה. לאור דברים אלו יש לבאר מדוע כשאין ברכותיהן שוות אף שאין מעלה למין שבעה עדיין יש מעלה למין החביב [לכמה מן הראשונים - עיין הערה 3]. והיינו, כי מעלת החביב אינה מעלה בגוף המאכל כמאכל משבעת המינים אלא מעלתו היא בברכה שמברכים עליו שהיא ברכה חשובה יותר מאשר ברכה שמברכים על מאכל שאינו חביב, וכפי שנראה כן מדברי <b>הפרדס</b> SBסימן פ"וSE <b>וכל בו</b> SBהלכות סעודה סימן כ"דSE שביארו הטעם להקדמת החביב, כי עליו "נח לי ליתן ברכתו ולשבח את קוני כאשר אני אוהב". וכשהמעלה היא בברכה עצמה הרי להמבואר גם כשאין ברכותיהן שוות שייך בהם דיני קדימה, בשונה מאופן שהמעלה היא במין המאכל עצמו שבזה כתב הרא"ש, כיון שאין למינים שייכות זה לזה אין טעם להקדימם זה לזה. 
(5) הקשו <b>התוספות</b>, כיון שמצינו לעיל SBלט אSE שברכה מבוררת קודמת לשאינה מבוררת ולכן יש להקדים ברכת בורא פרי האדמה לברכת שהכל, מדוע אם כן שלא יקדימו לברך על הזית בורא פרי העץ שהיא ברכה מבוררת יותר מברכת בורא פרי האדמה שיש לברך על הצנון, ותירצו, שחשיבותה של ברכת בורא פרי העץ כלפי ברכת בורא פרי האדמה אינה מספקת בכדי שיקדימוה, ועיין <b>בדברי דוד</b> שהקשה שזהו מילתא בלא טעמא שהרי במה גרעה חשיבותה כלפי בורא פרי האדמה מחשיבותה כלפי ברכת שהכל. ויש לומר, הסיבה שברכת בורא פרי העץ אינה נחשבת כל כך כלפי ברכת בורא פרי האדמה הוא משום ששתיהם מוגדרות כ"ברכות פרטיות" בדרגות שונות, מה שאין כן ברכת שהכל מוגדרת כברכה כללית ולפיכך יש לה לברכת בורא פרי העץ שהיא ברכה פרטית חשיבות כלפיה, וכך נראה מדברי <b>הרא''ש</b> שכתב: "לפי ששהכל אינה מבוררת <b>כלל</b> שכוללת כל דבר". [בהמשך דבריהם הביאו התוספות את דעת <b>בה''ג</b> החולק וסובר שיש לברכת בורא פרי העץ דין קדימה גם כלפי ברכת בורא פרי האדמה, ועיין במה שיישבו דבריו מסוגייתנו, וראה עוד ברא"ש]. 
(6) העירו <b>האחרונים</b> [עיין ספר <b>פתחי הלכה</b> SBסימן ל'SE], לשיטות הסוברות להלכה שכשאין ברכותיהן שוות החביב קודם וכשברכותיהן שוות מין שבעה קודם, כיצד יש לנהוג באופן שהיו לפניו מינים שונים, דרך משל, בננה, תפוח וענבים, התפוח חביב עליו יותר מאשר שני המינים האחרים, הבננה חביבה עליו יותר מאשר הענבים אך פחות מהתפוח, ואילו הענבים חביבים עליו פחות משני המינים האחרים. לכאורה, כיון שכשאין ברכותיהן שוות יש להקדים את המין החביב נמצא שהבננה קודמת לענבים, ואולם לא יתכן להקדימה, שהרי התפוח חביב עליו יותר מאשר הבננה ואם כן הוא קודם לה, אבל אם יקדים את התפוח שוב עשה שלא כדין, שהרי הענבים והתפוח ברכתן שוה וכשהברכות שוות מין שבעה קודם ויש לו להקדים את הענבים, אך כאמור קדימה זו לא תתכן, כיון שכלפי הבננה אין הברכות שוות וכשאין הברכות שוות יש חשיבות לבננה החביבה עליו יותר ויש להקדימה קודם לענבים וחוזר חלילה, עיין בדבריו. 
(7) <b>הפרי חדש</b> SBרי"אSE הקשה לדעת התוספות ושאר הראשונים הסוברים שכשאין ברכותיהם שוות יש להקדים את החביב [ראה הערה 3], הרי נמצא שבדברי עולא עצמו מתבאר שדין קדימה קיים גם כשאין ברכותיהן שוות, ואם כן מה הוקשה לגמרא עתה, עיין בדבריו. 
(8) דינו של רבי יצחק תואם לכאורה רק עם דעת רבי יהודה, כיון שברכת מין אחד שבשבעת המינים קודמת למין האחר כל שכן שמין משבעת המינים יקדם למין אחר שאינו משבעת המינים כלל וכדברי רבי יהודה, אבל חכמים הסוברים שאפילו כשמין אחד הוא ממין שבעה יש להקדים את המין החביב לכאורה כל שכן כששני המינים משבעת המינים יש להקדים את המין החביב ולא את המוקדם בפסוק, ושלא כדברי רבי יצחק. אכן מדברי <b>רש''י</b> נראה שגם חכמים מסכימים לדברי רבי יצחק ומפרשים את הלימוד מהפסוק באופן שכל המינים שוים בחביבותם שאז ודאי יש להקדים מין שבעה וכששניהם מין שבעה יש להקדים את המוקדם בפסוק. והנה לדעת עולא הסובר שכשאין ברכותיהן שוות לכולי עלמא אין עדיפות למין שבעה גם כן יצטרכו לפרש על דרך זה שהפסוק עוסק באופן שכולם שוים בחביבותן. ואולם לדעת הראשונים שפירשו בדברי עולא שכשאין ברכותיהם שוות אין כלל דין קדימה [עיין לעיל הערה 3] עדיין יקשה איך יתאמו דבריו עם דברי רבי יצחק. <b>רבינו יונה</b> מפרש [בביאורו השני] שהפסוק עוסק בחטה שעשה הימנה דייסא שברכתה "בורא מיני מזונות", וכיון שברכתה חשובה יותר מאשר ברכת הזית, יש להקדימה משום חשיבות זו. ועיין <b>במגן אברהם</b> SBרי"א סקי"גSE. <b>הרשב''א</b> נקט אף הוא, שהחטה המוזכרת בפסוק אינה חטה חיה אך מטעם אחר, והיינו, שמשמעות המשך הפסוק "ארץ אשר לא במסכנות תאכל בו <b>לחם</b>" נראה שהמדובר כאן בחטה שעושים הימנה לחם ולא שנאכלת בחיותה. <b>הגר''א בביאורו לשולחן ערוך</b> SBרי"א ס"הSE כותב נפקא מינה להלכה בין הרשב"א לרבינו יונה, באופן שרוצה לכסוס חטה ושעורה. לרשב"א לא יהא בזה דין קדימה, כיון שהפסוק כלל אינו עוסק בחטה ושעורה חיים, אך לרבינו יונה יש להקדים את החטה כי מאחר שברכותיהן שוות המין המוקדם בפסוק קודם לברכה. 
(9) <b>החתם סופר בתשובותיו</b> SBאו"ח ק"מSE הקשה, כיון שפירות ארץ ישראל משונים הם בגודלם משאר פירות העולם, הרי בהכרח שיש לשער את השיעורים בפירות העולם ולא בפירות הארץ, ואם כן, איך מבואר בגמרא שהפסוק העוסק בפירות ארץ ישראל לשיעורים נאמר<QM> והרי אין השיעורים נמדדים בפירות הארץ, וראה בדבריו בסימן קפ"א ישוב לזה. ובספר <b>שיעורין של תורה</b> SBסימן ט' אות ה'SE כתב, שאין כונת הגמרא לשער בפירות ארץ ישראל אלא שבחה של ארץ ישראל הוא שמשערים במיני הפירות המצויים בה. וכן נראה מלשון רש"י, שכתב: שבחה של ארץ ישראל שיש בה פירות ששיעורי תורה נתלין בהם. 
(10) דין זה נלמד מדכתיב "והאוכל בבית יכבס את בגדיו". כלומר, אין מדובר שאכל בבית בפועל, אלא שהה בו כדי שיעור אכילה. <b>ועיין</b> <b>בהרחבה בחברותא למסכת נגעים</b>, <b>שם</b> 
(11) כתב <b>המנחת חינוך</b> SBמצוה שי"גSE ששיעור כדי אכילת פרס בפת חטים שנאכלת בזמן מועט הוא דין מיוחד שנאמר בבית המנוגע, ולמדים זאת מ"גזרת הכתוב" או מ"הלכה למשה מסיני", אבל בשאר איסורי אכילה יש לשער במאכל שאוכל, ולא בפת חטים, וציין שכן נראה מדברי <b>המגן אברהם</b> SBסימן פ"א סק"בSE. וכן כתב <b>בשו''ת תורת חסד</b> SBאו"ח ל"בSE, ואולם ראה <b>בחזון איש</b> SBאו"ח ל"ט סקי"חSE שכתב: ונראה, דכל שיעור פרס הוא בתנאים שאמרו בבית המנוגע, פת חטין, ומיסב ואוכל בלפתן. 
(12) <b>רש''י עירובין</b> SBד אSE. 
(13) עד שיהא שדרה או גולגולת שלמה או רוב מנין איברי האדם או רוב "בנין", היינו ב' שוקיים וירך אחת - <b>רש''י עירובין</b> SBד אSE. ועיין בהרחבה <b>בחברותא למסכת אהלות</b>, <b>שם</b>. 
(14) כך פירש <b>רש''י כאן</b>, <b>ובסוכה</b> SBו אSE, והיינו, שאף על פי שבדרך כלל שיעור "אכילה" הוא בכזית ושיעור "שתיה" הוא ב"רביעית", כאן שיעור אכילת החרצנים והזגים הוא כדי "רביעית", כשיעור השתיה. וצורת המדידה נעשית באופן שמכניס את החרצנים או הזגים לכלי מלא יין, עד שישפך מהכלי החוצה רביעית יין, ועל אכילת שיעור כזה של חרצנים וזגים לוקה הנזיר. ושיעור המדידה באופן הזה נלמד מהמילה "גפן" שבפסוק, שהמדידה צריכה להעשות דוקא באמצעות יין ולא מים או משקה אחר, כי אין המשקין שוים לענין זה, שהרי מים, כיון שאינם סמיכים הרי הם נשפכים בקלות משפת הכלי, ומספיקה כמות מופחתת של זגים וחרצנים כדי לגרום לשפיכת רביעית מים מחוץ לכלי. לעומת זאת יין, שהוא משקה סמיך ואינו נשפך החוצה בקלות אלא גודש את שפת הכלי, יש צורך בכמות מרובה יותר של דברי מאכל כדי שרביעית מהיין תשפך החוצה מהכוס. אכן <b>תוספות רבי יהודה החסיד</b> פירש את שיעור הרביעית האמור כאן לענין שתיה גופה, ולא לענין אכילה, עיין בדבריו. 
(15) ראה <b>ברש''י על מסכת מנחות</b> SBנד בSE שהתכווצות הגרוגרות ביחס לתאנים היא כדי המחצית. 
(1) כתב <b>החזון איש</b> SBכלים סימן כ"ג אות ח'SE שהשיעור "כמוציא רמון" נאמר רק בכלי שמחמת הנקב שנעשה בו תשמישו הולך ופוחת ומך ערכו בעיני בני אדם אך עדיין משתמשים בו, אבל כלי שנפסד תשמישו לגמרי, גם בנקב מועט הוא טהור. וכן להיפך, כלי שמיועד לדברים העבים יותר מרמון, כמו סלסלה ללחם וכדומה, גם לאחר שניקב כרמון עדיין הוא טמא. <b>ועיין בהרחבה בחברותא למסכת כלים</b>, <b>שם</b>. 
(2) מדברי הגמרא שלפנינו נראה שה"שיעורים" נקבעו על ידי חכמים וכן מבואר <b>בירושלמי</b> <b>במסכת פאה</b> SBפ"א ה"אSE <b>ובמסכת חגיגה</b> SBפ"א ה"בSE, ואולם מדברי הגמרא במסכת עירובין SBד אSE ובמסכת סוכה SBה בSE מבואר שה"שיעורים" ניתנו מ"הלכה למשה מסיני". אכן <b>הצל''ח</b> על מסכת ביצה SBז בSE יישב את סתירת הסוגיות, שה"שיעורים" עצמם נמסרו בהלכה למשה מסיני בסתמא, היינו שיש שיעור "כזית" "כגרוגרת" "ככותבת" וכדומה, אך לא התפרש איזה "שיעור" נאמר לכל איסור, וחכמים הם אלו שקבעו כל שיעור לאיסור הראוי לו, נמצא שהגמרא בעירובין ובסוכה האומרת ש"שיעורים" נמסרו מהלכה למשה מסיני מתייחסת לעצם ה"שיעורים", ואילו הגמרא בסוגייתינו האומרת שחכמים הוצרכו לקבוע את ה"שיעורים" כונתה להתאמתם לכל איסור ואיסור. 
(3) <b>הצל''ח</b> מעיר שהלשון "בריך אתמרי <b>ברישא</b>" לכאורה אינו מדוקדק, משום שמלשון זה נראה שתחלה בירך על התמרים ולאחר מכן בירך שוב על הרימונים, וזה הרי לא יתכן, שהרי תמרים ורימונים ברכתן שוה וכשמברך על אחד מהם ברכת בורא פרי העץ המין האחר ג"כ נפטר בברכה זו ואם כן היה לה לגמרא לומר "בריך אתמרי" ותו לא, עיין בדבריו. 
(4) כתבו <b>התוספות</b> שאף שזית קודם לשעורה כי הוא נמנה ראשון ל"ארץ" השני ואילו השעורה נמנתה שניה ל"ארץ" הראשון, מכל מקום כשלפניו חטה וזית החטה קודמת לזית משום שהיא נמנית ראשונה ל"ארץ" הראשון ואילו הזית נמנה ראשון ל"ארץ" השני, והמוקדם בפסוק קודם לברכה. נמצא לפי זה שסדר הקדימה בשבעת המינים הוא כדלהלן: חטה, זית, שעורה, תמר, גפן, תאנה, רמון. וראה <b>בצל''ח</b> שביאר מדוע התורה לא מנתה את סדר הפירות באופן שהבאנו אלא כתבה פעמיים מילת "ארץ" ושייכה את חלק מהפירות ל"ארץ" הראשון וחלק מהם ל"ארץ" השני. עיין בדבריו. 
(5) <b>לדעת רש''י</b> "פת הבאה בכסנין" היא פת שנילושה עם תבלין אגוזים ושקדים ורגילים לאוכלה לאחר הסעודה וברכת המזון לקינוח יחד עם "כיסנין" [גרעיני דגן קלויים באש]. <b>לדעת רבינו חננאל הערוך והרשב''א</b> שהובאו <b>בבית יוסף</b> SBסימן קס"חSE המילה "כיסנין" מתפרשת מלשון "כיס", והכונה לפת העשויה בצורת כיס וממלאים בתוכו שקדים ואגוזים, שמתוך מתיקותה אין בני אדם קובעים סעודתם עליה אלא נאכלת כקינוח. לדעת <b>רב האי גאון</b> [הובאה ב<b>בית יוסף</b> שם] זוהי פת יבשה וקשה שנאכלת בדרך כסיסה. <b>להלכה</b> נפסק שיש לחשוש לכל הג' שיטות, ראה שולחן ערוך SBקס"ח ס"זSE ובמשנה ברורה זם. 
(6) <b>א</b>. <b>לדעת רש''י</b> המדובר כאן באופן שאכל מהפת הבאה בכיסנין לאחר הסעודה וברכת המזון והטעם שאין מברכים עליה לבסוף ברכה אחת מעין שלש הוא משום שמתוך שמעורב בה הרבה תבלינים אגוזים ושקדים מאכלה מעט. <b>התוספות</b> הקשו עליו מהדין המבואר לעיל SBלו בSE שכל שיש בו מחמשת המינים מברכים עליו ברכה אחת מעין שלש, [אף שלעיל נאמר דין זה לענין ברכה ראשונה בלבד נראה מדבריהם שגרסו לעיל דין זה גם לענין ברכה אחרונה וכן כתב <b>בשו''ת אבני נזר</b> SBאו"ח ל"חSE]. ואם כן מדוע שלא יברכו עליה ברכה אחת מעין שלש. <b>הרא''ש יוסף והגר''א</b> SBסימן ר"ח ס"טSE מיישבים דעת רש"י, שהדין כל שיש בו מחמשת המינים מברכים עליו ברכה אחת מעין שלש נאמר רק כשאכל מהדגן המעורב במאכל שיעור כזית בשיעור זמן של כדי אכילת פרס, אבל אם לא אכל שיעור זה אף שבתערובת עצמה יש מהדגן שיעור כזית אין זה מספיק בכדי לחייב ברכה אחת מעין שלש, שהרי לא אכל שיעור כזית מהדגן עצמו וזוהי כונתו במה שכתב "ומאכלה מועט" היינו שלא אכל מהדגן עצמו בשיעור מספיק. ואולם התוספות שהקשו עליו סוברים שכדי להתחייב בברכה אחת מעין שלש אין צורך שיאכל מהדגן עצמו שיעור כזית בכדי אכילת פרס אלא די במה שיאכל כזית מהתערובת כולה. [יש להעיר לפי זה בדברי רב ששת שאמר אין לך דבר וכו' אלא פת הבאה בכיסנין בלבד, שלכאורה אין זה דין מסוים בפת הבאה בכיסנין שהרי בכל מאכל הדין כן שאם אכל ממנו פחות מכשיעור אף שמברך עליו לפניו אינו מברך עליו לאחריו ובמה נתייחדה פת הבאה בכיסנין משאר המאכלים]. <b>ב</b>. <b>התוספות</b> עצמם מכח קושיתם זו דחו לדברי רש"י ופירשו שמדובר כאן באופן שאוכל את הפת הבאה בכסנין בתוך הסעודה קודם ברכת המזון והטעם שרב ששת מסכים שאין לברך עליה לבסוף ברכה אחת מעין שלש הוא משום שמין מזון הוא וברכת המזון פוטרת כל מה שמזין, [הלשון בתוספות לפנינו הוא "משום דהוי דבר <b>מועט</b>", אך ראה בביאורי הגר"א שכתב שטעות סופר הוא וצריך לומר "משום דהוי דבר <b>מזון</b>"], וכך מבואר <b>ברשב''א</b>, והוסיף שמסתבר שלרב ששת גם אם אכל תמרים הם נפטרים בברכת המזון כיון שגם הם נחשבים למאכל מזין וכמבואר לעיל בגמרא SBיב אSE, ורב ששת שנקט "פת הבאה בכסנין" לאו בדוקא הוא. 
(7) גם אם ברכת המשקין היא בורא פרי העץ או האדמה כמי שלקות וכדומה - כך מבואר מדברי <b>הפרי מגדים</b> SBסימן ר"ב א"א סקכ"וSE. [ובספר <b>קצות השולחן</b> SBסימן נג בבדי השולחן סקכ"חSE <b>ובתהלה לדוד</b> נסתפקו בזה]. 
(8) כתבו <b>התוספות</b>, כיון שבדינו הראשון של רב ששת האומר שפת פוטרת את המאכלים כולם נפסקה הלכה שלא כמותו אלא כדעת רב פפא [המובא בסמוך], לכן גם בדינו השני של רב ששת שאומר שיין פוטר את המשקין כולם אין הלכה כמותו. ואולם <b>הרא''ש</b> SBסימן כ"וSE <b>ורבינו יונה</b> חולקים וסוברים שאף שאין הלכה כרב ששת בפת מכל מקום ביין הלכה כמותו, [וראה עוד בתוספות SBד"ה אי הכיSE שכתבו כן וכבר העירו האחרונים בסתירת דבריהם - עיין מהרש"א פני יהושע וצל"ח]. אכן דבריהם צריכים ביאור מדוע חלוק דין הפת מיין והרי אם לענין פת אנו נוקטים להלכה שמאכלים שאינם מסייעים באכילת הפת אין הפת פוטרתם על אף חשיבותה, מדוע אם כן יין פוטר שאר משקין אף שאינם מסייעים לשתייתו. בספר <b>גינת ורדים</b> SBאו"ח כלל א' ס"בSE כתב שחלוק הוא היין, כיון שהוא מזין ומשמח הריהו חשוב יותר משאר משקין ונחשב כראש המשקין ומכוחו זה הוא פוטרם בברכתו, מה שאין כן פת אין חשיבותה יתירה משאר המאכלים שהרי ישנם מאכלים משובחים יותר מהפת, והטעם שהיא פוטרת מאכלים הבאים מחמת הסעודה אין זה משום חשיבותה אלא משום שכלפיהם היא נחשבת כ"עיקר" כי היא עיקר הסעודה. <b>ב</b>. <b>להלכה</b> נפסק <b>בשולחן ערוך</b> SBקע"ד ס"בSE שיין פוטר שאר משקין וכדעת <b>הרא''ש ורבינו</b> <b>יונה</b>, וראה פרטי דין זה <b>במשנה ברורה</b> שם וב<b>ביאור הלכה</b>. [וראה בספר <b>שבות יצחק</b> SBפי"א בSE שהביא בשם <b>הגרי''ש אלישיב</b> שליט"א שיש מקום לדון שרק יין פוטר שאר משקין אך לא מיץ ענבים, ולפיכך, במקרה ששתה מיץ ענבים יראה לפטור את שאר המשקים בברכת שהכל שיברך על מעט סוכה וכדומה. עיין בדבריו וראה עוד לעיל לה ב הערה 14]. 
(9) כך פירש <b>רש''י</b>. - ואולם <b>התוספות</b> מקשים עליו שאם כן נמצא שרב פפא לא חידש כלום בדינו זה, שהרי הדין מפורש כבר במשנה לקמן SBמד אSE, "כל שהוא עיקר ועמו טפלה מברך על העיקר ופוטר את הטפלה, ומה השמיענו רב פפא בדבריו. <b>בעל המאור</b> מיישב קושיתם, שלולי דברי רב פפא היה מקום לומר שהעיקר פוטר את הטפל רק אם בשעה שמברך על העיקר הטפל לפניו ודעתו לפוטרו בברכתו זו, וקמ"ל רב פפא שאף אם בשעה שבירך על הפת לא היו שאר המאכלים הבאים מחמת הסעודה לפניו ולא היה דעתו עליהם נפטרים הם בברכתו שעל הפת כיון שטפלים הם כלפיה. <b>המגן אברהם</b> SBרי"ב סק"בSE מבאר בכונתו, שרב פפא לא בא לחדש זאת בכל עיקר וטפל בעלמא, אלא רק בפת. שאם לא כן, היה לו לרב פפא לקבוע דינו על דברי המשנה לקמן ולא בסוגייתנו. וטעם החילוק הוא, שבפת, כיון שאדם קובע עצמו לאכילה, מן הסתם דעתו על כל מה שיביאו לו, ולכן אף אם הם לא היו לפניו בשעת הברכה ולא היה דעתו עליהם במפורש, נפטרים הם בברכתו שעל הפת. מה שאין כן בעיקר וטפל בעלמא. - כך פירש <b>המשנה</b> <b>ברורה</b> SBקע"ז סקי"חSE עיין בדבריו. [ויש להעיר, שהרי בכל עיקר וטפל בעלמא כבר כתב <b>המגן</b> <b>אברהם</b> SBשםSE שאם דרכו לאכול את הטפל עם העיקר הריהו נפטר בברכת העיקר אף שלא היתה דעתו עליו במפורש, משום שמן הסתם דעתו עליו, ואם כן הרי שוב נמצא שדין זה שחידש רב פפא אינו חידוש מסויים בפת, וצ"ע]. <b>רבינו יונה</b> מיישב את דעת רש"י מקושית התוספות באופן אחר, שרב פפא עוסק באופן שקביעות סעודתו היתה בבשר או מאכלים אחרים, ובאמצע סעודתו הביאו לפניו פירות ללפת בהם את הפת ואכל מהם עם הפת, ועכשיו הוא אוכל מהם ללא פת אבל דעתו עדיין לאכול מהם אחר כך עם הפת, וחידש רב פפא, שגם הפירות הנאכלים ללא פת נפטרים מברכה כדין "טפל" ומצטרפים לפירות שאוכל בתחלה ובסוף עם הפת, וזהו בשונה משאר עיקר וטפל, שאף אם יאכל את הטפל עם העיקר ובחלק מאכילתו יאכל את הטפל לבדו, שלא לצורך העיקר, יתחייב בברכה על הטפל. טעם החילוק ביניהם הוא, שבנידון שלפנינו כיון שאכילת הפירות בתחלה ובסוף היתה בתוך הסעודה ואכלם כחלק מסעודה ממילא מצטרפים האכילות יחדיו ונידונים כאכילה אחת וליפות אחד, ולאחר ששתי האכילות נחשבות לאכילה אחת נמצא שגם מה שאוכל בין שתי האכילות מהפירות לבדם הרי זה נחשב כחלק מהאכילה שאכל מהפירות לצורך ליפות הפת, ולכן אף פירות אלו נחשבים כטפלים ופטורים מברכה. מה שאין כן כשאוכל עיקר וטפל בעלמא אף אם יאכל כמה פעמים את העיקר והטפל ביחד ובין האכילות יאכל מהטפל לבדו עדיין יתחייב עליו בברכה כי מאחר שאין שום שייכות בין אכילה לאכילה ממילא גם מה שאוכל ביניהם מהטפל לבדו נידון כאכילה בפניה עצמה. והנה, דברי רבינו יונה הובאו להלכה <b>בשולחן ערוך</b> SBקע"ז ס"אSE, וב<b>משנה ברורה</b> SBשם סק"גSE הוסיף שזהו רק באופן שהפירות הובאו לצורך ליפות הפת אבל אם הובאו לקינוח לא תועיל אכילתו מהפירות עם הפת לפטור בכך את הפירות שאוכל לבדם, אלא הם טעונים ברכה. <b>נמצא לפי זה</b> שאלו הנוהגים לאכול <b>ליפתן</b> <b>פירות</b> בסוף הסעודה יחד עם מעט פת בתחלה ובסוף כדי לצאת מידי ספק ברכה אינם מועילים בזה כלום שהרי הליפתן בא לקינוח. 
(10) <b>כך פירש רש''י</b> את שלשת הדינים שאמר רב פפא. ואולם <b>התוספות והרא''ש</b> פירשו דבריו באופן אחר וכדלהלן: <b>א</b>. "דברים הבאים מחמת הסעודה בתוך הסעודה" הינם מאכלים שרגילים לאוכלם בסעודה עם הפת כגון בשר דגים וכדומה, והם נפטרים בברכת הפת אף אם אוכלם בסעודה בלא פת כי מאחר שהפת היא עיקר הסעודה ומאכלים אלו דרכם לבוא בתוך סעודת פת הריהם נחשבים כלפיה כטפלים. <b>ב</b>. דברים הבאים "שלא מחמת הסעודה בתוך הסעודה" הינם מאכלים כגון פירות וכדומה שאין הרגילות לאכלם בסעודה, ולכן אינם נפטרים בברכה ראשנה שבירך על הפת. אך מכל מקום נפטרים בברכת המזון, כי ברכת המזון פוטרת את כל מה שנאכל בסעודה. <b>ג</b>. "לאחר הסעודה", היינו אם לאחר שסיימו את אכילת הפת הביאו לפניהם בין מאכלים השייכים לסעודה כבשר ודגים ובין מאכלים שאינם שייכים לסעודה כפירות וכדומה, אין ברכת הפת פוטרתם כלל. כי דנים את אכילתם כאילו נאכלו בלא סעודה כלל. [<b>הראשונים</b> מוסיפים, שהדין השלישי אינו נוהג כיום, כיון שמנהגינו שלא לסיים את אכילת הפת עד ברכת המזון. ואף שאנו אוכלים פירות וכדומה קודם ברכת המזון דעתינו עדיין על אכילת הפת והרי זה נחשב כבתוך הסעודה. אכן בסעודות גדולות כתב <b>הטור</b> SBקעזSE שגם בזמנינו אנו נוהגים לסיים את אכילת הפת באופן מוחלט ושייך לדון את אכילתו בשעה זו כ"לאחר הסעודה" כמו בזמן התלמוד, אך ראה <b>בב''ח</b> <b>ובמגן אברהם</b> SBסק"זSE שחולקים עליו, עיין בדבריהם. - ועיין עוד <b>במגן אברהם</b> SBר"ח סקכ"דSE לענין האומר "רבותי נברך" אם גם בזמנינו נחשב הדבר שסיים את סעודתו באופן מוחלט או לא]. <b>להלכה</b> נפסק <b>בשולחן ערוך</b> SBקע"ז א-בSE כפירושם של תוספות והרא"ש בדברי רב פפא, עיין שם פרטי הדינים בזה. 
(11) לרש"י שפירש לעיל ש"דברים הבאים מחמת הסעודה בתוך הסעודה" היינו מאכלים המלפתים את הפת וטפלים אליו, הקשו <b>התוספות</b> שבהכרח גם דברי בן זומא מתפרשים על דרך זה, ולכן אינה מובנת קושית הגמרא על בן זומא שגם יין יפטר בברכת הפת, והרי היין כלל אינו בא ללפת את הפת ומדוע שיפטר מברכה על ידי הפת, ואין לפרש שכונת הגמרא לאופן ששרה פתו ביין, כי באופן זה פשוט הדבר שאין היין טעון ברכה, [ומתוך קושיא זו פירשו התוספות את דברי הגמרא באופן אחר, וכפי שהובא בהערה הקודמת]. <b>רבינו יונה</b> [הובא לעיל הערה 10] המבאר שלשיטת רש"י רב פפא עוסק באופן שבתחלה ובסוף הריהו אוכל את הפירות כליפות לפת וחידש רב פפא שאף אם באמצע הוא אוכל מהם בפני עצמן פטורים הם מברכה כדין טפל, מיישב בתוך דבריו גם את קושית התוספות שהזכרנו, וכותב שהנידון בגמרא הוא ביין שהובא לצורך עיכול המאכל ורוצה גם לשתות ממנו בפני עצמו שלא לצורך המאכל, וכיון שהיה פשוט לה לגמרא שצריך לברך על שתיה זו הקשתה הגמרא מדוע שונה דין היין מדין הפירות שהאוכלם באמצע סעודתו בפני עצמם הם נחשבים עדיין כטפל ונפטרים בברכת הפת. 
(12) <b>התוספות הביאו בשם רבינו תם ור''י</b> שרק יין אינו נפטר בברכת הפת מתוך חשיבותו, אבל שאר משקין כמים ושכר הבאים מחמת הסעודה נפטרים בברכת הפת. וזהו שלא כדעת <b>המחזור</b> <b>ויטרי והבה''ג</b> [הובא ברא"ש] הסוברים שגם מים אינם נפטרים בברכת הפת, והטעם לזה ביארו התוספות שהמים אינם יכלים להכלל בברכת הפת כי אינם מזינים כלל וכמבואר לעיל לה בSE שהנודר מן המזון מותר במים ומלח. [וראה ברא"ש ובמרדכי SBקל"וSE מה שהקשו על המחזור ויטרי והבה"ג]. והנה מלשון המחזור ויטרי שהובא בתוספות נראה שרק לענין מים הוא סבור כן אבל בשאר משקין כשכר וכדומה הנחשבים כ"מזון" לענין הנודר מן המזון הוא מודה שהם נפטרים בברכת הפת. וכן נראה מפשטות דברי <b>השולחן ערוך</b> SBקע"ד ס"זSE. ואולם מדברי <b>המרדכי</b> SBשםSE נראה ששוה דינם של שאר משקין למים וכן נקטו <b>האחרונים</b> להלכה - הובאו דבריהם <b>במשנה</b> <b>ברורה</b> SBשם סקל"גSE. וכתב <b>המאמר מרדכי</b> SBשם סק"טSE שלדבריהם צריך לומר שהראשונים שדימו הנידון שלפנינו עם דין הנודר מן המזון לאו בדוקא הוא ובאמת גם שאר משקין אינם נחשבים לענין זה למזינים מלבד יין המזין ביותר כמבואר בגמרא לעיל SBלה בSE, ולכן היה לו להפטר בברכת הפת לולי חשיבותו. וראה עוד <b>ברשב''א</b> שהביא בשם <b>יש</b> <b>אומרים</b> טעם אחר לכך שאין שאר משקין נפטרים בברכת הפת, "לפי שהאכילה והשתיה שני ענינים אי אפשר לשתיהן להיות כאחת". וקושית הגמרא שהיין יפטר על ידי הפת לאו בדוקא הוא אלא באמת הקושיא היא על כל המשקין, וזהו גופא ביאור תירוץ הגמרא "שאני יין דגורם ברכה לעצמו", היינו, כיון שאינו "מאכל" אלא "משקה" אינו יכול להפטר בברכת הפת שנתקנה למאכל. 
(1) ראה עוד לעיל מ ב הערה 1. 
(2) כתבו <b>הראשונים</b> שטעם זה מועיל לחייב את היין רק בברכה שלפניו אבל מברכה שלאחריו הוא נפטר בברכת המזון שמברך על הפת, וביאר <b>הרשב''א</b> טעם הדבר, "שברכת המזון פוטרת כל מה שבא בתוך המזון כדרך שהיא פוטרת בברכה אחרונה כל דברים הבאים בתוך הסעודה שלא מחמת הסעודה". וכונתו, שאף שחשיבות היין מביאה לכך שאינו נטפל לפת ולכן אינו נפטר בברכת המוציא שבירך על הפת, מכל מקום, כיון שברכת המזון הרי פוטרת אפילו דברים שאינם באים מחמת הסעודה ואינם טפלים לפת לפיכך יש בכוחה לפטור גם את היין. והנה <b>תוספות בפסחים</b> SBקג א ד"ה אנאSE נתנו טעם אחר לדבר וזה לשונם: "התם לא מיירי אלא בברכה שלפניו אבל לענין ברכה שלאחריו לא אשכחן דחשיב". וכעין זה פירש <b>הרמב''ן</b> <b>שם במלחמות</b> SBכד א מדפי הרי"ףSE. יש להעיר בדבריהם, שהרי זה "שיין גורם ברכה לעצמו" אין פירושו שזהו גופא הסיבה לכך שהיין לא נפטר בברכת הפת, עד שנאמר, כיון שלאחריו אינו גורם ברכה לעצמו שוב יכול הוא להפטר בברכת המזון שעל הפת, אלא טעם זה משמש <b>כסימן</b> לחשיבותו של היין, ואם כן מה בכך שלענין ברכה אחרונה אינו גורם ברכה לעצמו והרי מכל מקום לאחר שאנו רואים שיש לו חשיבות עצמית לא יתכן לחלק חשיבות זו ולומר שהיא מועילה רק לענין ברכה ראשונה ולא לברכה אחרונה. 
(3) לדעת <b>רש''י</b> לעיל SBמא ב ד"ה פתSE בירך לאחריהם בורא נפשות ואילו לשיטת <b>התוספות</b> שם <b>הרא''ש והרשב''א</b> בירך לאחריהם ברכה אחת מעין שלש, ועיין <b>בפני יהושע</b> שהעיר לדעת התוספות ושאר ראשונים מהו הלשון "ולא בריך", אכן לדעת רש"י ניחא וכפי שכבר התבאר בגמרא לעיל SBלז אSE שעל אורז ודוחן אינו מברך לבסוף "ולא כלום" אף שמברכים עליהם "בורא נפשות". 
(4) <b>רש''י בשם רב האי</b>, ובהמשך דבריו הביא <b>מהבה''ג</b> שהטעם שרב הונא לא בירך הוא משום שלא שבע מאכילתו, וקרא כתיב ואכלת ושבעת וברכת, [ודוחה זאת רש"י מהמבואר לעיל SBכ בSE שמחמירים לברך אפילו על כזית או כביצה ואיך יתכן שלא בירך. - וראה <b>בהגהות</b> <b>מלא הרועים</b> שיישב דברי בה"ג בכמה אופנים]. והנה עיין <b>בשער הציון</b> SBקפ"ד סקכ"הSE שהעיר, שלדבריהם נמצא ששיעור שביעה להתחייב בברכה [מהתורה] תלוי בשיעור שאחרים שבעים הימנו, שהרי לדבריהם זהו מה שאמר רב נחמן לרב הונא, כיון שעכ"פ אכל בשיעור שאחרים שבעים ממנו חייב הוא לברך, אכן מדברי <b>ספר החינוך</b> SBמצוה ת"לSE מתבאר ששיעור שביעה תלוי בשביעתו של כל אחד ואחד. וראה עוד <b>ברדב''ז</b> [הובא דבריו <b>בביאור</b> <b>הלכה</b> SBקפ"ד ד"ה בכזיתSE] הסובר שבאופן שקודם לאכילת הפת אכל מדברים אחרים כך ששבע מאכילת כזית פת בלבד הריהו מחוייב בברכת המזון מהתורה. ומוכח שנקט כדעת החינוך ששיעור שביעה תלוי בשביעתו של כל אחד ולא בשיעור שדרך בני אדם לשבוע ממנו. 
(5) <b>א</b>. לדעת <b>הרא''ש</b> קביעות סעודה על הפת אינה נמדדת על פי רצונו ודעתו אלא הדבר תלוי ברוב בני אדם, שאם אוכל שיעור שרוב בני אדם קובעים סעודתם בכך הרי זה נחשב ל"קביעות" ומברך המוציא וברכת המזון, וזהו שלא כדעת <b>הראב''ד</b> הסובר שהענין תלוי בדעתו, [ולדבריו צ"ב לשון הגמרא "כל <b>שאחרים</b> קובעים עליו סעודה"] וכן נפסק <b>בשולחן ערוך</b> SBקס"ח ס"וSE. <b>ב</b>. נחלקו <b>הפוסקים</b> מהו השיעור שרוב בני אדם קובעים בכך סעודתם. יש אומרים שהוא שלש או ארבע ביצים שזהו שיעור של סעודת עניים הפחותה ביותר, ויש אומרים שיש צורך בשיעור של סעודת בוקר וערב שבני אדם רגילים בה. והובאו דבריהם <b>במשנה ברורה</b> SBשם סקכ"דSE. <b>ובשו''ע הגר''ז</b> SBשם ס"חSE נקט שהשיעור הוא מעט יותר מעשרים ואחד ביצים ומחצה שזה היה שיעור אכילתם של בני ישראל במדבר. <b>ג</b>. כתב <b>המגן אברהם</b> SBשם סקי"גSE שהאוכל מהפת ומלפתה בבשר וכדומה די בכך שיאכל הימנה בשיעור שאחרים קובעים סעודתם עליה כשהיא נאכלת בליפות, ואין צורך שיאכל הימנה בשיעור שאחרים קובעים עליה כשאוכלים ממנה לבדה. ועיין <b>בשו''ע הגר''ז</b> SBשם ס"חSE שחידש שקולא זו שכתב המגן אברהם שאפשר לצרף לשיעור הקביעות דברים המלפתים את הפת נאמרה רק באופן שאוכל מהפת עצמה בשיעור ארבעה ביצים שאז צירוף הדברים המלפתים את הפת מועיל להשלים על ידם שיעור של סעודת בוקר וערב, ואולם מסתימת דברי <b>המשנה</b> <b>ברורה</b> SBשם סקכ"דSE נראה שהדברים המלפתים מועילים להשלים אפילו את השיעור של ארבעה ביצים. וכן נקטו <b>הערוך השולחן</b> SBסי"זSE <b>ושו''ת</b> <b>אגרות משה</b> SBאו"ח ח"ג סימן ל"בSE. <b>ד</b>. הגר"ז ביאר סברתו, שבאכילת פת כשיעור פחות מארבעה ביצים אין לזה שם "סעודת פת" ולכן לא יועיל צירוף מאכלים מלפתים, ורק כשאוכל מהפת עצמה בשיעור של ארבעה ביצים ויותר שכבר חלה על אכילתו שם "סעודת פת", בזה יש מקום לחידושו של המגן אברהם שצירוף המאכלים המלפתים מועיל להשלמת שיעור סעודת בוקר וערב. ובדעת המשנה ברורה שלא חילק בכך יש לומר. שהנה שני השיעורים שנאמרו לענין קביעות סעודה חלוקים הם זה מזה בעיקרם. כי לדעה שהשיעור הוא כדי סעודת בוקר וערב - נראה שחשיבותם של פת הבאה בכיסנין הוא בכך שהיא נאכלת בפועל כ"סעודה", ואולם לדעה שהשיעור הוא כדי שלשה או ארבעה ביצים יש לומר שחשיבותה אינה משום שנאכלת בפועל כסעודה אלא משום שבשיעור כזה יש לאכילתו "שם" סעודה, כי ראוי הוא לפחותה שבסעודת עניים, ומעתה יש לומר שדברי הגר"ז צודקים רק לשיטה שהשיעור הוא כדי ארבעה ביצים כי מאחר שהחשיבות בשיעור זה הוא משום שיש לזה "שם סעודה" ממילא יש צורך שיאכלו מהפת עצמה כדי שיעור זה ואין בצירוף הדברים המלפתים כדי ליתן לפת חשיבות של "סעודה". ומאחר שהמשנה ברורה נקט לעיקר את הדעה הסוברת ששיעור הקביעות הוא כדי סעודת בוקר וערב [עיין בדבריו קס"ח סקכ"ד], נמצא אם כן שחשיבותה של הפת הבאה בכיסנין הוא בכך שהיא נאכלת בפועל כסעודה, ואם כן יש לומר, כיון שרוב בני אדם אוכלים הימנה בתורת סעודה באופן וכשיעור שהיא נאכלת עתה ע"י דברים המלפתים, זה גופא גורם לחשיבותה ולכן ברכתה כלחם גמור. 
(6) ראה פרש"י כאן ד"ה לחמניות ולעיל מא ב ד"ה פת שהשווה אותם זה לזה, ועיין עוד <b>בשו''ע הגר''ז</b> SBקס"ח סי"גSE וביתר ביאורו <b>בסידורו</b> SBפ"ב ה"הSE שכתב שבין פת הבאה בכסנין ובין לחמניות הסיבה שאינם נחשבות כלחם גמור הוא משום שאין דרך בני אדם לקבוע סעודתם עליהם. 
(7) <b>רש''י</b>. - הטעם שהוא מחוייב לברך ברכת המזון על מה שכבר אכל ולא די במה שיחזור ויברך ברכה ראשונה על מה שרוצה לאכול מעתה ואילך, ביארו <b>הרשב''א והריטב''א</b> [וראשונים נוספים - הובאו דבריהם <b>בביאור</b> <b>הלכה</b> SBקע"ט ד"ה עד שיברךSE] שזהו משום שלאחר שכבר קיבל על עצמו לברך ברכת המזון שוב אינו יכול לחזור בו ולאכול אלא צריך לקיים בתחלה את חיובו. <b>והבית יוסף</b> ביאר [בדעת רבינו יונה] "שכיון שנטל ידיו כדי להיות מזומן לברכה הוי כאילו התחיל כבר בברכה ואסור להפסיק באכילה ושתיה כלל". אכן דעת רש"י עדיין צריכה ביאור, כי מדבריו נראה שהסיבה לכך שחייב לברך ברכת המזון תחלה הוא משום שהסיח כבר דעתו מהסעודה. וכבר תמה עליו <b>הטור</b> SBשםSE מדוע שלא יספיק לזה שיחזור ויברך ברכה ראשונה על מה שאוכל מכאן ואילך, ומה צורך יש בכך שיברך ברכת המזון תחלה. <b>ובגוף דברי רש''י</b>, ראה <b>בתוספות</b> SBד"ה רבי זיראSE שפירשו את דברי הגמרא "אסור מלאכול", היינו עד שיברך שוב ברכה ראשונה אבל לא מוטל עליו חיוב לברך גם ברכת המזון בתחלה [כך נקט <b>הגר''א</b> SBשםSE בשיטת התוספות. ואולם ראה <b>פני יהושע</b>]. וכך מבואר <b>בפרש''י חולין</b> SBפו ב ד"ה כיוןSE ושלא כפירושו בסוגייתנו. ועיין <b>ב''ח</b> SBקע"ט ד"ה גמרSE <b>ובביאור</b> <b>הגר''א</b> SBשם ס"אSE שרש"י בחולין חזר בו ממה שפירש כאן. אכן ראה <b>בדרישה</b> SBשםSE, <b>בהפלאה</b> <b>ובדמשק אליעזר על ביאור הגר''א</b> שיישבו סתירת דבריו. 
(8) עפ"י <b>רש''י</b> SBנ בSE. 
(9) כתבו <b>התוספות</b> שהוא הדין במי ששכח לאכול אפיקומן בליל הסדר ואמר "הב לן וניבריך" [הבו ונברך] אין זה נחשב להיסח הדעת משום "שאנן אתכא דרחמנא סמכינן", וביאר <b>המחצית השקל</b> SBתע"ז סק"בSE כונתו, כיון שמחוייב הוא באכילת אפיקומן נמצא שהסיח דעתו בטעות ולכן אין זה נחשב להפסק. והנה כתב <b>השולחן ערוך</b> SBת"פ ס"אSE שאם שתה בליל הסדר כוס רביעית מארבעת הכוסות שלא בהסיבה צריך לחזור ולשתותה בהסיבה [כי הסיבה מעכבת]. והוסיף שכשחוזר ושותה צריך לברך על הכוס ברכת "בורא פרי הגפן" לפי שכבר הסיח דעתו מלשתות עוד. וראה <b>בהגהות</b> <b>הגאון רבי עקיבא איגר</b> שהביא <b>מספר גן</b> <b>המלך</b> שהקשה מדוע שונה דין זה מאפיקומן שכתבו התוספות שאם הסיח דעתו בטעות אין זה נחשב להיסח הדעת, ומשום כך נחלק הוא על דעת השולחן ערוך וסובר שגם בשותה שוב כוס רביעית לא יחזור ויברך בורא פרי הגפן. ובדעת השולחן ערוך יש לומר, שהנה הטעם שכשאורח סמוך על שולחן בעה"ב אין ההיסח הדעת שלו נחשב להפסק הוא כיון שהאורח יודע בלבו שהוא תלוי בדעת בעה"ב נמצא שההיסח הדעת שלו עצמו אינו מוחלט כל כך ולכן אין זה נידון כהפסק. ומעתה יש לומר שגם תוספות שכתבו לענין אפיקומן שאין זה נידון כהפסק משום "שאתכא דרחמנא סמכינן", אין כונתם משום שהוא נעשה בטעות וכפי הבנת המחצית השקל, אלא משום שבשעה שמסיח דעתו הוא עושה זאת על דעת הקב"ה ואין זה היסח הדעת מוחלט כל כך, ולכן גם אם שכח לאכול האפיקומן והסיח דעתו מלאכול יותר אין זה נחשב להיסח הדעת גמור, מה שאין כן לענין שתיית כוס רביעית יש לומר, שאף שנכון הוא הדבר שגם בזה היה ההיסח הדעת על דעת הקב"ה, מכל מקום, כיון שבשעה ששתה את הכוס הרביעית <b>טעה</b> וחשב שכבר קיים מצוותו כראוי נמצא אם כן שהסיח כבר דעתו באופן מוחלט - אם כי אמנם בטעות. - [ודומה הדבר שבטעות היה סבור שבעל הבית עצמו סיים את סעודתו ואמר "הב לן וניבריך" ועל סמך זה גם הוא אמר "הב לן וניבריך" שנחשב הדבר כהיסח הדעת מוחלט] ולכן הוא צריך לחזור ולברך. 
(10) אף שבסוגייתנו מוכח שהכונה לנטילת מים אחרונים, ראה <b>בגליון הש''ס</b> שציין <b>לירושלמי</b> הסובר שמדובר כאן במים ראשונים, היינו שיש להסמיך את הנטילה לברכת המוציא. ועיין <b>בתוספות סוטה</b> SBלט א ד"ה כלSE שהוסיפו ששיעור הזמן שבו יש להסמיך את הנטילה לברכת המוציא הוא עד כדי זמן הילוך של כ"ב אמה, ולמדו זאת משיעור הזמן שבו יש להסמיך את מעשה הסמיכה שעל הקרבן לשחיטה שמוכח מהגמרא בזבחים שהוא כדי שיעור זמן של הילוך כ"ב אמה, עיין בדבריהם. ולכאורה לדבריהם נמצא שגם שיעור הזמן שבו יש להסמיך גאולה לתפלה הוא כדי הילוך כ"ב אמה, שאם לא כן איך למדו התוספות משיעור הזמן שנאמר בסמיכה ושחיטה שכן הוא לענין נטילה וברכה, והרי כמו שהשיעור שבין גאולה לתפלה שונה כך הרי יתכן שגם השיעור שבין נטילה לברכה שונה, ובהכרח שלדעת התוספות שיעור אחד נאמר לכולם. וכך כתב <b>הצל''ח לעיל</b> SBט ב ד"ה היכיSE לדינא. וצ"ע לפי זה על דברי <b>המשנה ברורה</b> SBסימן קי"א סק"בSE שהביא <b>בשם הפרי מגדים</b> SBס"ו א"א סקי"גSE ששהייה בין גאולה לתפלה אסורה לכתחילה אפילו בתוך כדי דיבור. ויש לומר, שסיבת הסמכת גאולה לתפלה באמת שונה היא מסיבת ההסמכה של סמיכה לשחיטה ושל נטילה לברכה. כי הסיבה להסמכת גאולה לתפלה נובעת מכח שייכות הברכות זו לזו, וכפי שנראה כן מסוגית הגמרא לעיל SBד בSE, ולכן לא מספיק להסמיכם זל"ז כדי שיעור זמן של הילוך כ"ב אמה אלא יש צורך שיהיו סמוכים יותר, מה שאין כן הסמיכויות האחרות שהוזכרו בגמרא ענינם הוא רק שלא יהא הפסק ביניהם ולשם כך מספיקה סמיכותם זה לזה בשיעור זמן של כדי הילוך כ"ב אמה. [וראה עוד <b>בפרי מגדים</b> קי"א מ"ז סק"א]. 
(11) ראה <b>במגן אברהם</b> SBקע"ט סק"אSE שגם דיבור נחשב להפסק, ועיין <b>במשנה ברורה</b> SBשם סק"בSE מה שכתב בזה. 
(12) <b>רש''י בפירושו על התורה</b> שם פירש שהברכה שהתברך לבן היתה שנולדו לו בנים. ואולם ראה <b>במהרש''א</b> שפירש שהתברך בריבוי נכסים בדומה לפסוק המובא בסמוך שבירך ה' את בית המצרי מפני יוסף שהיתה זו ברכה לריבוי נכסים. 
(13) החידוש בדין זה כתב <b>המאירי</b>, שלא נאמר כי הסעודה שאוכל בין שתיה לשתיה מפסיקה ביניהם, עיין בדבריו. 
(14) כך פירש <b>רש''י</b>. ואולם לדעת <b>התוספות</b> הכונה לפת צנומה בקערה שאין בה "תואר לחם" וברכתה בורא מיני מזונות. 
(15) עיין <b>ברבינו יונה לעיל</b> SBד"ה לא סברSE שפירש שדין זה אינו נצרך לגופו שהרי סברא פשוטה היא שברכתו על הפרפרת שלפני המזון תפטור את הפרפרת שלאחר המזון, [ואף להמבואר לעיל הערה 9 בשם המאירי עדיין צ"ע, שהרי אין צורך להשמיענו חידוש דין זה פעם נוספת], אלא עיקרו של דין זה הוצרך כדי לדייק מכך שהפרפרת שלאחר המזון נפטרת מכח הפרפרת שלפני המזון בלבד ולא מכח הפת שאכל בסעודה, והיינו שאע"פ שהיה מנהגם לאכול את הפרפרת בגמר הסעודה אין אומרים ששייכת היא לסעודה ותפטר משום כך בברכת הפת אלא יכולה היא להפטר רק מכח הברכה שבירך על הפרפת שלפני המזון. 
(16) <b>תוספות</b>, כי הפרפרת הנאכלת אחר הסעודה אינה יכולה להפטר בברכת הפת, וכפי שפסק רב פפא לעיל SBמא בSE שדברים הבאים לאחר הסעודה חייבים בברכה לפניהם ולאחריהם. 
(17) לדעת <b>רש''י</b> שהפרפרת שלפני המזון היינו דגים ופרגיות הקשו <b>התוספות</b> מה החידוש בזה שאינה פוטרת בברכתה את הפת, והרי אף ששנינו במשנה לעיל SBמ אSE שברכת שהכל פוטרת הכל, מכל מקום זהו רק כשבירך כן בטעות על מאכל מסויים, אבל בנידון שלפנינו שמברך שהכל על מאכל שראוי לו ברכה זו ויש לברכה על מה לחול פשיטא שלא יפטור בכך מאכל נוסף שאין ברכתו כן - וראה <b>בפני</b> <b>יהושע</b> מה שהעיר בזה. [אכן צריך ביאור, שהרי גם לפירושם של התוספות שפירשו מכח זה שהכונה לפת הבאה בכסנין שברכתה מזונות עדיין יקשה קושיא זו גופא שפשיטא הוא שברכת מזונות לא תפטור את הפת כשיש לה מאכל לחול עליו מלבד הפת]. 
(18) הקשה <b>הרשב''א</b>, מדוע אין אחד יוצא בברכת חבירו והרי קיימא לן "שומע כעונה", והניח הדבר בקושיא. ועיין <b>במגן אברהם</b> SBקס"ז סקכ"חSE שיישב על פי דברי <b>הירושלמי</b> SBפ"ג ה"גSE שברכת המזון אינה בכלל זה משום דכתיב "ואכלת ושבעת וברכת" מי שאכל הוא יברך, והוא הדין לברכת המוציא. עיין בדבריו. ואולם יש להעיר, שמפשטות דברי הירושלמי נראה שהמדובר שם באדם שכבר בירך ברכת המזון, ובזה חידש הירושלמי שאף שבכל ברכת המצוות יכול המברך להוציא אחרים ידי חובתם אף שהוא עצמו כבר יצא ידי חובתו מכל מקום בברכות הנהנין התחדש שמי שאכל - ועדיין מחוייב לברך - הוא יברך אך מי שאינו חייב בפועל בברכה אינו מוציא אחרים ידי חובתם. וכך פירשו <b>הרא''ש</b> SBפ"ז סכ"אSE <b>הרשב''א לקמן</b> SBמח אSE <b>הרא''ה</b> SBמה אSE <b>והר''ן</b> SBר"ה יא ב מדפי הרי"ףSE ומאחר שהנידון שלפנינו הוא כשהמברך עדיין לא יצא ידי חובתו, הרי אין שום הוכחה מהירושלמי שגם באופן כזה אי אפשר להוציא אחרים ידי חובתם. אכן עיין <b>בר''ן על מסכת מגילה</b> SBיג ב מדפי הרי"ףSE שבאמת פירש את דברי הירושלמי באדם שעדיין לא יצא ידי חובת הברכה וכפי הנידון שלפנינו, ולדבריו הטעם שכתב הירושלמי "מי שאכל הוא יברך" אין כונתו שמי שאכל וחייב בברכה הוא יברך ויוציא אחרים ידי חובתם, אלא שמי שאכל ונהנה הוא יברך על הנאתו, והיינו, כיון שהברכה נתקנה על הנאת האדם יש לומר שכפי שהוא נהנה בעצמו כן הוא צריך לברך בעצמו ולא יועיל לזה שאחרים יברכו בשבילו. 
(19) כתבו <b>התוספות</b> שבזמנינו שאין אנו רגילים לאכול בהסיבה אזי גם ישיבה מסביב לשולחן אחד נחשבת כקביעות ואחד מוציא את האחרים ידי חובת הברכה. וכך נפסק <b>בשולחן ערוך</b> SBקס"ז סי"אSE. ועיין <b>ברא''ש ובטור</b> SBשםSE שהשמיטו את הצורך לשבת מסביב לשולחן ומשמע שלדעתם ישיבה לחוד מספיקה [<b>ויש</b> <b>להעיר</b> מדברי תוספות עצמם בהמשך דבריהם שכתבו: "ומיהו בני אדם האוכלים בדרך והולכים <b>ולא ישבו</b> כל אחד מברך לעצמו", ומשמע שאם היו יושבים היה די בכך ואין צורך שישבו מסביב לשולחן]. 
(20) נחלקו <b>הראשונים</b> האם דין זה "שאחד מברך לכולם" הוא רשות או מצוה. מדברי <b>הרמב''ם</b> SBפ"א הי"בSE נראה שאין זו חובה או מצוה אלא רשות בעלמא. ואולם עיין <b>בכסף</b> <b>משנה</b> שם שהביא <b>מהרמ''ך</b> שכשישנה אפשרות שאחד יוציא את האחרים הרי זה עדיף מאשר שכל אחד יברך לעצמו משום ש"ברוב עם הדרת מלך" וכן היא דעת <b>הגר''א</b> SBסימן ח' ס"הSE. והעתיקו <b>המשנה ברורה</b> SBרי"ג סק"גSE לדינא. הרמ"ך הוכיח כדבריו מהמבואר לקמן SBנג אSE לענין ברכת הנר שלדעת בית הלל אחד מברך לכולם משום "ברוב עם הדרת מלך". הרי שכשישנה אפשרות שאחד יברך לכולם מצוה היא. ובדעת הרמב"ם יש לומר כפי שכבר חילק <b>הפני יהושע</b>, שברכת המאור כיון שהיא "ברכת השבח" יש לומר שיש מעלה בכך שברוב עם הדרת מלך וכדכתיב "וירוממוהו בקהל עם ובמושב זקנים יהללוהו", אבל בשאר ברכות יתכן שאין זו מעלה. ואדרבה ריבוי הברכות שכל אחד מברך לעצמו עדיף. 
(21) מבואר <b>בראשונים</b> שדין זה שכשהסיבו אחד מברך לכולם נאמר בין לענין ברכת המוציא ובין לענין ברכת המזון, ואולם דינם חלוק, שלענין ברכת המוציא הרי אף לכתחלה הדין הוא שאחד מוציא את חבירו ואילו לענין ברכת המזון אם רק שנים מסובים לכתחלה כל אחד יברך לעצמו, וראה <b>ברא''ש לקמן</b> SBפ"ז ס"וSE ב' טעמים לדבר, א. שברכת המוציא באה בתחלת הסעודה בשעה שדעתם להצטרף יחדיו ולכן אחד מוציא את חבירו מה שאין כן בברכת המזון דעתם להפרד זה מזה ומשו"כ לכתחלה שכל אחד יברך לעצמו. ב. ברכת המוציא היא מדרבנן ולכן הקילו בה שאחד יוציא את חבירו מה שאין כן ברכת המזון שהיא מהתורה החמירו שכל אחד יברך לעצמו. וראה <b>במשנה ברורה</b> SBקצ"ג סק"בSE בשם <b>הפרי מגדים</b> שראוי לחשוש לטעם הראשון, ולכן אף אם אכלו שלא כדי שיעור שביעה וחיובם בברכת המזון הוא רק מדרבנן גם כן יברך כל אחד לעצמו. 
(1) כך פירשו <b>רש''י ותוספות</b>. ואולם <b>רבינו יונה</b> פירש שמדובר במוגמר הבא לאחר הסעודה קודם ברכת המזון, וחידשה המשנה שאף שבדרך כלל מביאים את המוגמר לאחר שכבר בירכו ברכת המזון שאז ודאי שאין צורך לכבד בברכת המוגמר את אותו שבירך על היין כי אין שייכות בין זה לזה, מכל מקום עכשיו שהביאו את המוגמר קודם ברכת המזון יש לכבד בברכתו את מי שכבר בירך על היין. [וראה בדבריו שכתב שגם רש"י פירש כן, אך לכאורה מלשונו שלפנינו לא נראה כן]. שיטה שלישית בביאור דין זה היא שיטת <b>הגאונים</b> [הובאו ברבינו יונה] <b>והראב''ד</b> [הובא ברשב"א], ולדבריהם המדובר במוגמר הבא באמצע הסעודה והנידון הוא שאותו אחד שבירך ברכת המוציא [וכפי המבואר ברישא של המשנה "הסיבו אחד מברך לכולם"] יוסיף ויברך גם על המוגמר. והחידוש בזה שאף שהדרך להביא את המוגמר לאחר הסעודה שאז אין לו שייכות עם הברכה שעל הפת שבירכו בתחלת הסעודה, מכל מקום, כיון שעכשיו הוא הובא בתוך הסעודה יש לכבד בברכתו את מי שכבר בירך על הפת. והנה בשלמא לדעת הגאונים הראב"ד ורבינו יונה מובן מדוע נאמר דין זה רק כלפי ברכת המוגמר ולא כלפי ברכת המזון, כי ברכת המזון באמת אינה שייכת לברכת הפת שבירכו בתחלה, אבל לדעת רש"י ותוספות שגם אם המוגמר בא לאחר ברכת המזון עדיין יש לו שייכות עם ברכת היין שבתוך הסעודה הרי כל שכן שברכת המזון שייכת לברכת היין ומדוע לא הוזכר שיש לכבדו גם בברכת המזון. ואכן <b>ברמב''ם</b> SBפ"ז הי"גSE מבואר שיש לכבדו גם בברכת המוגמר וגם בברכת המזון. וראה <b>בתוספות אנשי שם ובראש יוסף</b> שפירשו שגם לרש"י הדין כן שיש לכבדו גם בברכת המזון, וזוהי כונת רש"י שכתב: "מי שברך על היין שהתחיל בברכות אחרונות [היינו ברכת המזון] גומרן". והסיבה שלא הוזכר זאת במשנה הוא מפני שיש ללומדו מברכת המוגמר בכל שכן. 
(2) והוא הדין בימי חול במקומות שהיין מצוי ורגילים לשתותו. - <b>רשב''א בשם הראב''ד</b> <b>ובעל המאור</b>. 
(3) כתבו <b>הראשונים</b> שהלכה כרב ששת ותלמידי רב, שיין בתוך המזון, כיון שבא רק כדי לשרות, אינו חשוב כל כך לפטור בברכתו יין שלאחר המזון, שהוא חשוב יותר, כיון שבא כדי לשתות. ואולם הוסיפו, שיין שלפני המזון הבא לשתות ויש לו חשיבות יש בכוחו לפטור יין שבתוך המזון הבא רק כדי לשרות. אכן לדעת <b>התוספות</b> דין זה נאמר רק באופן שבירך על היין שלפני המזון <b>לאחר</b> שנטל ידיו, אבל אם בירך עליו קודם נטילה, אינו יכול לפטור את היין שבתוך המזון, וביאר <b>הט''ז</b> SBרצ"ט סק"וSE בטעם הדבר שהשתיה קודם הנטילה אין לה שום שייכות עם השתיה שבסעודה ולכן צריך לחזור ולברך עליה שנית. [וראה עוד <b>בראש יוסף ופרי מגדים</b> SBקע"ד א"א סק"ו במוסגרSE <b>ובשו''ע הגר''ז</b> SBקע"ד סק"ה בקונטרס אחרוןSE טעם אחר לזה]. ואולם <b>הרא''ש על מסכת פסחים</b> SBפ"י ס"דSE חולק וסובר שגם כשהיין בא קודם נטילה הריהו פוטר את היין שבסעודה. והנה <b>התוספות הוסיפו</b> שגם <b>יין של קידוש</b> אף שאינו בא להנאה אלא למצוה הריהו פוטר בברכתו את היין שבתוך הסעודה, וכתבו <b>הלבושי שרד</b> SBקע"ד ע"ד המג"א סק"הSE <b>והצל''ח</b> שבאופן זה התוספות מודים לרא"ש שאף אם קידש קודם שנטל ידיו הריהו פוטר בברכתו את היין שבתוך המזון, כי מאחר ש"אין קידוש אלא במקום סעודה" הרי נמצא שיש ליין הקידוש שייכות עם היין שבתוך המזון ולכן בכוחו לפוטרו אף אם הקידוש הוא קודם נטילה. <b>ולענין המבדיל על הכוס</b> לאחר שנטל ידיו לסעודה, סוברים <b>התוספות</b> שפוטר הוא בברכתו את היין שבתוך הסעודה כי אף על פי שלא שייכת בזה הסברא ש"אין קידוש אלא במקום סעודה", מכל מקום הרי לא גרע יין הבדלה מסתם השותה יין לצמאו קודם הסעודה שלדעת התוספות פוטר הוא בברכתו את היין שבתוך המזון, ואולם הביאו שיש החולקים וסוברים שיין הבדלה גרע, וטעמם, כיון שאין היין בא לצורך הסעודה לגרור תאות האכילה אלא לצורך מצוה אין לו שייכות ליין שבתוך הסעודה ואינו יכול לפוטרו. <b>ולהלכה</b>: עיין <b>בשולחן ערוך</b> SBקע"ד ס"דSE שפסק שיין שלפני המזון פוטר בברכתו את היין שבתוך המזון, ומסתימת דבריו דייק <b>המגן</b> <b>אברהם</b> SBשםSE שזהו גם כשבירך על היין קודם נטילה וכדעת הרא"ש. וכן הדין לענין יין קידוש. ולענין המבדיל על הכוס הביא המחבר ב' דעות אם הוא פוטר גם כשהבדיל קודם נטילה [וכדעת הרא"ש לענין השותה לצמאו], או רק לאחר נטילה, [לחשוש בזה לדעת התוספות שהיין פוטר רק כשבירך עליו לאחר נטילה]. ועיין <b>במשנה ברורה</b> שם פרטי הדין בזה. 
(4) <b>א</b>. <b>לענין ברכה אחרונה</b> על יין שבתוך המזון, מבואר <b>בראשונים</b> שהוא נפטר בברכת המזון כדין דברים הבאים מחמת הסעודה - ראה לעיל מב א הערה 2. <b>ב</b>. ולענין יין שלפני המזון, דעת <b>התוספות</b> <b>בפסחים</b> SBק ב ד"ה ידי ייןSE שאין הוא נפטר בברכת המזון כיון שאינו שייך לסעודה, ורק אם שותה יין גם בתוך סעודתו דנים את הכל כשתיה אחת, וכשם שהשתיה שבתוך הסעודה נפטרת ע"י ברכת המזון כך פוטר בה גם את היין שלפני המזון, וכן היא דעת <b>הרמב''ן במלחמות</b> שם <b>והר''ן</b>. ואולם דעת <b>הרא''ש</b> SBשםSE שגם אם אינו שותה יין בתוך הסעודה ברכת המזון פוטרת את היין שלפני המזון כי מאחר שהוא גורר את תאבונו הרי הוא נידון כחלק מהסעודה שברכת המזון פוטרת. <b>ג</b>. <b>להלכה</b>: <b>השולחן ערוך</b> SBקע"ד ס"וSE פסק כרא"ש, ואולם עיין <b>בביאור הלכה</b> שם שכתב שלכתחלה עדיף שישתה רק כמלא לוגמיו כדי שלא יתחייב בברכה אחרונה, אך סיים, כיון שבפוסקים ישנם כמה דעות מהו השיעור להתחייב בברכה אחרונה לכן עדיף שיכוון בברכת המזון להדיא לפטור את היין ששתה לפני המזון שאז יוצא ידי חובתו עכ"פ בדיעבד. עיין בדבריו. <b>ד</b>. והשותה <b>מים או שאר משקין</b> קודם הסעודה אם נפטרים הם בברכת המזון, ראה <b>בביאור הלכה</b> SBקע"ד ס"ו ד"ה ואפילוSE שדעת רוב הפוסקים שצריך לברך עליהם בורא נפשות קודם הסעודה ואינם נפטרים בברכת המזון כיון שאינם נחשבים כצורך הסעודה, בשונה מיין, כיון שגורר את תאות האכילה הריהו נחשב כחלק מהסעודה. ואולם <b>יי''ש</b> שגורר תאות האכילה דינו כיין שברכת המזון פוטרתו, והוסיף בשם <b>החיי אדם</b> שאם היה צמא קודם הסעודה ומשום כך אינו תאב לאכול ולכן רוצה לשתות כדי שיהא תאב לאכילה אזי אף אם שותה מים וכל שכן שאר משקין ברכת המזון פוטרתם כדין יין, ע"ש. 
(5) צריך ביאור, מדוע הגמרא נדרשת לברר את דעתם של בית שמאי והרי אין הלכה כמותם. <b>הגר''א</b> [מובא בספר <b>אמרי נועם</b>] מיישב עפ"י דברי <b>התוספות</b> לקמן SBמז א ד"ה ואמרSE שכתבו על מקרה דומה, שהגמרא מבררת מהי בדיוק דעת בית שמאי בכדי שאם ימצֵא תנא האומר אף הוא כן שנדע שמתלמידי בית שמאי הוא ואין לחוש לדבריו. ואולם <b>הרשב''א</b> מבאר שעל פי ההסבר בדעת בית שמאי תתברר לנו מהי דעת בית הלל, שאם בית שמאי מתייחסים בדבריהם לרישא נמצא אם כן שכלפי הדין השנוי בסיפא יסברו בית הלל שכשם שהמברך על הפרפרת לא פטר בה את הפת כך אינו פוטר בה מעשה קדרה, אבל אם דברי בית שמאי מתייחסים לסיפא נמצא שלדעת בית הלל כשמברך על הפרפרת אינו פוטר בה רק את הפת אבל פוטר בה מעשה קדרה. 
(6) <b>הרשב''א</b> מבאר שאף שפרפרת ומעשה קדרה ברכותיהם שוות, הנידון בין בית שמאי לבית הלל הוא באופן שבירך בסתם ולא כיוון בברכתו להוציא את המין האחר, שבית שמאי סוברים שאפילו אם בירך על הפרפרת החשובה יותר ממעשה קדרה אינו פוטרתה בברכה זו כיון שלא כיוון לכך, ואילו בית הלל סוברים שרק מעשה קדרה אינה יכולה לפטור את הפרפרת כי הפרפרת חשובה הימנה אבל אם בירך על הפרפרת החשובה הריהו פוטר בזה את המעשה קדרה כפי שפת החשובה פוטרת את הפרפרת. 
(7) הטעם שהוצרכה הגמרא <b>לדייק</b> זאת מהלשון "הסבו" אף שהרי מפורש כן במשנה "היו יושבין כל אחד מברך לעצמו". ביארו <b>התוספות</b>, שמהלשון "היו יושבין" היה עדיין מקום לטעות ולומר שרק אם תחלת ישיבתם היתה לצורך עסקיהם ואגב כך החליטו לאכול אין לישיבתם זו צירוף, ולכן כל אחד מברך לעצמו, אבל אם ישיבתם מלכתחלה היתה לצורך אכילה משותפת, היה מקום לומר שדי בישיבה זו כדי לצרפם זה לזה, משום כך דייקה הגמרא מהלשון "הסבו", שרק הסיבה מצרפתם יחד. 
(8) <b>השולחן ערוך</b> SBקס"ז סי"אSE פסק שבזמננו, אפילו אם יקבעו מקום לאכילתם לא יועיל הדבר לצרפם זה לזה אלא אם כן ישבו על יד שולחן אחד. וכבר תמה עליו <b>הגר''א</b> SBשםSE במה חלוק זמננו מזמן התלמוד לענין זה, והרי כשם שבזמן התלמוד, שרגילותם היתה לאכול בהסיבה, בכל זאת אם קבעו מקום לסעודתם הרי זה נחשב ל"קביעות" ומצטרפים יחדיו בלא הסיבה, כך בזמננו, שהרגילות לאכול על יד השולחן, הסברא נותנת שאם קבעו מקום לסעודתו תועיל הקביעות לצרפם זה לזה אף בלא שולחן. <b>בביאור דעת השולחן ערוך יש לומר</b>, שסיבת הצירוף הנעשית מכח הסיבה שונה היא בעיקרה מסיבת הצירוף הנעשית מכח ישיבה מסביב לשולחן אחד כפי הנהוג בזמנינו. כי הטעם שבהסבו אחד מברך לכולם אינו משום שגוף ההסיבה מצרפתם זל"ז, אלא באמת ההסיבה גורמת רק לכך שיהיו קבועים באכילתם למקום זה וכיון שכל אחד מהמסובין קבוע לאותו מקום שחבירו קבוע לו זה גופא גורם לכך שיצטרפו זה לזה, מה שאין כן בזמנינו שדרכינו לשבת ע"י שולחן אחד יש לומר שישיבה זו גופא מסביב לשולחן אחד המשמש את כולם כאחד מהווה סיבה גמורה לצירופם יחד ואין זה צירוף הנגרם בעקיפין כמו בהסיבה. ומעתה יש לומר, שכפי שחלוקים הם זה מזה בגרימת הצירוף כן בהכרח חלוקים הם זה מזה בביטולו של הצירוף, והיינו, שבזמנינו שדרכם של בני חבורה הוא לאכול יחד מסביב לשולחן אחד הרי נמצא שכשלא אוכלים באופן זה יש בזה גופא סיבה לביטול צירופם זה מזה, ומשום כך סובר המחבר בשולחן ערוך שלא יועיל מה שיקבעו מקום לאכילתם באמירה כי מכל מקום יש בצורת אכילתם גופא סיבה להפקעת צירופם זה מזה, ובהכרח יש להם לאכול ע"י שולחן אחד בכדי שאחד יוכל להוציא את כולם. מה שאין כן לענין הסיבה יש לומר, כיון שההסיבה עצמה אינה משמשת כסיבה הישירה לצירוף אם כן ממילא גם חסרונה אין בה בכדי להפקיע את הצירוף, ונמצא אם כן שכל החסרון בצורת אכילה שכזו הוא בזה שאינם קבועים באכילתם ואם כן דבר זה בהחלט ניתן להשלים על ידי אמירתם "באו ונשב במקום פלוני", ושוב בקביעותם זו נגרר בעקיפין צירופם זל"ז אף בלא שהסבו. 
(9) <b>תוספות</b> מקשים מדוע המתינו בשאלה זו רק כשבאו לברך ברכת המזון, והרי ספק זה קיים גם לענין ברכת המוציא והיה להם להסתפק בו קודם שהתחילו לאכול, ומיישבים שמא מדובר באופן שישבו לאכול בזה אחר זה ולכן כל אחד בירך לעצמו ברכת המוציא אף שקבעו להם מלכתחלה לשבת יחדיו. 
(1) אכן בשאר מאכלים מלבד יין ופת גם רב יוחנן מסכים שאין צורך בהסיבה כי רגילים לקבוע אכילתם עליהם אף בלא הסיבה וממילא נחשבים הם לחבורה אחת אף בישיבה בעלמא - <b>רא''ש</b>, וכן נפסק <b>בשולחן ערוך</b> SBרי"ג א'SE. אכן עיין <b>בריטב''א</b> שסובר להיפך, ששאר מאכלים דומים לכולי עלמא לפת כי הרגילות לאוכלם בהסיבה ורק יין שהוא שתיה רגילים לשתותו לדעת רב בלא הסיבה. 
(2) עפ"י <b>משנה ברורה</b> SBרי"ג סק"א-בSE. וראה עוד <b>ברא''ש</b> בביאור המחלוקת שבין שני הלשונות, ועיין <b>פני יהושע</b>. 
(3) טעם הנטילה מבואר <b>בתוספות</b> שזהו מפני כבוד הברכה, ואולם <b>התוספות בפסחים</b> SBקטו א ד"ה כלSE, <b>הרשב''א הרא''ה ומאירי</b> פירשו שהטעם הוא, כיון שסתם ידים טמאות הן חוששים שמא יגע בידו במשקה שבתוך הכוס ויטמא היין. וראה עוד <b>בתוספות בחגיגה</b> SBיח ב ד"ה הנוטלSE שכתבו שזהו משום נקיות. 
(4) הטעם שצריך ליטול את <b>שתי</b> ידיו אף שכבר נטל יד אחת קודם לכן, כתב <b>הבית יוסף</b> SBקנ"חSE עפ"י דברי <b>התוספות בפסחים</b> [הובא בהערה 3] שהנטילה הקודמת לא היתה משום חיוב אלא רק לכבוד הברכה ולכן אינו יוצא בה ידי חובתו, וכן נפסק <b>בשולחן ערוך</b> SBשם ס"זSE. ואולם <b>הרשב''א</b> פירש שצריך לחזור וליטול כי צריך להסמיך את הנטילה לסעודה, <b>והריטב''א</b> כתב שאין הכי נמי מצד הדין אם שמר ידו עד זמן הסעודה די במה שיטול את ידו השניה בלבד, ואורחא דמילתא נקטו כאן שכשנוטל ידו השניה הריהו כבר נוטל גם את הראשונה, וכן כתבו <b>הרא''ה והמאירי</b>. 
(5) ואף שיין שלפני המזון פוטר יין שלאחר המזון וכל שכן יין שבתוך המזון, מכל מקום יין זה אינו נפטר בברכה שבירכו על היין הקודם כי שינו מקומם ושינוי מקום מחייב בברכה חדשה. - <b>תוספות</b>. ויש להעיר שמפשטות הדברים נראה שהסיבתם השניה היתה באותו בית שהסיבו בו בראשונה, ולא הלכו לבית אחר, ובאופן כזה מבואר <b>ברמ''א</b> SBקע"ח ס"אSE שאם היה דעתם לזה מתחלה אין זה נחשב כ"שינוי מקום" ואין צורך לחזור ולברך. ומעתה, הרי אף אם נאמר שלא היתה דעתם להדיא להסב במקום השני מכל מקום לכאורה, כיון שזה היה דרכם וסדר אכילתם [וכלשון הגמרא "אורחין דעתייהו למעקר"] הרי זה נחשב כאילו חישבו כן להדיא ומדוע נחשב להם הדבר כ"שינוי מקום". 
(6) אין הכונה לאורחים ממש אלא למסובים בסעודה, וקרויים הם אורחים משום שדרך בעלי הבית העשירים היתה לזמן אורחים עניים לסעודתם - <b>רש''י</b>. 
(7) <b>רש''י</b>. ואולם <b>רבינו יונה הרשב''א והרא''ש</b> פירשו שחששו שמא תוך כדי אכילתו יענה השומע "אמן" על ברכת המברך ויבוא לידי סכנת חנק. 
(8) על פי <b>ראש יוסף</b>. 
(9) <b>האחרונים</b> תמהו על שאלת רבי זירא, וכי לא ידע שכל ברכות הנהנין מברכים קודם האכילה משום שאסור לאדם להנות מהעולם הזה ללא ברכה<QM> וכמו כן מדוע רבא השיבו דוקא מברכת הפת ולא מכל ברכות הנהנין. <b>הפני יהושע</b> מיישב, שרבי זירא היה סבור שמעיקר הדין הסברא נותנת שיברכו את כל ברכות הנהנין רק לאחר שכבר התחילו להנות מעט מהדבר כדי שהברכה וההנאה יבואו כאחד, אלא שבאכילה ושתיה אי אפשר לנהוג כן שהרי לא יתכן לברך תוך כדי בליעת המאכל או השתיה, ומשום כך שאל מדוע שלא ינהגו כן לכל הפחות בברכת הריח שבה יתכן להנות ולברך כאחד, והשיב לו רבא מברכת הפת, שאם כדבריך הרי היה צריך לכל הפחות לאחר ולהסמיך את ברכת הפת לאכילה עד כמה שאפשר, ומדוע אם כן מברכים ברכה זו קודם הבציעה, אלא בהכרח שהסיבה שאין מברכין ברכת הנהנין על אכילה ושתיה תוך כדי ההנאה אינה מחמת חוסר ברירה אלא כי כך הוא עיקר הדין לברך בשעה שדעתו להנות ואם כן גם לענין ברכת הריח יש לנהוג כן. <b>הצל''ח</b> מיישב באופן אחר, שרבי זירא היה סבור שהסיבה שיתכן לברך על מאכל קודם שנהנה ממנו הוא משום שיש לו עכ"פ מעט שייכות אליו בכך שהוא אוחזו בידו בשעת הברכה, ומשום כך שאל, כיון שאת הבשמים הבוערים אין אפשרות להחזיק איך יתכן לברך עליהם בלא שיש לו עדיין איזו שייכות אליהם, עיין בדבריו. וראה עוד <b>בב''ח</b> SBריש סימן רט"זSE, <b>מעדני יום טוב</b> SBאות לSE, <b>ראש יוסף ומרומי</b> <b>שדה</b>. 
(10) כך פירשו <b>רש''י ותוספות</b>, ומבואר מדבריהם שאף שבשעת הנאתו מהריח כבר העץ אינו קיים מכל מקום יש לברך ברכת עצי בשמים, <b>ואולם הריטב''א</b> סובר שבאופן זה נחשב הריח כ"ריח שאין לו עיקר" ואין מברכין עליו כלל, ומפרש משום כך את דברי רבי חייא באופן שהעץ עדיין קיים. 
(11) <b>רבינו יונה</b> פירש טעם הדבר "דמפני שנמצא בארץ ישראל והוא חשוב קבעו לו ברכה בפני עצמו ומברכין עליו בורא שמן ערב". - ולדבריו יש להעיר מדוע לא תיקנו לברך כך גם על שמן זית שנשתבחה בו ארץ ישראל, [עיין רמב"ם SBפ"ט ה"גSE ושולחן ערוך SBרט"ז ס"הSE] וראה מש"כ בזה הלבוש שם ס"ה. אכן <b>הרא''ה והריטב''א</b> פירשו שהטעם שמברכים על השמן בורא שמן ערב הוא משום שאפילו בפירות מצינו שעל משקה היוצא מהם אין מברכים בורא פרי העץ אלא שהכל, אם כן כל שכן שעל משקה היוצא מהעץ אי אפשר לברך "בורא עצי בשמים" ולפיכך מברכים עליו בורא שמן ערב. וכתב <b>הב''ח</b> SBשם ד"ה משחאSE <b>נפקא מינה</b> לדינא בין הטעמים לענין מי שטעה ובירך על השמן "בורא עצי בשמים", שלדעת רבינו יונה יצא בדיעבד שהרי נוסח הברכה מצד עצמו שייך הוא לשמן ורק מפני חשיבותו תיקנו לו ברכה בפני עצמו, ואם כן בדיעבד יש לומר שיצא ידי חובתו גם בנוסח זה, מה שאין כן לדעת הרא"ה והריטב"א, יש לומר שאף בדיעבד לא יצא ידי חובתו, כיון שמשקה היוצא מן העץ אינו נחשב לעץ ודומה הדבר למי פירות שהמברך עליהם בורא פרי העץ לא יצא ידי חובתו. וראה <b>באליה</b> <b>רבא</b> SBשם סקי"אSE שלדעתו נחלקו בזה אמוראים בירושלמי. 
(12) <b>האשל אברהם</b> [בוטשאטש] SBרצ"ז ס"אSE דן בבשמים המונחים בתוך כלי העשוי מעלי לולב קלועים וכדומה ואין הבושם נראה מתוכו לחוץ, האם זה נחשב כריח שאין לו עיקר או לא. ולכאורה יש לתלות זאת במחלוקת האמוראים שבסוגייתנו [לפירושו של רש"י], שהרי "משחא כבישא" הבשמים קיימים ורק אינם נראים מחמת השמן. 
(13) כן הוא <b>לפרש''י</b>, ואולם <b>התוספות</b> פירשו <b>בשם ר''ח</b> ש"משחא כבישא" היינו שמן שכבשו בו בשמים ולאחר מכן הוציאו אותם מתוכו וס"ל לרב אדא בר אהבה, כיון שהבושם כבר אינו לפנינו הרי זה נחשב כבושם שאין לו עיקר ואין לברך עליו, ואולם רב כהנא סובר שאעפ"כ יש לברך עליהם כי הריח עדיין קיים בכל תוקפו, אבל "משחא טחינא" היינו שמן שכבשו בו בשמים זמן מועט ולא נקלט בו הריח כ"כ אין לברך עליו. ואילו נהרדעי אמרי שאף בכה"ג יש לברך עליהם. והנה רש"י שפירש שהבשמים עדיין קיימים בשמן לא פירש מה תהא ברכתו באופן שהוציאום מהשמן ואינם לפנינו, ונחלקו בזה הראשונים. שיטת <b>הרא''ה והריטב''</b>א שאין לברך עליו כלל, כיון שאין לברך על ריח שאין לו עיקר [היינו שמקור הריח כבר אינו קיים לפנינו ונותר רישומו בלבד]. שיטת <b>הראב''ד</b> [הובאה <b>ברבינו יונה והרא''ש</b>] שיש לברך עליו בורא מיני בשמים, ושיטת <b>''יש אומרים''</b> שהובאה <b>בטור</b> SBרט"זSE שמברכים עליו בורא שמן ערב, וכן נקט <b>פסקי הרי''ד</b>. <b>בביאור המחלוקת</b> יש לומר, שלדעת התוספות והרשב"א נתקנה ברכת הריח על החפצא של <b>הריח</b> עצמו, ומאחר שהריח של עצי הבשמים לפנינו יש לברך עליו "בורא עצי בשמים", ואולם הרא"ה והריטב"א סוברים שברכת הריח נתקנה על החפצא של <b>הבשמים</b>, ומאחר שהבשמים עצמם אינם לפנינו לא שייך לברך עליהם כלל. ובאופן אחר יש לומר שבאמת גם הם מודים שהברכה נתקנה על הריח, ואולם כשהריח אין לו "עיקר" אינו חשוב בכדי שיברכו עליו. ובדעת ה"יש אומרים" שהביא הטור יש לומר, שבעיקר הדבר הם מסכימים לדעת הראשונים הסוברים שריח שאין לו עיקר אינו חשוב שיתחייבו עליו בברכה, ואולם בנידון שלפנינו שהריח נקלט בשמן יש לומר שהשמן עצמו משמש כ"עיקרו" של הריח ונותן לו את חשיבותו ומשום כך יש לברך עליו "בורא שמן ערב" ככל ברכות הריח שנוסח הברכה ניתקן בהם לפי שֵם "עיקרו" של הריח. ובדעת הראב"ד יש לומר שהוא מסכים לסברת ה"יש אומרים", ואולם הוא סבור, כיון שבפועל מקור הריח בא מעצי בשמים נמצא שיש לו ב' "עיקרים" הנותנים לו ב' שמות שונים "ריח של שמן" ו"ריח של עצי בשמים", ולכן סובר הראב"ד, כשם שריח היוצא מעצי בשמים ועשבי בשמים יחד ברכתו "בורא מיני בשמים" שהוא נוסח הכולל את כל מיני הבשמים, כך בנידון שלפנינו שלאותו ריח עצמו ישנם ב' שמות יש לברך עליו ברכת "בורא מיני בשמים" שהיא ברכה כוללת. <b>להלכה</b> מבואר <b>בשולחן ערוך</b> SBרט"ז ס"וSE שמספק נכון להזהר מלהריח בו. <b>ולענין הברכה שעל ''טבק הרחה''</b>, הביא <b>הכף החיים</b> SBר"י ל"גSE בשם הפוסקים שנוהגים שלא לברך עליו, וראה <b>בבאר היטב</b> SBרט"ז יגSE בשם <b>הלכות קטנות</b> SBח"א סימן ק"אSE שהטעם שאין לברך עליו הוא משום שהוא ריח שאין לו עיקר. ולהמבואר לעיל צריך עיון מדוע הוא נחשב כריח שאין לו עיקר והרי הריח נקלט היטב ב"טבק". 
(1) החידוש בשני מינים אלו הוא, שאף על פי שאינם נחשבים כעץ לענין ברכת "בורא פרי העץ", ואם היתה אפשרות שהיו גדלים עליהם פירות היתה ברכתם "בורא פרי האדמה", מכל מקום לענין ברכת הריח הם נחשבים ל"עץ", כי הגדרת "עץ" לענין ברכת הריח תלויה בצורת הגבעולים אם הם קשים כעץ או לא. - <b>הריטב'' א</b>. 
(2) לפי שהגדל בגינה גבעולו קשה יותר מאשר זה שגדל במדבר ולכן הוא נחשב לעץ בדומה לסמלק וחלפי דימא שהוזכרו לעיל. - <b>הריטב'' א</b>. 
(3) במקום שיש ספק אם הבשמים הם ממין עץ או ממין עשב, כתבו <b>התוספות</b> בשם "יש אומרים" שיברך ברכת "שהכל", ובשם <b>רבינו</b> <b>משה מקוצי</b> כתבו שיברך בורא מיני בשמים. וביאר <b>המשנה ברורה</b> בשם <b>מגן גיבורים</b> SBרט"ז סקי"גSE בטעמו של ר"מ מקוצי שאין לברך שהכל כי ברכת שהכל נתקנה על אכילה ושתיה בלבד, וטעם הסוברים שיוצא בברכת שהכל ביאר <b>העולת תמיד</b> SBשם סק"בSE, כיון שברכה זו מועילה לאכילה ושתיה שהנאתם מרובה כל שכן שהיא תועיל להנאת הריח שהיא הנאה מועטת. והנה אף שהתוספות כתבו דין זה רק במקום שהספק הוא אם הבשמים הם ממין העץ או מין עשב מכל מקום ראה <b>בבית יוסף</b> SBרט"ז ד"ה ועל כולםSE שכתב שמדברי <b>הרמב''ם והטור</b> נראה שגם המריח פרי ובירך בטעות בורא מיני בשמים יצא בדיעבד. ולפי"ז נמצא שגם לענין ספק יהא הדין כן שאם הסתפק אם הריח בא מפרי או מעצי בשמים יברך "מיני בשמים". ובגוף דברי התוספות יש להעיר מדוע כשמסתפק אם הבשמים היו ממין עץ או עשב אינו מברך מספק בורא <b>עשבי</b> בשמים שהיא ברכה פרטית יותר מאשר <b>מיני</b> בשמים ועדיפה ממנו. ומוכח מדבריהם שברכת עשבי בשמים אינה פוטרת מין עץ, [בשונה בברכת בורא פרי האדמה הפוטרת מין עץ], וכן העלה <b>הב''ח</b> SBרט"ז ד"ה ויראהSE לדינא. 
(4) כתבו <b>התוספות</b> [לביאור הטור SBרט"זSE] שברכה זו יש לברך רק כשבא להריח מהם בכונה תחלה, אבל הבא לאוכלם ולא התכוון להריח בהם אע"פ שאגב אכילתו גם נהנה מריחם אינו מברך על הנאה זו, וכן היא דעת <b>הרא''ש</b> לקמן פרק אלו דברים SBס"גSE. ואולם <b>הגר''א</b> SBשם ס"בSE נוקט שתוספות חלוקים עם הרא"ש, [ושלא כדעת הטור], ואולם לא ביאר במה הם חלוקים זה עם זה. ונאמרו בזה פירושים שונים. <b>הדמשק אליעזר</b> שם פירש בכונתו, שלדעת התוספות לא רק באופן שלא כיוון לריחו אין מברכים עליו ברכת הריח אלא אף אם כיוון לריחו אך יחד עם זאת כיון גם לאוכלו אין לברך עליו ברכת הריח, ובזה חולקים הם על הרא"ש הסובר שרק אם לא כיון כלל לריחו אין מברכים עליו. - <b>הביאור</b> <b>הלכה</b> SBשם ד"ה אוSE פירש כונתו, שהתוספות מסכימים עם הרא"ש שבנטלו להריח בו ולאכלו מברך גם על הריח ורק נחלקו על הרא"ש באופן שנטלו לאוכלו ולאחר מכן נמלך בדעתו גם להריח בו שלדעת הרא"ש מברך גם באופן זה ברכת הריח ואילו התוספות סוברים שאינו מברך. - <b>החזון איש</b> SBסימן ל"הSE מפרש את כונת הגר"א שהתוספות חולקים לגמרי על הרא"ש וסוברים שאפילו אם נטל את הפרי רק כדי להריח בו אין מברכים עליו ברכת הריח כל עוד שהפרי לא הוקצה באופן קבוע לצורך זה כי מה שמייחד עת את הפרי באופן אקראי להריח בו אינו גורם להחשיבו לדבר העומד לריח, ומה שכתבו התוספות בלשונם "ודוקא שמריח בהם" היינו בפירות שיוחדו לצורך זה, <b>ולדבריו</b> נמצא, <b>שאין לברך על קנמון המיועד לתבל</b> בו את המאכל אף באופן שנוטלו על מנת להריח בו בלבד, ורק אם ייחדו באופן קבוע להריח בו מברכים עליו. 
(5) <b>א</b>. הטעם שמברכים על שמן זית שריחו נודף [על ידי כתישתו וטחינתו] "בורא עצי בשמים" כמבואר ברמב"ם SBפ"ט ה"גSE ואין מברכים עליו "ברוך שנתן ריח טוב בפירות", אף שפרי הוא והאוכלו מברך עליו בורא פרי העץ, ביאר <b>הלבוש</b> SBרט"ז ס"הSE [והובא דבריו במשנה ברורה SBשםSE] שבשאר הפירות הריח גודל עמם מתחילת בריאתם מה שאין כן בשמן זית הריח בא לו רק ע"י הכתישה והטחינה הנעשים בידי אדם, וכבר העיר <b>הפרי מגדים</b> SBשם א"א סקי"אSE שמטעם זה הרי גם ברכת עצי בשמים אין לברך עליו. וצריך לומר, שבברכת עצי בשמים נוסח ההודאה מתייחס ל"בושם", ו"בושם" קרוי גם דבר שיש בו את סגולת המבשם בכח אף שעתה אין לו ריח בפועל כזית קודם טחינתו, מה שאין כן בברכת הנותן ריח טוב בפירות הנוסח ניתקן כהודאה על ה"ריח" ומשום כך יש צורך שהריח גופו יהיה בו מתחילתו. וכך נראה קצת מדברי <b>המשנה ברורה</b> SBשם סקכ"הSE עיין בדבריו. <b>ב</b>. בגוף דברי הלבוש יש להעיר ממה שפסקו <b>האחרונים</b> הובאו דבריהם <b>במשנה ברורה</b> SBסקט"וSE שהמריח <b>קפה כתוש חם</b> שריחו נודף מברך שנתן ריח טוב בפירות, והרי לולי הכתישה הנעשית בידי אדם לא היה ריחו נודף, [ואף שהלבוש עצמו לא כתב דין זה, מכל מקום צ"ע דעת המשנה ברורה שהביא את דברי הלבוש ומאידך הביא גם את דברי האחרונים]. עוד יש להעיר בדברי הלבוש מהמבואר <b>ברמ''א</b> SBשם סי"דSE בשם <b>האבודרהם</b> שיש לברך על <b>פת</b> <b>חמה</b> שריחה נודף ברוך שנתן ריח טוב בפת, והרי גם שם בפת הריח נגרם על ידי מעשה בני אדם. - וכבר העיר זאת בספר <b>תולדות זאב</b> <b>לגאון רבי זאב פראנק</b> זצ"ל. [בדעת האחרונים הנ"ל שפסקו לברך על קפה כתוש, יש להעיר מדברי הרמ"א לענין פת חמה, שאף שהביא דעות שיש לברך על הפת, מכל מקום הביא גם חולקים בדבר, ומסקנתו שלכן אין להריח בו מספק, ומדוע אם כן לא חששו לזה האחרונים גם בקפה כתוש. - ואכן ראה <b>בכף החיים</b> SBסקפ"וSE שחשש לזה, אך עדיין צ"ע על שאר האחרונים שלא הזכירו זאת וצ"ע]. <b>ג</b>. <b>לענין ריח הנודף מיין</b>, הביא <b>הערוך לנר</b> על מסכת כריתות SBו אSE בשם <b>ספר המכריע</b> שאין לברך עליו כי אי"ז נחשב להנאה. ואולם ראה <b>בספר תורת חיים</b> SBסופרSE SBרט"ז סקכ"חSE שהביא מספר <b>עדות ביהוסף</b> שיש לברך עליו והוכיח זאת מדין זילוף המבואר בגמרא בפסחים SBכ בSE ע"ש. <b>ד</b>. בספר <b>תורת חיים</b> SBשםSE הסתפק לענין <b>פרי</b> <b>שהתקלקל מעט</b> או <b>שעדיין לא נגמר בישולו</b>, האם כשם שבאכילתו מברכים עליו ברכת שהכל ולא ברכת בורא פרי העץ כך גם כשמריחים ממנו יורד הוא מברכת הנותן ריח טוב בפירות לברכה פחותה יותר או לא. עיין בדרבריו. 
(6) <b>בשולחן ערוך</b> SBרט"ז ס"בSE כתב לברך <b>''הנותן</b> ריח טוב בפירות", ועיין <b>במשנה ברורה</b> SBשם סק"טSE בשם <b>אליה רבא</b> שהוכיח שהנוסח הנכון הוא <b>''שנתן''</b>. וצריך ביאור, מדוע שונה ברכה זו משאר ברכות הריח שתיקנו בהם לשון הווה כ<b>''בורא</b> מיני בשמים" וכדומה ולא בלשון עבר. 
(7) <b>מלשון הגמרא</b> נראה שאין זו חובה לחפש אחר אילנות מלבלבים כדי לברך עליהם אלא שאם יצא וראה מברך, וכן נראה מלשון <b>השולחן ערוך</b> SBרכ"וSE. ובאמת שכן הוא הדין בכל ברכות הראיה וכפי שנראה מדברי <b>המהרש''א לקמן</b> SBנח אSE <b>בחידושי אגדות</b> SBד"ה שאםSE. וראה עוד <b>בשו''ת הרשב''א</b> SBרמ"הSE. ואולם כל זה מדובר רק כלפי החיוב לצאת ולראות, אבל כשיצא כבר וראה כתב <b>בספר</b> <b>הפרדס לרבינו אשר ברבי חיים ז''ל</b> שחייב לברך עליהם. 
(8) כתב <b>המחצית השקל</b> ש"ניסן" אינו בדוקא אלא אורחא דמילתא נקטו, כיון שבארצות החמות דרך האילנות ללבלב בחודש זה, אבל הוא הדין אם רואה פעם ראשונה אילן מלבלב בחודש אחר מברך עליו, והעתיקו <b>המשנה</b> <b>ברורה</b> SBשם סק"אSE להלכה. ואולם כתב <b>החיד''א</b> SBמורה באצבע קצ"חSE שעל פי הקבלה שייכת הברכה דוקא לימי ניסן ויש להקפיד בזה. 
(9) <b>הגאון רבי צבי פסח פראנק בספר הר צבי</b> SBח"א סימן קי"חSE כתב לחדש שיש לברך ברכת האילנות רק ביום ולא בלילה, אך צ"ע מדוע שונה ברכה זו מכל ברכות הראיה שמצוותם גם בלילה. 
(10) מלשון הגמרא שנקטה "אילני" לשון רבים נראה לכאורה שיש לברך רק על ב' אילנות ומעלה, ובספר <b>הלכות קטנות</b> SBח"ב כ"חSE דייק כן מלשון <b>הרמב''ם</b>, [אכן יש להעיר <b>שהמהריש</b> <b>לומר</b> SBתשו' קמ"גSE גרס בלשון הגמרא <b>''אילנא''</b> לשן יחיד]. וראה עוד <b>בחיד''א</b> SBשםSE שעל פי הסוד צריך לברך על ב' אילנות. 
(11) כתב <b>המשנה ברורה</b> SBשם סק"בSE בשם הפוסקים שאין לברך ברכה זו אלא על אילן מאכל שעתידים בני אדם להנות ממנו וכפי שנראה מנוסח הברכה. 
(12) <b>בשולחן ערוך</b> SBשםSE הנוסח "<b>ליהנות</b> בהם בני אדם". וכן נוהגים. 
(13) הטעם שהוצרכה הגמרא לאסמכתא זו ולא למדה זאת מהסברא שאסור לאדם להנות מהעולם הזה ללא ברכה, ביאר <b>הראש יוסף</b>, כיון שהנאת הריח אינה הנאה גשמית אלא רוחנית היה מקום לומר שאין לברך עליה, ולפיכך הסמיכוה לקרא דכל הנשמה להשמיענו שיש לברך גם על הנאה זו. <b>הצל''ח ורבי אליעזר משה הורויץ</b> בהגהותיו ביארו באופן אחר, כיון שלעיל בתחילת הפרק הגמרא תלתה את הדין שאסור להנות מהעולם הזה ללא ברכה עם הדין שכל הנהנה מן העולם הזה ללא ברכה מעל, היה מקום לומר, כיון שמבואר בגמרא בפסחים SBכו אSE וכריתות SBו אSE ש"קול מראה וריח אין בהם משום מעילה" כי אין בהם ממש, ממילא גם לא יתחייבו עליהם בברכה, קמ"ל קרא דכל הנשמה וגו' שגם בזה תיקנו ברכה. ועיין <b>בספר ציונים לתורה להגר''י ענגיל</b> SBכלל זSE שכתב שלדבריהם נמצא שאף שקמ"ל הפסוק שגם על ריח צריך לברך, מכל מקום חלוק דין הברכה שעל הריח משאר ברכות הנהנין, שבשאר ברכות הנהנין הברכה באה להתיר את האיסור המוטל עליו מלאכול בלא ברכה, מה שאין כן בברכת הריח אין איסור זה שהרי אין בזה משום מעילה ונמצא שכל ענין הברכה הוא מדין חיוב כשאר ברכות ההודאה והשבח. ובעיקר דבריהם יש להעיר, שמדברי הגמרא בפסחים SBשםSE מבואר להדיא שלמסקנת הסוגיא ריח נחשב כדבר שיש בו ממש והטעם שאין בו משום מעילה הוא משום שכבר "נעשית מצותו" ע"ש. וכבר העיר כן בספר <b>עוללות אפרים</b> SBדין א'SE עיין בדבריו. 
(14) <b>המהרש''א בחידושי אגדות</b> העיר שאף שגם לבעלי חיים ישנו חוש ריח אפילו שאין בהם נשמה, מכל מקום יתכן שאינם נהנים מהריח כי <b>ההנאה</b> מהריח באה מהנשמה. 
(15) <b>המהרש''א בחידושי אגדות למסכת</b> <b>סנהדרין</b> SBצג בSE כתב, כיון שחוש הריח הוא רוחני אין הטעות מצויה בו, אבל שאר החושים שהם גופניים יותר הטעות מצויה בהם יותר. וביאר בזה את דברי רבא [המובא שם בגמרא] שאמר שלעתיד לבוא מלך המשיח לא ישפוט את בני האדם לא לפי מראה עינים ולא לפי משמע אוזנים אלא מריח האדם ושופטו אם חייב הוא או לא, והיינו משום שבחוש הריח אי אפשר לטעות כמו בשאר החושים. 
(16) לדעת <b>רבינו יונה בשערי תשובה</b> SBשער ג' קל"טSE הלבנת פנים דינה כרציחה עצמה, וכשם שעל רציחה ממש נאמר הדין ש"יהרג ואל יעבור" כך הדין לענין הלבנת פנים שהוא אבק רציחה. וכן מוכח מדברי <b>התוספות בסוטה</b> SBי בSE שביארו הטעם שלא כללו בין הג' עבירות שנאמר בהם "יהרג ואל יעבור" גם הלבנת פנים, כי אינה מפורשת בפסוק ע"ש, הרי שדינה כרציחה גמורה. ואולם יש להעיר מלשון הגמרא "נח לו לאדם" וכו' והרי חיוב גמור הוא, <b>וביאר הגאון</b> <b>רבי חיים שמואלביץ</b> SBשיחות מוסר תשל"ב מאמר לוSE, שהגמרא באה להשמיענו שכדאי הוא לאדם לעשות כן אף בלא שהתחייב בכך, שהרי מעשה תמר שזהו המקור לדין זה היה קודם מתן תורה ועדיין לא נצטוו על המצוות, וידועים דברי <b>הגאון רבי חיים מואלזין בספר נפש</b> <b>החיים</b> SBסוף שער א'SE שיעקב נשא שתי אחיות משום שידע בהשגותיו העליונות שעל ידי זה יתוקנו תיקונים גדולים בכל העולמות ויבנה על ידן בית ישראל, וכל זה היה אפשרי רק קודם מתן תורה אבל לאחר מתן תורה כל הנהגת האדם כפופה לרצון התורה, נמצא אם כן שקודם מתן תורה לא עמד האדם בפני הכרעה האם מותר הדבר לעשות או לא, אלא היה עליו לבחון את התועלת שתצא מכל מעשה ולהכריע בדעתו האם הוא כדאי, ואם כן מנכונתה של תמר למסור נפשה אנו למדים שאף מבחינת התועלת שבדבר כדאי לאבד אפילו שלשה נפשות ואפילו כאלו אשר בהם תלויה מלכות בית דוד ומלך המשיח ובלבד שלא להלבין פני חבירו ברבים, עיין בדבריו. - ולפי"ז נמצא <b>שהחיוב</b> לעשות כן באמת אינו נלמד מתמר אלא ממקום אחר. 
(17) כך פירש <b>רש''י</b>. ואולם <b>התוספות</b> פירשו שמדובר כאן בשמן הבא לריח שאם לא כן יקשה מהמבואר לקמן SBנג אSE ששמן שאינו בא לריח אין מברכים עליו כלל. - הטעם שרש"י לא רצה לפרש כפירושם של התוספות ביאר <b>הב''ח</b> SBרט"ז ד"ה הביאוSE שזהו משום שכך היתה הרגילות בזמנם להביא שמן לסוך את הידיים. וליישב את קושית התוספות על פירוש רש"י כתב <b>המגן אברהם</b> SBרי"ז סק"הSE על פי המבואר ברש"י עצמו לקמן SBשםSE שהדין שאין מברכים על שמן שאינו עשוי להריח לא נאמר אלא ב"משחא כבישא" אבל בשמן אפרסמון אף בכה"ג מברכים עליו, ע"ש. ולדבריו נמצא שהנידון שלפנינו הוא בשמן אפרסמון, וצ"ע שמלשון רש"י SBד"ה זכינוSE מבואר שהמדובר כאן ב"משחא כבישא", וכבר העירו מזה ה<b>מחצית השקל ומגן גיבורים</b> SBרט"ז סוף סק"הSE. 
(18) טעמם של בית שמאי מתבאר בהמשך דברי הגמרא בדברי רבן גמליאל שאמר ששמן עדיף משום ש"זכינו לריחו ולסיכו", ואולם לא התבאר בגמרא מהו טעמם של בית הלל שהעדיפו הדס מאשר שמן, וביאר <b>הריטב''א</b> שהדס עדיף משום שגוף העץ הנותן את הריח קיים לפנינו בשונה משמן שמקור הריח אינו לפנינו שהרי אינו גוף הבושם אלא קלט את ריחו מבושם שהיה כבוש בו. - אכן כל זה ניחא רק אם נפרש ש"שמן" היינו "משחא כבישא" וכפי שפירשו רש"י והריטב"א הנזכר, ואולם <b>הטור</b> SBרט"זSE פירש את הנידון בגמרא ב"שמן אפרסמון", ובשמן זה הרי לא שייך הטעם שפירש הריטב"א שהרי השמן גופו הוא מקור הריח עצמו, וכבר העיר כן <b>האליה רבא</b> SBשם סקי"טSE וכתב: "ואולי ס"ל דגם שמן אפרסמון לא הוי לבושם בעיניה נגד ההדס, ודוחק מאד". וכבר פירש כן <b>הרא''ה</b> להדיא ע"ש. 
(19) <b>ולהלכה</b>, <b>סדר הקדימה בברכות הריח</b> הוא כדלהלן: א. "בורא שמן ערב" על שמן אפרסמון. ב. "בורא עצי בשמים". ג. "הנותן ריח טוב בפירות". ד. "בורא עשבי בשמים". ה. "בורא מיני בשמים". - <b>פרי מגדים</b> SBרט"ז א"א סקי"טSE. [ויש להעיר <b>שהפרי מגדים</b> <b>בפתיחה להלכות ברכות</b> SBאות י'SE כתב שברכת "הנותן ריח טוב בפירות" קודמת לברכת "עצי בשמים"]. ויש להעיר מהמבואר <b>בסידור רבי סעדיה</b> <b>גאון</b> שכתב: "ואם ברכתן היא שונה יקדים "בורא עצי בשמים" ואחריה "בורא שמן ערב", וחוץ מאלו הדבר ניתן ביד המברך". 
(20) <b>האחרונים</b> תמהו איך יתכן שרב פפא ימציא לשם כך מאמר בשם רבא ויכשל באיסור שקר. ומבאר <b>הפני יהושע</b>, שרב פפא לא בדה שקר מליבו ח"ו, אלא תלה עצמו בדברי רבא <b>שבהלכות אחרות</b> פסק באמת כדעת בית הלל כנגד אמוראים אחרים שהסכימו עם דעתם של בית שמאי. וראה עוד <b>בצל''ח</b>. 
(21) <b>לרש''י</b> הכונה ליין הבא לאחר הסעודה קודם ברכת המזון, ואולם <b>הרמב''ם</b> SBפ"ז הי"דSE פירש שהכונה לכוס של ברכת המזון. וראה מש"כ בסמוך הערה 23. 
(22) טעם המחלוקת שבין בית שמאי לבית הלל פירש <b>הרשב''א לעיל</b> SBמא אSE שנחלקו מה חביב יותר, שלבית שמאי השמן חביב יותר משום שהוא מחוסר מעשה כי תיכף שמקרבו לחוטמו מריח בו בשונה מהיין שהוא מחוסר שתיה, ואילו לבית הלל היין חביב יותר, כיון שעומד לשתיה בשונה מהשמן שעומד רק להריח ושתיה חביבה יותר מריח. - מעין זה פירש גם <b>הריטב''א</b> בסוגייתנו אלא שהעמיד את נקודת המחלוקת ביניהם לא מצד חביבות הדברים אלא מצד חשיבותן עיין בדבריו. [וע"ש ברשב"א שיישב בזה מדוע ישנם דיני קדימה ביין ושמן, והרי מבואר לעיל SBמ בSE שבאין ברכותיהן שוות מברך על איזה מהן שירצה, ויישב עפ"י שיטתו לעיל שהדין ש"מברך על איזה מהן שירצה" הכונה שמברך על החביב, וזהו עצמו הנידון שלפנינו האם יש להקדים את היין משום חביבותו או את השמן משום חביבותו. - ויש להעיר, שכל זה ניחא לפירושו של הרשב"א, אך לריטב"א שהנידון הוא מה חשוב יותר עדיין קושית הרשב"א במקומה עומדת]. וראה עוד <b>בדרישה</b> SBרי"ב סק"בSE מה שביאר בזה. 
(23) הטעם שצריך לאחוז את השמן בשמאלו בשעה שמברך על היין ביאר <b>המרכבת המשנה</b> SBפ"ז הי"דSE <b>לדעת הרמב''ם</b> [שפירש שהמדובר כאן בכוס של ברכת המזון] כשם שיש הידור בברכת המזון לאומרה על הכוס כך יש הידור לאומרה גם על הבשמים, ולכן יש לאחוז את השמן בשעת הברכה כמו שאוחז את הכוס, והוסיף שזהו הטעם שהרמב"ם פירש ש"יין" הכונה לכוס של ברכה ולא לסתם כוס של רשות כפרש"י, כי בכוס של רשות אין שום ענין להחזיק את השמן ביד השניה. והנה <b>השולחן ערוך</b> SBרצ"ו ס"וSE פסק דין זה לענין ברכת הבדלה וכתב שיאחז את היין בימין ואת ההדס בשמאל ויברך על היין, ולאחר מכן יחליף ויטול את ההדס בימין ואת היין בשמאל ויברך על ההדס ושוב יחזיר את היין לימינו ויסיים את ברכת ההבדלה. ולהמבואר בדברי המרכבת המשנה נראה שהמחבר סובר שברכת הבדלה צריכה להאמר על יין ובשמים. ונמצא לפי זה שהטעם שמברכים על הבשמים בסדר ההבדלה אין זה רק משום שתיקנו ברכת הבשמים במוצאי שבת אלא זהו מדין וסדר ברכת ההבדלה עצמה שהיא צריכה להאמר על יין ובשמים. [הטעם שלא הוזכר דין זה שאוחז בימינו ושמאלו גם בברייתא לעיל לענין שמן והדס, ראה בצל"ח]. 
(24) ואף שהתבאר לעיל שגנאי לתלמיד חכם לצאת בשוק כשידיו מבושמות, כתב <b>הרש''ש</b>, כיון שאין דרך הידים להזיע יש להשוות את דינם לבגדים. 
(25) <b>רש''י במסכת שבת</b> SBקיד אSE. 
(26) כך פירש <b>רש''י</b>, אבל <b>המהרש''א</b> פירש מלשון "פוסע", היינו, כיון שבא אחרון לאחר שכולם כבר ישובים על מקומותיהם הריהו פוסע על ראשי עם קודש. 
(27) <b>התוספות במסכת תענית</b> SBי בSE מבארים את הסיבה שבחמש מאות פסיעות לא ניטל כל מאור עיניו של האדם, כי רק הפסיעה הראשונה נוטלת אחד מחמש מאות ממאור עיניו, אבל הפסיעה השניה נוטלת אחד מחמש מאות מהנותר ממאור עיניו ולפיכך גם כשפוסע חמש מאות פסיעות גסות עדיין לא ינטל כל מאור עיניו. 
(28) כך פירש <b>רש''י</b>, ואולם <b>התוספות בפסחים</b> SBק ב ד"ה ידי קידושSE <b>והטור</b> SBסימן רס"טSE הביאו בשם <b>רב טורנאי גאון</b> שהרפואה היא בכך שנותן מהיין על גבי עיניו. וכבר העיר <b>המהרש''א</b> שבזמנינו אין נוהגים כן ביין קידוש, ורק ביין הבדלה עושים כן משום חיבוב המצוה ולא משום רפואה וכמבואר <b>ברמ''א</b> רצ"ו ס"ב. וע"ש בדבריו פירוש נוסף לדברי הגמרא. 
(29) <b>המהרש''א</b> מפרש שהאדם הוא המרכבה והשכינה מעל ראשו, נמצא אם כן שההולך בקומה זקופה הריהו זוקף את ראשו למעלה ודוחק בכך את רגלי השכינה אשר על ראשו, אכן בשפלים ונמוכים הדבר להיפך שעל ידי שמנמיכים עצמם הם מורידים את השכינה למטה לארץ ועליהם אמר הפסוק "ואני אשכון את דכא" וגו'. 
(1) <b>הצל''ח לעיל</b> SBמב א ע"ד רש"י ד"ה ר"הSE כתב לחדש שאם אכל מהפת שיעור של "כדי שביעה" אינו נפטר בברכת בורא נפשות שבירך על המליח, כיון שהתחייב על הפת בברכת המזון מהתורה, וראה <b>בספר כף החיים</b> SBרי"ב סק"גSE שהביא כן <b>בשם הלכות קטנות</b> SBח"ב סימן נ"טSE. 
(2) <b>הרמ''א בתשובותיו</b> SBסימן א'SE העלה לדינא שכשהפת טפלה למליח אין היא מחייבת בנטילת ידים כי היא בטלה כלפי המליח, ואולם <b>השל''ה</b> <b>בספר עמק ברכה</b> SBסוף ברכות הנהנין דינים כלליים כלל זSE חולק וסובר שהפת מחייבת בנטילה גם באופן זה, משום שחיוב נטילה נתקן בפת משום "סרך תרומה" [גזירה שמא יאכלו תרומה בידיים שאינם טהורות] וכל מה ששם "פת" עליה הריהי בכלל התקנה, ולכן גם כשטפלה היא כלפי המליח ואין מברכים עליה מחמת טפילותה מכל מקום, כיון שלא פקע ממנה שם פת היא מחייבת בנטילה, עיין בדבריו. ובדעת הרמ"א יש לומר, שלחיוב נטילה, מלבד התנאי שיהא שם פת עליה יש גם צורך שיאכל ממנה, שהרי הנוגע בפת ואין כונתו לאוכלו לא חייבוהו בנטילה, ולכן סובר הרמ"א שכשהפת טפלה למליח עיקר האכילה מתייחסת למליח ולא לפת, כי אכילת הפת רק משלימה את אכילת העיקר ואינה נחשבת כ"אכילה" בפני עצמה ולכן אין חייבים עליה בנטילה. 
(3) <b>א</b>. מבואר <b>בראשונים</b> [עיין תוספות ד"ה באוכלי] שברכת העיקר פוטרת את הטפל רק אם הטפל היה לפניו בשעת הברכה או שהיתה דעתו לפוטרו בשעה שבירך על העיקר. והוכיחו מזה <b>החזון איש</b> SBכז טSE <b>והעמק ברכה</b> SBברכת הנהנין הSE שהגדר במה שאין מברכים על הטפל אינו שה"טפל" הופקע מחיוב ברכה, שאם כן, מדוע יש צורך שתהא דעתו עליו בשעת הברכה<QM> אלא ודאי, שגם הטפל זקוק לברכה אלא שהטפל נפטר בברכת העיקר, ובכדי שהברכה תחול גם עליו, יש צורך שיהא המאכל לפניו, או לפחות שתהא דעתו לפוטרו בכך. <b>ולדבריהם</b> נמצא, ש"טפל" הנאכל עם "עיקר" שאינו זקוק לברכה, כגון <b>רפואה</b> <b>שמיתקה בסוכר</b>, מחוייב לברך על הסוכר, כיון שברכת העיקר לא פטרתו. וכן נקט <b>בשו''ת</b> <b>אגרות משה</b> SBח"ד מ"בSE וכן הוא <b>בספר שמירת</b> <b>שבת כהלכתה</b> SBח"א סימן מ' או"ק קצ"אSE <b>בשם</b> <b>הגרש''ז אויערבאך</b> [אכן ראה <b>בשו''ת אבני</b> <b>נזר</b> SBאו"ח לט יגSE ובשו"ת <b>אגרות משה</b>, וצ"ע]. <b>ב</b>. להמבואר שהטפל נפטר בברכת העיקר יש להקשות שהרי ישנם מקרים שאין ברכותיהם שוות ואם כן איך יתכן שהטפל יפטר בברכת העיקר כשאין לו כלל שייכות אליה מצד מינו. וביאר <b>הראש יוסף</b> SBד"ה ולעניןSE שאף שברכת העיקר אינה שייכת מצד עצמה ל"טפל" מכל מקום היא פוטרת אותו כי "הם אמרו והם אמרו" [היינו, כשם שיש כח ביד חכמים לומר שברכה מסויימת לא תפטור אלא מין מסויים כך יש בכוחם לומר שבמקרים מיוחדים שהברכה תועיל]. <b>והחזון איש</b> SBכז טSE מבאר שבזה גופא שהמאכל נטפל לעיקר הריהו נידון כמאכל העיקרי ונמצא שברכותיהם שוות ע"ש. והיינו, כיון שהטפל מסייע להנות מאכילת העיקר הריהו נידון כחלק מהנאת העיקר עצמו ונמצא שהעיקר והטפל נחשבים למאכל אחד ולפיכך מועילה לו ברכתו של העיקר. <b>ג</b>. <b>בספר הלכות קטנות</b> SBח"א ס"וSE הסתפק אם "עיקר" ו"טפל" נקבעים על פי דעת רוב בני אדם או שהדבר תלוי בדעתו של כל אחד ואחד. וראה <b>בערוך השולחן</b> SBקע"ז ס"גSE שנקט בפשיטות שאין דעתם של רוב בני האדם קובעת בזה, כיון שכל אחד אוכל "לפי מה שיוכשר בעיניו". ואולם מדברי <b>הגר''א</b> שהובאו <b>בספר</b> <b>אמרי נועם</b> [על דברי התוספות ד"ה באוכלי] נראה שנקט שהדבר נקבע לפי דעתם של רוב בני האדם עיין שם. <b>ד</b>. <b>כשאוכל את הטפל קודם לעיקר</b> הביא <b>הבית יוסף</b> SBריבSE בשם <b>תרומת הדשן</b> SBסימן ל"אSE שצריך לברך על הטפל כי לא יתכן שברכת העיקר שמברך לאחר מכן תפטור למפרע את מה שכבר אכל, ובהמשך הביא לדברי <b>האור זרוע</b> SBשו"ת מהר"ח אור זרוע סימן ל"חSE שמכל מקום אין לברך עליו את הברכה שראויה למינו אלא ברכת שהכל. ואולם דחה דבריו וכתב, כשם שחסרון "שיעור" אינו גורם לשינוי בנוסח הברכה כך גם כשבא לשמש כטפל למאכל אחר אין זו סיבה לשנות את נוסח הברכה שראויה לו מצד מינו. וכבר תמה <b>הדרכי משה</b> שם על השוואה זו וכתב שמאכל פחות מ"שיעור" נהנים ממנו הנאה גמורה ולכן אין סיבה לשנות את נוסח ברכתו, מה שאין כן מאכל המשמש כטפל למאכל אחר אין עיקר הנאת האדם ממנו ולכן אין צורך לברך עליו ברכתו הראויה לו מצד מינו ודיו בברכת שהכל. ומשום כך דחה לדברי הבית יוסף והכריע לברך עליו ברכתו הראויה לו מצד מינו, וכ"ה <b>ברמ''א</b>. ובדעת הבית יוסף פירש <b>הט''ז</b> SBסק"זSE שגם כששיעור המאכל הוא מועט הרי זה גורם שלא יהנו ממנו הנאה מושלמת כראוי ולפיכך השווה הב"י את דינו למאכל המשמש כטפל, ע"ש. - ויש להעיר בדבריו, שיש עדיין לחלק ביניהם שכשהחסרון הוא מחמת שיעורו המועט הרי חסרון ההנאה אינו נובע מחמת גוף החתיכה שאוכל שהרי מהחלק שאוכל ודאי נהנה הוא מכל ההנאה שחתיכה זו יכולה ליתן, אלא החסרון הוא מחמת סיבה צדדית שלא הירבה באכילת מאכל זה, מה שאין כן במאכל המשמש כטפל הרי חסרון ההנאה נובע מחמת גוף המאכל עצמו שאינו בא להנות את האדם בטעמו המיוחד אלא משמש כמסייע להנות מאכילת העיקר ולכן ברכתו שהכל. וכבר העיר מעין זה <b>בהגהות חכמת שלמה</b> SBשםSE. <b>ה</b>. <b>עיקר וטפל בתערובת</b>. - כתב <b>הבית</b> <b>יוסף</b> SBרי"בSE בשם <b>התשב''ץ</b> שדין זה שעיקר פוטר את הטפל אינו רק באופן שכל אחד מהמאכלים עומד בפני עצמו אלא גם כשהם מעורבים ואחד מהמינים בא להכשיר ולהטעים את המין האחר גם אז נאמרה ההלכה שהעיקר פוטר את הטפל בברכתו, והוסיף שבאופן שהמאכלים מעורבים יחדיו ושניהם נחשבים אצלו ל"עיקר" אזי המין שהוא רובה של התערובת נחשב ל"עיקר" והמין המועט נחשב ל"טפל". וכן פסק <b>הרמ''א</b> SBשם ס"אSE. <b>ובאופן</b> <b>שכמות המינים שוה</b> זה לזה כתב <b>הפרי מגדים</b> SBר"ח מ"ז סק"זSE, כיון שאי אפשר לצמצם צריך להרבות מין אחד יותר מחבירו ויברך כברכת הרוב. <b>יש להסתפק</b> בתערובת המורכבת משלשה מינים השוים אבל מין אחד מביניהם ברכתו "בורא פרי האדמה" ואילו ב' המינים האחרים ברכתם "בורא פרי העץ", [וכגון תערובת המורכבת משליש בננות שליש אגסים ושליש תפוחים], האם הקובע את שם העיקר והטפל הוא כמות המין בלבד ואם כן במקרה שלפנינו שום מין אינו נחשב לעיקר כלפי חבירו, או שמא הקובע הוא מין המאכל <b>לענין ברכה</b> וכיון שרוב התערובת מורכבת מפרי העץ יש לברך עליה "בורא פרי העץ". וראה <b>בספר פתחי הלכה</b> SBמכתבים סי"טSE שהביא <b>מהגרש''ז אויערבאך</b> שהכריע כצד השני. <b>ו</b>. בעיקר וטפל הבאים בתערובת, לכאורה נראה שגם כן נאמרה ההלכה שברכת העיקר פוטרת את הטפל רק אם היה לפניו בשעת ברכה או אם כיוון עליו בדעתו. ולכן, אם בירך על משקה ולאחר מכן נמלך והוסיף לו מעט חלב וכדומה, יש לחזור ולברך עליו. ואולם באופן שהוסיף למשקה מעט סוכר, הביא <b>בספר</b> <b>שמירת שבת כהלכתה</b> SBח"ב פנ"ד או"ק ס"זSE <b>מהגרש''ז אויערבאך</b> שאין לחזור ולברך, כי הסוכר אינו רק <b>טפל</b> למשקה אלא הוא <b>בטל</b> אליו ממש, ואינו זקוק לברכה. 
(4) כך <b>פירש רבינו יונה</b>, [וראה <b>בב''ח</b> שנקט שגם רש"י סובר כפירושו של רבינו יונה, וכן נקט הרש"ש]. אולם <b>התוספות</b> פירשו שאכל פירות גינוסר [באופן שברכתו עליהם אין בה כדי לפטור גם את המליח והפת, וכגון שלא היו לפניו או שלא היה דעתו עליהם], ולאחר מכן אכל מליח ופת, ועל אופן זה שנינו במשנה שברכת המליח פוטרת הפת. ונמצא לדבריהם, שהמליח גופו נחשב לעיקר כלפי הפת. וצריך ביאור, מה התועלת באכילת הפירות להחשיב משום כך את המליח לעיקר כלפי הפת<QM> וביארו <b>האחרונים</b> [עיין <b>ט''ז</b> רי"ב סק"ד, <b>ב''ח</b> <b>ופרישה</b>] שללא אכילתו מפירות גינוסר אנו נוקטים בפשיטות שהמליח בא ללפת את הפת ונחשב כ"טפל" כלפיה, ורק כשאכילתו מהמליח באה לאחר אכילה מפירות גינוסר יש מקום לתלות שהמליח לא בא ללפת את הפת אלא אוכל אותו כמאכל עיקרי וממילא הפת טפלה לו. ובספר <b>אמרי נועם בשם הגר''א</b> ביאר, שבלא אכילת פירות, אף על פי שיתכן שאדם יאכל מליח כ"עיקר" ופת כ"טפל", מכל מקום, אין זה מצוי, ובטלה דעתו אצל כל אדם. וזה גופא הקשתה הגמרא, איך יתכן שתהא רגילות שהמליח יהא חשוב ל"עיקר" והפת ל"טפל". ומיישבת, באופן שאכל קודם פירות גינוסר, שאז הרגילות היא לאכול את המליח כעיקר. וראה בשו"ת <b>משיבת נפש למהרא''ל צינץ</b> SBסימן ה'SE ביאור נוסף בענין. ו<b>הטור והשולחן ערוך</b> SBרי"ב ס"אSE הביאו דין זה של מליח ופת ולא הזכירו שאכל קודם לכן פירות גינוסר, וצריך עיון, שהרי גם לדעת התוספות שהמליח נחשב כעיקר כלפי הפת, מכל מקום, אף הם מודים שרק אם אכל קודם לכן פירות גינוסר הדין כן, ואכן ראה <b>במשנה ברורה</b> SBשם סק"גSE שהביא לדין זה באופן שאכל קודם לכן מאכל מתוק, וע"ש <b>בשער הציון</b> SBסק"טSE. 
(5) ראה <b>במהרש''א</b> שיתכן וזוהי היתה תלונתם של המרגלים, שפירותיה של ארץ ישראל מתוקים הם מאד, ואי אפשר לשבוע מהם, עיין בדבריו. 
(6) הסיבה שנהגו האמוראים להרבות באכילת פירות גינוסר היתה כדי לזכך את שכלם. - <b>חידושי הגר''א</b>. 
(7) וכפי שמבואר <b>בגמרא בפסחים</b> SBמט אSE. וראה <b>במהרש''א</b> שיתכן שלכן היתה העיר קרויה "גופנית" ע"ש הפסוק "אשתך כגפן פוריה" היינו כענבי הגפן בענבי הגפן. 
(8) <b>הצל''ח לעיל</b> SBלז בSE מעיר מדוע לדעת רבי עקיבא אינו מברך על השלק בתחלה ברכת בורא מיני מזונות כפי שמברך עליו בסופו שלש ברכות. עיין בדבריו. 
(9) עפ"י <b>תוספות לקמן</b> SBמה אSE. 
(10) <b>א</b>. בדעת חכמים הסוברים ש"ארץ" הפסיק הענין <b>נחלקו הראשונים</b> האם הכונה שזהו הפסק גמור, והפסוק "ואכלת ושבעת וברכת" כלל לא נאמר ביחס לשבעת המינים שהוזכרו בפסוק הראשון, והחיוב לברך עליהם אינו אלא מדרבנן. וכן נקטו <b>הרמב''ם</b> SBפ"ח מברכות הי"בSE <b>והסמ''ג</b>, וכן פסק <b>שולחן ערוך</b> SBרט ס"גSE ואולם <b>הטור</b> SBר"טSE סובר שהברכה על שבעת המינים היא מהתורה ו"ארץ" שהפסיק ביניהם לא הפסיקו לגמרי אלא רק לענין שיש לחלק בברכותיהם שעל הלחם יש לברך שלש ברכות ואילו על שבעת המינים יש לברך ברכה אחת מעין שלש. וההכרח לזה ש"ארץ" לא בא להפסיק הענין לגמרי הוא מזה שהתורה הסמיכה פסוק זה ל"ואכלת ושבעת וברכת" בכדי להורות שאף הם טעונים ברכה מהתורה, אלא שאין ברכתם שוה לברכה שעל הלחם. וראה <b>בבית</b> <b>יוסף</b> SBשםSE שכן הוא דעת <b>הרא''ש</b> SBסימן ט"זSE <b>והרשב''א</b> SBלה א ד"ה הכיSE, וכן הוא דעת <b>הריטב''א</b> SBמט ב ד"ה והכאSE. [בדעת <b>רבינו יונה</b> צ"ע, שבסוגייתנו כתב שהברכה היא מדרבנן, ואילו לעיל SBלה א ד"ה קדשSE כתב שהוא מדאורייתא, ועיין ב<b>חידושי אנשי שם ובפרי</b> <b>חדש</b> SBשםSE מה שכתבו בדעתו] <b>ב</b>. <b>רבינו יונה</b> מוכיח שברכת מעין שלש היא מדרבנן מהמבואר לעיל SBיב אSE שאם בירך על התמרים ברכת הזן יצא. ואם ברכת מעין שלש היא מהתורה איך יצא ידי חובתו בברכת הזן בלבד. ובהכרח שאינה אלא מדרבנן ולכן בדיעבד יש לומר, כיון שהזכיר את ברכת הזן יצא. ובדעת הראשונים הסוברים שברכת מעין שלש היא מהתורה ביאר <b>המעדני יו''ט</b> SBסוף פרק ראשון או"ק נ'SE שהם סוברים כדעת הרמב"ם שמנין הברכות שמברכים על הלחם [היינו ג' הברכות שבברכת המזון] אינו אלא מדרבנן, ומהתורה די במה שיברכו על הלחם ברכה אחת מעין שלש, ונמצא ש"ארץ" שהפסיק הענין בא למעט שעל שבעת המינים אין צורך לברך ברכה אחת מעין שלש אלא די בברכת הזן בלבד [והזכרת "ארץ" ו"ירושלים" היא מדרבנן ואינה לעיכובא] ומשום כך המברך על התמרים ברכת הזן יצא. [וראה בנשמת אדם SBמ"ז סק"אSE שרבינו יונה שהוכיח מלעיל, לשיטתו הוכיח כן, עיין בדבריו]. <b>ג</b>. <b>הביאור הלכה</b> SBר"ח ד"ה אלאSE מוכיח מדברי רבינו יונה הנזכר שהמברך ברכה אחת מעין שלש ולא הזכיר בברכתו "ארץ" ו"ירושלים" יצא בדיעבד, שהרי גם כשמברך ברכת הזן בלבד אינו מזכיר "ארץ" ו"ירושלים" ובכל זאת מבואר ברבינו יונה שיצא ידי חובתו, ובהכרח משום שהזכרות אלו אינם לעיכובא. - ואולם <b>הפרי מגדים</b> SBשם מ"ז סקט"זSE נוקט להלכה שהמחסר בברכת מעין שלש "ארץ" ו"ירושלים" אינו יוצא ידי חובתו, [ולפלא שהביאור הלכה לא הזכירו]. והטעם שהמברך ברכת הזן בלבד יצא אף שלא הזכיר ארץ וירושלים הוא משום שברכת הזן חשובה היא. וכונתו צריכה ביאור. וראה <b>בחזון איש</b> SBל"ד סק"דSE שאף הוא נקט מדעתו כפרי מגדים, וחילק בין זה לבין המברך ברכת הזן, שהמברך ברכה אחת מעין שלש ומשמיט "ארץ" ו"ירושלים" הרי שינה בכך ממטבע [נוסח] הברכות שקבעו חז"ל ולכן לא יצא ידי חובתו, ע"ש. נמצא לדבריו, שהזכרות עצמן אינן מעכבות אלא הסיבה שלא יוצא ידי חובתו הוא משום שינוי מטבע הברכה. 
(11) והיינו, שלרבן גמליאל תיבת "ארץ" לא באה כדי <b>להפסיק</b> הענין [כמו אליבא דחכמים], אלא היא באה <b>לפרש</b> שה"חטה" המוזכרת בפסוק אין הכונה לחטה כצורתה אלא לחטה שעשאה לחם. - כך נראה <b>מפרש''י</b>. ומסתבר כך, שהרי אם נאמר שתיבת "ארץ" באה להפסיק הענין, איך יתכן שיפסיק רק לענין החטה והשעורה המוזכרים שם בקרא ולא לענין שאר המינים. 
(12) נחלקו <b>הראשונים</b> בשיטת רבן גמליאל, שלדעת <b>הרשב''א והריטב''א</b> הכוסס את החטה אין לברך עליה אפילו ברכה אחת מעין שלש [אלא ברכת בורא נפשות בלבד] ואילו <b>רבינו</b> <b>יונה</b> סובר שהחטה התמעטה רק מהחיוב לברך עליה שלש ברכות של ברכת המזון אבל ודאי שיש לברך עליה עדיין ברכה אחת מעין שלש. והנה בדעת חכמים החולקים עם רבן גמליאל לענין ז' המינים, כתבו <b>הרשב''א והריטב''א</b> שלענין הכוסס את החטה הם מסכימים לדברי רבן גמליאל שאין לברך עליה אפילו ברכה אחת מעין שלש. [לשיטתם, שכך הוא הדין לדעת רבן גמליאל], ואף שלשיטת חכמים הרי מתיבת "ארץ" אנו למדים שעל ז' מינים יש לברך ברכה אחת מעין שלש ומנין לנו אם כן שעל חטה אין לברך כלל, כתב הריטב"א שחכמים למדו זאת מסברא. עיין בדבריו. [אכן ראה ברשב"א, וצ"ע]. וכדברי הרשב"א והריטב"א מבואר גם <b>ברבינו יונה</b>, אלא שלדבריו עולה שנחלקו בזה חכמים עם רבן גמליאל [ושלא כדעת הראשונים הנ"ל שדין זה מוסכם לכולי עלמא], שהרי רבינו יונה לשיטתו סובר שלדעת רבן גמליאל יש לברך על החטה מעין שלש, ונמצא לפי זה שחכמים נחלקו עם רבן גמליאל בשני ענינים. א. בשאר ז' מינים, לרבן גמליאל מברך ג' ברכות ולחכמים מעין ג. ב. בכוסס חטה, לרבן גמליאל מברך מעין ג' ולחכמים בורא נפשות. עיין בדבריו. 
(13) <b>יש להסתפק</b> האם ברכת "על המחיה" וברכת "על העץ" הן שני מיני ברכות נפרדות או שמא מין אחד הם ורק שחלוקים הם זה מזה בהזכרת שם המאכל. ויש להוכיח שהם מין ברכה אחת, מדברי <b>הברכי יוסף</b> [הובא <b>בשערי תשובה</b> SBרי"ג סק"גSE] שמסתפק באחד שאכל מיני מזונות ופירות משבעת המינים האם יכול להוציא בברכתו את חבירו שאכל רק מיני מזונות כי יתכן שכשמזכיר בברכתו "על העץ" הרי זה נחשב כ"הפסק" לגבי חבירו, ומסקנתו שאין זה נחשב כהפסק ויכול השומע לצאת ידי חובה בברכת חבירו עיין בדבריו. [וראה <b>בספר מנחת</b> <b>שלמה</b> SBח"א ס"כSE מה שכתב בזה], ולכאורה אם ננקוט שהם שני מיני ברכות הרי גם לולי החסרון של "הפסק" לא יוכל חבירו לצאת ידי חובה בברכתו שהרי שני מיני ברכות הם, ובהכרח שבאמת מין ברכה אחת היא. 
(14) הקשה <b>המלא הרועים</b>, כיון שברכת מעין שלש מכוונת כנגד ברכת המזון מדוע אם כן אין מזכירים בה "ברית" ו"תורה", והרי מבואר בגמרא לקמן SBמט אSE ש"כל שלא אמר ברית ותורה לא יצא ידי חובתו". ולעיל SBכ בSE משמע מדברי התוספות SBד"ה נשיםSE שדין זה הוא מהתורה. וכבר עמדו בקושיא זו גם <b>המהרא''ל</b> <b>צינץ</b> SBסימן ד' סקי"אSE וספר <b>תורת חיים</b> SBסופרSE, וראה <b>בספר מועדים וזמנים</b> SBח"ח שכ"גSE שהביא להקשות כן בשם <b>האדמו''ר רבי</b> <b>אברהם מרדכי מגור</b>, עיין שם. [ובאמת <b>המאירי לקמן</b> SBמט אSE הביא בשם "יש אומרים" שמכח קושיא זו נקטו, שחיוב הזכרת "ברית ותורה" בברכת המזון אינה אלא מדרבנן]. יישוב לקושיא זו כתב <b>בספר אשר לשלמה</b> SBתנינא סימן ע"וSE <b>לגר''ש ברמן שליט''א</b>, עפ"י הידוע <b>מהגר''ח הלוי</b> שהוכיח מדברי רבינו יונה [יט ב מדפי הרי"ף] שבכל "ברכה כוללת" יש לכלול רק ענינים שיש להם דין "ברכה", אבל הזכרות בעלמא אין לכלול בברכה זו, ומטעם זה אין מזכירים הבדלה בברכת "הביננו" כי אין להבדלה דין ברכה בפני עצמה אלא היא נחשבת להזכרה בעלמא. ולדבריו יש לומר שזוהי הסיבה גם לכך שאין מזכירים ברית ותורה בברכת מעין שלש [שאף היא נחשבת "ברכה כוללת"], שהרי הזכרות אלו אינן חלק מגוף החפצא של הברכה אלא הם הזכרות בעלמא כשאר ההזכרות שבברכת המזון, וכפי שנראה כן מדברי <b>שער</b> <b>הציון</b> SBקפ"ז סק"חSE שכתב לענין מי ששכח לומר ברית ותורה ונזכר קודם שהתחיל ברכת רחם נא שיאמרה במקום שעומד בו ואינו צריך לחזור לברכת נודה לך, ואם הזכרה זו היא חלק מגוף הברכה מה יועיל שיאמר זאת לאחר סיום הברכה, ומוכח שאין זה אלא דין הזכרה בעלמא, ומאחר שהתבאר בדברי הגר"ח שהזכרה שאין לה דין "ברכה" אין מזכירין אותה בברכת מעין שלש לכן אין מזכירים ברית ותורה בברכת מעין שלש. [הגר"ח הלוי ביאר על פי יסוד זה מדוע בברכת מעין שלש מזכירים הזכרת שבת ["רצה והחליצנו"] רק לאחר "ובנה ירושלים" [קודם לאמירת "כי אתה ה"'] בשעה שבברכת המזון מזכירים זאת קודם ל"ובנה ירושלים". ויישב, שהרי להמבואר ברבינו יונה הנ"ל לא היו צריכים כלל להזכיר את שבת בברכת מעין שלש שהרי אין לזה דין ברכה בפני עצמה אלא זוהי הזכרה בעלמא, ובהכרח שהטעם שמזכירים זאת הוא משום שבאופן ששכח לומר "רצה" בברכת המזון וכבר התחיל "ובנה ירושלים" קבעו לו חז"ל נוסח ברכה בפני עצמו שבה מזכיר את השבת וכפי שנפסק <b>בשולחן ערוך</b> SBקפ"ח ס"וSE, ונמצא אם כן שכל המחייב להזכיר זאת בברכת מעין שלש הוא רק מכח זה שיש לה דין "ברכה" לאחר אמירת "ובנה ירושלים", ולכן גם אמירת "רצה" בברכת מעין שלש מקומה הוא לאחר "ובנה ירושלים", כי רק במקום זה יש לה תוקף של ברכה בפני עצמה. - והוסיף שמטעם זה אין מזכירים בברכת מעין שלש את חנוכה ופורים, כי הזכרות אלו אין להם כלל תוקף של ברכה בפני עצמה בברכת המזון]. 
(15) <b>הטור</b> SBר"חSE הביא <b>בשם הסמ''ג</b> שאין לומר בנוסח הברכה "לאכול מפריה ולשבוע מטובה", כי אין לחמוד את הארץ בשביל פירותיה אלא כדי לקיים את המצוות התלויות בה. וראה <b>בב''ח</b> שביאר את טעמם של אלו הנוהגים לומר נוסח זה וכתב, שקדושת הארץ משפיעה גם על הגידולים היונקים מאדמתה וכשאנו אוכלים גידולים אלו אנו ניזונים מקדושתה וממילא כוונתינו היא שנזכה לאכול מפריה כי על ידי זה נזכה להתקדש בקדושתה, וכפי שאנו מבקשים בסיום הברכה "ונברכך עליה בקדושה ובטהרה", היינו שעל ידי "שנאכל מפריה" נזכה לקדושה וטהרה. <b>ביאור נוסף יש לומר</b>, על פי הידוע משמו של <b>מרן הגרי''ז</b> לבאר את מה שאומרים בנוסח הברכה "ובנה ירושלים עיר הקדש וכו' ונאכל מפריה וכו"', שלכאורה, כיון שאין נוטעים גינות בירושלים מפני קדושתה איך יתכן לאכול מפריה, אלא הכונה היא לאכילת פירות מעשר שני שדינם להאכל בירושלים [ונחשבים הם לפירות ירושלים כי הם צריכים להאכל דוקא שם], וזהו גם ביאור המשך הברכה "ונברכך עליה בקדושה ובטהרה", היינו משום שפירות מעשר שני צריכים להאכל בתוך החומה - מקום המוגדר כ"קדוש" - וכמבואר במשנה במסכת כלים SBפ"א מ"וSE עשר קדושות הם וכו', וכמו כן הם צריכים להאכל דוקא בטהרה ולא בטומאה. עד כאן דבריו. הרי מבואר לפי זה היטב מנהגינו לומר בברכה "לאכול מטובה", כי באמת אין בכונתינו לחמוד את הארץ בשביל פירותיה אלא הכונה לזכות לבנין ירושלים ולאכול פירות של מעשר שני בירושלים. 
(16) <b>הטור</b> SBר"חSE כתב שצריך לסיים "על המחיה ועל הכלכלה", וכן הוא הנוסח המובא <b>במגן</b> <b>אברהם</b> SBשם סקט"זSE, ואולם ראה <b>בבית יוסף</b> SBשםSE שהביא בשם כמה ראשונים שאין לסיים "ועל הכלכלה", [ועיין <b>בשער הציון</b> SBשם סקנ"בSE שכתב שזהו דעתם של רוב הראשונים], ובטעם הדבר הביא <b>הכף החיים</b> SBשם אות נ"זSE בשם <b>חסד לאברהם</b> SBאות י"אSE שזהו משום "שאין חותמים בשנים" [אין חותמים ברכה בשני ענינים]. ובדעת החולקים יש לומר שאין זה נחשב כ"חתימה בשתים" כי "מחיה" ו"כלכלה" ענין אחד הוא, וכן כתב <b>רבי יוסף</b> <b>שאול נאטנזון</b> בהגהותיו. 
(17) כתבו <b>התוספות</b> שעל היין יש לברך בנוסח "על הגפן ועל פרי הגפן", כי כשם שהיין קבע לו ברכה לעצמו בתחלתו כך קבעו לו נוסח בפני עצמו בסופו. ולענין הנוסח <b>בחתימת הברכה</b> נחלקו בו הראשונים. לדעת <b>רבינו יונה</b>, <b>הרא''ש</b>, <b>הראב''ד והרשב''א</b> יש לחתום בה "על הארץ ועל פרי הגפן", וכך הבין <b>המהרש''א</b> מתחלת דברי <b>התוספות</b> שאף שאין לשנות את תחילת החתימה ולומר "<b>על הגפן</b> ועל פרי הגפן" אלא צריך לחתום "<b>על הארץ</b>" כמו בשאר שבעת המינים, מכל מקום את סופה של החתימה ודאי שיש לשנות ולסיים "<b>על פרי הגפן</b>" ולא "ועל הפירות". ואולם לדעת <b>הרמב''ם</b> SBפ"ח הי"דSE אין לשנות כלל את חתימת הברכה אלא יש לסיימה בנוסח שמסיימים את הברכה שעל הפירות, וכך נראה מסוף דברי <b>התוספות</b> שהביאו <b>בשם ר''ח</b> ש"על הארץ ועל הפירות" הוא נוסח הכולל בין יין ובין פירות משבעת המינים וראה <b>בשולחן ערוך</b> SBר"ח סי"אSE שהביא את שתי הדעות ולא הכריע. והנה סברת הרמב"ם צריכה ביאור, מדוע באמת לא ייחדו ליין נוסח בפני עצמו בסוף הברכה, כפי שייחדו לו נוסח לעצמו בתחלת הברכה ובברכה ראשונה. וראה <b>בשיטת ריב''ב</b> שכתב: "דכל היכא דמזכר "עץ" בפרי מזכר "גפן" בחמרא, ובזה ישתנה עץ הגפן מכל עץ, אבל השתא דחתים בפירי על הארץ ועל הפירות ולא מזכר "עץ", בחמרא נמי חתים על הארץ ועל הפירות ולא מזכר "גפן" ע"ש. והיינו, שהעץ קרוי גפן והענבים או היין קרויים פרי והם פרי הגפן. 
(18) הטעם שהגמרא הסתפקה בזה רק לענין "על הארץ ועל הפירות" ואילו לענין "על הארץ ועל המחיה" היה פשוט לגמרא שאינה נחשבת לחתימה בשתים עיין <b>ראש יוסף</b>, <b>צל''ח</b> SBלקמן מט א ד"ה איתיביהSE <b>ומרומי שדה</b>. 
(19) הטעם שגם בחוץ לארץ מסיימים על הארץ ועל הפירות אף ש"הארץ" הכונה לארץ ישראל ואילו "הפירות" הכונה לפירות חוץ לארץ ושוב אין זה לכאורה ענין אחד, עיין <b>בלבוש</b> SBר"ח ס"יSE <b>ובמעדני יום טוב</b> SBאות צSE מה שכתבו בזה. כתבו <b>הראשונים</b> שהאוכל מיני מזונות ושתה יין ואכל פירות משבעת המינים יכלול בברכת מעין שלש את כל המינים יחדיו ויאמר "על המחיה על הגפן ועל הפירות", וכן כשהוא חותם את ברכתו יאמר "ברוך אתה ה' על הארץ ועל המחיה ועל הפירות", [לענין אם יזכיר בחתימה על הגפן ראה בהערה 17], וכתבו <b>התוספות</b> שאין זה נחשב לחתימה בשתים כי הארץ היא זו שמוציאה את המחיה והפירות. והנה <b>החזון איש</b> SBלד סק"זSE מבאר שברכה שאין בה חתימה כלל נחשבת כולה כחתימה ואין לכלול בה כמה ענינים יחדיו. ע"ש. ולדבריו מובן מדוע אין כוללים בברכה ראשונה מחיה גפן ופירות יחדיו כי מאחר שהיא נחשבת כולה כ"חתימה" הרי אסור לחתום בשתים, ובזה הרי לא שייכים דברי התוספות שהרי הארץ אינה מוזכרת כלל בברכה שתגרום לענינים כולם להחשב כענין אחד. וראה עוד בחזון איש SBשםSE טעם נוסף לזה שאין כוללים את המינים כולם בברכה ראשונה. 
(20) <b>א</b>. כתב <b>הרשב''א</b> שכשאוכל בחוץ לארץ פירות הבאים מארץ ישראל הוא חותם "ועל פירותיה", וכן פסק <b>השולחן ערוך</b> SBר"ח ס"יSE, והאוכל בארץ ישראל פירות הבאים מחו"ל הביא <b>המשנה ברורה</b> SBסקנ"דSE <b>בשם האליה רבא</b> שחותם "ועל הפירות", ומבואר מזה שתמיד הקובע הוא מקום גידולם של הפירות ולא מקום אכילתם. אכן ראה <b>בשו''ת הר צבי</b> SBאו"ח ח"א סימן ק"חSE שדייק מלשון <b>הרמב''ם</b> SBפ"ח הי"דSE שהקובע הוא מקום האכילה. עיין בדבריו. <b>ב</b>. <b>הגאון רבי שלמה זלמן אויערבאך</b> בחידושיו למסכת ברכות [מכת"י] הסתפק באופן שאכל גם מפירות הארץ וגם מפירות חוץ לארץ האם יחתום "על הפירות" או "על פירותיה". וראה בספר וזאת הברכה שהביא <b>מבעל</b> <b>הקהילות יעקב</b> שיש לחתום "על פירותיה". וע"ש במילואים פ"כ אות ט"ז מש"כ בזה. 
(21) כתב <b>הרא''ה</b> שלענין חמשת המינים אין חילוק בין אם הדגן הוא מארץ ישראל או מחו"ל ואף בארץ ישראל חותמים "על המחיה" ולא "על מחייתה", וכך נראה מזה שלא הוזכר נוסח זה ברמב"ם ובשו"ע, אכן ראה <b>בברכי יוסף</b> SBר"ח סק"יSE שהביא <b>בשם ספר כפתור ופרח</b> שבארץ ישראל יש לחתום "על מחייתה", וכן כתב <b>בהלכות קטנות</b> SBח"ב סימן נ"הSE <b>ובכף</b> <b>החיים</b> SBר"ח אות ע'SE עיין בדבריהם. טעמם של אלו הסוברים שאין לחלק בברכת "על המחיה" בין ארץ ישראל לחו"ל ביאר <b>המרומי שדה</b> שהסיבה שתיקנו לומר "על פירותיה" הוא משום שבפירות אלו השתבחה ארץ ישראל, ואם כן יש לומר, כיון שברכת "על המחיה" נתקנה גם על מיני דגן שלא הוזכרו בשבח הארץ כמו כוסמין שיבולת שועל ושפון הרי נמצא שברכה זו אינה מיוחדת למינים שנשתבחה בהם ארץ ישראל, ולכן אין מקום לייחד נוסח בפני עצמו למינים הגדלים בארץ ישראל. <b>והאור שמח</b> SBפ"ח הי"דSE ביאר, שעיקר הברכה נתקנה על הפרי, כיון שלא נשתנה וניכר גידולו אבל מזון ומחיה שנשתנו ולא ניכר גידולם לא שייך לשבחם בנוסח המשייך אותם לגידולי הארץ. והנה בברכה אחת מעין שלש שמברכים על היין יש להסתפק האם חותמים "על הארץ ועל פרי גפנה" או "על הארץ ועל פרי הגפן", ומסתימת דברי <b>השולחן ערוך</b> שלא הזכיר שלענין זה יש שינוי בין ארץ ישראל לחו"ל נראה שגם בארץ ישראל ישראל חותמים "ועל פרי הגפן", ואף <b>שבספר כף החיים</b> SBשםSE כתב שבארץ ישראל חותמים "ועל פרי גפנה" לשיטתו הוא, שהרי הוא סובר שאף על חמשת המינים יש לחתום "על מחייתה". ואולם ראה <b>ברוקח</b> SBהל' ברכת המזון סימן שמ"אSE שלענין יין ופירות חילק בין ארץ ישראל לחוץ לארץ ואילו לענין על המחיה כתב ששוים הם, וכן הוא מנהגינו. ולכאורה הענין תלוי בשני הטעמים שהבאנו, כי הטעם שכתב המרומי שדה פשוט שאינו שייך כלל לברכה שעל היין, אך הטעם שכתב האור שמח היה נראה לומר שהוא שייך גם ביין שהרי אין גידולו ניכר, ואולם יש לדחות שהיין גופו נחשב ל"פרי" וכפי שמבואר ברש"י לעיל SBלו א ד"ה הכאSE וממילא גם עליו יש עדיין את מעלת גידולי ארץ ישראל. 
(1) הטעם שלדעת רב יצחק בר אבדימי אין לברך ברכה אחרונה על ירק ומים ביאר <b>הריטב''א</b> שזהו משום שאינם חשובים כדי לברך עליהם, וביתר ביאור כתב <b>הפני יהושע</b>, כיון שהחיוב לברך ברכה אחרונה הסמיכוהו חכמים ל"ואכלת ושבעת וברכת" שנאמר בשבעת המינים, אם כן יש לומר שרק מאכל שיש לו השוואה מסויימת לשבעת המינים נכלל בחיוב זה, ולכן, לרב יצחק בר אבדימי יש לברך רק על בשר וביצים כי מחמת חשיבותם [וכפי שנראה בהמשך דברי הגמרא] דומים הם מעט לשבעת המינים שאף להם ישנה חשיבות שנשתבחה בהם ארץ ישראל, ורב יצחק סובר שאף לירקות ישנה השוואה לשבעת המינים, כיון שעכ"פ מין מאכל הם בשונה ממים שאינם דומים כלל לשבעת המינים. ואילו רב פפא סובר, כיון ששתיה בכלל אכילה היא הריהי נכללת ב"ואכלת" ויש לדמותה מעט לשבעת המינים. ואולם <b>תוספות רבינו יהודה החסיד והאור</b> <b>זרוע</b> SBסעודה קפ"בSE פירשו שטעמו של רב יצחק בר אבדימי הוא, כיון שטעם הירקות אינו מורגש כ"כ בפה לאחר האכילה אין מחוייבים לברך עליהם, עיין בדבריהם, ועל דרך זה יש לפרש את סברתם של שאר האמוראים כאן. 
(2) הלשון "דכי מדכרנא" צריכה ביאור, ועיין <b>בהפלאה וברכת ראש</b> SBלקמן מה א ד"ה א"ל רבאSE כוונת הדברים. וראה עוד <b>בספר הפרדס</b> SBסימן עח-עטSE <b>ובסידור רש''י</b> SBסימן קיב וסימן קידSE שברכת בורא נפשות אינה חובה אלא מנהג, וכך היא דעת <b>הריטב''א</b> SBלעיל לה אSE, ולדבריהם מובנת היטב לשון זו. 
(3) אף שמצינו שתיקנו ברכה שלאחריה בכמה מצוות כהלל מגילה וקריאת התורה, כתב <b>הרשב''א בתשובותיו</b> SBח"ז קפ"גSE שאלו אינן נחשבות כ"מצוות" אלא כ"תקנות" ועל תקנות מברכים גם לאחריהן. <b>ובספר המאורות</b> SBלעיל יב אSE ביאר, שחלוקים אלו שמצוותם חביבה היא ביותר ולכן תיקנו להן ברכה גם בסופן. ולענין הלל הוסיף שהברכה שלאחריה היא ברכת השבח ולא ברכת המצוות. וכפי שכתב <b>הכלבו</b> SBמ"גSE <b>בשם הראב''ד</b>, [וכפי שכתב <b>הרא''ש</b> SBפ"ק דפסחים סימן י'SE לענין ברכת המילה]. 
(4) <b>הנצי''ב בספרו מרומי שדה</b> הקשה מדוע בירכו זאת <b>לאחר</b> שסילקו את התפילין והרי, כיון שהסילוק נחשב למצוה היה להם לברך קודם הסילוק ככל הברכות שמברכים אותם קודם העשיה. 
(5) על שם הפסוק SBשמות יג יSE "ושמרת את החוקה הזאת למועדה מימים ימימה", ודרשו מזה בני מערבא שזמן הנחת תפילין [המוזכר שם לעיל] הוא רק ביום [מימים ימימה] ולא בלילה, ונמצא שכשמסירם קודם הלילה מקיים מצות "ושמרת" ויש לו לברך על כך. ואולם בני בבל דרשו פסוק זה לענין חוקת הפסח שאסור לאוכלו בלילה, כי לדעתם לילה הוא זמן תפילין ומה שאין מניחים אותם בלילה הוא משום נקיות ולכן אין לברך על הסרתם. [והטעם שבני בבל אין מברכין על גמר אכילת הפסח בדומה לבני מערבא המברכים על גמר מצות ההנחה, פירשו <b>תוספות הרא''ש ותוספות רבינו יהודה</b> <b>החסיד</b>, שתיקנו ברכה רק למצוה שיש בה מעשה כמו בתפילין שיש בהם מעשה סילוק, אבל בפסח שקיום המצוה נעשה בזה שמפסיק אכילתו ואין שום מעשה בדבר לא תיקנו ברכה על זה]. 
(6) לדעת <b>הרמב''ן</b>, <b>הרשב''א והריטב''א בשם</b> <b>ר''י</b> SBנדה נא בSE בני מערבא היו מברכים על כל מצוה שיש לה "גמר" כמו מצות שופר ולולב ואין זה דין מסויים שנאמר בתפילין. ומה שנקטו "תפילין" הוא משום שרק עליהם יש לברך בנוסח "לשמור חוקיו" על שם ה"חוקה", אבל על שאר מצות שלא נאמר בהם "חוקה" מברכים "לשמור מצוותיו". ואולם <b>התוספות</b> SBכאן ובסוכה לט א, מנחות לו ב, ובנדה נא בSE <b>והרא''ש</b> SBהל' תפילין ט"זSE הביאו בשם ר"ת שבני מערבא היו מברכין רק על סילוק התפילין אבל לא על שאר מצוות אף שיש להן גמר כי לא כתוב בהן "חוקה". והוסיף הרא"ש בביאור הדברים, כיון שלא כתוב "חוקה", שוב אין איסור מלעשות המצוה גם בלילה ולכן גם אם מפסיק מלקיים את המצוה סמוך לחשיכה אינו מקיים בזה מצוה. <b>התוספות לשיטתם</b> מקשים, כיון שעל שאר המצוות אין מברכים לאחריהן, מה אם כן מקשה הגמרא "לבני מערבא לאפוקי מאי", והרי יש לומר בפשיטות שבאו לאפוקי שאר המצוות, ותירצו <b>התוספות בנדה</b> SBשםSE שהיה נח לגמרא ליישב "לאפוקי ריחני" שזה כולל את כל סוגי הבשמים מאשר ליישב "לאפוקי מצוות" שאין זה כולל את כל המצוות כולם. 
(7) הטעם שלא תיקנו ברכה אחרונה על הריח, פירש <b>רש''י בנדה</b> SBנא בSE משום שיש בו הנאה מועטת. ולדבריו צריך לומר שאף שלענין ברכה ראשונה מצינו שמברכים אפילו על הנאה כל שהיא, מכל מקום ברכה אחרונה הנלמדת מ"ואכלת ושבעת וברכת" [באסמכתא דקרא] יש לומר שרק הנאת אכילה ושתיה שהן הנאות חשובות יש לדמותם לשבעת המינים, אבל הנאת הריח שאינה הנאה חשובה כל כך אין להשוותה לשבעת המינים ואין לברך עליה. - וראה לעיל הערה 1 דברי הפני יהושע. אכן <b>הכל בו</b> SBסימן כ"דSE פירש טעם אחר, שכמו שלענין אכילה הדין הוא שאם כבר נתעכל המזון שבמעיו אי אפשר לברך ברכה אחרונה, כך גם לענין ריח יש לומר, כיון שמיד לאחר שמריח מפסיקה הנאתו כבר לא שייך לברך על זה. [מדברי <b>המגן אברהם</b> SBרט"ז סק"אSE נראה שהבין שטעמו של רש"י אינו כטעם שכתב הכל בו. ואולם עיין <b>בט''ז</b> SBשםSE שפירש שגם הטעם שכתב רש"י הוא מעין טעמו של הכל בו, ומה שכתב ש"הנאתו מועטת" כונתו שהיא מועטת בזמן כי מיד היא נפסקת]. והנה <b>החזון איש</b> SBכ"ח סק"דSE חקר האם מה שאין מברכים לאחר שנתעכל המזון במעיו הוא משום שהברכה אינה על מה שאכל כבר אלא על מה שנהנה עתה מהמאכל שבמעיו ולכן אם כבר נתעכל המזון לא שייך לברך על זה, או שמא הברכה היא על מה שאכל כבר ואולם צריך שתהא לברכה שייכות לאכילה שאכל וכל עוד שלא נתעכל המזון במעיו עדיין זה נחשב לשעת אכילה. והוכיח החזון איש כצד הראשון מדברי הכל בו הנזכר שהשווה את הזמן שפסקה הנאתו מהריח למי שנתעכל המזון במעיו, והרי הזמן שפסקה הנאתו מהריח ודאי שייך עדיין לזמן ההנאה [שהרי אין כלל הפסק זמן ביניהם], ובהכרח שהטעם שבנתעכל המזון אינו יכול לברך אין זה משום הזמן המרובה שחלף מאכילתו אלא כי צריך לברך על ההנאה שבמעיו. ואולם דחה זאת החזון איש מהמבואר לקמן SBמח בSE שמשה תיקן להם לישראל ברכת המזון על אכילת ה"מן", והמן הרי היה נבלע מיד באיבריהם ואיך בירכו עליו בזמן שכבר אינו במעיים, עיין בדבריו. וצריך לומר, שאף אם הברכה היא על הנאת מעיים וכפי שנראה מדברי הכל בו, אין הכונה שצריך שהאוכל ישהה בפועל במעיים, אלא שהשפעתו תהיה ניכרת עדיין באדם שיהא שבע מחמתו, ולאחר שהוא מתעכל אין כבר לאדם שום הנאה ממנו, ולכן יש לומר שאע"פ שהמן היה נבלע מיד באיבריהם מכל מקום גם לאחר שהיה נבלע היו עדיין שבעים מחמתו ועל הנאה זו גופא יש מקום לברך. - <b>הגרי''של אלישיב</b> <b>שליט''א</b>, מובא <b>בקובץ ''ישורון''</b> SBחלק ג'SE. 
(1) מפשטות דברי הגמרא נראה, שדוקא אם אין לו כלל כונה לשתות מהמים אלא עושה זאת רק כדי להעביר האומצא אין לברך עליהם, וכן נראה מלשון <b>השולחן ערוך</b> SBר"ד ס"זSE. ואולם <b>הביאור הלכה</b> SBשםSE הביא <b>מהגר''א</b>, שלא רק באופן זה אין לו לברך עליהם, אלא אף אם היתה לו כונה לשתות מהם רק שאינו נהנה מהשתיה כי אינו צמא, גם כן הדין הוא שאינו מברך עליהם. והגמרא שנקטה "חנקתיה אומצא" לאו בדוקא היא, אלא אורחא דמילתא היא. ודייק כן מלשון <b>הרמב''ם</b> SBפ"ח ה"אSE שכתב: "השותה מים שלא לרוות צמאו, אינו טעון ברכה, לא לפניו ולא לאחריו". ולפי זה כתב הביאור הלכה, שגם אם שותה מהמים כדי להצטרף לזימון, או משום שיש לו ספק אם שתה כשיעור ורוצה לשתות עוד כדי להתחייב בברכה אחרונה, לא יתחייב בברכה על שתיה זו, שהרי אינו שותה זאת להנאה. 
(2) כן פירשו <b>התוספות</b> ורוב הראשונים בסוגייתנו. - ולענין <b>ברכה אחרונה</b> לדעת רבי טרפון, סובר הרשב"א שגם כן יברך בורא נפשות. ואולם ראה <b>בתוספות הרא''ש</b> <b>ובתוספות רבינו יהודה החסיד</b> הסוברים שאין לברך לאחריהם כלל, כי לא יתכן שיברכו לפניהם ולאחריהם באותו נוסח ברכה, ולברך בנוסח אחר לא יתכן, שהרי לא מצאנו נוסח אחר של ברכה לאחריה אלא זו בלבד, וכן היא דעת <b>הרא''ה</b>. והנה מדברי הראשונים הנ"ל נראה שהמים מצד עצמן ראוים הם לברכה אחרונה ורק מחמת סיבה צדדית לא תיקנו להם ברכה, ואולם עיין בריטב"א שפירש שלדעת רבי טרפון אין מברכים עליהם כלל ברכה אחרונה משום שאינם מזינים, ומטעם זה נקטה המשנה "השותה מים <b>לצמאו</b>" להורות שהמים אינם מוסיפים לאדם שום מזון חדש אלא רק משלימים חסרונו, שאם היה צמא, הוא מרווה בהם את צמאונו, וכל ענינה של "ברכה אחרונה" הוא להודות על <b>התוספת</b> החדשה שהתווספה לאדם. יסוד לדברים אלו מצינו כבר <b>בפירוש</b> <b>המשניות לרמב''ם</b> SBעירובין פ"א מ"אSE שכתב: "והמים והמלח אינם מן המזונות אלא הם מוליכין המזון למקומותיו הידועים". 
(1) ראה להלן [נ א] מתי נחשבין "כאחת" ומתי רשאין להחלק. ובי<b>רושלמי</b> מצינו ב' ביאורים במה עוסקת משנתנו: א. שקבעו מתחילה לאכול ולברך המוציא יחד. ב. אף אם בתחילה לא קבעו לאכול, ולא ברכו המוציא יחד, כיון שסיימו יחד, הסיום קובע אותם לזימון. והכריע ה<b>רי''ף</b> שחיוב הזימון חל כאשר התחילו לאכול יחד, ואם לא התחילו יחד יכולים לסיים בנפרד ולהפטר מזימון, אך אם סיימו יחד חייבין לזמן [ראה <b>תוס'</b> ד"ה שלשה, ו<b>רבינו יונה</b>]. ודעת <b>הרמב''ן</b> שבמקום שיש חיוב זימון, חובת זימון קובעת אותם בחבורה, ואין צריך שיסבו יחד לקביעות. אך <b>הרא''ש</b> כתב שרק אם ישבו שלשתן לאכול בקביעות, חלה חובת זימון על כלם, ושוב אין רשאין להחלק, וכן נפסק <b>בשו''ע</b> [קצג ב], וב<b>מ''ב ושעה''צ</b> שם הסיק שרק התחלה או גמר ביחד מחייבין, אך אם התחיל אחריהם וסיימו לפניו, רשאין לברך בפני עצמן, אלא שלכתחילה מצוה להמתין ולהצטרף לזימון, וראה <b>קהלות יעקב</b> [כז ד]. 
(2) ה<b>טור</b> [קפח] הביא בשם <b>הראב''ד</b> [בהשגות לבעה"מ מד א] שחיוב ברכת הזימון הוא מן התורה, ואפילו בשלשה, וכן הוכיח ה<b>חזו''א</b> [לא א] מדברי <b>הרשב''א</b> [נ א], ונקט שרק עצם הזימון מה"ת, אך חיוב הזכרת השם מדרבנן, אך ה<b>פמ''ג</b> [קצג א"א ו] כתב שרוב הפוסקים נקטו שהוא מדרבנן, וכן מבואר בחידושי <b>הרא''ה</b> <b>והמאירי</b>, וראה הערה 8. וב<b>קרית ספר</b> [ברכות פ"ה] ו<b>אליהו רבה</b> [קצט ה] חילקו בין זימון בשלשה שהוא מדרבנן, לזימון בעשרה, שכיון שמזכירין בו את השם הוא מה"ת, וראה <b>מהרש''א</b> [חי' אגדות מח ב ד"ה את]. 
(3) <b>רש''י</b> פירש: לצירוף ברכה בלשון רבים, כגון "נברך". והיינו, שבאמירת "נברך" מצרף המזמן את כל האוכלים לברך יחד. ועיקר הזימון הוא, שמברכים ברהמ"ז ברוב עם [ע"פ <b>ריטב''א</b>, <b>שעה''צ</b> רא טו <b>חזו''א</b> ל ב]. וה<b>מאירי</b> כתב, שהמזמן אומר כן דרך אזהרה להתעורר לברך בכוונה. וכיון שאינה ברכה, לא מזכירים בה שם ומלכות, אלא בעשרה שהם מנין לדבר שבקדושה. ו<b>הגר''א</b> [או"ח קצח ה] מבאר, שעיקר הצירוף של זימון הוא בכך שהמזמן מברך <b>לבדו</b> את ברכת המזון, <b>ומוציא</b> את כולם בברכתו. [וכתב ה<b>לבוש</b> קצ"ח, שאחר "נברך" אין אומרים אמן, כי אמירה זאת אינה בגדר ברכה. אך אחר "ברוך שאכלנו" אומרים, כי הוא עיקר הברכה, ראה הערה 37]. וראה <b>תוס' להלן</b> [מו א ד"ה עד] שברכת הזימון בפני עצמה אינה נחשבת ברכה. אולם להלן [מח ב] בגמרא מצינו שנקראת "ברכה". וביאר <b>הראב''ד בהשגות לבעה''מ</b> [שם] כי זה שלא אומרים בברכת הזימון שם ומלכות הוא משום שאינה ברכה קבועה, שהרי יחיד פטור ממנה. ו<b>הרשב''א</b> [נד א] כתב בשמו, שהקלו בברכת הזימון שלא להזכיר בה שם ומלות, כיון שמברך בה בהמ"ז שיש בה ג' מלכויות ואזכרות. וב<b>ערוך השלחן</b> [קצב א] ביאר שברכת הזימון כשלעצמה כן נקראת "ברכה", אף שאין בה שם ומלכות, כיון שהיא הכנה לכמה ברכות, ולכן אומר "נברך" אף עליה, אף שכוונתו היא גם על ענייתם "ברוך שאכלנו". 
(4) ב<b>פתח הדביר</b> [קצז] כתב ששמש בזמן הגמרא היה מצטרף אף שאין לו קביעות, משום שכך היתה דרך אכילתו [ראה להלן מז ב, ובסמוך הערה 7], אך בזמנינו שאינו נוהג לאכול משלחן המסובים, אלא מיסב בפני עצמו אחר הסעודה, הרי הוא ככל אדם שאכל דרך ארעי שאינו מצטרף לזימון של שלשה [כמבואר ברא"ש, וראה <b>של''ה</b> דף פב, ו<b>שדי חמד</b> מערכת ז אות ח]. 
(5) ב<b>תוס' רא''ש</b> כתב שמשנתנו כמ"ד כותים גרי אמת הן [קידושין עה ב] וחייבין בברכת המזון, אך כיון ששוב התברר שהם עובדים ע"ז בהר גריזים, גזרו עליהם שיהיו כנכרים [חולין ו א] ואין מזמנים עליהם, וכן נפסק ב<b>שו''ע</b> [קצט ב]. וראה להלן [מז ב] מה החידוש בכותי. 
(6) <b>הרמב''ם</b> [ברכות א יט] נקט שאינו מצטרף משום שהאוכל דבר איסור אסור לברך עליו, ונמצא שאינו חייב בברכת המזון. ו<b>הראב''ד</b> השיגו שהאיסור רק בברכה ראשונה, אך חייב בברכת המזון, ומה שאינו מצטרף לזימון, הוא משום שאכילת איסור אינה נחשבת כאכילת קבע, ואינה מחייבת בזימון. ו<b>הרשב''א</b> כתב שהטעם הוא "מפני שאין חבריו רשאין להתחבר עמו בחבורה". וב<b>בית יוסף</b> [קצו] דייק מלשון רש"י כהרמב"ם, שביאר כי בכל אלו "אין כאן ברכה בעבירה", וראה <b>רש''י להלן</b> [מז א ד"ה הא, ו<b>פני יהושע</b> שם]. 
(7) <b>רש''י</b> הוסיף "ונפקא מינה להוציאם ידי חובתן אם יתנו לו לזמן", וביאר ה<b>פני יהושע</b> שהוקשה לו הרי כבר שנינו את השיעור בדין "השמש שאכל כזית", וביאר שכאן הנידון מתי יתחייב בפני עצמו בברכה ויוכל להוציא אחרים, ולזה מצריך רבי יהודה שיאכל כביצה, אך ברישא מדובר על צירוף לחיוב של שנים שאכלו כראוי ומצרפים אותו לזימון, ובזה לכולי עלמא השיעור בכזית, כי רבי יהודה מודה בצירוף, כמו שמצינו להלן [מח א] שהאוכל ירק מצטרף לזימון. אך <b>הגר''א</b> נקט שהאוכל ירק מצטרף אפילו אכל פחות מכזית, וכתב ה<b>בה''ל</b> [קצז ד"ה כזית] דהיינו במצטרף לעשרה, שהרי ממשנתנו מוכח שהמצטרף בירק לשלשה צריך כזית, אך ה<b>רש''ש והגרא''מ הורביץ</b> נקטו שכוונת הגר"א גם במצטרף לשלשה [וכך הביאו ה<b>חזו''א</b> ל יא], וביארו שלדעתו לא שנינו שצריך שיאכל כזית אלא כדי להוציא אחרים, אבל שמש צריך כזית אפילו כדי להצטרף לזימון, כי אוכל ארעי [ואין לתמוה, שהרי להלן מז ב מקשינן "פשיטא" ששמש מצטרף, ומשמע שדינו ככל אדם, כי כבר ביארנו בהערה 4 שמצטרף בכזית ארעי כי כך דרך אכילתו]. 
(8) <b>רש''י</b>, וכתב ה<b>פני יהושע</b> שלא פירש מנין ששלשה חייבין לזמן, כי אין לכך ראיה בפסוקים אלו, ובהכרח שהנידון מנין שהצירוף לזימון הוא דוקא בשלשה. אך ה<b>רא''ה</b> כתב ש"ברכת זימון דרבנן, וקרא אסמכתא בעלמא", ומשמע שהבין כי הנידון על המקור לעצם ברכת זימון, וכן כתב <b>הריטב''א</b> שהנידון מנין שזימון בשלשה, וכשהן שלשה מתחייבים לזמן. [ואין להקשות שלהלן מח ב הובא מקור לזימון מ"וברכת", כי כבר כתב ב<b>קרית ספר</b> תפלה ב, שהוא מקור רק לזימון בעשרה, וכדרכו [שם פי"ב] ש"גדלו" בא ללמד על חיוב עניית אמן, ולא לזימון, וראה הערה 2]. 
(9) <b>הב''ח</b> [קצב] כתב שאם הם רק שלשה ואמר "ברכו" ולא "נברך" לא יצא, ונחלק עליו <b>המג''א</b> [שם ב], שהרי מקור הזימון בשלשה נלמד מ"גדלו" ו"הבו גודל" שאומר האחד לשנים שיברכו, [ואף ש"גדלו" נאמר "אתי" ומשמעו שלשתם יחד, ביאר ה<b>פמ''ג</b> שאילו היה צריך לומר "נברך" היה אומר "נגדלה"]. 
(10) <b>תוס'</b> [ד"ה בקולו] ביארו שמשה היה מגביה קולו כדי שישמעו העם, ונחשב כ"מתרגם" לדברי הקב"ה, ולפיכך הגביה הקב"ה קולו [כביכול] בדברו אליו, אף שבדברו עמו לחוד לא היה צריך לקול רם. ומכאן יש לתמוה על ה<b>משנה ברורה</b> [קכד מז] שמותר לעונה להגביה קולו לצורך השומעים, שהרי גם משה הגביה קולו לצורך ישראל, ובכל זאת הוצרך הקב"ה להגביה קולו כנגדו. 
(11) מבואר, כי כשם שהמתרגם לא יגביה קולו יותר מהקורא, כך אין לו להנמיך קולו יותר, וכן נפסק ב<b>שו''ע</b> [קמה א] שאין לקורא להגביה קולו יותר מהמתרגם, [וה<b>מג''א</b> שם הביא את דרשת הגמרא כמקור לדין זה]. וראה בהגהות <b>הגרא''מ הורביץ</b> שהוא הדין לעונה "אמן" על ברכה, ונקטו בשניהם "שלא יגביה קולו", כי המתרגם מגביה קולו שישמעו העם, והעונה רוצה לענות אמן בכל כוחו כציווי חכמים, ולכן הוצרך להזהירם שלא יגביהו קולם יותר מהקורא והמברך. 
(12) מדברי <b>תוס'</b> [ד"ה אם] משמע שהנידון אם אחד יכול להוציא את חברו בברכת המזון, אך <b>תוס'</b> בחולין [קו ב ד"ה ושמע] ו<b>הרשב''א</b> בסוגיין נקטו שהנידון אם מותר לומר "נברך", וביאר ה<b>ריטב''א</b> דהיינו משום שזימון הוא כעין דבר שבקדושה הנוהג רק בשלשה, וה<b>פני</b> <b>יהושע</b> נקט שנחשב כמוסיף על הברכות. וראה <b>רמ''א</b> קצג ב] שאם לא הוקבעו מתחילה, אף שרשאין להחלק, עדיף שיזמנו כי ברוב עם הדרת מלך, ונחלק ה<b>מג''א</b> שהרי אם אינו מוציא את חברו אינו רשאי לזמן, וביאר ב<b>שער הציון</b> [כב] שאין יכול לומר "נברך" כי ביאורו שנברכנו יחד, והם חייבים להחלק ולברך לעצמם, ומשמע ש"נברך" נסוב על ברכת המזון ולא על הזימון. 
(13) <b>תוס'</b> [ד"ה שלשה] גרסו "שלשה שאכלו כאחת אין רשאין לחלק", והיא משנה להלן [נ א]. 
(14) משמע מכאן שעצם המעשה גדול הוא כשאינו מצווה, ואין כלל זה אמור רק כלפי שכרו, שהרי לא מסתבר שיהא איסור למעט משכרו. 
(15) כך פירש <b>רש''י</b>, והיינו שאכל משלו, או שהמנהג היה שאוכל משלהם בפני עצמו, אך לא הותר לו לאכול משלהם בלא רשותם לצורך זימון, ואכן ב<b>ערוך השלחן</b> [קע יח] כתב שאסור לאדם זר לאכול משל חברו שלא ברשותו כדי לחייבו בזימון. 
(16) <b>הרא''ש</b> כתב שמכאן משמע שמצוה לחזר אחר שלשה לזימון, כי ברוב עם הדרת מלך, ומדבריו משמע לכאורה כי כיון ש"רוב עם" הוא רק באלו הנצרכים לקיום המצוה, ואם יוסיף על שלשה לא יחשב בכך יותר "ברוב עם", שאם לא כן איך הוכיחה הברייתא שאין מזמנים בשנים, והרי יתכן שרוצים בצירוף השמש ל"רוב עם". אך זה אינו נכון, שהרי גם אם היו ששה או עשרים אין נחלקים משום רוב עם [רמ"א קצג ב וראה שם ט"ז סק"ג], ובהכרח שיש שתידרגות ב"רוב עם", המעולה היא באלו הנצרכים לקיום המצוה, ולצורך זה ירצו שהשמש יאכל עמם, והשניה לה ככל שירבו המשתתפים, אך לצורך זה לא יסכימו שיאכל עמם. 
(17) <b>תוס'</b> [ד"ה שאני] כתבו שהמנהג שאינם מזמנות, כי אינו חובה עליהן, ומדבריהם משמע שגם אינן מצטרפות לאנשים לזימון, ו<b>רבינו יונה</b> <b>והרא''ש</b> כתבו שהן חייבות בזימון אפילו בפני עצמן, וב<b>שו''ע</b> [קצט ז] נפסק שלעצמן רשות, אך כשאכלו עם ג' אנשים חייבות בזימון, וכן דעת <b>הסמ''ג</b> [עשין כו], וביאר ה<b>חזו''א</b> [ל ח] טעמו, שחיוב זימון חל גם על נשים, אלא שאין זימון אלא בשלשה אנשים כמו שאין דבר שבקדושה אלא בעשרה אנשים [ותמוה, א"כ איך רשאות לזמן בפני עצמן]. ו<b>הגר''א הסיק</b> שגם לעצמן הוא חיוב, והביאו ב<b>בה''ל</b> וכתב שלא נהגו כן. וב<b>שו''ע הגר''ז</b> [קצט] כתב שאם אכלו נשים עם האנשים והתחייבו בזימון, הרי הן כששה שאכלו, רשאות להתחלק ולזמן לעצמן, וזימון זה חובה עליהם. וב<b>ביאור הלכה</b> הביא מ<b>יד הקטנה</b> שבצירופה לאנשים לא תזמן האשה אלא רק תענה, וב<b>כף</b> <b>החיים</b> כתב שהטעם לכך משום שספק אם היא חייבת בברכת המזון מדאורייתא, ואינה מוציאה את האנשים בברכת הזימון, אולם יתכן שנשים לא התחייבו כלל לזמן, ואפילו בצירופן לאנשים חיובם רק לענות, ולפ"ז, אם הצטרפו לאנשים, לא יוכלו להחלק ולברך לעצמן. וראה ב<b>אגרות משה</b> [או"ח ח"ה ט] שאשה צריכה להצטרף לאנשים, והם חייבים להמתין עליה לזימון. 
(18) ה<b>רמב''ם</b> [ברכות ה ז] כתב שנשים או עבדים מזמנים לעצמן, ובלבד שלא יזמנו בשם. וביאר ה<b>כסף משנה</b> שאין דבר שבקדושה פחות מעשרה גדולים ובני חורין, כמו שמצינו בתפלה [תפלה ח], ותמה ב<b>אבן האזל</b>, שהרי קטן היודע למי מזמנין מצטרף עם גדולים לזימון בשם, ובהכרח שחלוק דין עשרה בזימון מתפלה. 
(19) <b>תוס'</b> [ד"ה אי] כתבו, שאין לגרוס "אי הכי" שהרי יש להקשות כן בעצם הברייתא גם ללא ההנחה "דאיכא דעות", וראה <b>פני יהושע</b> שמיישב הגירסא בשני אופנים. 
(20) <b>הראב''ד בתמים דעים</b> [א] כתב שהטעם לדין ששנינו במשנה שאין אנשים מזמנים עם נשים ולא עם עבדים הוא משום שאינן בני קביעות. ו<b>רבינו יונה</b> כתב בשם רש"י, שהטעם הוא משום שאין חברתן נאה ואפילו עם בעליהן. אולם <b>רש''י בערכין</b> [ד א ד"ה מזמנות] כתב שהטעם הוא משום שנשים לא אומרות "ברית ותורה" ועבדים לא אומרים "נחלתנו", ותמה הגר"א א"כ למה הוצרכה הגמרא כאן לטעם ש לפריצות, והרי גם העבדים אינם אומרים מה שנשים אומרות, ולכן ביאר שאין קפידא על מה שאין נשים אומרות "ברית ותורה" שלא שייך בהם, אלא שגם הן אינם אומרות "נחלתנו" כעבדים, כי הארץ לא התחלקה לנקבות. וב<b>ראש יוסף</b> כתב שאשה אינה מצטרפת כי חיובה מדרבנן, ודינה כקטן שאינו מצטרף אף אם הגיע לחינוך וחייב מדרבנן [קצט י]. 
(21) <b>הרשב''א</b> צידד שמדובר באופן ששניהם יודעים לברך, והחידוש הוא שבדיעבד יוצא בברכת חברו - כי אילו אחד מהם אינו יודע, איך הוינן בה "מאי קמ"ל", והרי יש כאן חידוש שאע"פ ששנינו בסמוך שבכל שנים מצוה להחלק, מכל מקום באופן זה צריך הבור לצאת מפי החכם - אך ראה בסמוך שדחה ביאור זה. 
(22) החידוש הוא שאין רשאין לזמן [מהטעמים שבהערה 12], ואילו מה שאין חייבין לזמן, פשיטא הוא. אך <b>רש''י</b> כתב שאין "צריכין" זימון, וראה <b>צל''ח</b> שביאר כוונתו. 
(23) כך פירש <b>רש''י</b>. אך ה<b>רשב''א</b> ביאר שלכתחילה יוצא בברכת חברו ולא יאמרו "נברך" [ובדיעבד אף אם אמר "נברך" יצאו ידי ברכת המזון], והעלה מכך שרבי יוחנן אמר שיוצא לכתחילה בשמיעה, ולא ידע מה שנינו שמצוה להחלק, או שסבר כי אינה אלא "מצוה", אך אין חיוב אפילו לכתחילה. 
(24) כתב <b>רבינו יונה</b> [להלן נ א] שמועיל רק לקיים את חיוב הנשארים שקראו לו, אך הוא עצמו, כיון שלא התכוון לצאת, אינו יוצא בזימון זה, וכן משמע מלשון <b>רש''י</b> [ד"ה קוראין] "ודי להם בכך". אך <b>הרמב''ם</b> [ברכות ה יג] כתב שגם הוא יוצא בזימון. ונחלקו אם כיון שיצא בטלה קביעותו, ויכול רק להצטרף ולהשלים לשלשה, או שבענייתו הוא נחשב כהמשך קביעותו עמהם במקום אכילתו, וראה ב<b>רשב''א בשם רב האי גאון</b> שמצטרף רק אם פתחו של בית לשוק, והיינו רק אם קוראים לו כדי להמשיך קביעותו, אך צירוף אינו תלוי באופן הפתח. 
(25) כך פירש <b>רש''י</b>, והיינו אפילו אם בתחילה הלך לרחוק, כיון שבעת הזימון עונה עמהם, מצטרף לזימון [וראה <b>רמב''ן</b> שצירוף זה מועיל רק לזימון, כי כבר הצטרפו בתחילת אכילתן, אך לשאר דברים שבקדושה אין צירוף במקצת מועיל, אלא אם שב למקומו]. אך <b>הרא''ה</b> ביאר שקוראים לו וחוזר ובא אצלם לזימון, והוא שיעור למרחק, שכל עוד יכולים לקרא לו, נחשב מצורף להם ולא פקע צירופם לזימון ביציאתו, אך בעשרה פקע הזימון מיד ביציאתו, כיון שהיו שעה אחת בלא עשרה, וראה גירסתו בסמוך. 
(26) <b>הרא''ה</b> גרס "עד דאיתיה" וביאר שבעשרה צריך שיהא עמם כל הזמן, כי אם יצא פקע צירופם לזימון, ואפילו יחזור לא יתחייב. וב<b>עמק ברכה</b> [עמ' ס] כתב שהיוצא לשוק מצרף רק כג' דעות, ואינו מועיל להזכרת שם שמים, שאינו אלא בצירוף י' אנשים במקום אחד ולא בי' דעות. 
(27) במגילה [כג ב] למדו שאין דבר שבקדושה פחות מעשרה מדכתיב "ונקדשתי בתוך בני ישראל", ואילו לענין הזכרת השם בזימון נקטו את הטעם של בציר מעשרה לאו אורח ארעא", ומשמע שזימון אינו ככל דבר שבקדושה [וראה רשב"א וטורי אבן שם], וב<b>ב''י</b> [ס"ס קצט] כתב שלכן מזמנין על קטן היודע למי מברכין, אף שבתפילה אינו מצטרף למנין. אולם ב<b>ירושלמי</b> [ברכות פ"ז ה"ג] נקט את המקור מ"ונקדשתי" גם לגבי זימון, ונפקא מינה אם צריך לעמוד בהזכרת השם בזימון ככל דבר שבקדושה, [וב<b>חתם סופר</b> או"ח נא, ו<b>בה''ל</b> נה ד"ה ולא נקטו שאין עומדין], וראה עוד להלן [מז הערה 53]. 
(28) <b>רש''י</b> [ד"ה מצוה], אך <b>תוס'</b> [ע"א ד"ה אם, חולין קו ד"ה ושמע] נקטו שרק בברכת המזון לא יצא מחברו, וביאר <b>רשב''ם</b> שהחמירו בה כי היא מדאורייתא, אך ברכה ראשונה יכול לצאת בשמיעה כי היא מדרבנן, ו<b>ר''י</b> ביאר שברכה ראשונה אינו יוצא מחברו משום שעומדים להפרד, ואילו בברכה אחרונה יוצא, כי יושבים לאכול יחד ודעתם להצטרף, [ע"פ רבינו יונה]. וראה במשנה לעיל [מב א] שהיושבים מסובים מצטרפים לאכול יחד, ואחד מברך לכולם, ברכה ראשונה ואחרונה [תוס' שם], אך כאשר כל אחד אוכל בפני עצמו אינו יוצא בברכת חברו. 
(29) כבר הבאנו בשם <b>הרשב''א</b> שרבי יוחנן ביאר בכוונת הברייתא, שאינה אלא "מצוה", אך אין זה "חיוב" אפילו לכתחילה. אולם מדברי <b>תוס'</b> [ע"א ד"ה אם] משמע שאינו יוצא בשמיעה מחברו. 
(30) <b>רש''י</b> [ד"ה אחד], אך <b>רבינו יונה</b> ביאר שאחד חייב מדינא להפסיק לשנים. ו<b>הרשב''א</b> כתב שהשנים מזמנים עליו בעל כרחו, אפילו אם לא יענה, כיון שעומד שם [ויתכן שגם לרש"י רק כשהוא באמצע סעודתו אין מזמנין עליו בעל כרחו, כי אינו מצטרף, אך אם סיים ואינו רוצה לענות, מודה רש"י שיצטרף בעל כרחו]. וכתבו <b>האור זרוע והרא''ה</b> שהאחד חייב להפסיק לשנים רק כשהוצרו לצאת, אך אם לא הוצרכו אינו אלא דרך ארץ, אך ה<b>שו''ע</b> [ר] לא הזכיר חילוק זה, וראה <b>בה''ל</b> [ד"ה שאכלו]. וב<b>עמק ברכה</b> [שם] כתב שדין זה חלוק מאחד שיצא לשוק, שאין מזמנים עליו אלא אם קורין לו ועונה, כי כששלשה במקום אחד מזמנין משום צירוף ואין צריך שיענה, אך היוצא לשוק מזמנים עמו רק כג' דעות, כמו שמצינו בנשים, ולזה צריך שיענה. 
(31) כך פירש <b>רש''י</b> [ד"ה אחד], ואילו <b>הרשב''א</b> כתב בשם <b>רב האי גאון</b> שהאחד צריך לברך שוב המוציא, וביאר שכוונתו לחייבו לברך ברהמ"ז כיון שהפסיק, ולכן אם רוצה לאכול שוב, צריך לברך המוציא. ובשם <b>הראב''ד</b> הביא שצריך ליטול ידיו, כי בברכת הזימון יוצא בברכה ראשונה של ברהמ"ז, ואיך יאכל באמצע ברהמ"ז. 
(32) כך פירש <b>רש''י</b> [ד"ה אחד], ואילו <b>הרשב''א</b> כתב בשם <b>רב האי גאון</b> שהאחד יברך לעצמו בלא זימון, ויצא. וכתב ה<b>ב''י</b> [ר] דהיינו רק באופן שאינו יכול להתעכב, אך אם יש לו זמן חייב להמתין עד שיסיימו השנים, כדי לזמן עמם, ותמה ה<b>ב''ח</b> שהרי אם צריך לצאת מפני הסכנה, פשיטא הוא, ואילו משום הפסד ממון ודאי אסור לעבור על דברי חכמים, והעלה מכך שחיוב זימון חל רק בגמר הסעודה, ורק אז אסור להחלק. 
(33) ב<b>ברכי יוסף</b> דן באופן שרק אחד סיים, אך אחד מהשנים מסכים להפסיק לצרכו, אם השלישי חייב להפסיק. ודקדק מנדון הגמרא על מה שהפסיק "רב פפא" לבנו, שלכאורה תמוה, שהרי היה עמו עוד אחד, והיה ראוי לומר ששניהם הפסיקו, ובהכרח שהשני הפסיק מפני כבוד התורה של אבא בן רב פפא, ובכל זאת לא התחייב רב פפא להפסיק מחמתם, כי השני היה באמצע סעודתו, [או להיפך, שרב פפא הפסיק לכבוד בנו, ובכל זאת לא התחייב השני להפסיק]. 
(34) <b>תוס' הרא''ש והריטב''א</b> ביארו שהם סברו כי במקור לזימון מצינו שמשה אמר "גדלו לה"' או שדוד אמר "הבו גודל", ומשמע שהגדול קורא לרבים, ואין זימון אלא באופן כזה שהגדול משאר המסובים קורא והם עונים, אך כשאין גדול עדיף שכל אחד יברך לעצמו. ובשו"ת <b>פנים מאירות</b> הוכיח מכך שחיוב זימון אינו רק בקריאת האחד לאחרים לזמן, אלא גם בהוצאתם ידי חובה בברכתו, וסברו שאם אין זימון לא יצאו, וכן מבואר ב<b>ב''ח</b> [קצג] <b>וביאור</b> <b>הגר''א</b> [ס"ס קצה] וראה <b>אשר לשלמה</b> [מועד טז]. וה<b>חזו''א</b> [ל ד] כתב שמלשונו של מרימר שאמר להם "ידי זימון לא יצאתם", מוכח שהם כן זימנו, אלא שזימנו בנוסח אחר מתקנת חכמים, ולכן אמר להם שלא יצאו ידי זימון בנוסח שלהם. וראה ב<b>מנחת שלמה</b> [יח ט], שסברו כי אין לזמן אלא כתקנת חכמים, ובמקום שיש ספק אם כך תקנו, עדיף שלא לזמן, כי אם יראו שכל אדם עושה כישר בעיניו יחלש תוקף התקנה [אך ראה בה"ל קצז ד"ה עמהם]. וה<b>ט''ז</b> [קצג סק"ג] כתב, שטעות נוספת היתה להם בכך שברכו כל אחד בפני עצמו, והפסידו מעלת "ברוב עם" [ואולי סברו ששלשה אינם נחשבים "ברוב עם"]. 
(35) ה<b>ב''ח</b> [קצג] הוכיח מכאן שהעונים לא יברכו ברכת המזון בעצמם, אלא ישמעוה מהמזמן, שהרי אם מברכים בעצמם נמצא שגם אם יברכו יחד יהא להם חילוק ברכות, וכתב ה<b>ט''ז</b> שרק בזמן הגמרא יכלו לכוון ולצאת בברכת המזמן, אך בזמנינו עדיף שכל אחד יברך בלחש. 
(36) <b>תוס'</b> הביאו בשם <b>בה''ג</b> שיאמר "ברוך הוא ומבורך שמו תמיד לעולם ועד", ואם היו עשרה ומזמנים בשם, יוסיף "ברוך אלהינו ומבורך וכו". וב<b>מג''א</b> [קצח א] כתב שאם שתה עמהם, אומר "ברוך שאכלנו", וה<b>פמ''ג</b> דן אם בעשרה יאמר עמהם "אלהינו". 
(37) ה<b>של''ה</b> כתב שגם המסובין יענו "אמן" אחר שיאמר המזמן "ברוך שאכלנו", וה<b>לבוש</b> [קצח] כתב שלא יענו כדי שיתנו לב לברכתם. וביאר ה<b>מג''א</b> [ריש קצב] שדין זה תלוי במחלוקת דלהלן, כי אם ברכת הזימון היא עד נברך, יענו, כי זו סוף הברכה. אך אם היא עד סוף ברכת הזן, לא יענו, כי סוף נברך הוא באמצע הברכה. וה<b>ט''ז</b> הרחיב בזה, וכתב [קצח א] שהשומעים את בקשת המזמן "נברך", צריכים לברך "ברוך שאכלנו" או "ברוך ומבורך", והשומע את ברכתם עונה אמן כמו אחר כל הברכות, אך אם שמע רק את המזמן חוזר ואומר "ברוך", לא יענה, ואף שאינו צריך לברך, אינו מחוייב יותר מהמסובים שאינם עונים, ושלא כה<b>לבוש</b> שהשומע "ברוך" מהמזמן יענה "אמן". וראה ב<b>שעה''צ</b> [רא טו] ש"נברך" היא ברכת הזימון, ואמירת המסובים "ברוך שאכלנו" נחשבת כעניית אמן, ולכן הבא ושומע שאומרים "ברוך" אומר עמהם "אמן", ואינו כעונה על ברכתם. 
(38) גירסת <b>רש''י</b> [ד"ה הא] 
(39) <b>תוס'</b> [ד"ה הא] נקטו, שרק העונה אחר ברכת "בונה ירושלים" בברכת המזון נחשב "משובח", וביאר ה<b>מג''א</b> [רטו ב] שענייתו באה להבדיל בין שלשת הברכות הראשונות שהן מדאורייתא, לברכה שלישית שהיא מדרבנן. אך <b>רש''י</b> [ד"ה הא בבונה] נקט שגם העונה אחר ברכות ק"ש שחרית וערבית הרי זה משובח. ודעת <b>הרמב''ם</b> [ברכות א טז-יח] שאינו עונה אמן על ברכת עצמו, אלא אם ברך לפחות שתי ברכות סמוכות, ורק העונה אחר ברכותיו בק"ש של ערבית נחשב משובח, אבל בק"ש של שחרית הוא מגונה, וביאר <b>רבינו יונה</b> שבערבית יש שתי ברכות ללא הפסק, ואילו בשחרית הק"ש מפסקת, ואינו עונה אלא על ברכה אחת, וה<b>מאירי</b> כתב שבשחרית לא יפסיק כי צריך לסמוך גאולה לתפלה. וה<b>ראב''ד</b> [שם] <b>והרא''ה</b> כתבו שבין הברכות אינו עונה משום הפסק, אך במקום שאין חשש הפסק, עונה אפילו אחר ברכה אחת, כגון אחר ברכה אחרונה על הפירות. וכתב <b>הב''י</b> שנהגו לענות אחר "ישתבח" ו"יהללוך" בהלל, וביאר המג"א דהיינו משום שנחשבות כסמוכות כי אינו יכול להפסיק ביניהם לברכה שלפניהם, ואינם כברכת הפירות שיכול להפסיק בדיבור בין ברכה ראשונה לאחרונה. וב<b>מג''א</b> [נא ב] דייק מלשון השו"ע שגם אם סיים ברכה יחד עם חברו, אינו עונה אמן, [וב<b>אגרות משה</b> ח"ה ט נקט שה"ה אם סיים תכ"ד לחברו], אך כתב שבברכות "ישתבח" ו"יהללוך" שנחלקו בהם אם עונה בהם אחר עצמו, כשסיים יחד עם הש"ץ יענה אחריו. 
(40) ה<b>פרישה</b> [קצא] תמה ממה נפשך, אם אביי אכל עמהם, הרי אין צריכים להפסיק, וכדלעיל [טז א] שאם בעל הבית עמהם מברכין ד' ברכות, ואילו לא היה עמהם הרי אמרו [שם] שמברכין רק ב' ברכות, ודחק שמדובר באופן שארע ואמרו ג' ברכות. 
(41) כתב <b>הרמ''א</b> [קפח ב] שרק כשמברך לבדו עונה אמן זה בלחש, אבל כשמזמנין, עונים אחריו אמן כמו על שלשת הברכות הראשונות, וגם המברך עונה בקול כי כיון שכלם עונים עמו, אינו ניכר כל כך. וה<b>ב''ח</b> כתב שהחשש שיזלזלו היה רק בזמן הגמרא שלא היו הפועלים אומרים הטוב והמטיב, וכיון שיפסיקו יבואו אחרים לזלזל בה, אך כיום שגם הפועלים מברכים אותה [קצא ב] אין לחוש לזלזול, ויכול לאומרו בקול. 
(1) נקרא "קטינא" מפני שהיה נמוך, ו"חריך שקי" מפני מעשה שהיה, שהיה נכנס לתנור מוסק ובודק עצמו אם תשלוט בו אש הגהנום, עד שפעם אחת נתנו בו חכמים עיניהם ונחרכו שוקיו [ע"פ ב"מ פה א]. וכתב ה<b>חיד''א</b> בפתח עינים, שהזכירו בכינוי זה, כדי להזכיר זכויותיו ולעורר עליו מליצי יושר לרפאותו, והוסיף [במדבר קדמות צ י] שלא יפרט זכויותיו, כדי שלא יפשפשו בהם, אלא יאמרם ברמז, ולכן נקט כינויו. 
(2) <b>בעל הטורים</b> [בראשית יח ה] מצא לכך רמז במה שאמר אברהם לאורחיו "ואקחה פת לחם", ולא אמר להם "קחו" כי בעה"ב בוצע. ושלא כ<b>תוס'</b> [ד"ה לא] שאם אין בעה"ב מיסב עמהם הגדול שבמסובים בוצע ומברך, שהרי אברהם לא היסב עמהם שנאמר "והוא עומד עליהם" ופירש ה<b>רוקח</b> "מכאן שלא אכל". וראה הערה הבאה. 
(3) <b>תוס' הרא''ש והרשב''א</b> תמהו, אם סבר כרבי יוחנן שבעה"ב בוצע, למה בתחילה כיבד בכך את רבי זירא. ותירצו, שכיון שכל הסעודה נערכה לכבוד רבי זירא היה רבי אבהו מחשיבו כבעה"ב [אך רבי זירא אמר לו שדוקא בעה"ב ממש בוצע, ולכן אברהם בצע אף שהסעודה היתה רק לאורחיו]. וב<b>תוס ר''י החסיד</b> כתב, שבעה"ב יכול לכבד אורח גדול ממנו, ורבי אבהו סבר שרבי זירא גדול ממנו [ראה <b>מהרש''א ומג''א</b> קסז לב]. ובספר <b>המכתם</b> כתב שבעה"ב יכול לכבד אחר אפילו קטן ממנו, ונחלקו אם בעה"ב בוצע כי כבדוהו במקום גדול, אך כשאינו בוצע חוזר הכבוד לגדול, או שבעה"ב בוצע מפני בעלותו, ויכול לתת לכל אדם לבצוע. וה<b>מרדכי</b> כתב שבעה"ב בוצע אפילו כשהאורח כהן, וב<b>שלטי גבורים</b> כתב שלכן בצע רבי אבהו אף שרבי זירא היה כהן, [ושמא בכך דנו, אם כהן קודם לבעה"ב] וראה הערה הבאה. ו<b>הגרא''מ הורביץ</b> כתב שרבי זירא בא מבבל, ורצה רבי אבהו לכבדו, ודחה דברי רבי יוחנן מפני רב הונא שהיה בבבל, וכיון שאמר "בוצע מברך" רצה שיבצע תחילה, ואמר לו רבי זירא שהלכה כרבי יוחנן בבציעה, והבין רבי אבהו שהלכה כרבי יוחנן בכל מימרא זו, ולכן כבדו בסוף לברך, אך רבי זירא אמר לו שבברכה הלכה כרב הונא. 
(4) לטעמו של רבי יוחנן בשם רשב"י נמצא שבעה"ב בוצע לטובת האורחים [ולטעם זה אין בעה"ב יכול לכבד את האורח לבצוע], אך רב הונא אמר ש"הבוצע מברך" והוא מדיני כבודו של בעה"ב [ויכול לכבד אחר]. ויתכן שזו היתה טענת רבי אבהו לרבי זירא, שלדעת רבי יוחנן אין בעה"ב יכול לכבד אורח לבצוע [ועל כך תמהו הראשונים שהרי רבי אבהו סבר כרבי יוחנן, והוכיחו מכך שהחשיב את רבי אבהו כבעה"ב], וכשרצה לכבדו בברכה אמר לו שלשיטתו שסובר כרב הונא, כיון שבצע צריך גם לברך. וראה <b>בשו''ע ומ''ב</b> [קסז יד] שהאחרונים נחלקו אם בעה"ב יכול לכבד לגדול, אך לכו"ע הגדול יכול לכבד כהן, והיינו משום שהגדול בוצע מפני כבודו, ויכול למחול עליו לכבוד הכהן, אך בעה"ב בוצע לטובת האורחים, ועל כך אין בידו למחול, ואילו הסוברים שיכול למחול, נקטו כי הטעם "שיבצע בעין יפה" ניתן רק כדי להקדים את כבודו לכבוד הגדול, אך יכול לכבדו. ו<b>הגר''א</b> ביאר להיפך, שרבי זירא נמנע מלבצוע כי שמע הלכה פסוקה שבעה"ב בוצע, והגמרא מבארת שרבי אבהו כבדו, כי ידע שהטעם הוא כדי שהבעה"ב יבצע בעין יפה, אך כיון שאינו מחויב לבצוע בעין יפה, יכול לתת לאורח לבצוע. 
(5) כיון שמעיקר הדין רק המזמן מברך ומוציא את כלם, נמצא שאם האורח יברך יוכל להוסיף ברכה לבעה"ב בברכת המזון [אך אם בעה"ב יברך לא יוכל להוסיף ברכה לעצמו], וראה להלן [נה א] שמטעם זה אסור לאורח לסרב לזמן, אך בזמנינו שכל אחד מברך לעצמו, וכל אורח צריך לומר ברכת בעה"ב, אין האורח חייב לזמן [<b>אליהו רבה</b> רא ד, ע"פ <b>שעה''צ</b> רא יד ו<b>כף</b> <b>החיים</b> אות כו]. ו<b>הגרי''ש אלישיב</b> העלה מכך שהמסובים צריכים לשמוע מהמזמן גם את "הרחמן". ויתכן שהטעם לכך כדברי ה<b>אבן האזל</b> [ברכות ב ז] שברכת האורח אינה ברכה בפני עצמה אלא היא המשך ברכת הטוב והמטיב, ולכן צריך לאמרה מיד אחר "אל יחסרנו" ולא יענה אחריו אמן ולא יאמר שאר "הרחמן" קודם כדי שלא להפסיק, ודייק כן מלשון <b>הרמב''ם</b> "כשמברך האורח אצל בעה"ב <b>מוסיף בה</b> [בהטוב והמטיב] ברכה לבעה"ב". אך ה<b>טור</b> [קפט] כתב שהמקור לומר "הרחמן" - ולא לחשוש להפסק בין ברהמ"ז לברכת הגפן של המזמן - נלמד מברכת האורח, ומשמע שזה וזה אינם מהברכה. 
(6) ביאר <b>הגרי''ש אלישיב</b> שרבי הוצרך לתוספת ברכה לפי שהיה בעל נכסים רבים [כמובא בסוף כתובות], וכמו שכתב <b>הרמב''ם</b> [שם] שכל אורח מוסיף דברים לפי מה שרואה אצל בעה"ב. 
(7) ע"פ <b>רש''י</b> [ד"ה ברכת, ובע"ב ד"ה למקום], ותמהו <b>תוס'</b> [ד"ה עד] איך יפטר יחיד מברכת "הזן" שהיא מדאורייתא, ולכן פירשו שנידון זה נסוב על האמור לעיל [מה ב] שאחד מפסיק לשנים, ונחלקו אם די שאותו אחד יפסיק רק לברכת הזימון, או ש"נברך" בפני עצמה אינה ברכה, ורק אם שמע עד סוף "הזן", נחשב שהשתתף בברכת הזימון. וגם <b>הרי''ף והרשב''א</b> נקטו שהנדון באחד העונה לשנים, אך ביארו שמדובר באחד משלשה שרוצה לצאת ואינו רשאי להחלק, או באחד שיצא לשוק וקורין לו לענות עמהם, והנדון עד היכן צריך לשמוע עמהם כדי לצאת ידי חובת זימון. וביאר ה<b>מ''ב</b> [ר סק"ח] כי אף ש"הזן" היא ברכה בפני עצמה, שהרי יחיד אומר אותה, בכל זאת היא חלק מהזימון, כי "נברך" אין בה שם ומלכות, אלא נסובה על מה שמברך המזמן אחריה "הזן", ויתכן שכוונתו שעצם הזימון הוא בברכת "הזן" ברוב עם ו"נברך" הוא כהקדמה לה וכעין ברכת המצוות. 
(8) ביאור הסוגיא כפירוש <b>רש''י</b>, אך ל<b>הרי''ף</b> <b>ותוס'</b> הברייתות עוסקות במסובין שאינם יודעים לברך את כל ברהמ"ז, ויוצאים בשמיעה מחבריהם. [ודייק ה<b>מג''א</b> [קצד ג] כי מי שאינו יודע את כל בהמ"ז, אינו מברך כלום, וראה הערה 16]. ונחלקו לכמה אנשים אפשר לחלק את ברהמ"ז, כי היות ואי אפשר לחלק ברכה לחצאין, אין להם צירוף אלא אם כל אחד יודע לפחות ברכה אחת. [וראה <b>שו''ת רע''א</b> ז <b>חזו''א</b> ל ב ו<b>קה''י</b> יא, שהשומע חצי ברכה יכול להשלימה בעצמו, ורק אינו יכול לשמעה משני אנשים לחצאין]. וסברה הגמרא שלמאן דאמר שברכת הזימון עד "נברך", אפשר לחלק לארבעה אנשים [נברך, הזן, הארץ, ירושלים], ולמאן דאמר שהיא עד "הזן" אין לחלק ליותר משלשה [כי אי אפשר לחלק בין נברך להזן, משום שלדעתו "נברך אינה ברכה"]. ודחתה, שאף אם הזימון עד "נברך", בפועלים לא נותרו אלא שתי ברכות, ומאידך, אף אם הזימון עד "הזן" יתכן שיש לחלק עוד שלש ברכות, למאן דאמר שהטוב והמטיב דאורייתא [ולביאורם גורסים "שנים ושלשה" או "שלשה וארבעה" כי מדובר על מספר האנשים המברכים, ולא על הברכות]. 
(9) וראה ב<b>דרכי משה</b> [קצג ג] שלרב ששת צריך לצאת ידי ברכת המזון בשמיעה מהמזמן, ורק במקום הצורך יוצא בשמיעה עד "הזן" בלבד, והיינו כנ"ל, שזימון הוא כשמברכים ברוב עם, וצריך שיברכו יחד לפחות עד "הזן", אך "נברך" בלבד אינו זימון. [ויתכן שאחר שברכו יחד עד הזן, מצטרפים אח"כ אף אם כל אחד ממשיך בפני עצמו]. ואכן גם ה<b>שו''ע</b> שפסק [ר ב] כרב נחמן שאינו צריך להפסיק אלא עד סוף "נברך", כתב [קפג ז] שראוי לכל אחד לומר כל ברהמ"ז בלחש עם המזמן, שמא יפנה לבו באמצע הברכה. והיינו שלכולי עלמא הזימון הוא הברכה ברוב עם, ורק נחלקו אם הצירוף בפועל באומרם יחד, נצרך רק בעצם ברכת "הזן" או די בצירוף ב"נברך". 
(10) <b>הרשב''א</b> תמה, הרי בונה ירושלים היא מהתורה ובכל זאת עוקרים אותה הפועלים. וביאר שאינה נעקרת כי נכללת בברכת הארץ, וראה <b>לחם משנה</b> [ברכות ב ב]. <b>והגרעק''א</b> תמה מכאן על <b>תוס' לעיל</b> [טז א] שכתבו שחכמים עקרו בונה ירושלים אף שהיא מן התורה, כי הפועלים טרודים במלאכת בעה"ב. וב<b>זכרון שמואל</b> [כא] תירץ ש"בונה ירושלים" לא נעקרה אלא תקנו לכוללה בברכת הארץ, כי הם ברכות דומות, ואילו ראית רב יוסף היא מ"הטוב והמטיב" שנעקרת לגמרי, ובהכרח אינה מהתורה. 
(11) דעת <b>תוס'</b> [ד"ה כל] ו<b>רבינו יונה והרא''ש</b> שברכות קצרות פותחות בברוך אפילו אם הן סמוכות לחברכתן. אולם <b>רש''י</b> [כתובות ח א ד"ה שמח] <b>והרמב''ם</b> [תפלה ז] נקטו שגם ברכות קצרות הסמוכות לחברתן אין פותחות בברוך, אלא אם הן ענין חדש [כגון בברכת נשואין שצריך להזכיר ב' יצירות, ראה הערה 13]. 
(12) <b>פסחים</b> [קה א], והיינו שרק בברכות שמוסיף בהן תפלה או הזכרת המאורע צריך לחתום בשם, אך בברכות אלו שרק מודה על חלקו, אינו צריך לומר שוב בסופן "ברוך אתה ה"'. 
(13) <b>רש''י</b> [ד"ה ויש] וכן משמע מדברי <b>הרמב''ם</b> [ראה כס"מ ברכות פ"א ה"ה]. אך <b>בתוס' רא''ש</b> כתב שסומך על "ברוך" שחתם בו את הברכה הקודמת, וראה להלן [מט הערה 23]. 
(14) כך ביאר <b>הריטב''א</b>, והיינו שתיבות "והטוב והמיטיב פותח בה וכו' הם ביאור ראית רב מהברייתא. אולם בפסחים [קד ב] הובאה רק הברייתא, ובסופה שנינו תיבות אלו, ומשמע שהראיה מתחילה בתיבת "מכלל" וכו'. וכבר כתב <b>הגר''א</b> למחוק תיבות אלו שם. 
(15) <b>רש''י ותוס'</b> ביארו שפותחת ב"ברוך", כי אף שהיא אחר ברכה דאורייתא, אינה נחשבת כברכה הסמוכה לחברתה, כיון שלא נתקנה על המזון, אלא היא תקנה בפני עצמה על שניתנו הרוגי ביתר לקבורה [ראה <b>מהרש''א</b>]. ומוכח שאין די בעצם הסמיכות לברכה שלפניה, אלא צריך שתהא מאותו ענין, וכיון שהטוב והמטיב אינה מענין ברהמ"ז, אף שתקנו לאומרה סמוך לה, פותחת בברוך בפני עצמה, וכן מבואר מדברי <b>רש''י כתובות</b> [שם] וראה <b>פרישה</b> [קי ח]. אך <b>הריטב''א ומאירי</b> כתבו שהיה ראוי שלא לפותחה בברוך, כי היא סמוכה לחברתה, אך עשו בה היכר, שהיא מדרבנן ואינה כשאר הברכות שהן מדאורייתא. ו<b>רש''י להלן</b> [מט א ד"ה ומ"ד] כתב שפותחת בברוך משום שכולה ענין הודאה, ונחשבת כברכת הפירות והמצוות שהן ברכות קצרות ומשום כך גם אין בה חתימה [וכ"כ תוס' כאן], והיינו כדרכם שהיא ברכה בפני עצמה, ורק מפני שהיא קצרה אין חותמין בה. אך <b>הרשב''א</b> נקט שהיא חלק מבהמ"ז, ולכן כתב שהטעם שלא תקנו לחתום בה בברוך הוא כי לא עשאוה מעולה כברכות דאורייתא שלפניה: 
(16) מנידון הגמרא אם "הטוב והמטיב" דאורייתא או לא, משמע ששאר הברכות ודאי דאורייתא הן, וראה לעיל [טז א] שלדעת <b>תוס'</b> [ד"ה וחותם] יש בברהמ"ז שלש ברכות נפרדות מהתורה, וראה בהערה 8 שה<b>מג''א</b> [קצד ג] הוכיח כך מתוס' בסוגיין. אך ה<b>ב''י</b> [קצא] כתב שלדעת <b>הרמב''ם</b> [ברכות ב ב] אין מנין הברכות מדאורייתא, והסיק שרק חיוב ברכת הזן הוא מהתורה, ואילו המקור לשאר הברכות הוא אסמכתא בעלמא, וה<b>מג''א</b> [שם סק"א] העלה מדברי רש"י שיכול להזכיר שלשת ענייני הברכות בברכה אחת, ורק רבנן תקנו שיחתום על כל אחת בנפרד. וראה להלן [מח ב הערה 33]. 
(17) ביארנו כפשוטו, אך <b>רבינו יונה</b> כתב שעל ברכה שבכל יום לא היה צריך להשמיענו, ובהכרח שכוונת ת"ק שעליו לכפול ולומר "המלך הטוב והמטיב" גם בהוספת ברכת האבלים שבסמוך, כי "צריך לתת שבח לבורא על הצרה שבאה עליו", וראה הערה 19. 
(18) נוסח ברכה זו נקבע בין לאבל שמזמן ובין לאחרים המזמנים אצלו, [<b>משנה ברורה</b> קפט ו, וראה דברי סופרים אבלות שעט עמק דבר ב]. ודעת <b>תוס' בכתובות</b> [ח ב] ו<b>מהר''ם</b> <b>מרוטנבורג</b> [שמחות קמ] שאינה נאמרת אלא כשיש שם עשרה [אף שלא אכלו, כי לכתחילה אין אוכלים יחד, ראה חכמת שלמה יו"ד שם], ואילו <b>הרמב''ן</b> [בתורת האדם] שאומרה גם ביחידות, וכן פסק ה<b>שו''ע</b> [יו"ד שעט ד]. וב<b>באר הגולה</b> [שם] כתב שלא ראה שנוהגים להוסיף ברכת אבלים בבהמ"ז, ונראה שסמכו על תוס' בכתובות שאינה אלא בעשרה, ומשמע שרק יחיד אינו אומרה. 
(19) <b>תוס'</b> [ד"ה מר] כתבו שאומר "האל הטוב וכו"', וכתב ה<b>ב''י</b> [קפט] שאינו אומר ג' הטבות וג' גמולות, כי עיקר הברכה היא רק "הטוב והמטיב", ולכן נקט בשו"ע [יו"ד שעט א] את הנוסח שהבאנו בפנים. אך דעת ה<b>ב''ח</b> [או"ח שם ויו"ד תג] שאומר ג' הטבות לפני ההוספה וג' גמולות אחריה, וכן דעת ה<b>ש''ך</b> [שעט סק"א], אלא שהוסיף כי אף שכבר אמר "המלך הטוב והמטיב" כופל ואומר בהוספתו "המלך החי הטוב והמטיב", ומקורו מ<b>רבינו יונה</b> [מובא בהערה 17]. 
(20) גירסת <b>רבינו יונה</b> "לוקח נפשות במשפט", והביא ש<b>בה''ג</b> כתב שלא לומר תיבות אלו, שהרי אמרו [שבת נה ב] "יש מיתה בלא חטא, שנאמר יש נספה בלא משפט". ותמה, שהרי בגמרא נזכר לאומרו, ובודאי ה' יודע למה עושה כן. 
(21) <b>הרמ''א</b> [יו"ד שעט] גרס "במשפט", ו<b>הב''ח</b> [יו"ד תג] גרס "כל דבריו משפט". 
(22) כך פירש <b>רש''י</b> [ד"ה חוזר], וכדרכו, שלדעת רב ששת היחיד אינו חייב בברכת הזן, אלא באופן שאכל בשלשה. וביאר ב<b>ראש יוסף</b> שאינו יוצא בברכת הזן ששמע מהמזמן, כי שמעה באמצע סעודתו, ולא התכוון לצאת ידי חובה. 
(23) כך פירש <b>רש''י</b> [ד"ה למקום], וכדרכו הנ"ל, וביאר <b>הראש יוסף</b> שרבנן סברו כי אע"פ שבתחילה אכל בשלשה, והתחייב בברכת הזן, כבר יצא ידי חובתו בשמיעה מהמזמן, ואילו על מה שאכל שוב, אינו מתחייב בברכת הזן, כדעת רב ששת בכל האוכל ביחידות, ולכן מתחיל ממקום שפסק. <b>ותוס'</b> נקטו שודאי חייב בברכת הזן גם על מה שחזר ואכל, ולכן ביארו שהנידון נסוב על מה שאמרו שהמזמן אומר "נברך" והמסובים עונים "ברוך שאכלנו", ודעת אביי שהמברך חוזר ואומר "נברך שאכלנו משלו ובטובו חיינו" [וביאר <b>רבינו יונה</b> שבתחלה מצווה לברך, ובחזרתו כולל עצמו עמהם, ונמצא שאחר שענו אומר "הנה אנו מברכין"], ורבנן סברו שאומר "ברוך שאכלנו". ובשם <b>הר''מ מאיברא</b> הביאו שהנדון באחד שיצא לשוק וקורין לו לענות עמהם, ונחלקו כשיבא אותו אחד לברך מהיכן יתחיל, אם מ"הזן" או מ"נודה לך", וכן הביא <b>הרשב''א</b> <b>בשם הראב''ד</b>, ותמה כיצד מברך ברכה אחת והולך למלאכתו וחוזר לברכה שניה. וראה <b>רמב''ן</b> [במלחמות ה']. כתב שאין לפרש שהנידון על מי ששמע מקצת בהמ"ז ויצא לשוק, 
(24) ה<b>טור</b> [ר] דן לדעת רש"י שיחיד המפסיק לשנים, כששב לברך מתחיל ב"נודה לך", מה דין שלשה שהפסיקו לשבעה לברך בהזכרת השם. והשיבו אביו <b>הרא''ש</b> שיתחילו זימון מתחילתו ב"נברך", כי לא הצטרפו אלא כדי להזכיר השם, ומיד רשאין לאכול, ולא ממתינים לסיום "הזן" כאחד העונה לשנים. וביאר ה<b>ב''י</b> בשני אופנים: <b>א</b>. כדעת רש"י שיחיד אינו מברך הזן, ולכן כשמברכין אותה בזימון צריך לשמעה כדי להצטרף, אך שלשה שחייבים בפני עצמם ב"הזן", כל צירופם לעשרה הוא רק להזכיר את השם. <b>ב</b>. שהמצטרף לזימון צריך להמתין לברכה אחת כדי שיהא ניכר שמזמנים עליו, ולכן אחד העונה לשנים ממתין לסיום "הזן" כי "נברך" אינו ברכה, אך הזכרת השם נקראת ברכה, ואחריה אין צריך להמתין [והעיר <b>הצל''ח</b> שאם כן היה אפשר לבאר בברייתא שמצינו "שלש וארבע ברכות" בעשרה, שבהזכרת השם הזימון עצמו נחשב ברכה]. ומדבריו עולה שברכת הזן אינה חלק מהזימון, ולכן נקט [קפג] שרק אם אין מברכין עם המזמן צריך להמתין, אך אם מברכין עמו יחד אין צריך. אך ה<b>מג''א</b> [שם יב] כתב שאף אם מברכין עמו יחד צריך להמתין עד סוף הזן, ומשמע שנקט שהחיוב לשמוע ברכת "הזן" הוא משום שהיא חלק מהזימון, ואם כן אין חילוק בין שלשה לעשרה, וגם שלשה ישמעו עד הזן [וראה שם ס"ק ד ו<b>חיי אדם</b> מח יד ו<b>מ''ב</b> קצג יז ובשעה"צ]. אכן המג"א עצמו [ר ג] הביא את דברי הרא"ש, ותמוה שהרי ברכת הזן היא חלק מהזימון [וכעי"ז תמה ה<b>חזו''א</b> לא ב עי"ש]. ובהכרח שגם הרא"ש סובר ש"הזן" היא חלק מהזימון, ומה שכתב שלא ימתינו ל"הזן" הוא רק כשהצטרפו שלשה, שהם חייבים בזימון בפני עצמם, ואין חיובם נפקע בצירופם, ולכן אינם חייבים לקיים את חיובם בעת צירופם, אלא יברכו אחר אכילתם, אך שנים שהצטרפו לעשרה, אף שהזכירו את השם, צריכים לשמוע עד הזן. 
(25) פירש <b>רש''י</b> שאין לקבוע את מקום השני למרגלות הגדול לצורך נוחיותו של הגדול בשיחה עמו, כי כבודו של השני עדיף מטרחתו. וראה ב<b>לחם משנה</b> [ברכות ז א] שכתב שאין מסדרים את השני למרגלות הגדול ואת השלישי למרגלות השני, כי באופן זה נמצא שהשני יושב במקום האמצעי, והוא המקום הנכבד ששמור לגדול שבין המסובים. וב<b>ראש יסף</b> כתב שהגדול מעדיף לדבר עם השלישי, ואינו רוצה לטרוח כל כך עם השני. 
(26) ה<b>טור</b> [קסו] הביא <b>שהרא''ש</b> היה נוטל ידיו אחרון, וביאר <b>הט''ז</b> [קסה ג] שסבר כי רק בזמן הגמרא היה נוטל ראשון כי היה שלחן נפרד לפני כל אחד והיה אוכל מיד, אך כיום אין כבודו שיטול וימתין לכל המסובין, וב<b>פרישה</b> כתב שעשה כן כדי שלא לבא לידי הפסק ודיבור. ו<b>במשנה ברורה</b> [קסה ה] כתב שרק אם מוציא את המסובין ברכת המוציא, נוטל אחרון, אך בסעודות גדולות שכל אחד מתחיל את הסעודה בפני עצמו, וגם יש חשש להפסק בשהיה, יטול תחילה ויתחיל לאכול. 
(27) ה<b>ראש יוסף</b> דן אם הכוונה רק לגדול שבוצע על הפת, או אפילו אם אינו בוצע, וראה מחלוקת הראשונים [בהערה 29] לגבי קדימה במים אחרונים, ולהרמב"ם תמיד הגדול נוטל ראשון, ואילו להראב"ד שהקדימו את המברך כדי שייעיין בברכה, היינו רק בבהמ"ז שהיא ארוכה, אך בברכת המוציא הבוצע קודם מפני כבוד הברכה. 
(28) כך פירש <b>רש''י</b> [ד"ה מתחילין]. אך <b>הרמב''ם</b> [ברכות ז א] לא הזכיר שדין זה הוא באופן שמביאין מיד שלחן לפניו, והעלה מכך ה<b>כסף משנה</b> [שם] שסבר כי כיון שבברייתא שהביא רב ששת שנינו "מתחילין מן הראשון" סתם, ומשמע שאפילו אם לא הביאו לפניו שלחן, ואף שרב ששת עצמו תמה על כך בפני ריש גלותא, האמת היא שאין בכך פחיתות לגדול. 
(29) כתבו <b>הרשב''א ורבינו יונה</b> שהקדימה במים אחרונים אינה משום כבוד לגדול, שהרי אמרו בסמוך שאין מכבדין בידים מזוהמות, אלא מפני שהנוטל ראשון הוא המברך, ממילא צריך להקדימו במים אחרונים, אך שאר הנוטלים לא יכבדו זה את זה להקדים ליטול אלא יטלו כסדר ישיבתם, וכן דעת רש"י [ד"ה למקום, הנוטל, וראה מז א הערה 1]. עוד כתבו ה<b>ראב''ד</b> [ברכות ז יב] ו<b>הרשב''א</b> שתקנו להקדימו לארבעה אנשים כדי שיעיין בברכה קודם שיזמן, ושיערו שבזמן נטילה של ד' אנשים יכול לעיין בד' ברכות, ולא נתנו לו יותר כדי שתהיה הנטילה סמוכה לברכה [ומשמע מדבריו שהתכיפה במים אחרונים אינה כמים ראשונים, שבהן השיעור הוא כדי מהלך כב אמה, וראה <b>באר שבע</b> סוטה לט א ו<b>תורת</b> <b>חיים</b> קפו ג]. <b>והכסף משנה</b> העלה מדברי <b>הרמב''ם</b> [שם] שביאר כי בזמן הגמרא שהיו נוטלין את השלחן מלפניו, היה הגדול נוטל אחרון [או לפני ארבעה אחרונים], ולכן פסק שבזמננו שהשלחן לפניו, הגדול נוטל תחילה כדי שלא ישב וידיו מזוהמות. ומדבריו משמע שהטעם שמתחילין בגדול הוא מפני כבודו. 
(30) <b>תוס' להלן</b> [מז א ד"ה והלכתא] העלו מכך שהגדול יכול לתת רשות לקטן לברך, שהרי רב היה גדול מרבי חייא, ובכל זאת כבדו, וביאר ב<b>מאמר מרדכי</b> [רא] שהכיבוד לברך תלוי בדעת בעה"ב שרוצה שיברכוהו, וראה <b>מג''א</b> [שם א] שיכול לתת גם לאחר שאינו אורח. ואילו ה<b>רא''ש</b> הוכיח מכאן שהאורח מברך אפילו אם בעה"ב גדול ממנו, שהרי רבי היה רבו של רב, וראה בביאור <b>הגר''א</b> [רא א] ו<b>בה''ל</b> [שם ד"ה ואם בעה"ב]. וב<b>ערוך השלחן</b> הוכיח מדברי תוס' שהגדול אינו נחשב כ"מי שנתנו לו כוס של ברכה", שהרי אסור לסרב לה, אלא כשרוצה ליתנה לאחר הרי הוא מוחל מעיקרא על כיבודו. ובספר <b>פירות תאנה</b> דחה, שהרי מבואר להלן [נה א] כי הטעם שאסור לסרב הוא מפני שמברך לבעה"ב ובזכות זה ה' מברכו, אך רבי שהיה הוא עצמו בעה"ב, אין לו חשש זה. אכן, כיון שתוס' הוכיחו מכאן שכל גדול יכול למחול, בהכרח שאינו מדין בעה"ב שאינו מברך, אלא משום שמוחל על כיבודו. 
(31) על פי הראב"ד והרשב"א בהערה 29. 
(32) <b>רבינו יונה</b> הביא שני ביאורים: א. בדרך שבתוך העיר, אין מכבדין זה את זה כדי שלא להפריע לתנועת העוברים ושבים. ב. בדרך מעיר לעיר, אין זה דרך ארץ להתעכב כדי לכבד זה את זה. והוכיח [מסוגיא בשבת נא ב שאמוראים כבדו זה לזה בדרך] דהיינו רק אם לא נועדו תחילה ללכת יחדיו, וביאר ב<b>ראש יוסף</b> כי אז אין חוששין לכבודם כי רוצים להגיע מהרה למחוז חפצם, אך בעיר אפילו לא נועדו, מכבדין, כי אין מקפידים על עיכוב. [ואילו לביאור א, בדרך מעיר לעיר, אם נועדו, מכבדין, ובעיר אפילו נועדו לא מכבדין, כדי שלא להפריע]. 
(33) ע"פ <b>רבינו יונה</b>. 
(1) <b>רבינו יונה</b> ביאר שהטעם לכך משום שסכנה היא להתאחר ברחיצת ידים מזוהמות. וראה ב<b>מ''ב</b> [קפא יד] "שאין זה כיבוד במה שירמוז לו שהוא ירחץ תחילה ידיו המזוהמות". וה<b>רא''ה</b> פירש שכוונת הברייתא שלא ישמש את הגדול בידים מזוהמות, וביאר ה<b>מאירי</b> שיש לחשוש שישכח זוהמתו ויאחוז בכנף מעילו [ולא ביאר שהכוונה למים אחרונים, מפני קושיית הראשונים מו ב הערה 28, שהרי מתחילין בהם מן הגדול, ולדבריו אחר המברך נוטל הגדול, ואילו לשאר הראשונים המסובין נוטלין כסדר ישיבתם]. 
(2) מסתבר שאביי ידע את הברייתא ש"אין מכבדין בדרך", אך סבר שהכוונה שאין חיוב לכבד בדרך, אך טענתו היתה שבכל זאת ראוי לכבד, ולכן לא ענה לו מדברי הברייתא, אלא הביא מרבי יוחנן שאין כיבוד אלא בפתח, ואין חיוב כיבוד אלא כשיש מזוזה [שהרי ודאי אין כוונת רבי יוחנן למעט כל פתח מכיבוד, כי בברייתא משמע שרק בדרכים אין כיבוד, ובהכרח שכוונתו על חיוב כיבוד]. וראה <b>תוס' ביומא</b> [יא א] שביארו כי כוונת רבין היא, שרבי יוחנן למד מהברייתא שאין מכבדין בדרכים אלא בפתח, וכוונתם כנ"ל, שהוכיח לו מדברי רבי יוחנן, שאין כוונת הברייתא שאין חיוב בדרכים, אלא שאי אפשר לכבד בדרכים, ולכן אין טענה על מה שלא כיבדו. וב<b>פסקי רי''ד</b> ביאר שאביי טען כי אף שאין מכבדין לומר "לך לפני", מכל מקום אין לקטן ללכת לפני הגדול [וצ"ע א"כ מה השיבו רבין]. 
(3) ראה ביומא [שם] שבית כנסת שיש בו דירה חייב, ושאין בו דירה נחלקו בו. ולגבי ביהמ"ד דנו הראשונים במנחות [לג א] אם חייב במזוזה, או רק באופן שביתו נפתח לתוכו, והרא"ש הביא שמהר"ם מרוטנבורג קבע מזוזה בבית מדרשו כי היתה רוח רעה מבעתתו בשינת צהרים. 
(4) ביאר <b>רבינו יונה</b> שפתח נקי ראוי לכיבוד, ובית הכנסת פטור ממזוזה רק משום שאינו בית דירה, אך פתחו ראוי לכיבוד. 
(5) <b>תוס'</b> נקטו שדין זה הוא מפני כבוד הברכה, ולכן אין הבוצע יכול להרשות למסובין לבצוע לפניו מהפת שבירך עליה, אך יכול לתת לכל אחד חלקו, וימתינו עד שיאכל [וראה <b>מג''א</b> [קסז לה] ו<b>ט''ז</b> אם יש בכך חשש הפסק]. ו<b>רבינו יונה והמאירי</b> כתבו שיכול לתת רשות לרבו, ומשמע שרק מדת דרך ארץ היא שלא להקדימו, וראה הערה 9. אך <b>הרא''ש</b> כתב שהטעם שאסור לטעום הוא משום שאין אדם יוצא בברכת הנהנין ע"י שמיעה מחברו עד שיהנה המברך, ולדבריו אפילו אם יש לכל אחד פת בפני עצמו, אסור לאכול עד שיטעום המברך, וראה <b>פמ''ג</b> [קסז א"א לה]. 
(6) <b>רבינו יונה ומאירי</b> ביארו שמדת דרך ארץ היא להמתין לחברו [וכתב ב"י שגם אחד ימתין לשנים], ולכן גם אם חותך הלחם או ממתין לקבל פרוסה, ימתין לו, אך לא כאשר מפסיק לדבר אחר ושוהה הרבה. וה<b>לבוש</b> [קע ב] כתב שרק כששותה חששו שיקפיד ויחנק. וראה <b>מג''א</b> [סק"ז]. ומדברי ה<b>רא''ה</b> נראה שדין זה שייך רק כשאוכלים מקערה אחת, אך ב<b>ערוך השלחן</b> [שם ד] כתב שדין זה כולל פרט נוסף ששייך גם כשאוכלין כל אחד משלו, והוא שהבוצע שפושט ידו ראשון, לא יפשוט ידו עד שיהיה הסועד עמו מוכן לאכול. 
(7) <b>רש''י גיטין</b> [נט ב ד"ה הבוצע] ביאר דהיינו בעה"ב שמברך המוציא אפילו הוא הקטן שבהם, וה<b>מג''א</b> [קסז לז] הוסיף שה"ה באופן שכבדו את הקטן לבצוע. 
(8) <b>רש''י גיטין</b> [שם ד"ה הוא] ביאר דהיינו דוקא כשבא ללפת פרוסת המוציא, וכן נקטו <b>תוס'</b> [ד"ה אין, פירוש א] שהבוצע פושט ידו לטבול פתו, וראה ביאור <b>הגר''א</b> [קסז נה]. וה<b>ב''ח</b> ביאר שהטעם לדין זה, הוא, כי כיון שכבדוהו לבצוע תחילה, ראוי לכבדו שגם יפשוט ידו לקערה תחילה, והיינו לפי ביאור השני בתוס' שפושט ידיו להתחיל באכילה, וראה בסמוך. 
(9) <b>תוס'</b> [ד"ה אין] הקשו שהרי אין המסובין רשאין לאכול עד שיטעום הבוצע [וביארו ה<b>דרישה וראש יוסף</b> שלכך אין רשות בידו להרשותם לטעום לפניו], והעלו מכך שהבוצע יכול לתת לכל אחד חלקו, וימתינו עד שיתחיל לאכול, ואם יש לכל אחד פת בפני עצמו יכול לטעום מיד, וכתב ב<b>שו''ע הגר''ז</b> דהינו דוקא כשיש לפני כל אחד ככר שלם, שאל"כ הרי הם זקוקים לברך על ככרו השלם. 
(10) <b>רש''י</b> [ד"ה עד] ביאר שה"אמן" הוא חלק מהברכה, ולכן צריך שיכלה קודם הבציעה, שהרי אמרו לעיל [לט ב] שצריך לסיים ברכת המוציא לפני בציעת הפת. וה<b>פמ''ג</b> [א"א קסז לו-ז] הביא מ<b>תרומת</b> <b>הדשן</b> שהשומע את רוב העונים אומרים אמן יכול לענות עמם, ואינה "אמן יתומה", כי ענייתם היא חלק מהברכה, והעלה מכך שברכת המברך עצמו נמשכת עד שיסיימו, ולכן גם כשאינם יוצאים בברכתו, עליו להמתין שיסיימו לענות [וראה נג הערה 54]. וכן משמע מדברי ה<b>ירושלמי</b> [הובא ב<b>דרכי</b> <b>משה</b> שם ד, וראה <b>מ''ב</b> סק"כ] שהיוצא בשמיעת הברכה, צריך להוציא את המברך ב"אמן" כי הוא חלק מעצם הברכה. והיינו כמבואר לעיל [מה ב] שהעונה אמן אחר ברכת עצמו משובח, אלא שבכל ברכה יש חשש הפסק, ואילו עניית אחר אחריו אין בה הפסק, והיא כהמשך לברכתו. אך ב<b>שו''ע הגר''ז</b> נקט שרק אם יוצאים בברכתו אינו רשאי לבצוע, והיינו שהברכה נמשכת רק לגבי העונים, והביאו ה<b>מ''ב</b> [שם פד], וצ"ע. 
(11) ע"פ <b>תוס'</b> [ד"ה כל]. 
(12) <b>רש''י</b> [ד"ה חטופה, ע"פ מעדני יו"ט י]. וה<b>ערוך</b> [אמן ב] ביאר שחוטף לענות קודם שסיים המברך, וכן נקטו ה<b>רא''ה והמאירי</b>. ו<b>רבינו יונה</b> ביאר שאומר "אמן" במהירות. 
(13) ע"פ <b>רש''י</b> [ד"ה קטופה], וכתב ה<b>ב''ח</b> שה"ה אם חיסר א' או מ' וה<b>ערוך</b> [אמן ב] ביאר שמפסיק את התיבה לשתים. וה<b>מאירי</b> ביאר שמבליע אות אחת. 
(14) <b>רש''י</b> [ד"ה יתומה, ואמן בלא ברכה כיתום ללא הוריו]. והמ<b>אירי</b> ביאר שאינו אומרה מיד כששומע את סיום הברכה, אלא לאחר זמן. וכתבו <b>רש''י ותוס'</b> כי מה שמצינו [סוכה נא ב] שבאלכסנדריא של מצרים היו מניפין בסודרין כדי שידעו מתי לענות אמן, ומשמע שענוהו אף שלא שמעו הברכה - היינו משום שידעו על מה עונים, ורק לא שמעוה. וכתב <b>רבינו יונה</b> שלדבריהם אפילו אם חייב בברכה, כיון שיודע על מה עונה, יוצא בה אף שאינו שומעה. ובסוכה [נב א] הביאו תוס' בשם <b>רבי ניסים</b> <b>גאון</b> שהאיסור לענות רק על ברכה שחייב בה, ובאלכסנדריא ענו על ברכת העולה לתורה, שאין הציבור חייבים בברכה. [ונחלקו האחרונים אם אחר שהתפלל יכול לענות על חזרת הש"ץ אף שלא שמע, כיון שנתקנה רק למי שאינו יודע להתפלל, או שהחשיבוה כחובה, כי אם הבקיאים לא יכוונו תראה כברכה לבטלה, ראה <b>טור ונו''כ</b> קכד]. ולכאורה תמוה, שהרי כיון שלא שמעה אינו יוצא ידי חובתו, ולמה נחשבת "אמן יתומה"<QM> וביאר <b>הגרי''ש אלישיב</b> [בהערות לסוכה] ע"פ המ"ב [ריג יז] שהיוצא בברכת חברו מחויב יותר ב"אמן" כדי להורות שמסכים לברכה, ואמן על ברכה מסוג זה, נקראת אמן יתומה. 
(15) רש"י, ו<b>רבינו יונה</b> ביאר שלא יאמר עם הש"ץ את סיום הברכות, כי היא ברכה לבטלה, שהרי כבר התפלל, ואפילו אם לא התפלל ורוצה לצאת בשמיעה מהש"ץ, לא יאמר עמו את סופי הברכות, כי אז יהא כעונה אמן אחר ברכות עצמו. <b>והריטב''א</b> ביאר שיעשה היכר בחתימתה, ולא כזורקה מפיו כשאר התיבות שבאמצע הברכה. ועוד, שלא יתחיל בברכה שאחריה, אלא אחר שיפסיק בשיעור שיכולים לענות אחריו "אמן". 
(16) <b>הרמב''ן</b> [מה א] הוכיח מכאן שמצטרפין לזימון אפילו בלא קביעות [ושלא כרבינו יונה והרא"ש הובא בהערה 1 למשנה]. אך כבר יישב זאת <b>רבינו יונה</b> [נ א] דהיינו דוקא משום שכבר נועדו השניים יחד, ואז השלישי נגרר אחריהם. וב<b>שלטי הגבורים</b> [לב ב בדפי הרי"ף] נקט שלדעת רבינו יונה בלי קביעות רק אין חיוב לזמן, אך יכולים לזמן אם ירצו, וכן ביאר ה<b>בה''ל</b> את סוגיין לפי רבינו יונה [קצז ד"ה מצטרף]. אך מקושיית רבינו יונה מסוגיין משמע שאינם יכולים לזמן, או שהבין כי סוגיין עוסקת בחיוב כלשון רש"י [ד"ה אכילנא], וכבר הוכיח ב<b>ראש יוסף</b> שסוגין עוסקת בחיוב, שהרי רב עצמו סבר [מה א] ששנים יכולים לזמן, ובהכרח שרב אשי בא להצטרף אליהם לחיוב, וראה <b>קהלות יעקב</b> [כז ד]. 
(17) כך פירש <b>רש''י</b>, והיינו כמו "רבי", <b>ותוס'</b> ביבמות [נז ב] כתבו שאבא הוא שמו, וכינוהו בשם "רב" לכבודו, ורק שמואל שהיה חברו קראו בשמו. 
(18) ב<b>בה''ל</b> [רא ד"ה בא] כתב שרק גדול קודם ל"עיקר סעודה", אך סתם אדם שבא לבסוף לא יברך, ולכאורה דין זה שייך רק אם כשהשלישי מצטרף בסוף הזימון הוא רשות, אך אם הוא חובה על כלם, אין טעם לחלק בין "עיקר הסעודה" לנוסף. 
(19) בשו"ת <b>חכם צבי</b> [מה] הוכיח מכאן שמעבירין על המצוות לצורך מצוה מן המובחר, שהרי גדול דוחה את "עיקר הסעודה" אף שכבר חל עליו חיוב זימון. 
(20) רש"י ביאר שהקושיא היא הרי מצוות הזימון באה בעבירה, כי המברך על דבר איסור אינו אלא מנאץ. ותמה ה<b>פני יהושע</b> שהרי תירוץ הגמרא הוא שעצם המאכל ראוי לאכילה, ואינו טעון תיקון, אך עדיין יקשה שכל זמן שמברך עליו כפי שהוא עובר בעבירה. וב<b>ראש יוסף</b> ביאר שכוונת הגמרא להוכיח שדמאי אינו איסור חמור כל כך, שהרי הוא מותר לעניים, ועבירה כזו אינה גורמת שתהא המצוה נחשבת כבאה בעבירה, וכן משמע מדברי <b>רש''י</b> [ד"ה מאכילין] <b>והריטב''א</b> [במשנה]. אכן הפני יהושע כתב שקושייתו רק אם דעת רש"י כהרמב"ם שאסור לברך ברהמ"ז על דבר איסור, אך להראב"ד שהוא משום חסרון קביעות, ניתן לפרש שהאוכל את הדמאי הוא עני, והטעם שיש לאחרים קביעות עמו הוא משום שיכולים להפקיר נכסיהם. ו<b>הגרי''ז</b> אמר, שגם הרמב"ם מודה שלגבי זימון יש טעם נוסף של חסרון קביעות, וא"כ אף אם אינו איסור חמור, עדיין חסר בקביעות, ולכן צריך לטעם שאינו נחשב כטעון תיקון, כי יכול להפקיר נכסיו, וכך ביארנו בפנים, [וכן משמע מהט"ז קצו ג שהאוכל איסור בשוגג יכול לברך בהמ"ז אך אינו מצטרף לזימון, והיינו משום שיש גם חסרון קביעות, וראה הערה הבאה]. 
(21) ב<b>קהלות יעקב</b> [כז ה] הקשה למה הוצרכו למצא אופן שיהא ראוי לו עצמו, והרי דמאי ראוי תמיד לעניים. ונראה, שהרי גם האוכל תרומה אינו מצטרף, אף שראויה לכהנים, וכן המודר הנאה אינו מצטרף אף שיכול לשאול על נדרו [תוס' מה א ד"ה אכל], ובהכרח שבכל אופן שהאדם האוכל זקוק לתקן בעצם המאכל, אינו ראוי לסעודה קבועה ואינו מצטרף לזימון. וראה <b>דרך אמונה</b> [מע"ש ה יב בה"ל ד"ה הפודה] ולהלן הערה 26. [ור<b>בינו יונה</b> כתב שמודר הנאה אינו מצטרף אף שיכול להשאל, משום שהוא איסור דאורייתא, ולכן אינו כדמאי]. 
(22) כך פירש <b>רש''י</b> [כאן ובעירובין לא ב] ונקט שהכוונה על חיילי ישראל, ומדובר על ההיתר של החיילים לאכול דמאי. ו<b>תוס'</b> [כאן ד"ה ומאכילין ובעירובין יז ב] ביארו באופן נוסף, שמדובר בחיילי מלך עכו"ם שהטילו על בני עיר לספק להם מזון, והחידוש שמותר לבני העיר לספקו מדמאי, כי אילו היה דינו כטבל גמור, היה אסור להאכילם בו, כי אסור להינאות מטבל בהנאה של כילוי. 
(23) <b>תוס'</b> [ד"ה ואמר] ביארו שדברי רב הונא הם ענין בפני עצמו, וכוונתו ללמד שאם תמצא ברייתא שסוברת שאין מאכילין אותם דמאי, תדע שהיא כדעת בית שמאי, ואין הלכה כמותה. 
(24) <b>המאירי</b> [ביצה יג ב] הביא מחלוקת ראשונים אם רק הלוי נפטר מתרומת מעשר, או אף הישראל אינו צריך להפריש על חלק המעשר, [ועל חלק החולין לכו"ע חייב להפריש, ראה <b>באפיקי ים</b> ח"א מד י]. <b>ובמשנה ראשונה</b> [תרומות פ"א מ"ה] נקט שאם הישראל הקדים והפריש תרומת מעשר, עדיין הלוי חייב בתרומה גדולה, וב<b>דרך אמונה</b> [תרומות פ"ג צה"ל קצה] כתב שאין נראה לחלק כן, כי סוף סוף מפריש שתי תרומות ממעשר ראשון. 
(25) כך הבינו <b>תוס'</b> [ביצה שם ועירובין לא ב] את פירוש <b>רש''י</b>, והקשו כיצד יפקע חיובו בכרי, אחר שכבר חל בשלב מוקדם בשבלים<QM> ולכן ביארו שהקושיא היא למה דרשת לפוטרו לגמרי בשבלים ולחייבו לגמרי בכרי, והרי אפשר לומר ששני הפסוקים נאמרו על הקדימו בכרי, והחיוב אחר ראיית פני הבית והפטור קודם ראיית פני הבית. אמנם רש"י בביצה נשמר מקושיית תוס', וכתב שהטעם שבתרומת מעשר נפטר גם מתרומה גדולה, הוא משום ששם אחד לשתיהן, וזו וזו מוציאות מידי טבל, ולא הוצרך לדרוש פטור זה מקרא, אלא מפני שכרוך בו הפסד כהן בתרומה גדולה, שהרי תמיד נוטל שתיהם וכאן מפסיד. ונמצא שבאמת לא נפקע החיוב שחל בשבלים, וקושית הגמרא היא מנין שהפטור מתרומה גדולה התחדש בשבלים ולא בכרי, והרי תרומה אחת פוטרת את שתיהם, ורק משום הפסד כהן נאמר שיקחו "כל מתנותיהם", וטעם זה יכול לפטור בכרי כמו בשבלים, וביאור התירוץ הוא, דהאי אידגן וחלה עליו חובת כהן וזכה בחלקו, ואין תרומה אחת פוטרת אלא כשנמנע רווח לכהן, אך לא במקום שמפסיד מה שזכה בו. <b>ובתוס' רא''ש</b> כאן תירץ, שהגמרא צידדה שמא רק בשבלים קנסו את הלוי להפריש תרומה גדולה, כי מסתמא ידע שעדיין לא הפרישוה עדיין בשלב מוקדם זה, ואעפ"כ הקדים להפסיד הכהן, אך בכרי שמסתבר שכבר הפרישוה, לא יקנסוהו בה. 
(26) לכאורה תמוה, שהרי אף שיצא לחולין, עדיין אסור לאכלו [מע"ש ה יב]. ובהכרח שמצטרף אף שאסור לאכלו, כי טעם איסור אכילתו הוא כדמאי, שחוששין שמא יפשע ולא יעשרנו ובהקדש לא יוסיף חומשו, ואין איסור אכילה מונע לצירוף לזימון אלא אם הוא בגוף המאכל, וראה הערה 21. ו<b>הגר''א</b> [אמרי נעם] ביאר ש"אינו מעכב"- מותר לאכלו, וכוונתו כנ"ל, שאין האיסור מצד המאכל, אלא רק שמא יפשע. וראה <b>רש''ש</b> [שבת קכו] שתמה איך פסק הרמב"ם [ברכות א כ] שהאוכל מע"ש והקדש שנפדו מברך תחילה וסוף, והרי פסק מאידך שאסור לאכלו. וב<b>דרך אמונה</b> [שם בה"ל ד"ה הפודה] כתב שהאיסור רק לעצמו, אך מותר להאכיל לאחרים, ובהכרח שמצד המאכל אין איסור, אלא רק שמא יפשע, ולכן מברכין עליו. 
(27) <b>הרא''ש</b> כתב ששאר אדם שאכל דרך ארעי אינו מצטרף לזימון, ורק שמש בזמן הגמרא היה מצטרף אף שאין לו קביעות, משום שכך היתה דרך אכילתו [וראה הערה 4 למשנה שבזמנינו שאינו נוהג לאכול משלחן המסובים, אלא מיסב בפני עצמו אחר הסעודה, דינו ככל אדם ואינו מצטרף]. וה<b>ריטב''א</b> ביאר ששמש נקבע אגב קביעות המסובים, ונפקא מינה בין הביאורים אם יהא רשאי להחלק, וראה <b>פני יהושע</b>. 
(28) גירסת <b>הרא''ש והרשב''א</b> [ח"ד פז] "אין מזמנין על ע"ה בחבורה", וביאר ב<b>תוס' רא''ש</b> שאפילו כשהוא בעשרה ואינו ניכר, אין מזמנין עליו [וראה <b>בה''ל</b> קצט שדן בזה]. ולכאורה תמוה, שהרי למסקנא רק ע"ה שאינו מעשר לא מצטרף, ואם הטעם לכך משום שאוכל איסור טבל, למה יהא גרוע מקטן המוטל בעריסה, שמצטרף לעשרה אף שלא אכל. ומשמע שהמניעה לצירוף אינה מפני אכילת איסור, אלא שע"ה בדרגה זו אינו מצטרף, והוא חלק מהשיטות שמצינו בסמוך לגבי דרגת ע"ה. 
(29) <b>הריטב''א ומאירי</b> ביארו שהסיבה לכך כדלעיל [מג ב] שאין ראוי לת"ח להסב בסעודה עם עם הארץ, [וראה טעם נוסף בסמוך], ולכן הקשתה הגמרא שמשמעות "מזמנים עליו" היא שכותי מצטרף לזימון עם שני ישראלים, והרי אין ת"ח מיסב עם עם הארץ. ולכן כתבו, ששלשה עמי הארץ חייבים לזמן בפני עצמם, וכן פסק ב<b>בה''ל</b> [קצט ד"ה מזמנין]. 
(30) <b>בתוס' רא''ש</b> כתב שהברייתא דנה מי נחשב כ"עם הארץ" לענין זימון, כי לענין מעשרות כבר שנינו [בכורות ל א] שהחשוד על טהרות אינו חשוד על מעשרות, וכך הוכחנו בהערה 28. וראה <b>תוס' בסוטה</b> [כב א ד"ה כל] שיש הרבה ענייני עם הארץ, וכל ברייתא דנה בגדרו לענין שונה, וראה עוד בהערה 33. 
(31) <b>הריטב''א</b> כתב שאע"פ שסתם עמי הארץ מזמנים בפני עצמם, כשאינם יודעים לעשר, אינם מזמנים, שהרי אין זימון באכילת איסור של טבל. 
(32) ה<b>רמב''ן</b> כתב כי אף ששנינו [דמאי ז ד] שהכותים אינם מעשרים, היינו רק כשמאכילים לאחרים, כי אינם חוששין לאיסור "לפני עור" בהכשלת איסור, אך מקפידים לעשר את מה שאוכלים בעצמם. ו<b>הרשב''א</b> כתב שסתם כותים לא מעשרים [והיינו שהמעשרים רק לעצמם, הם בכלל עמי הארץ לגבי זימון], והמשנה עוסקת בשבט מסוים מהכותים שמנהגו לעשר, והם מחזיקים ומדקדקים במנהגם. 
(33) <b>רש''י בסוטה</b> [כב א] ביאר שברייתא זו דנה מי נחשב כ"עם הארץ" לענין טהרות ומעשרות. <b>ותוס' בגיטין</b> [סא א ד"ה איזהו] ביארו שנידון הברייתא לענין שאין מזמנין עליו. 
(34) <b>רש''י סוטה</b> [כב א], אך אם יודע לקרא ואינו קורא, אינו נחשב "עם הארץ" לדעת רבי אליעזר. 
(35) כך צידד לבאר ה<b>חזו''א</b> [שביעית י ז, עי"ש], וכן נקט ה<b>ב''י</b> [כד], אך ב<b>פסחים</b> [קיג ב] מצינו שמי שאין לו ציצית בבגדו הוא מנודה לשמים, ו<b>תוס'</b> שם דנו אם מדובר במי שיש לו ואינו לובש, או גם כשאין לו אם צריך לחזור אחריהן. ו<b>תוס' בערכין</b> [ב ב ד"ה הכל] כתבו דהיינו רק בזמן הגמרא שהיה דרכם ללבוש בגדים של ד' כנפות, והמשנה את הבגד כדי להפטר מציצית נענש, ולדבריהם לא יחשב ע"ה אלא אם לובש בגד של ד' כנפות ואינו מטיל בו ציצית. 
(36) ה<b>חזו''א</b> [שם] כתב שבזמן הגמרא מי ששנה ולא שימש ת"ח היה גרוע ממי שלא שנה כלל, אך היה מעולה ממי שלא קרא ק"ש שחרית וערבית. וצידד שבזמננו "לא שימש ת"ח" הוא הלומד מקופיא, ואינו יודע לעיין ולהבין, ומתגאה נגד ת"ח היודעים את התורה באמת, ואינו נכנע להם. 
(37) <b>תוס'</b> [ד"ה אמר ובחגיגה כב א ד"ה כמאן] כתבו שבזמננו מצרפים עם הארץ לזימון, וכן נפסק בשו"ע [קצט ב], ובמג"א כתב שרק ע"ה שלא למד מצטרף, מחשש שמא אם ירחיקוהו יפרוש מהציבור, אך אם הוא רשע שעושה עבירות, או שאינו מקיים מצוות שידועה לכל ישראל, כגון שאינו קורא ק"ש, אינו מצטרף, וראה בה"ל [ד"ה ע"ה]. 
(38) ביאר הגר"ח שמואלביץ [<b>שיחות מוסר</b> בכמה מקומות], שלישנא אחרינא סברה שדי בכך שישמע ויקבל מהחכמים, והיינו שיטול מהם כהבנתו, אאך לישנא קמא סברה שצריך שהחכמים יתנו לו, וימשיכו בו את "מסירת התורה", וראה בהרחבה ב<b>אגרות משה</b> [יו"ד ח"ד לב]. 
(39) ב<b>בית מאיר</b> [קצו] הוכיח מכאן כדעת <b>הרמב''ם</b> [ברכות א יט] שהאוכל דבר האסור אינו מצטרף משום שאסור לברך עליו, ולכן פשיטא שלא יצטרף לזימון, כי היא מצוה הבאה בעבירה. אך ל<b>ראב''ד</b> שאינו מצטרף לזימון משום שאכילת איסור אינה נחשבת כאכילת קבע, הרי זה גופא צריך להשמיענו שמשום כך אינו מצטרף לזימון. וראה <b>פני יהושע</b> [ד"ה אכל טבל]. 
(40) והיינו אפילו אם חיוב ברכת הזימון הוא מדאורייתא, כי לרמב"ם האיסור דרבנן גורם שברכתו תהיה בכלל "מנאץ", ולראב"ד אין לו קביעות. 
(41) ב<b>חיי אדם</b> [נא] הוכיח מכאן שהאוכל מתבואה שגדלה בעציץ שאינו נקוב מברך ברכת המזון [אך לא "המוציא לחם מן הארץ" שהרי אינו "ארץ" [וראה מח הערה 26]. ובספר <b>פירות</b> <b>תאנה</b> דחה, שצירופו הוא כאוכל ירק, שמצטרף לזימון אף שאינו מברך בהמ"ז [להלן מח א, שו"ע קצז ג]. 
(42) <b>הגרא''מ הורביץ</b> ביאר שהקושיא היא, הרי שנינו ברישא שמצטרף רק אם אכל כזית, ופשיטא שבפחות מכך אינו מצטרף. אך ה<b>רש''ש</b> כתב שא"א לפרש כך, שהרי תירוץ הגמ' הוא שנקטו סיפא אטו רישא, ואיך יתכן להפוך את הקושיא לתירוץ. ולכן הקשה מכאן לשיטת <b>הגר''א</b> [קצז ב] ששמש מצטרף לעשרה אפילו אם אכל פחות מכזית [שהרי לא גרע מקטן המוטל בעריסה], וא"כ צריך התנא להשמיענו שאע"פ שמצטרף לעשרה, אינו מצטרף לשלשה. 
(43) ראה <b>בקהלות יעקב</b> [יבמות לו] שכך ביארו האחרונים, וכמשמעות לשון רבי זירא "וכמה דלא טבל - נכרי הוא". אולם <b>בפיה''מ</b> <b>להרמב''ם</b> כתב שחידוש המשנה הוא כי אף "שיש בו חלק משלמותו" אין מזמנים עליו, ונחלקו בזה הראשונים ביבמות מז א] 
(44) <b>רש''י</b> [ד"ה סניף] גרס "רב אסי" שהוא אמורא ולכן הקשו עליו ממשנה וברייתא. 
(45) <b>בעל המאור</b> דקדק שלא אמרו "מצטרף" אלא "עושין סניף", כי גם ג' או ד' קטנים מצטרפין לזימון, והעיקר שיהיו רוב גדולים, ואילו לדבר שבקדושה אין מצרפין אלא אחד. [וה<b>ב''י</b> נה הביא מספר <b>המנהיג</b> שהדקדוק הוא ממה שאמרו "עושין סניפין" ולא "סניף"]. אך <b>המג''א</b> [נה ח] נקט שריב"ל מודה ששני קטנים אינם מצטרפין, וראה ב<b>ירושלמי</b> [ה"ב] ובמפרשיו. ו<b>בתוס'</b> [מח א ד"ה ולית] הביאו ממדרש שקטן אינו מצטרף אלא לזימון, אך לא לתפלה - ויתכן שהטעם לכך כמבואר לעיל [מה הערה 27] שזימון אינו ככל דבר שבקדושה, ומה שצריך בו עשרה הוא משום ש"בציר מעשרה לאו אורח ארעא", ולצורך זה די בצירוף קטן - אך מסוגיין הוכיחו שקטן מצטרף גם לתפלה, שהרי הקשו לריב"ל ממעשה דרבי אליעזר שהיה בתפלה, וראה <b>עמק ברכה</b> [תפלה ו]. 
(46) יש לדון אם מצטרפים גם לזימון, כי במשנה שנינו שאין מזמנין על עבדים, וכתב רבינו יונה בשם רש"י שהטעם משום שאין חברתן נאה ואפילו עם בעליהן, ובזה אין חילוק בין שלשה לעשרה [וראה לעיל מה הערה 20]. וה<b>ב''י</b> [קצט] הביא בשם <b>הר''ן במגילה</b> שהחשש הוא רק כשצירופן ניכר, ולדבריו יתכן שהמשנה עוסקת בשלשה, שבצירופן נוספת כל ברכת הזימון, וריב"ל דיבר על צירוף לעשרה שרק מוסיפין הזכרת השם, וכן משמע במרדכי קעג ש"מצטרפין לברוך אלוהינו". [ולפ"ז תמוה למה לא הזכיר ריב"ל תשעה ואשה]. 
(47) <b>הרמ''א</b> [קח ח] פסק שלכתחילה לא יעבור זמן תפלה משום הפסד ממון, ובשו"ת <b>יד אליהו</b> [ז] הוכיח מסוגיין שאינו צריך להפסיד, אלא אם יש חשש שלא יתפלל כלל, אך לא לצורך תפלה בציבור, שהרי משמע שרבי אליעזר עשה מדת חסידות כששחרר עבדו לצורך תפלה בצבור, וראה <b>אגרות משה</b> [או"ח ב כז]. 
(48) ה<b>חכם צבי</b> [צג] דן אם אפשר לצרף למנין אדם שנברא ע"פ ספר יצירה, וב<b>ברכי יוסף</b> [נה ד] הוכיח מסוגיין שאי אפשר לצרפו, שהרי רבי אליעזר שחרר עבדו ולא ברא אדם ע"פ ספר יצירה, ודחה ע"פ הרמב"ן [בסמוך] שבמקום מצוה אין איסור חנינה כלל, ועוד שבריאה זו אורכת הכנה גדולה, ולא היה לו זמן לעשותה לפני התפלה. 
(49) <b>הרמב''ן</b> [גיטין לח ב] ביאר שבמקום מצוה אין איסור חנינה כלל, כי איסור "לא תחנם" משמעותו שלא ליתן להם מתנת חינם, אך כשעושה כן לצרכיו, מותר. [וראה עוד טעם בסמוך]. וה<b>מג''א</b> [צ ל] <b>וטורי אבן</b> [חגיגה ב ב] תמהו שהרי בסוגיין דנו בה משום מצוה הבאה בעבירה. וביאר ה<b>חתם סופר</b> [גיטין שם] שקושיית הגמרא הרי "לעולם בהם תעבודו" ו"נקדשתי" שתיהן מצוות שקולות הן, ואם כן אין לאדון עדיפות בקיום "ונקדשתי" ונמצא שמשחרר את העבד שלא לצורכו, ושוב היא מצוה הבאה בעבירה. וראה עוד <b>בשאגת אריה</b> [צז] וב<b>הגהות אמרי ברוך לטורי אבן</b> [שם], ובהגהות <b>הגרא''מ הורביץ ומהר''ץ חיות</b>, <b>ובאגרות משה</b> [או"ח א קפח]. 
(50) ה<b>רא''ש</b> לא גרס קושיא זו, וב<b>שדי חמד</b> [מערכת מ כלל עז] ביאר טעמו כדעת <b>תוס'</b> <b>בסוכה</b> [כט ב] שמצוה הבאה בעבירה אינה פוסלת למצוה דרבנן. ודחה, שרק אם נעשית כבר עבירה בחפץ ובאים לקיים בו מצוה דרבנן, אין פסול של "באה בעבירה", אך קושיית הגמרא היא שאין לעבור עבירה לכתחילה כדי לקיים מצוה. ועוד כתב שבקדושה הוא מקיים עשה דאורייתא של "ונקדשתי בתוך בני ישראל", ועליה הקשו שהיא באה בעבירה, וראה הערה הבאה. 
(51) כך פירש <b>רש''י</b>, וכתב ה<b>רא''ש</b> כי שהמצוה היא לקדש את השם, ואף אם חיוב קדושה הוא מדרבנן, כיון שהיא מצוה של רבים היא דוחה עשה דאורייתא, וב<b>אגרות משה</b> או"ח א קפח] ביאר שכוונתו כי אף שאין חיוב מה"ת לומר קדושה, מ"מ האיסור לאומרה ביחידות הוא מדאורייתא, והעלה מכך שאסור לעשות מנין לקטנים. [והרא"ש הוסיף שלא מסתבר להעמיד שרצה לקרות פרשת זכור שחיובה מה"ת, כי משמע שמדובר בכל ענין. וראה <b>תרומת הדשן</b> קח ו<b>שעה''צ</b> תרפה ה שדנו אם כוונתו שחיובה מה"ת, או שגם צריך עשרה מה"ת]. <b>והרמב''ן</b> [שם] כתב שמצות תפילה בציבור חמורה, ודוחה אפילו עשה דאורייתא, כי כיון שהקב"ה בא לביהכנ"ס ואינו מוצא שם עשרה, מיד הוא כועס. <b>והר''ן</b> שם הוכיח מסוגיין ש"לעולם בהם תעבודו" אינו עשה גמור, ולכן נדחה אפילו לצורך מצוה דרבנן. <b>ובאגרות משה</b> [שם] ביאר בתירוץ הגמרא כי כיון שהיא מצוה דרבים, נמצא שיש לאדון רווח בקיומה יותר מקיום העשה של "לעולם בהם תעבודו" [כי כנגד איסורו יקיימו רבים מצוה], ושוב אין איסור חנינה כלל, ואין מצוותו באה בעבירה. וראה ב<b>קהלות יעקב</b> [כז ו] שהוכיח כי אע"פ שמצוה דרבנן המתקיימת ע"י רבים אינ ה דוחה עשה של כל אחד מהם, אלא רק עשה של יחיד שהוא לצורך הרבים [ותרוצו לקושיית תוד"ה מצוה, ראה רא"ש מו"ק ג]. 
(52) <b>רבינו יונה</b> כתב שהטעם לכך משום שהראשונים גורמים לשכינה שתבא, שהרי השכינה שורה בביהכנ"ס רק כשיש שם ציבור [וראה <b>מהרש''א</b>], והעלה מכך ה<b>מעדני יו''ט</b> [פ"א סי' ז אות י] ששכר כל אחד מהראשונים שוה לחברו. אך מסברא דיליה כתב שגם כל המקדים בין העשרה נוטל שכר כנגד הבאים אחריו, וכן נקט ה<b>רמ''ע מפאנו</b> [בעשרה מאמרות] ו<b>הגר''א</b> [משלי יד כח], וכ"כ ב<b>עטרת</b> <b>זקנים</b> [על השו"ע צ יד] שכל המקדים יותר, ואפילו אינו מעשרה ראשונים, הוא קרוב לשורש הקדושה. וכדבריו מוכח בספר <b>אגודה</b> [ברכות טו] שלא הזכיר כלל "עשרה ראשונים" אלא כתב שישכים לביהכנ"ס ויטול שכר כנגד כלם, [וכן משמע קצת מ<b>הרמב''ם</b> תפלה ח א עי"ש]. וב<b>מג''א</b> [צ כח] הביא מהזהר [נשא רלט] שיתאספו העשרה ויבואו יחד לבית הכנסת, ויתכן שהטעם לכך הוא כדברי <b>הגר''א</b> [משלי שם] שביאר את מאמר הגמרא [ו ב] שהקב"ה בא לביהכנ"ס ואינו מוצא שם עשרה מיד הוא כועס, שכועס גם על אלו שבאו, כי לא הביאו עשרה אנשים [כמבואר שם הערה 42], ולכן עדיף שיבואו יחד, ולא יהיה זמן שאין עשרה יחד. 
(53) ה<b>מעדני יו''ט</b> [שם] דן אם כוונת הגמרא לתקן את לשון ריב"ל, או לבאר שכוונתו כמו בעה"ב המשלם שכר לפועליו, ונותן לאחד שכר כלם לחלק להם, והוא כבוד למחלק. 
(54) ב<b>תוס' חכמי אנגליה</b> כתבו דהיינו דוקא כשיש בארון ס"ת, וכן משמע בירושלמי שדן על צירוף "קטן או ס"ת" [ומשמע שנקטו כי בתחילה רב הונא דן על ארון, ושלא כמבואר להלן]. 
(55) <b>הגר''א</b> [דברי אליהו] ביאר ש"ארון" הוא ראשי תיבות של <b>א</b>חד <b>ר</b>ואה <b>ו</b>אינו <b>נ</b>ראה, והכוונה שמצרפין את הקב"ה כמו שצירפוהו אחי יוסף לעשרה. 
(56) ב<b>דברי אליהו</b> הובא מ<b>הגר''א</b> שרב הונא ביאר שזו היתה כוונתו מתחילה, שתשעה נראים כעשרה, כמו שאמרו על הארון בקדש הקדשים "מקום ארון אינו מן המדה" [מגילה י ב], והיינו שרוחב קה"ק היה עשרים אמה, ואע"פ שהארון עמד באמצעו נשאר לו מכל צד עשרה אמות, הרי שמצינו בארון שתשעה נראים כעשרה. ו<b>הגרא''מ הורביץ</b> כתב שכוון לרמוז שצריך שיהא המרחק ביניהם כשיעור הארון [ראה שם חשבונו] ותמוה, שהרי נחלקו בדבריו אם צריך שיהו מכונסין או מפוזרין. 
(57) ב<b>ירושלמי</b> [כאן] מקשה הרי עדיין אין כאן עשרה, ואיך מה שנראין מועיל במקום עשירי. ולפי המובא לעיל [מה הערה 27] שדעת הירושלמי שזימון הוא ככל דבר שבקדושה, יתכן שמשום כך מצריך שיהיו עשרה בפועל, אך הבבלי סבר שזימון אינו ככל דבר שבקדושה, ומה שצריך בו עשרה הוא משום ש"בציר מעשרה לאו אורח ארעא", ולצורך זה די בכך שנראין כעשרה. 
(58) <b>בתוס' הרא''ש</b> ביאר שההלכה נחשבת כשלישי, ותמה ה<b>צל''ח</b> א"כ למה לא הקשו גם כאן "וכי הלכה גברא היא", ולכן ביאר שקושיית הגמרא היא רק על אותם אנשים שלפעמים חייבים בזימון [כשיש עמם ארון או שבת] ולפעמים פטורים, אך שני ת"ח תמיד מחוייבים, והיינו כי אין החשיבות בהלכה המצטרפת, אלא בתלמידי חכמים עצמם. וה<b>מאירי</b> [מח א] ביאר שכוונת רב אמי, כי אע"פ שאין קובעין כאחת, ההלכה מנענעתן ומצרפתן ואם יש שלישי ביניהם, מזמנין. 
(59) בעירובין [סז א] מבואר שרב חסדא היה מעמיק לדון בנדונים מחודשים, וירא מרב ששת שהיה בקי ומקשה סתירות ממשניות, וראה רש"י בשבת [סג א] שפירש כי שני ת"ח המחדדין, היינו שואלין ומשיבין זה לזה, ויתכן שבכך נחלקו כאן, איזה סוג שו"ת נחשב כחידוד הראוי להצטרף לבהמ"ז. 
(60) <b>רש''י</b>, והיינו ששערות מוכיחות על בגרות הגוף, אפילו לפני גיל הבגרות, ומה שאמרו בקידושין [טז ב] ששערות לפני גיל י"ג הן שומא, הוא לגבי דיני גדלות, ולכן נקרא "קטן פורח", [וראה רש"י גיטין סה א, וב<b>העמק</b> <b>שאלה</b> קטז ג האריך בבירור נידון זה]. אך <b>תוס'</b> [ד"ה קטן] ביארו שכבר נכנס לשנת יג, והתחיל להביא סימנים ולא נגמר שיעורן, שאין בהם כדי לכוף ראשו בצד עיקרו [ונקט שהם עושים את הגדלות, ולא רק ראיה עליה, ולכן כשהגיע לשנים ואינן שומא, כבר בתחילתן יש בו מקצת גדלות]. ונמצא שביאור ראיית הגמרא הוא, שהסיפא מגלה על הרישא, שאין הכוונה לשתי שערות גמורות, אלא די בפורחות. 
(61) <b>תוס'</b> [ד"ה קטן] הקשו איך שנינו בברייתא בסמוך שקטן אינו מצטרף, והרי אפילו קטן בעריסה מצטרף, ולכן העמידוה בצירוף לשלשה. וכן העמידו [בסמוך מח א ד"ה ולית] את ההלכה שקטן פורח אינו מצטרף לשלשה אלא לעשרה. וביאר ה<b>מרדכי</b> שזימון בשלשה חמור מזימון בעשרה. ו<b>הראב''ד בתמים דעים</b> [א] ביאר להיפך, שבעשרה כיון שרוצים להזכיר שם שמים, דוחקין עצמן ומצרפין קטן לסניף כדי להרבות בשבחו של מקום, אך לזימון של שלשה לא אכפת לן, וראה טור ונו"כ [קצט]. 
(1) כך הביאור לפי <b>רש''י</b>, אך <b>תוס' והרשב''א</b> תמהו, שהרי דין קטן שהביא שתי שערות מפורש כבר ברישא של הברייתא, ולכן ביארו כדרכם, שאם הביא שתי שערות כשיעורן, אין מדקדקין אחריו, אך אם עדיין לא צמחו כשיעור, בודקים אחריו, שאם יודע למי מברכין, מצטרף לזימון. 
(2) <b>רב האי גאון</b> פירש, שלמסקנא זו נמצא שכל האופנים דלהלן לא מצטרפים: א. תשעה ועבד. ב. תשעה וקטן. ג. תשעה וארון, ותשעה הנראין כעשרה. ד. שנים ושבת. ה. שני ת"ח. ו. קטן פורח, אלא צריך שיביא שתי שערות ויהא יודע למי מברכים. אך <b>תוס'</b> [ד"ה ולית] <b>ובעה''מ</b> כתבו שדברי ריב"ל לגבי צירוף תשעה ועבד או תשעה וקטן לא נדחו להלכה. ולגבי קטן פורח ביארו <b>תוס' והרשב''א</b> שאין הכוונה לדחות את הברייתא להלכה מפני דברי רב נחמן, אלא לבארה שלא כביאור רבי יוחנן, והיינו שלא שנינו שמזמנים על כל קטן פורח, אלא רק אם יודע למי מברכין. 
(3) <b>הרמב''ן</b> דקדק, שרק במקום שאמרו "לית הלכתא ככל הני שמעתתא מהא דאמר ר' פלוני" ביאורו שחולק על הכל, אך כאן הלשון "לית הלכתא ככל הני שמעתתא אלא כי הא דאמר", וביאורה שאין הלכה ככל הקולות שנזכרו לענין צירוף בזימון, אלא רק כי האי קולא שאמר רב נחמן. 
(4) דעת <b>הרי''ף והרמב''ם</b> [ברכות ה ז] שמצרפין קטן מגיל חינוך, אם יודע למי מברכין, וכתב <b>הריב''ש</b> [תנא] שקודם לגיל חינוך, אפילו אם הוא חריף ויודע למי מברכין, אינו מצטרף. ואילו <b>תוס'</b> [שם] כתבו שצירופו תלוי בשני תנאים א. פורח, ב. שיודע למי מברכין. וכתב ה<b>ב''י</b> [קצט] שגם הרא"ש סובר כן, אך בשם <b>מהרי''ק</b> [מט] הביא שלדעת הרא"ש אינו מצטרף אלא מבן י"ג ויום אחד. 
(5) כך הביאור לפי <b>הרי''ף</b> שקטן ממש מצטרף, אך <b>תוס'</b> כתבו שרצה להראות שיש בהם בינה אף שהם קטנים ועדיין לא מזמנין עליהם, שאילו כבר היו פורחים, לא ניכרת חכמה בתשובתם. 
(6) <b>רב האי גאון</b> ביאר שאין הכוונה שאמר כך ממש, אלא שראו שהוא יודע את בוראו ידיעה שלמה כידיעת גדולים, ויודע ששכינתו בשמים, וראה <b>ריטב''א</b> ששבח בכך את אביי שידע בבירור ששכינתו בשמים. 
(7) דעת ה<b>רי''ף</b> שמצטרף רק לעשרה, אך לא לשלשה, והעלה מכך <b>רבינו יונה</b> שיש להחמיר בשלשה יותר מעשרה, [ומה שמצינו לעיל מה ב שאם יצא אחד מהן לשוק, בג' עונה עמהם, ובעשרה אינו מצטרף אלא אם חזר למקומו, אינו משום חומרא, אלא כך הוא אופן הישיבה הנצרך להזכרת השם]. וראה תוס' ד"ה תשעה. 
(8) לכאורה תמוה, למה צריך שיאכל ירק, והרי אפילו קטן המוטל בעריסה מצטרף, אף שלא אכל כלל. וה<b>חזו''א</b> [ל יד] צידד שרב חולק על ריב"ל בצירוף קטן, אך לבסוף הסיק שהאוכל ירק יכול לברך ברכת הזימון, ולכן אפילו ג' אוכלי ירק מצטרפין, מה שאין כן בקטן בעריסה שאין מצרפין אלא אחד בלבד, וכ"כ ב<b>מ''ב</b> [קצז ז] שמצטרף משום שאומר "ברוך שאכלנו משלו" [ומקורו בתוד"ה תשעה]. אך כבר הבאנו שדעת <b>בעל המאור</b> שמצרפין אפילו ב' וג' קטנים [ופסק גם כרב וגם כריב"ל], ובהכרח שסבר כי צירוף האוכל ירק מחייב בזימון, ואילו צירוף הקטן הוא רשות, ואין הגדולים חייבים לזמן עמו אלא אם ירצו, וראה הערה 10. 
(9) ה<b>ב''י</b> [קצז] הביא בשם ה<b>כל בו</b> שנחלקו הראשונים אם צריך שיאכל כזית ירק, ו<b>הרשב''א</b> כתב שצריך שיתחייב בברכה, לפחות כבורא נפשות [הובא ב<b>מ''ב</b> שם ח], וה<b>ריטב''א</b> כתב שצריך להתחייב ברכה שבהמ"ז פוטרתה [וסבר שעיקר הזימון הוא ברכת הרבים, וצריך שיהא ראוי להוציאם]. ותמה ה<b>חזו''א</b> [לא ב] שהרי הרא"ש להלן [נ א] ביאר כי טעם הדין שאם קדם אחד וברך, מצטרף לזימון, הוא משום שלא גרע מאוכל ירק, אף שאחר שברך כבר אינו מחויב ברכה. ויתכן לחלק בין האוכל ירק, שאם אינו חייב בברכה הרי הוא כאדם מהשוק, שאינו מצטרף אלא רק "עונה", ורק בעת חיובו בברכה יכול להצטרף כ"מברך", לבין האוכל פת, שכבר התחייב בברכת הזימון ולא נפקע חיובו. <b>והגר''א</b> נקט שהאוכל ירק מצטרף אפילו אכל פחות מכזית, וכתב ה<b>בה''ל</b> [קצז ד"ה כזית] דהיינו במצטרף לעשרה, שהרי מוכח ממשנתנו שהמצטרף בירק לשלשה צריך כזית, אך ה<b>רש''ש והגרא''מ הורביץ</b> נקטו שכוונת הגר"א גם במצטרף לשלשה [וכך הביאו ה<b>חזו''א</b> שצידד שרב חולק על ריב"ל בצירוף קטן ל יא]. 
(10) בשו"ע [קצז ב] כתב שהמזמן יהיה מאוכלי הפת דוקא, ו<b>בה''ל</b> [קצד ד"ה אחד] משמע שרק אוכלי הדגן מתחייבים בזימון, אך להאוכל ירק עצמו אין חיוב אלא מצוה גרידא. אך ב<b>אור</b> <b>שמח</b> [ברכות ה ג] נקט שגם לאוכלי הדגן אינו חיוב אלא רשות, וראה בהערה 8 שמדברי <b>בעה''מ</b> משמע שהוא חיוב, ויש לדון אם מותר לאוכל ירק להחלק, כי אינו חייב בזימון, או כיון שהוא גורם להפקיע חיובם של אוכלי הדגן, אסור, [וראה רשב"א להלן נ א]. 
(11) בשו"ת <b>גינת ורדים</b> [י] ביאר שרב נקט "תשעה שאכלו דגן" אף שדי בשבעה, כדי ללמד שיש עדיפות בריבוי אוכלי הפת כמה שיותר, ומצוה מן המובחר שיהיו עשרה אוכלי פת, כי ברכת הזימון נתקנה על הפת. ולדבריו נמצא שאם היו עשרים, ואחד מהן אכל פת, לא יחלקו, כי לכתחילה עדיף שבכל חבורה יהיו עשרה אוכלי פת, וראה <b>ב''י</b> [קצג] ולהלן [נ א]. 
(12) ביארנו את הגירסא שלפנינו כפשוטה, וכן משמע לעיל [כה ב]. אך <b>רש''י</b> [ד"ה ואיהו] פירש שרבי זירא הצטער שלא שאל על ששה, וכתב ב<b>מסורת הש''ס</b> שגרס "וי דא". וה<b>ב''י</b> כתב שנפקא מינה בביאורים אלו להלכה, כי לרש"י רבי זירא הסתפק בצירוף ארבעה לששה ורבי ירמיה פשיטא ליה, ונמצא שהלכה כרבי ירמיה שמצטרפין לששה, אך לגירסתינו גם רבי זירא פשיטא ליה, והלכה כמותו שצריך רוב הניכר. 
(13) ב<b>ירושלמי</b> דן לצרף אפילו מחצה על מחצה, דהיינו חמשה אוכלי פת וחמשה אוכלי ירק. אך כשהרוב אוכלי ירק, ודאי אין מצטרפין לזמן בהזכרת השם, כי אף אם יש ביניהם שלשה שאכלו פת וכלם חייבין בזימון, הרי היא סעודת אוכלי ירק, ואינה מחייבת הזכרת השם. 
(14) <b>רבינו יונה</b> ביאר שצריך רוב של שני שליש. והטעם לכך, כי בזימון צריך עשרה משום ש"לאו אורח ארעא לברך בפחות מעשרה" [כדלעיל מה ב, ראה מז הערה 56], אך בדבר שבקדושה די ברוב שאינו ניכר [או"ח נה א], כי בו הצורך בעשרה נלמד מקרא, והוא ככל דין התלוי במנין שמתקיים ברוב המנין, וראה <b>ט''ז</b> [יו"ד כא ב]. 
(15) ה<b>גרעק''א</b> העיר, שמכאן מוכח שאשה מצטרפת לזימון, כי משמע שרק המלך והמלכה אכלו, אך מברכת רבי שמעון בן שטח "שאכל ינאי וחבריו" משמע שהיו עמו אחרים, וב<b>תוס'</b> [ד"ה תשעה] מבואר שהיו שם עשרה, וכן הוא להדיא בבראשית רבה [מקץ צא ג], וראה <b>חזו''א</b> [ל ט]. 
(16) לכאורה תמוה, כיצד יתכן שינאי, שהיה כהן גדול ומלך, לא ידע לברך<QM> וראה <b>צל''ח</b> שהעמיד באופן מסוים ע"פ פלפול. 
(17) ב<b>עין יעקב</b> גרס "דלא מקבלי". והיינו שהוכיח מרבי שמעון בן שטח על כל החכמים שאינם מקבלים מרות, וראה <b>רש''ש</b>. 
(18) <b>תוס'</b> [ד"ה תשעה] כתבו שהאוכל ירק או שותה כוס יין מצטרף ויכול לומר "ברוך שאכלנו משלו" שהרי שתיה בכלל אכילה. 
(19) ב<b>מסורת הש''ס</b> כתב למחוק תיבות אלו, שהרי לא מסתבר שרבי יוחנן יביא ראיה מדברי עצמו. וה<b>צל''ח</b> כתב שלא רבי יוחנן אמר "ר"ש בן שטח עבד לגרמיה" אלא רבי אבא הוא שלמד כך מדברי רבי יוחנן. 
(20) ה<b>רא''ש</b> כתב שלא נקט "פת", כי די שיאכל דבר המחייב בברכה מעין שלש, ואין צריך שיהיה חייב ברכת המזון. אך <b>הרשב''א</b> נקט שאינו מוציא בברכת המזון, אלא אם אכל כזית פת, והתחייב בברכת המזון, שהרי אומר "נברך שאכלנו" ובהכרח שגם הוא אכל וחייב בברהמ"ז [שהרי בהמ"ז אינה פוטרת את מעין שלש]. וה<b>ריטב''א</b> כתב שגם רבי שמעון בן שטח מודה שהמוציא צריך להיות מחוייב בברכה, אלא שסבר כי לצירוף זימון די שיתחייב בברכה מעין שלש על היין, שברכת המזון פוטרתה, והיא בכלל "ואכלת וברכת". 
(21) <b>תוס'</b> [ד"ה עד] ביארו כי אף שאמרו [ר"ה כט א] שגם אחר שבירך יכול לחזור ולהוציא אחרים, ואפילו לא אכל כלל, מוציא אחרים מדין ערבות, מכל מקום כדי לזמן צריך לאכול כזית דגן, כי אינו יכול לומר "שאכלנו משלו". [ותמה ה<b>מהרש''א</b> שהרי האוכל ירק מצטרף כי יכול לומר "שאכלנו", ולמה צריך המוציא לאכול דוקא פת]. אך <b>רש''י ובה''ג והרמב''ם</b> [ברכות ה טז] סברו כהי<b>רושלמי</b> [הובא ברא"ש] שהטעם שצריך לאכול כזית, הוא משום שנאמר "ואכלת ושבעת וברכת" ודרשו "מי שאכל הוא יברך", ונמצא שבבהמ"ז התחדש שאינו יכול להוציא את חברו אלא אם הוא מחויב בה לפחות מדרבנן, [וכך הבינו את האמור בר"ה שם "חוץ מברכת הלחם והיין", וראה <b>תוס' לעיל</b> מה א ד"ה אם], ולכן ביארו כדלהלן. וגם <b>הרשב''א והריטב''א</b> [הל' ברכות ה ט] ביארו שבבהמ"ז התחדש שאינו יכול להוציא את חברו אלא אם הוא מחויב בה, אך סברו שרק רבנן תקנו כן, כדי שלא יטעו ויוציאו גם בברכת הנהנין, שבה אינו מוציא אלא אם נהנה, ורק אסמכוהו אקרא. 
(22) <b>רש''י</b> ביאר כי אף שגם האוכל כזית דגן אינו מחויב בבהמ"ז אלא מדרבנן, מכל מקום נחשב מחוייב בדבר כדי להוציא אחרים בברכתו. והוסיף שקטן שאינו מוציא את אביו בבהמ"ז, אף לאחר שהגיע לגיל חינוך [כדלעיל כ ב], כי חיוב החינוך מוטל על אביו ולא עליו. ותמה <b>הגרעק''א</b> שהרי מצינו שם שגם נשים אינן מוציאות אף שהן חייבות מדרבנן. ו<b>הגרא''מ הורביץ</b> תירץ שנשים אינן מוציאות אנשים כי אינם בכלל ערבות [רא"ש פ"ג יג], מה שאין כן קטנים שנאמר עליהם בסיני "בניכם ערבים לכם" [וראה לעיל כ הערה 30 שנחלקו האחרונים אם אכן אין ערבות לנשים, או שאין ערבות אלא למי שמחויב בדבר, וכן מוכח מדברי תוס' בסמוך שקטן אינו מוציא כי אינו בר חיובא, אף שיש לו ערבות]. וב<b>קהילות יעקב</b> [כד] כתב שקטן אע"פ שאינו מחויב בהמ"ז, היינו משום שנחשב כאנוס, אך אם הוא מברכה הרי מקיים מצוותה ככל ישראל, ואינו כאשה שאינה חייבת בה, וגם אם ברכה אינה מקיימת מצוה של בר חיובא. וב<b>תוס'</b> תמהו על רש"י איך יועיל חיוב דרבנן לפטור חיוב דאורייתא<QM> וביאר ה<b>ראש יוסף</b> שרש"י לשיטתו שכל מצוה דרבנן יש עליה חיוב מה"ת, מצד "לא תסור". <b>ובפמ''ג</b> [קמז משב"ז א] הביא בשם ה<b>לבוש</b> שכיון גם חיוב האוכל כזית אסמכוהו אקרא, רצו שיהיה דינו כחיוב דאורייתא ממש, ולכן מוציא גם את מי שאכל ושבע שחיובו דאורייתא. ולביאורו הרי נשים אין מוציאות כי חיובם לא אסמכוהו אקרא. ו<b>בה''ג</b> ביאר שרק אם האחרים אכלו כדי שביעה אינו מוציאם, כי אין חיובם שוה, אך אם גם הם אכלו רק כזית, יכול להוציאם, וכן פסק <b>הרמב''ם</b> [שם]. ותמהו רש"י ותוס' שהרי בסוגיין משמע כי אילו רבי שמעון בן שטח היה אוכל כזית, היה יכול להוציא את ינאי אף שאכל ושבע. וב<b>כסף משנה</b> [שם] הביא תשובת הרמב"ם, שכוונת הגמרא רק להוכיח שהמוציא צריך לאכול פת ואין די ביין, אך לא דקדקה בשיעור האכילה, כי התבאר במקומו לעיל [כ ב]. <b>ותוס'</b> ביארו שרק קטן אינו מוציא, כי אינו בר חיוב כלל, אפילו יאכל כדי שביעה, אך גדול שהוא בר חיובא אם יאכל כדי שביעה, מוציא אחרים שחייבין מדאורייתא, אפילו לא אכל כלל, מדין ערבות. 
(23) כך תיקן <b>הב''ח</b>, שהרי הגמרא מוכיחה כדברי רבי יוחנן שאינו מוציא את הרבים ידי חובתן בברכת המזון, עד שיאכל כזית דגן. אולם <b>הריטב''א</b> ביאר שקושיית הגמרא היא שאם מצטרפין בהכרח דינם שוה ויכול להוציא אף שלא אכל כזית. והתירוץ הוא שרק מצטרף רך לא מוציא עד שיאכל כזית. 
(24) <b>הרשב''א</b> ביאר שהקשו מדברי רשב"ג, כי ידעו שאין מי שחולק עליו, וזו דעת הבבלי, אך הירושלמי נקט שרשב"ג חולק בזה על חכמים, עי"ש. 
(25) <b>הרמב''ם</b> [ברכות ה ח] נקט שאפילו לא אכל אלא ציר לבד, מצטרף, אך ב<b>שו''ע</b> [קצז ב] נקט שטיבל בציר, וכתב <b>מג''א</b> [שם ה] שצריך שיעור כזית, ותמה ב<b>לבושי שרד</b> שאם יש כזית למה צריך טיבול, וביאר ע"פ ה<b>לבוש</b> [שם ב] שהכוונה להשמיענו שהירק מצטרף לשיעור כזית עם הציר, וראה <b>פמ''ג</b>. 
(26) ב<b>נשמת אדם</b> [קנב] נקט שלפני אכילת המן לא בירכו "המוציא לחם מן הארץ", כי ירד מהשמים, והעלה מכך שדבר שאין גידולו מן הארץ אף שמברכין עליו בהמ"ז [ראה הוכחתו מז ב הערה 41] אין מברכין עליו "המוציא" כי אינו מה"ארץ": אולם ב<b>שדי חמד</b> [מערכת כ, ק] הביא לשון הירושלמי [כלאים ז ז] שכל פת שמברכין אחריה שלש ברכות מברך לפניה המוציא, וביאר שעל המן לא ברכו לפניו כלל, שהרי בעת ירידתו נתקנה רק ברכת הזן, ולא אמרו "שלש ברכות" [וחיוב ברכת הנהנין רק מדרבנן], וראה הערה 28. אכן <b>ספר חסידים ורמ''ע מפאנו</b> [שבת ה] נקטו שברכו המוציא לפני המן, ובשו"ת <b>בית</b> <b>יצחק</b> [יו"ד א פד] כתב שכוונתם שכך יברכו עליו לעתיד לבא, אך במדבר לא ברכו, כי נבלע באברים. <b>ובבני יששכר</b> כתב שברכו בשבת ולא ביום חול. וראה <b>מהרש''א</b> [חגיגה יב ב] שהוא מאכל העוה"ב, ונמצא שלא היה בו איסור הנאה מעוה"ז בלא ברכה. וב<b>גליוני הש''ס</b> כתב כי אע"פ שאין מברכין בהמ"ז אלא על פת מה' מיני דגן, אחרי המן ברכו בהמ"ז, וכמ"ד שהיה בו טעמו וממשו של כל מין שחפצו בו, [יומא עה א], ותמוה, שהרי <b>הריטב''א</b> [קידושין לז ב] כתב שלא יצאו בו ידי חובת מצה כי אינו מה' מיני דגן. וב<b>טעמא דקרא</b> [פר' בשלח] כתב שלכו"ע היה בו תכונות כל מין שחפצו בו, ולכן מצינו שלא נעשה כקישואים ובצלים שתכונותיהם מזיקות, ולכן כשחפצו בלחם בירכו עליו בהמ"ז, כי היה מזין וקבעו עליו סעודה, אך אם כוונו לפירות היה בו אלא תכונת פירות, ולא ברכו בהמ"ז, ומסתבר שלכן לא הועיל למצה, כי לא היה בו ממשות ה' מינים, אלא תכונות כחפצו. ו<b>הגרי''ש אלישיב</b> תירץ עפ"ד המעדני יו"ט [מובא בסמוך] שמשה תיקן ברכת הזן קודם שחייבה התורה בברהמ"ז, וחיובה אינו תלוי בה' מיני דגן, כי אין בה דיני בהמ"ז. ויש שביארו עפ"ד ה<b>חתם סופר</b> [או"ח קצז] שהמן היה החלק המובחר של תבואת ארץ ישראל, ולכן נחשב כ"גידולו מן הארץ". 
(27) <b>החזו''א</b> [או"ח כח ד] דן אם הטעם שאין מברכין בהמ"ז אחר שיעור עיכול, הוא משום שמברך על מעשה האכילה, ובשיעור שהיה כזה נחשב הפסק בין המעשה לברכה, או שהברכה לה' על שמספק לו מזונו לשובע [כדברי רש"י ד"ה כשהוא], ואחר עיכול כבר כלתה טובתו. והוכיח ממה שתיקן משה בהמ"ז על המן, אף שהיה נבלע באברים, ובהכרח שהברכה על האכילה, ובעיכול אינו נחשב שכלתה טובתו, אלא הוא שיעור לשהיה, אך יכול לברך מיד [אכן, ב<b>ברכי יוסף רי</b> כתב שהמקיא את האוכל, נחשב כנתעכל, ואינו מברך, ומשמע שאין ברכה אפילו כשהעיכול תיכף אחר אכילה, וראה להלן נא הערה 7, נג הערה 49]. וב<b>טעמא דקרא</b> [פר' בשלח] דחה לפי דרכו, שהיו בו תכונות לחם, ולא נבלע באברים עד שיעור עיכול, ועד אז יכלו לברך. 
(28) <b>הרשב''א</b> הקשה שהרי בסמוך אמרו שג' ברכות ראשונות מדאורייתא, ואיך אמרו שמשה דוד ושלמה תקנוה<QM> ותירץ שמה"ת יכל לאומרן בכל מטבע שירצה, עד שתקנו להן מטבע קבוע. [וביאר ה<b>חזו''א</b> כח ח, שאין לומר שמשה תקן להם גם את מטבע ברכת הארץ, ויהושע שינה בה אחר שנכנסו לארץ - שהרי גם ברכת ירושלים השתנתה אחר שנחרבה, ולא נקראת על שם המשנים, ובהכרח שכיון שברכת הארץ עמדה לשינוי כשיכנסו לארץ, לא תקן לה משה מטבע]. וגם <b>הרא''ש</b> כתב כן, אך לא דן על תקנת משה, אלא רק על דוד ושלמה, וביאר <b>מעדני</b> <b>יו''ט</b> שסבר כי על תקנת משה אין להקשות, שהרי תיקנה בירידת המן בתחילת שנות המדבר, וקדמה לחיוב בהמ"ז שנאמר בסוף ארבעים שנה לפני כניסתם לארץ. ונמצא שכבר בזמן משה רבינו אמרו ג' ברכות, ומשה דוד ושלמה תקנו רק נוסחם [וראה <b>שעה''צ</b> קסח ע"א]. אך <b>תוס'</b> [מט א ד"ה לומר] כתבו שברכת הארץ טעונה מלכות, כיון כי כאשר תקן משה את ברכת הזן עדיין לא נתקנה ברכת הארץ אחריה, ולכן שם ומלכות שבברכת "הזן" אינו נסוב עליה, ומוכח שבימי משה לא אמרו כלל ג' ברכות [וחיובן מדאורייתא חל בכל אחת אחר שהגיעה זמנה, בכניסתן לארץ ובבנין ירושלים]. וכן נראה מדברי ה<b>חינוך</b> [תל] שעזרא תיקן נוסח כל הברכות, ומשה דוד ושלמה תקנו עיקר הענין, וכך אמרו בבמדבר רבה [כג ז] "עד שלא נכנסו לארץ היו מברכין ברכה אחת". 
(29) <b>הרשב''א והריטב''א</b> כתבו שנוסח הבקשה שתקנו דוד ושלמה היה לקיים את בית המקדש ולהעמיד את המלכות [ולהמשיך שלוות הארץ], ואחר החרבן שינוה להחזיר את המלכות ולבנות את ביהמ"ק, וראה הערה 28. 
(30) ה<b>רא''ש</b> ביאר שסמכו את ברכת "הטוב והמטיב" אחר "בונה ירושלים", כי אמרו בירושלמי "כשנחרבה ביתר נגדעה קרן ישראל, ואינה עתידה לחזור עד שיבא בן דוד". [וב<b>מעדני יו''ט</b> ביאר שהוא טעם נוסף לתקנת הברכה, כדי לסומכה לבונה ירושלים שהיא מענינה. אך אין צריך טעם למה מקומה אחר בונה ירושלים, שהרי רבנן תקנוה, ואי אפשר לאומרה בין ג' ברכות דאורייתא]. וב<b>משך</b> <b>חכמה</b> [דברים ח י] ביאר שתקנוה על קיום האומה הבודדת במועדיה להיות הולכת בגולה זה אלפים שנה והיא קיימת ברוחה ובהודה ותפארתה, ואחר החורבן חשבו כי קיומה בלתי אפשר ועתידה לכלות ולנדוד כהצוענים בלא תפארת אדם, כאשר ראו כי בביתר לא נושעו, אמנם כאשר ראו כי עמד מלך חסד אחר וגזר עליהן קבורה, הבינו כי ישראל שה אחת בין שבעים זאבים וכו', וראה עוד ב<b>צל''ח ומהר''ל</b> [נתיבות עולם, עבודה יח]. 
(31) ה<b>פמ''ג</b> [קצד א"א א] <b>והחזו''א</b> [כח ח] דנו אם סדר הברכות מעכב בבהמ"ז, אכן <b>בבאר</b> <b>היטב</b> [קצד ב] נקט שמעכב, ואף ששנינו במגילה [יז א] "הקורא למפרע לא יצא" ובברייתא שם "וכן בהלל ובק"ש ובתפלה" ואילו בהמ"ז לא הוזכרה, צ"ל ש"תנא ושייר". וב<b>ערוך השלחן</b> [קפח ט] הוכיח שאינו מעכב, ואם הקדים אחת לחברתה יצא, שהרי הסדר נלמד מ"וברכת - זו הזן, את ה' אלהיך - זו הזימון" ונקט הכתוב תחילה את ברכת הזן אף שברכת הזימון קודם לה, כדי ללמד שהסדר אינו מעכב [אכן, כבר הגיה <b>הגר''א</b> והקדים ברכת הזימון להזן, ראה הערה 34]. 
(32) כך משמע מ<b>רש''י</b> [ד"ה ובשבת] ומה<b>סמ''ג</b> [עשה כז] שכתב "כדרך שמתחיל בנחמה רחם על ירושלים עירך כך מסיים בנחמה ברוך אתה ה' בונה ירושלים, ולא יסיים ברוך אתה ה' מקדש השבת כמו בתפילה". <b>והרי''ף</b> כתב שבשבת משנים מטבע הברכה בתחילתה ובסופה, ופותח ב"נחמינו ה' אלקינו" וחותם ב"מנחם עמו ישראל בבנין ירושלים" [וביאר <b>בפסקי רי''ד</b> שהטעם לכך כי שבת היא מעין עולם הבא, ומזכירים בה את נחמת ישראל שתהיה בעת הגאולה], וביאר שזו כוונת הברייתא שבשבת פותח ומסים ב"נחמה". ו<b>בתוס'</b> [ד"ה מתחיל] כתבו שטעם המשנים בשבת הוא כדי שלא לומר תחנונים, ודחו דבריהם, כי גם "רחם" לשון נחמה. והרמב"ם [ברכות ב ד] נקט כי בין בחול ובין יכול לומר כל אחת מהנוסחאות, וביאר ה<b>לחם משנה</b> שלדעתו נקטה הגמרא את נוסח "נחמנו" כאחת הנוסחאות האפשריות. 
(33) דעת <b>תוס' לעיל</b> [טז ד"ה וחותם, מו ד"ה ולמאן] שיש בברהמ"ז שלש ברכות מה"ת, ואם אינו יודע את כל בהמ"ז לא יברך כלל [ראה מו א הערות 16-8]. אך ה<b>כסף משנה</b> [ברכות ב ב] הוכיח שלדעת <b>הרמב''ם והרמב''ן</b> רק חיוב ברכת הזן הוא מה"ת, ואילו המקורות שנקטה הברייתא לשאר הברכות הן אסמכתא בעלמא. וה<b>מג''א</b> [קצד ג] העלה מדברי ה<b>רמב''ן</b> [במלחמות ה' לעיל מו א] שאין הברכות בבהמ"ז מעכבות זו את זו, אך אין ראיה שאינו צריך להזכיר את ענין שלשת הברכות בברכה אחת, וראה <b>נשמת אדם</b> [מז א]. וב<b>זכרון</b> <b>שמואל</b> [כא ב] הקשה אם אינן מעכבות, למה השוכח הזכרה חוזר כל בהמ"ז ולא רק את "בונה ירושלים", ובהכרח שגם אם אין מעכבות, אינן ברכות נפרדות, אלא כלולות במצוה אחת, ואף שאם דלג יכול לאמרן שלא כסדרן, הרי מצות ההזכרה היא בבהמ"ז שלמה, ולכן חוזר על כולה. 
(34) <b>הגר''א</b> גרס "וברכת - זו ברכת הזמון, את ה' אלוהך - זו ברכת הזן" וכן העתיקו גם <b>תוס'</b> <b>לעיל</b> [מו א ד"ה עד]. 
(35) פירשנו כך כדי לבאר למה העדיף רבי נתן ללמוד מפס' האמור בשמואל יותר מדרשת הפסוק בתורה, וה<b>פני יוהשע</b> ביאר שרבי נתן סבר שכל הדרשות [מ"וברך" ו"אשר נתן לך"] הם רק אסמכתא בעלמא. <b>ומהר''ץ חיות</b> ביאר שרבי נתן דרש את המקור שלפניו באופן אחר, ואמר כי לומדים גזרה שוה "וברך"-"כי הוא יברך" [ויישב בכך גם את קושיית המהרש"א בהערה הבאה]. 
(36) ה<b>מהרש''א</b> תמה לפי רש"י שמדובר בברכה שלפני אכילת קדשים, מה הראיה מברכת המצוות לברכת הנהנין שלפני המזון<QM> וה<b>פני</b> <b>יהושע</b> כתב שהראיה ממה שהמתינו לו לברך ולא ברכו כל אחד לעצמו, ובהכרח שהיה בוצע ומברך תחילה על הפת, ולכן ברך תחילה גם על הזבח וראה <b>צל''ח והגהות רא''מ הורביץ</b>. אכן <b>בתרגום יונתן ורד''ק</b> פירשו שהיה מברך ברכת המוציא על הפת וברכת הזבח על השלמים. 
(37) ה<b>מהרש''א</b> ביאר שהנשים לא התכוונו לעכבו לצורך זה, שודאי לא ידעו ממנו, אלא שהקב"ה סיבב שיאריכו בדבריהן כזמן הנצרך בדיוק. 
(38) לעיל [כא א] למדו ברכת התורה לפניה מקרא, ולאחריה מק"ו, ופרכו הק"ו שהרי במזון הוא נהנה, והפירכא שייכת גם לק"ו של רבי ישמעאל, וכן משמע מדברי ה<b>רשב''א</b> שכאן מדובר בברכה שלאחריה, ולהלכה חיובה רק מדרבנן. אך <b>במעדני יו''ט</b> [פ"א סי' יג ק] כתב שנידון הברייתא בסוגיין הוא על ברכת התורה לאחריה בקריאתה בציבור, וכיון שהיא רק תקנה דרבנן, ודאי אין הברכה מה"ת, ולכן לא חש לבאר הפירכא, והמקור מקרא הוא רק אסמכתא בעלמא. ומאידך כתב [פ"ו סי' טז ע] שהפירכא "שכן נהנה" שייכת רק על ברכה שלאחריה, כי כבר נהנה, ואילו בסוגיין מדובר על ברכה שלפניה [וכן מבואר ב<b>ריטב''א ופני יהושע</b> כא א]. וב<b>מראה הפנים</b> לירושלמי [פ"ז ה"א] נקט שהנידון על ברכה שלפניה, ותמה מכאן על <b>הרמב''ן</b> [השמטות לסהמ"צ טו] שנקט כי חיובה מה"ת. ואמנם מקור ברייתא זו הוא במכילתא דרבי ישמעאל [סו"פ בא], ושם הנידון בין על ברכה שלפניה ובין על שלאחריה. 
(39) ה<b>יעב''ץ</b> לא גרס "הבא", וביאר שהכוונה ל"חיי עולם", דהיינו חיי נצח. 
(40) ביאר ה<b>רש''ש</b> שדרש את "אשר נתן לך" כהמשך לתחילת הפסוק "וברכת את ה' אלוהיך", וכאילו נאמר "וברכת כל אשר נתן לך ה' אלוהיך". 
(41) ע"פ <b>מהרש''א</b>. 
(42) ע"פ <b>רש''י</b>, וה<b>מהרש''א</b> ביאר כוונתו שמברכין בין על הברכות ובין על הקללות שנכתבו בתורה, והלימוד מקרא שכלם בכלל "מדה טובה". ומשמע שלולי קרא הוה אמינא שלא לברך על לימוד הקללות, והיינו כביאור ה<b>קהלות יעקב</b> [כב] שברכת התורה היא ברכת הנהנין, ולולי שנכללו הקללות ב"מדה טובה" לא היו בכל "נהנין". 
(43) ע"פ <b>מהרש''א</b>. 
(44) ביאר <b>רבינו יונה</b> שבמקום שמזכיר את הארץ צריך להזכיר שבחה, וארץ ישראל נקראה "חמדה" [ירמיה ג יט], ו"טובה ורחבה" [שמות ג ח]. <b>ובשבלי הלקט</b> [קנז] כתב שיהושע ראה איך חמד משה רבינו להכנס אליה, וכיון שהוא זכה להכנס שם תקן בברכתו לומר "ארץ חמדה". 
(45) כי ירשלים התקדשה ע"י דוד [רש"י ד"ה מלכות]. וה<b>מאירי</b> פירש משום שאין נחמה שלמה בבנין ירושלים אלא עם מלכות בית דוד. 
(46) הראשונים נחלקו אם מי שלא אמר פרטים אלו לא יצא כלל, וחוזר ומברך, או שרק לא יצא ידי חובתו כראוי, אך אינו חוזר, ראה <b>טור וב''י</b> [קפז]. 
(47) כך פירש <b>רש''י</b> [ד"ה שיקדים], וביארו <b>תוס'</b> [ד"ה ברית] שאין צריך לומר תיבות "ברית" ו"תורה" אלא את עניינם, ושלא כ<b>נוסח</b> <b>הרמב''ם</b> [ס"ס אהבה] "כי הנחלת לאבותינו ארץ חמדה טובה ורחבה, ברית ותורה וכו', על תורתך שלמדתנו, וראה <b>מרדכי</b> [ריז]. 
(48) כך פירש <b>רש''י</b>, וראה <b>מהרש''א וצל''ח</b> שדנו אלו שתים מברייתות אלו נחשבו כאחת, שהרי נקראו "שלש" אף שנאמרו ברבע מקומות. 
(1) ב<b>תוס' יו''ט</b> [נדרים פ"ג מי"א] תמה הרי על מילה נכרתה רק ברית אחת, ורק תיבת "ברית" נזכרה בה י"ג פעמים [ומה שאין כן ראוי להקדים את התורה שנכרתו עליה ג' בריתות נפרדות], וביאר שמספר ההזכרות בא ללמד על מעלת המצוה, שאינה חוזרת ריקם כמו י"ג מדות של רחמים, ובביאור <b>הרא''ש</b> עה"ת [ס"פ לך לך] כתב שי"ג בריתות נאמרו כנגד יג מדות שהתורה נדרשת בהן. וראה במאירי [נדרים לא ב] שדנו כיצד מונים את הי"ג בריתות. 
(2) ה<b>מג''א</b> [קפז ב] כתב שאם לא אמר תחילה וסוף מחזירין אותו, ותמה ה<b>בה''ל</b> [ד"ה ברית] שהרי רבי אבא אמר שהוא רק "מגונה", ורק על "ברית ותורה" אמרו מפורש ש"לא יצא". 
(3) ע"פ <b>ב''י</b> [קפז]. 
(4) ראה הערה 9. 
(5) ראה <b>תוס' לעיל</b> [כ ב ד"ה נשים] שהטעם שאינן חייבות בבהמ"ז מה"ת הוא משום שאינן יכולות לומר "ברית" ו"תורה", ומשמע שחיוב הזכרה זו הוא מה"ת [ובכל זאת יתכן שיוציאו אנשים, כי היא אותה בהמ"ז, אלא שפטורות מהזכרה, ו<b>רש''י</b> שם סבר כי למ"ד שאם לא הזכיר אינו יוצא, פשיטא שאין מוציאות, כי תקנו בהמ"ז שונה לנשים ולאנשים. וראה <b>מאירי</b> שמטעם זה אין מזמנין על נשים, כי אין אומרות ברית ותורה, ומשמע שאין זה רק פטור מהזכרה, אלא שאין זימון אלא בבהמ"ז של אנשים]. והראשונים [הובאו ב<b>טור</b> קפז] נחלקו אם לא אמר ברית ותורה אם צריך לחזור מה"ת, וכתב ה<b>ב''י</b> כי אף אם בהמ"ז דאורייתא, יתכן שמטבע שלה מדרבנן. וה<b>פמ''ג</b> [א"א ג ובפתיחה כוללת] ביאר כי אף אם המטבע מדרבנן, יתכן שחייב לחזור משום שאם אינו מקיים את המצוה באופן שקבעו רבנן, אינו יוצא אף מה"ת. וראה <b>בה''ל</b> [שם ד"ה מחזירין] שבספק אם אמר ברית ותורה לא יחזור, כיון שהזכרתם רק מדרבנן, וצ"ע. ו<b>הרמב''ם</b> [ברכות ב ג] כתב שאם לא הזכיר "ארץ חמדה טובה ורחבה" צריך לחזור, ואילו על "ברית ותורה" לא הצריך לחזור, וביאר ב<b>אשר לשלמה</b> [ג טז] ש"ארץ חמדה" הוא חלק מנוסח הברכה, אך "ברית ותורה" הן הזכרה, שהרי אם נזכר קודם שהתחיל "רחם" אומרם שם [שעה"צ קפז ח], ועל הזכרה שאינה ברכה, אינו חוזר, וראה <b>עמק ברכה</b> [בהמ"ז ב] ולהלן הערה 30. וה<b>מאירי</b> הביא שהסוברים שלא יחזור, הוכיחו ממה שלא מזכירים "ברית ותורה" בברכה מעין שלש, וראה הערה 28. 
(6) <b>הערוך</b> ביאר שהכוונה לרב, ותמה <b>הגרעק''א</b> שבסמוך אמר רב חננאל בשם רב שיצא, ואין לומר שהכוונה ב"לא יצא" שיצא ידי חובת בהמ"ז אך לא כתקונה, שהרי בסמוך אמר רבי זירא שעשה לכתחילה כדעת רב [וראה דברי הרש"ש להלן]. ובהגהות <b>דברי נחמיה</b> נקט שהכוונה לרבי. 
(7) <b>רש''י</b> [ד"ה ומ"ד] הוסיף שהסובר שחיובה מה"ת, סובר שהיא חלק מברכת הארץ, ואילו הסבור שהיא מדרבנן, סובר שאינה חלק מברכת הארץ, וכוונתו, שאף אם אינה טעונה פתיחה בשם ומלכות כי היא סמוכה לחברתה, הרי כיון שאין בה שם ומלכות, אינה ברכה כלל, ולכן פירש שהיא חלק מברכת הארץ. והקשה רש"י, אם דאורייתא היא וסמוכה לחברתה, למה פותחת כלל ב"ברוך", וביאר שנחשבת כברכה קצרה, כמו ברכת הפירות והמצוות, כי אין בכולה אלא הודאה אחת. אך <b>תוס'</b> [ד"ה מאן] כתבו שאם דאורייתא היא רק חותם ב"ברוך" ואינו פותח ב"ברוך". וה<b>ריטב''א</b> כתב שאם דרבנן היא רק פותח בברוך ואינו חותם, כדי לעשות היכר שאינה מדאורייתא כברכות שלפניה. 
(8) גירסת <b>הרי''ף</b> "מהו חותם - בונה ירושלים, רבי יוסי בר"י אומר וכו'. 
(9) בפשטות משמעות דברי רבי יוסי ברבי יהודה שחותם לכתחילה רק "מושיע ישראל", והנידון איזו חתימה יותר לכתחילה, ואם נפרש כן הרי מוכח מדבריו שלא כרבי אבא - שאמר לעיל שהחותם ב"מושיע ישראל" הוא בור. אך רש"י ביאר שכוונתו שיוצא גם אם חתם כבור, ואמר רק "מושיע ישראל", אבל לכתחילה צריך לחתום בשניהם, וכך ביארנו בפנים. 
(10) יתכן שרבה בר רב הונא סבר שיכול לחתום בשתים משום שלא פתח בשתים [ולכן השמיעה הגמרא פרט זה], כי אף לרבי שאין חותמין בשתים כשפתח בשתים [כמבואר בברכות דלהלן] הוא רק מפני "דמיון לחבילות חבילות" [ראה הערה 17], וסבר רבה שאינו נראה כחייב בשתי החתימות אלא אם פתח בשתים, אך אם בפתיחת הברכה לא התחייב בב' חתימות ודאי יכול לסיים בשתים. 
(11) <b>הלבוש</b> [רט] הקשה הרי מבואר לעיל [מד א] שבחו"ל אומרים "על הארץ ועל הפירות" ומשמע שמודה על ארץ ישראל בנפרד, ועל פירות של חו"ל בנפרד. והעלה מכך ש"על הארץ" אינו דוקא ארץ ישראל, אלא גם בחו"ל מודה על ארצו שהוציאה פירות [והיינו כדעת <b>רבינו יונה</b> שגם האוכל פירות א"י בחו"ל אומר "על הפירות", כי ההודאה "על הארץ" נסובה על חו"ל, וראה <b>ב''י וב''ח</b> רח שנחלקו בכוונתו]. 
(12) הטעם ששלשה רגלים נכללו יחד ב"הזמנים" ואילו שאר המועדים מפורטים כ"יום הזכרון" ו"יום הכפורים", הוא משום ששלשת הרגלים שוים שנתנו לששון ולשמחה, משמה שאין כן ר"ה ויוה"כ, וכדלהלן. 
(13) קושיא זו של לוי תמוהה, שהרי כבר השיב לו רבי שהכוונה לישראל שמקדשים את המועדים, וכל שכן לראשי חדשים שהם עצמם המתקדשים בבי"ד. וביאר <b>הגרא''מ הורביץ</b> שלוי הבין שרק מועדים מתקדשים ע"י ישראל כי התחדשו רק להם, אך ראשי חדשים היו מבריאת העולם. ועוד, שרק על מועדים אמר "דקדשינהו ישראל" כי מקדשים על הכוס, אך ר"ח שאין מקדשים בהן על הכוס צריכים קידוש בתפלה, ועליהם לא אומרים "דקדשינהו ישראל", וגם אי אפשר לומר בהם "מקדש ישראל" בלבד, שהרי אין בהם קדושה יתירה לישראל. 
(14) <b>בעל המאור</b> [ביצה ט ב בדפי הרי"ף] גרס כאן "מקדש השבת וישראל ור"ח", וב<b>פרי חדש</b> [או"ח תכה] כתב שאם לא הזכיר ר"ח בברכה זו בשבת, יצא. 
(15) ע"פ <b>רש''י</b> [ד"ה חוץ]. וה<b>רי''ף</b> גרס "כל חדא וחדא באנפי נפשה כתיבא, אבל הכא הא בהא תליא", וביאר <b>רבינו</b> <b>יונה</b> שתשועת ישראל ובנין ירושלים הן שני ענינים, שהרי נאמרו בשני פסוקים נפרדים, אך קדושת השבת וישראל והזמנים הן ענין אחד, כי קדושת ישראל תלויה בקדושת השבת [כמבואר בשבת י ב, רש"י ד"ה לדעת], וקדושת ר"ח והזמנים תלויה בקדושת ישראל, נמצא שכלם קדושה אחת. 
(16) <b>רש''י</b> הביא <b>שהבה''ג</b> גרס להיפך, וביאר ששבת ויו"ט הם שני ענינים ולכן אומרם בנפרד, אך ישועה ובנין ירושלים הם ענין אחד ולכן אין ראוי לכפלם, ותמה רש"י שהרי רבי אמר שבכל הברכות "אין חותמים בשנים", ולאו דוקא כששניהם מענין אחד. 
(17) <b>ע''פ רש''י בסוטה</b> [ח א] ו<b>רשב''ם</b> <b>בפסחים</b> [קח ב], וטעם זה שייך רק כשהוא חייב במצוות [ויתכן שלכן דקדק רש"י לעיל ד"ה אין, וכתב שאין חותמין בבונה ירושלים ומושיע ישראל כי "דומין לעושין מצוות חבילות", והיינו שרק "דומין" כי אין חיוב לאומרן יחד, וראה הערה 10]. אך <b>תוס' במו''ק</b> [ח ב] כתבו שהטעם הוא כדי שיהא לבו פנוי למצוה אחת, ולא יפנה למצוה אחרת, וטעם זה שייך גם כשאינו חייב בשתיהן, וראה <b>מג''א</b> [קמז יא] ו<b>שו''ת רע''א</b> [רצט ד]. 
(18) גירסת <b>הריטב''א ומאירי</b> "לחוטמיה", והיינו שחרה אפו. 
(19) <b>הרשב''א</b> ביאר שאפילו לכתחילה לא תקנו לאמרם, כדי שלא יהיו שני מטבעות לברכה, ויתכן שמקורו ממה שנהג כך רב חסדא על פי רב, וה<b>מג''א</b> [קפז ג] ביאר שעשה כך לכתחילה, כי היה מזמן והוציא בברכתו גם נשים, וכיון שנשים אינן אומרות "ברית ותורה" ואנשים שלא אמרוה יוצאים בדיעבד, לכן השמיטה כדי להוציא גם נשים, וראה הערה 21. 
(20) <b>במצפה איתן</b> ביאר שהכוונה לדין שאין מעמידין אשה במלכות ארץ ישראל [מלכים א ו], ותמוה שמה שאין כן גם גר לא יאמר "מלכות" כי אינו ראוי לה. וב<b>אור שמח</b> [שם] כתב שאף אם מעמידין אשה, הרי אינה מחויבת במצוות העמדת מלך, שהרי אינן בנות כיבוש, וכשם שאינן אומרות "תורה" מפני פטורן מלימוד תורה, כך גם אינן אומרות "מלכות". <b>והגרא''מ הורביץ</b> ביאר שנשים ועבדים פטורים מהזכרת מלכות שמים בק"ש, ואיך נחייבם בהזכרת מלכות בית דוד. 
(21) ה<b>ב''י</b> [קפז בבדק הבית] תמה למה לא יאמרו עבדים "תורה" והרי הם חייבים במצוות, וגם נשים יאמרו "ברית" שהרי איש בלא אשה אינו נקרא אדם, ושניהם כגוף אחד. וב<b>מג''א</b> [שם ג] הביאו כטעם למה שהנשים בזמננו אומרות "ברית ותורה". וב<b>כל בו</b> הביא בשם ה<b>ראב''ד</b> שנשים לאו בני ברית, ועבדים לאו בני תורה. ודייק ה<b>פרישה</b> שנשים נחשבות "בני תורה" כמו שעבדים נחשבים "בני ברית", ונקט שאומרות "על תורתך שלמדתנו" שהרי הן מברכות ברכת התורה, כי הן מותרות ללמוד תורה שבכתב, וכן הן חייבות ללמוד דינים השייכים להן. וב<b>מג''א</b> [שם] כתב שארב חסדא לא אמר "ברית ותורה" אלא רק "על בריתך שחתמת בבשרנו, ועל תורתך שלמדתנו" כי הוציא גם נשים, ואין חיובן בברית ותורה שוה לאנשים, כי אנשים נמולים ממש ולומדים כל התורה. 
(22) כבר הבאנו בהערה 6 שה<b>גרעק''א</b> תמה הרי רבי אילעא אמר בשם "רבינו", דהיינו רב, שלא יצא. וה<b>רש''ש</b> גרס "ואת עבדת כרב חננאל". 
(23) <b>הרשב''א</b> גרס "מאי קמ"ל, דהטוב והצטיב לאו דאורייתא<QM> - נימא בהדיא הטוב והמטיב לאו דאורייתא" [ולמה סתם ואמר "צריכה מלכות"]. וביאר שהגמרא מקשה כך רק על רבה בר בר חנה, ולא על הברייתא דלעיל, כי דרך האמוראים לפרט ודרך התנאים לסתום. ולפי גירסתנו הקשה ב<b>מלא הרועים</b> למה לא נקטה הגמרא שרצה להשמיענו כי הטוב והמטיב דרבנן, וממילא צריכה מלכות, כי אינה סמוכה לחברתה שהיא דאורייתא. 
(24) <b>תוס</b> [ד"ה ברוך] כתבו שברכות שמונה עשרה אין בהן "מלכות", כי כלן סמוכות לברכת אל חי וקיים, ובסוף ספר <b>באר אברהם</b> [תהילים] כתב שצ"ל "לברכת מלך חי וקיים", והיינו ש"מלכות" האמורה לפני התפלה נסובה גם על ברכות התפלה, אך אין זה משום ברכה הסמוכה לחברתה, כי אילו כן הרי לא היה פותחן ב"ברוך". [עוד תירצו תוס', ש"אלוהי אברהם" הוא כמו מלכות, כי הוא הראשון שהמליך את ה', וכ"כ לעיל מ ב ד"ה אביי, וראה <b>מהרש''א</b>]. 
(25) כך ביארו <b>תוס'</b> [ד"ה לומר], ולכאורה תמוה, שהרי בסמוכה לחברתה רק "אין צריך לומר מלכות", אך באופן זה שיש צורך לאומרה משום מלכות שמים, למה לא יאמרה. וכבר הבאנו לעיל [מו הערה 13] שלגבי פתיחתה ב"ברוך" נחלקו <b>רש''י ותוס' רא''ש</b> אם סומך על "ברוך" שפתח בו את הברכה שקדמה לה, או על "ברוך" שחתם בו את הברכה הקודמת, ולכאורה לגבי "מלכות" אינו יכול לסמוך על חתימת הקודמת, שהרי לא נזכר בה מלכות. וראה <b>כסף משנה</b> [ברכות א ה] שרק ב"ברוך" סומך על ברכה שלפניה, ואילו הטעם שאינו אומר "מלכות" הוא כיון שאינו פותח ב"ברוך" ואינו מזכיר את השם ממילא אינו צריך לומר מלכות, ולדבריו מובן למה "אינו יוכל לומר מלכות". 
(26) <b>רש''י והרא''ש</b>. <b>ובתוס' ר''י החסיד</b> הסתפק אם הכוונה לרב גידל או לרב הונא, וראה <b>רש''ש</b>. 
(27) ה<b>ב''י</b> [קיד] כתב שרק בבהמ"ז תקנו ברכה לשוכח הזכרה, כי יכול לאומרה אחר שסיים את הברכות מה"ת, אך בתפלה אינו יכול לאומרה כשנזכר שהרי הוא מפסיק בתפלתו [או משום שמוסיף על י"ח ברכות], ולכן השוכח הזכרה בתפלה, אומרה אחר ברכתה, כי כל עוד לא התחיל ברכה שאחריה, עדיין לא נחשב שסיים את הברכה. וראה הערה 30. 
(28) ברכה זו נפתחת ונחתמת בשם ומלכות, וכתבו <b>תוס'</b> [ד"ה ברוך] שאע"פ שהיא נאמרת אחר "בונה ירושלים" והיא סמוכה לחברתה, כיון שלא נתקנה לאומרה שם בקביעות, אלא רק כששוכח, אינה חשובה כ"סמוכה". וב<b>תוס'</b> <b>רא''ש</b> כתב שכיון שהיא ברכה דרבנן אינה נחשבת סמוכה לברכה דאורייתא שלפניה [וכדלעיל]. ו<b>הרשב''א</b> כתב שהזכרת שבת אינה טעונה שם ומלכות, משום שהיא כלולה בברכת בונה ירושלים, ומועיל לה שם ומלכות של ברכה ראשונה, אך כשאומרה בפני עצמה, יש לה דין ברכה בפני עצמה, וכיון שאינה נחשבת סמוכה, טעונה שם ומלכות, [ולטעמו מובן למה לא מזכירים "ברית ותורה" בברכה מעין שלש, כי אינה כוללת אלא הזכרה שנחשבת כברכה בפני עצמה, וכ"כ רבינו יונה כט א לגבי הזכרת הבדלה בהביננו, וראה הערות 30, 5]. ובשם <b>הראב''ד</b> כתב, שברכה זו כברכת הזימון, שכיון שאינן ברכות קבועות אינן פותחות וחותמות ב"ברוך". 
(29) ה<b>לבוש</b> ביאר שדוקא בשבת אומרים "באהבה" ולא ביו"ט, כי על השבת הצטוו במרה, וקבלוה באהבה, משמה שאין כן ימים טובים שהצטוו עליהם בסיני, ושם כפה עליהם הר כגיגית וקבלוהו בעל כרחם. 
(30) כתב <b>הט''ז</b> [קפח] שאם אינו יודע ברכה זו, חוזר לראש [ותמוה, שהרי לא החל הטוב והמטיב], אך אם יודע פתיחתה וחתימתה אף שאינו יודע את כל נוסחה, אומרה כידיעתו, ואינו חוזר לראש. וב<b>בה''ל</b> [ד"ה אומר] העיר שלדעת <b>השו''ע</b> [קיד ו, תכב א, שהשוכח הזכרה בתפלה, אומרה אחר ברכתה, כמובא בהערה 27, ה"ה בבהמ"ז] אם אינו יודע את הברכה שתקנו לכתחילה, יאמר "רצה" לפני "הטוב והמטיב", וראה <b>ביאור הגר''א</b> [קיד יז] הערה 39. אכן, לדעת הרשב"א [בהערה 28] "רצה" נחשב כברכה, וכשאומרו ב"בונה ירושלים" הפתיחה וחתימה של ברכה ראשונה נסובות גם עליו, אולם אחר שסיימה אינו יוצא באמירתו, כי אין בו פתיחה וחתימה, ונמצא שאינו דומה להזכרות בתפילה, שלא תקנום בתורת ברכה, ולכן אומרם גם אחר הברכה. 
(31) <b>תוס'</b> [ד"ה אי] ו<b>רשב''א וריטב''א</b> נחלקו אם חוזר [וכן אם אומר "ברוך שנתן"] רק בליל ראשון של פסח וסוכות שבהם יש חיוב מה"ת לאכול פת, או שבכל יו"ט חוזר כי יש גם חיוב אכילה מצד יו"ט עצמו, וה<b>צל''ח ושעה''מ</b> [סוכה ו ז] ביארו דבריהם. וב<b>תוס' רא''ש</b> כתב שחיוב האכילה ביו"ט הוא מצד שמחת יו"ט, וביאר ב<b>מעדני יו''ט</b> כי אף שאין שמחה אלא בבשר ויין, היינו רק כשאוכלם עם פת, כי האכילה תלויה בפת ועם הבשר היא גורמת שמחה, אך ב<b>שו''ת רע''א</b> [א בהשמטות] נקט שהחיוב משום עונג יו"ט, וראה הערה 40. 
(32) ב<b>אליהו רבה</b> [קפח יד] כתב שבחוה"מ לא יאמר "טובים", כי אינו נקרא "יו"ט". 
(33) גירסת <b>הרי''ף</b>: "לששון ולשמחה", וב<b>שו''ע</b> [קפח ו], "אשר נתן ימים טובים לישראל לששון ולשמחה, את יום חג פלוני הזה" וכתב ה<b>מג''א</b> שבראש השנה אין אומרים "לששון ולשמחה", וחולה האוכל ביוה"כ יאמר "שנתן ימים קדושים לעמו וכו"', ואילו ב<b>נהר</b> <b>שלום</b> נקט שביוה"כ לא תקנו ברכה זו, ואם שכח יעלה ויבא, אינו צריך לחזור לראש. 
(34) <b>תוס'</b> [ד"ה ברוך] כתבו שאם שכח ביו"ט שחל בשבת, יאמר "ברוך שנתן שבתות למנוחה ויו"ט לעמו ישראל לשמחה [ולזכרון], וכן כשחל ר"ח בשבת מוסיף "ור"ח לעמו ישראל לזכרון". 
(35) כך פירש <b>רש''י</b>, והכרחו ממה שהוזכר שרבי זירא ישב אחורי רב גידל, ובהכרח שהוא המספר על נידונים אלו [ראה תוס' ע"ז סג ב]. אך <b>בתוס' הרא''ש ור''י החסיד</b> נקטו שרב גידל [או רב הונא] אמרו כן. וראה ב<b>אור זרוע</b> [סעודה ר] שרבי זירא הוא ששאל את רב גידל "מאן אמרה", ולכן הוזכר שישב שם. 
(36) ה<b>מג''א</b> [קפח ז] כתב שבראש השנה אין חותמין, כי י"א שמצוה להתענות בו, והרי הוא כר"ח שאין בו חיוב סעודה, וב<b>שעה''צ</b> [שם טו] כתב שדבריו הם כביאור <b>תוס' הרא''ש</b> שספקו זה של רבי זירא תלוי בספקו הקודם, שאם אין מזכירין "שמחה" הרי היא ברכה קצרה ואינו חותם, ובר"ה אין מזכירין "שמחה", אך אם ביאור הספק כפשוטו, אם ר"ח נחשב כיו"ט כדי שיתקנו בו ברכה ארוכה, או לא, הרי ר"ה ודאי יו"ט גמור הוא [אך חוה"מ דינו כר"ח ואינו חותם, מ"ב ס"ק כז]. וב<b>בה''ל</b> [ד"ה בשבת] כתב שמדברי ה<b>מג''א</b> [טז] משמע שבסעודה שלישית אינו חותם, כי כל שבדיעבד אינו חוזר לברך, אינו חותם ב"ברוך שנתן" [ראה <b>תוס'</b> ד"ה אי], אך לביאור שעה"צ הנ"ל, חותם גם בסעודה שלישית כי חיובה תלוי במעלת היום. וב<b>תוס' ר''י החסיד</b> ביאר שהצד שלא יחתום הוא משום שאינה אלא כברכת הפירות והמצוות, ואינה אלא הודאה בעלמא וזכרון המאורע. וב<b>בה''ל</b> [ד"ה אומר] הוכיח מדבריו כשיטת <b>הלבוש</b> [שם ז] שבר"ח פותח בשם ומלכות, שהרי לא גרע מברכת המצוות, אך ב<b>ברכי יוסף</b> דקדק מלשון ה<b>שו''ע</b> [ס"ז] שבר"ח אינו פותח בשם ומלכות. 
(37) כך פירש <b>רש''י</b>, ודימה דין זה לשוכח הזכרה בתפילה ועקר רגליו, וה<b>רשב''א</b> הביא שרבותינו הצרפתים כתבו שחוזר לראש משום שגמר את כל הברכות שחיובן מדאורייתא, ונחשב כגמר התפילה, וכן דעת <b>הרמב''ם</b> [ברכות ב יב]. אך <b>הראב''ד</b> הקשה הרי בתפילה יכול לחזור למקום ההזכרה כל זמן שאומר תחנונים, ולמה תגרע ברכת "הטוב והמטיב" מתחנונים<QM> ולכן כתב שכל עוד הוא אומר ברכת "הטוב והמטיב" חוזר לתחילת "בונה ירושלים", כי עדיין לא סיים בהמ"ז. וכתב <b>הרא''ה</b> שרק תחנונים נחשבו כ"תפילה אריכתא", אך בבהמ"ז כיון שתקנו לומר "אמן" אחר "בונה ירושלים" להורות שהיא סוף הברכות, שוב לא יתכן ש"הטוב והמטיב" היא ברכה אריכתא של בהמ"ז, וגם <b>ראבי''ה</b> [קלא] כתב שאינה כתחנונים כי פועלים עוקרין אותה. והרא"ש כתב שחוזר לראש משום שכל שלש הברכות בבהמ"ז נחשבות כברכה אחת [וכמו השוכח הזכרה במחיה המתים שחוזר לראש התפלה, וראה <b>כס''מ</b> ברכות ב ב ו<b>מעדני יו''ט</b> ת], וה<b>מג''א</b> [קפח ח] העלה מדבריו שבכל טעות בבהמ"ז חוזר לראש, וראה <b>פמ''ג ובה''ל</b> [ד"ה לראש], והערה 39. 
(38) ה<b>חיי אדם</b> נקט שרק אם התחיל את נוסח הברכה ["האל אבינו"] חוזר לראש, אך אם אמר רק "ברוך אתה ה' אלוקינו מלך העולם" יכול להמשיך "אשר נתן שבתות וכו". ותמה עליו ב<b>בה''ל</b> [ד"ה עד] שהרי הטעם שתלוי בהתחיל "הטוב והמטיב" הוא משום שבכך ניכר היסח דעתו מברכה הקודמת [כהריטב"א בהערה הבאה], וכבר באומרו "ברוך אתה" על דעת "הטוב והמטיב" ניכר שמסיח דעתו. 
(39) <b>הרשב''א</b> הקשה לטעם רבותינו הצרפתים שחוזר לראש משום שגמר את כל הברכות שחיובן מדאורייתא, ונחשב כגמר התפילה, למה הדבר תלוי אם התחיל ברכת "הטוב והמטיב" או לא. <b>והריטב''א</b> כתב שהתחלת ברכת "הטוב והמטיב" היא הסחת דעת מבהמ"ז, ונחשבת כמו "עקירת רגליו" בתפילה, ולכן חוזר לראש [ולשון <b>רש''י</b> ד"ה והדר, "<b>סיום</b> הברכה הוא עקירת רגלים"], ולביאורם ודאי הטועה בשאר ברכות חוזר רק לראש הברכה. 
(40) <b>תוס'</b> [ד"ה אי] ביארו שאע"פ שאסור להתענות בר"ח, אין הכרח שיתחייב בברכת המזון, כי אינו חייב לאכול פת דוקא. וב<b>מג''א</b> [קפח ט ראה פמ"ג] העלה מכך שגם ביו"ט אם שכח יעלה ויבא אחר שכבר אכל סעודה אחת ביום, אינו צריך לחזור. וראה ב<b>שו''ת רע''א</b> [א] שנשים אינן חוזרות ביו"ט, כי אינן מחוייבות בו בקביעת סעודה משום שיו"ט הזמן גרמן, אולם היינו רק כסברתו שחיוב האכילה ביו"ט הוא משום עונג יו"ט, אך כבר הבאנו [בהערה 31] שה<b>רא''ש</b> נקט שהחיוב מצד שמחת יו"ט, ובזה גם אשה חייבת [ולגבי חזרה בתפילה צ"ע]. 
(41) <b>כתב הרשב''א</b> שאם שכח יעלה ויבא בר"ח שחל בשבת, מחזירין אותו, כי ביום זה הוא חייב בסעודה, אך ה<b>מרדכי והרא''ה</b> כתבו שאינו חוזר, כי אין חיוב הסעודה מחמת ר"ח, אלא מחמת השבת, והוא טעה בשל ר"ח, וכ"כ ה<b>ריטב''א</b> [בהלכות, ז ז] לגבי שבת חוה"מ. 
(42) כך כתב ה<b>רי''ף</b>, <b>ובעה''מ</b> נחלק עליו, וכתב שלדעת רב נחמן השוכח "יעלה ויבא" של ר"ח בברכת המזון אינו אומר אפילו ברכת "ברוך שנתן וכו", ו<b>הראב''ד</b> ביאר שהרי"ף למד כי רק לא "מחזירין" אותו, אך לומר "ברוך שנתן וכו" אינה נחשבת "חזרה" אלא "תשלום ברכה". וה<b>רמ''א</b> [קפח ז] דן אם יאמרנו בתוך "הרחמן" כדין השוכח "על הניסים", או שאין לומר "יעלה ויבא" לבטלה כי יש בו הזכרת שמות, וראה ב<b>בה''ל</b> [ד"ה ואין] שאף שמותר להזכיר שמות בתחנונים - כאן אסור כי רוצה לצאת בו יד"ח ברכה. 
(43) <b>המג''א</b> [קסח טז] הוכיח מכאן שאין יוצאים ידי סעודת שבת בפת כסנין, שאילו היו יוצאים בה, למה מחזירין אותו על טעות בבהמ"ז, והרי אין יו"ט מחייבו בפת דוקא. ואכן ה<b>רא''ה</b> כתב שבברכה מעין שלש אין הזכרת המאורע מעכבת, כי אי בעי לא אכיל, והיינו שאינו יוצא בה ידי חובת סעודת שבת. אך ה<b>מאירי</b> כתב שיוצאין בה ידי סעודה, ובכל זאת מחזירין אותו על בהמ"ז, שהרי גם אילו היה אוכל פת כנין היה צריך לחזור, וב<b>מנחת חנוך</b> [י] כתב שאין יוצאים באכילת פת כסנין אלא עם קבע עליה סעודה, וראה <b>קהלות יעקב</b> [כה]. ו<b>באפיקי ים</b> [ח"ב א] הוכיח מכאן שהשיעור הנצרך לבהמ"ז אינו תלוי בהנאת מעיו, שהרי השיעור הנצרך לסעודת שבת נמדד גם בצירוף הנשאר בין החניכיים. ודחה, כי מיגו שהועיל לסעודת שבת, יועיל לבהמ"ז. 
(44) <b>תוס'</b> [ד"ה עד] כתבו שנחלקו גם לענין ברכת המזון, והמשנה נקטה את מחלוקתן בזימון, להשמיענו שלדעת רבי מאיר יש גם חיוב זימון בכזית. 
(45) כך פירש <b>רש''י</b>, <b>ותוס'</b> הקשו שאם שם מקום הוא, היה ראוי לומר "וכמדתה לכל רוח", ולכן ביארו ששיעור ראיה הוא, ובאמת הכוונה <b>לכל מקום</b> שעד אליו ניתן לראות את המקדש. וה<b>גרעק''א</b> ציין לדברי רש"י להלן [סא ב] שפירש "מקום שיכולין לראות משם הר הבית", ומשמע כתוס' שאין הכוונה לראייתו שלו, אלא כל מקום שניתן לראות ממנו [ואולי כוונתו לציין רק על ששינה לכתוב "הר הבית" במקום ביהמ"ק]. 
(46) כך ביארו <b>תוס'</b> [ד"ה רבי] וה<b>מהרש''א</b> תמה מנין שהשיטה מוחלפת במשנתנו ולא במשנה בפסחים. 
(47) <b>הרשב''א</b> [מח א] דייק מדברי אביי שנחלקו בחיוב בהמ"ז מה"ת, אם חל על אכילת כזית או כביצה, ונמצא שאביי חולק על רב עוירא שאמר לעיל [כ ב] שלכו"ע מה"ת אין חיוב בהמ"ז עד שיאכל כדי שביעה, וכן פסק ה<b>ראב''ד</b> כאביי [ברכות ה טז]. אך <b>תוס'</b> [ד"ה רבי] נקטו שאביי מודה שמה"ת אין חיוב בהמ"ז עד שיאכל כדי שביעה, ומחלוקתן בדרשת הפסוק דלדהלן היא אסמכתא בעלמא, וכן פסק <b>הרמב''ם</b> [שם]. 
(48) ה<b>ריטב''א</b> ביאר שרבי מאיר דרש מקרא לחייב ברכה אחרונה על שתיה, ואף שהפסוק נסוב על בהמ"ז, אין כוונתו שיברך בהמ"ז על יין, אלא להשמיענו שלא רק על ענבים מברכין מעין שלש, אלא גם על יין אף שהשתנה מגוף הפרי [והעלה מכך שברכה מעין שלש היא מה"ת. כי גם רבי יהודה לא נחלק בדין זה, אלא סבר שאין צריך לדרשו מ"ושבעת" שהרי יין -וכן שמן- השתנו למעליותא, ובודאי לא פקע מהם חיוב ברכתן כמו שהיו בפרי]. וה<b>מרדכי</b> [קעז] הביא מספר <b>יראים</b> שהפסוק נסוב על בהמ"ז, וכוונת רבי מאיר שאין חיוב בהמ"ז עד שישתה, כי אם אכל והוא צמא אינו בכלל "ושבעת", והעלה מכך כי מי שאכל ולא שתה לא יוציא בבהמ"ז את מי שאכל ושתה, וכן פסק ה<b>רמ''א</b> [קצז ד] וכתב ה<b>מג''א</b> [שם יב] שבאופן שהאוכל כזית שתה, ואילו האוכל לשובע לא שתה, מוטב שיברך האוכל לשובע, כי לרוב הפוסקים שיעור שביעה מעכב, ושתיה לא. וה<b>חזו''א</b> [כח ב] העיר שנמצא כי באופן אכל ולא שתה וברך בהמ"ז שחיובה דרבנן, אם ישתה אחר כך, יצטרך לחזור לברך בהמ"ז מה"ת. 
(49) דעת <b>רש''י</b> [פסחים [לג ב] <b>והרמב''ם</b> [טו"א ד א] שכל שהוא מקבל טומאה, ורק אינו מטמא אחרים עד שיהא בו כביצה, וכתב ה<b>רשב''א</b> שלדבריהם צריך לפרש בסוגיין שמדובר על שיעור "טומאתו" רק לענין לטמא אחרים. אולם <b>תוס'</b> [שם ד"ה לאימת] הביאו בשם ר"ת שפחות מכביצה אינו מקבל טומאה [מה"ת, ונחלקו הראשונים אם רבנן גזרו על כל שהוא, וראה <b>משנה למלך</b> שם] ולדבריו שיעור "טומאתו" הוא לכל ענין [אך <b>המנחת חנוך</b> קמה <b>ושער המלך</b> ברכות פ"ו, נקטו כי בבשר קודש גם ר"ת מודה שאין צריך שיעור לקבלת טומאה, ועי' <b>אבי עזרי</b> טו"א שם]. 
(50) ה<b>ב''י</b> [קצב] הביא מ<b>אורחות חיים</b> שאם טעו המזמן והעונים ולא אמרו "אלוקינו" אינם יכולים לחזור, וגם המזמן בענייתו אחריהם יחזור בלא הזכרת השם, כי אין זימון למפרע. ותמוה, שאם בלא הזכרת השם לא קיימו חיובם, הרי עדיין אינו למפרע, כי הם לפני בהמ"ז. וה<b>פרי חדש</b> תמה עוד, למה יפסיד ולא יזכיר מפני ששכחו העונים אחריו. ויתכן שסבר כי זימון של עשרה הוא חיוב שונה מזימון של שלשה, וכיון שכבר זימנו כזימון של שלשה, שוב אינו יכול לענות בזימון של עשרה, ואינו יכול לחזור כי אחר שזימנו זימון אחר, נחשב כזימון למפרע. 
(51) כך מבואר בגמרא [להלן נ א], אך <b>הגר''א</b> [בשנות אליהו] ביאר שכוונת המשנה שאין חילוק בין עשרה לעשר רבוא לענין הזכרת השם, אך יש חילוק בין מאה ואלף וכו' לגבי התוספת לפי ריבוי במסובים, וראה ב<b>תוי''ט</b> [נזיר ה ה] שאם אין נפק"מ לדינא אפשר לפרש את המשנה שלא כבעלי הגמרא. 
(52) <b>תוס'</b> [ד"ה נברך] גרסו "נברך ה' אלהינו", כמו שמצינו ברישא "נברך אלוהינו" בלי "ל", וכך גרסו בכל המשך המשנה, והטעם לכך, כי רק שיר והודאה נאמר "לה"', אך בברכה מברכים "את ה"', וראה <b>ב''ח</b> [קצב]. 
(53) <b>הרמ''ע מפאנו</b> [שו"ת מנחם עזריה ז] לא גרס כאן "יושב הכרובים" אלא רק בסיפא [ב"כך עונים אחריו וכו"'], וטעמו כי למדו מקרא "במקהלות ברכו אלהים ה' ממקור ישראל" שיש בו שש תיבות, ללמד כי יש ששה דרגות בריבוי מסובין, ובכל דרגה מוסיפים תוספת אחת, וברבוא הוסיפו "אלהי צבאות", ואילו "יושב הכרובים" שייך לעשרה רבוא. 
(54) ה<b>רא''ש</b> לא גרס כאן תיבות "על המזון שאכלנו" וביאר ה<b>חזו''א</b> [לא ב] שמקורו להלן [נ א, עי"ש הערה 5] שהאומר כן ביחידות נחשב "בור", ורק בסיפא בעשרה העונים אחריו, יכולים לומר כן, כי מוכח שכוונתם לשם שמים. 
(55) <b>תוס'</b> [ד"ה אמר] ביארו שרבי יוסי הגלילי יענה על טענה זו, כי בתפלה תקנו נוסח קבוע משום שכל העת יש נכנסים ויוצאים בביהכנ"ס ואין הש"ץ יודע כמה הם, אך בסעודה שכלם קבועים ולא יוצאים עד אחר בהמ"ז, תלו את הנוסח בריבוי המסובין. 
(56) <b>תוס'</b> [ד"ה לעולם] הביאו ירושלמי שבברכת התורה אומר "ברכו", ואינו נחשב כמוציא עצמו מהכלל, כי מסיים ב"המבורך". וב<b>תוי''ט</b> ביאר שבבהמ"ז קצרו שלא יאמר "המבורך" כי ברכותיה ארוכות, ורק בברכת התורה שהיא קצרה קבעו שיאמר "ברכו" ויסיים בהמבורך" כדי לשתף עצמו עם הכלל. 
(57) ע"פ <b>רש''י</b> [ד"ה תנן], וה<b>חזו''א</b> [לא ב] העיר שטעם זה שייך רק כשהוא רביעי, אך אם יהיו ששה יוכלו להחלק, ואילו בסמוך הבינה הגמרא שאם "ברכו" עדיף לא יחלקו. ואמנם <b>תוס'</b> [ד"ה תנן] ביארו שהמקשה הבין שלשון "ברכו" עדיף, כי משמעותו ציווי, ואילו "נברך" משמעותו נטילת רשות לברך [וראה בע"ב שנידון הסוגיא איזה לשון "עדיף"]. 
(1) אך אם יש רק שלשה, לא יאמר "ברכו", ואפילו לדעת האומר [מה א] שגם שנים מזמנים בפני עצמם - כי אינו אלא רשות, ואילו "ברכו" משמע שהוא חובה עליהם [<b>מלא הרועים</b>]. 
(2) ב<b>דרכי משה</b> [קצג] כתב שחבורה גדולה עדיפה משום "רוב עם", וה<b>פמ''ג</b> [שם משב"ז ג] תמה שא"כ איך הוכיחו ש"נברך" עדיף, והרי לכתחילה גם ששה אין נחלקין, ויתכן דהיינו משום ש"ברכו" עדיף, וראה הערה 16. 
(3) רש"י גרס "שמע מינה 'אף ברכו' קאמר", והיינו משום שאין ראיה ממה שאינם נחלקים ש"נברך" עדיף, אלא רק ש"ברכו" אינו עדיף. וכ"כ <b>תוס'</b> [ד"ה אלא], והוסיפו ש"עדיף" משמעותו "חשוב", וביאורו ש"נברך" נחשב כמו "ברכו". אך ה<b>ריטב''א</b> כתב כי הסברא ש"לא יוציא עצמו מכלל המברכים" מכריעה להעדיף את לשון "נברך". 
(4) <b>רי''ף רא''ש</b>, וכן הבין ה<b>ב''י</b> [או"ח קצב] מדברי רש"י. וב<b>תוס'</b> [ד"ה על] כתבו שבאומרו "על המזון" נראה כמברך את בעה"ב שהאכילו, שהרי להקב"ה הוא צריך להודות על הרבה דברים, ולא רק על המזון שאכל משלו. 
(5) ביארנו ע"פ <b>חזו''א</b> [לא ב הובא בהערה למשנה] שרק העונים יכולים לומר "על המזון שאכלנו", ואילו המזמן אף שמזכיר שם שמים, כיון שהוא יחידי אומר "שאכלנו משלו". 
(6) יש גורסים את קטע המשנה כהמשך לתירוצו של רב יוסף, ואין זה ציטוט מהמשנה לתחילת קטע גמרא בפני עצמו. 
(7) ב<b>יפה עינים</b> הביא שבירושלמי [סוטה ה ד] מצינו מחלוקת, דעת ריה"ג עוללים ויונקים אמרו שירה, אך לא עוברים, ואילו רבי מאיר סבר שאף עוברים אמרו שירה. וסיים שריה"ג לשיטתו בסוגיין. [ותמוה, שהרי גם ריה"ג מודה שעוברים אמרו שירה, אלא שדרש את הפסוק באופן אחר. 
(8) ה<b>ט''ז</b> [קסז ד] כתב שהוצרך לפסוק הלכה כרבי עקיבא - אף שכלל הוא בכל מקום שהלכה כרבי עקיבא מחברו - כדי שלא נלמד מהרישא של המשנה שסתמא כריה"ג. 
(9) ב<b>הגהות מיימוניות</b> [ברכות פ"ה אות ז] העלה מכאן שמצוה לחזר אחר זימון בעשרה, שהרי בו יש שינוי נוסח מזימון בשלשה, וראה <b>דברי חמודות</b> [אות פג]. 
(10) כך פירש <b>רש''י</b> [ד"ה שמע], אך <b>בתוס'</b> <b>רא''ש</b> ביאר שהקפיד על שלא נמנו עמו, ונחסר ב"רוב עם" [וראה הערה 16]. 
(11) ה<b>טור</b> [קצג] כתב "אם היתה חבורה גדולה וכו' וישמע בעה"ב ויקפיד, יכולין להחלק לחבורות של ג' ג'. ודייק ה<b>ט''ז</b> [ר ג] שרק עשרה יכולין להחלק, אך אין לבטל מפני קפידא חיוב זימון של שלשה. והעלה מכך שעשרה שלא סיימו יחד מותרין להחלק לשלשה שלשה אף שמפסידין הזכרת השם, כי אילו היה דינם כשלשה - שהתחלתן יחד אוסרתן להחלק, איך יכלו לבטל חיובן מחמת הקפדת ריש גלותא. וה<b>מג''א</b> [קצג ז] העלה מכך שעשרה יכולין להחלק לג' ג' לכל צורך מצוה [והיינו שזימון בג' מקיים חלק מזימון עשרה, אך ב<b>יוסף אומץ</b> נקט שלצורך מצוה יכול לבטל גם זימון בשלשה, וראה <b>פמ''ג</b> קצז משב"ז א, ו<b>חכמת</b> <b>שלמה</b> קצג וב<b>אגרות משה</b> ח"א נו שאם דעתו מתחילת סעודה להחלק, מותר]. ותמה ה<b>נשמת אדם</b> [מח ב] שהרי אצל ריש גלותא נחלקו רק משום שלא יכלו לשמוע את הברכה, ומנין שמותר להחלק לצורך אף כשיכול לשמוע את הברכה [ויתכן שראיית המג"א ממה שלא נחלקו מפני כבודו לעשרה, וישמעו] ומסקנת ה<b>מ''ב</b> [שם לט] שלא יחלקו אפילו למצוה. וראה לשון <b>הרשב''א</b> שזימנו בשלשה כי "גדול כבוד הבריות שדוחה ל"ת, והא דרבנן הוא", וביאר ה<b>פמ''ג</b> [שם א"א ו] שסבר שחיוב זימון רק מדרבנן, וה<b>חזו''א</b> [לא א] נקט שכוונתו כי רק זימון של שלשה מה"ת, אך חיוב הזכרת השם בעשרה היא מדרבנן, וראה לעיל [מה הערה 8]. 
(12) <b>הרא''ש</b> ביאר שחששו שלא ישמעו את המברך, ולא יצאו בברכת המזון, ולכן העדיפו להפסיד זימון בברכת השם כדי לשמעו. ומשמע מדבריו ששמעו ברכת הזימון, וכן נשמע מדברי <b>רש''י</b> [ד"ה שמע] שהטעם שלא היו יוצאין בזימון של ריש גלותא עם הזכרת השם, הוא רק משום שאין זמון למפרע. אך ה<b>טור</b> [קצג] כתב "ואינן יכולים לשמוע הברכה", וביאר ה<b>ב''י</b> [ד"ה ומיהו] שכוונתו לברכת הזימון, כי כל אחד מהעונים לזימון יכול לברך את ברהמ"ז בעצמו, וב<b>דרכי משה</b> נחלק עליו, וכתב שכל אחד מהעונים צריך לשמוע את בהמ"ז גם מהמברך ולענות אחריו אמן, ובהכרח שמדובר באופן שלא יכלו לשמוע את בהמ"ז, וה<b>פרישה</b> [אות ה] העיר שהרא"ש כתב ""דזה טוב להם ממה שלא יצאו בבהמ"ז" ומשמע שהעונים אינם מברכין עמו בלחש. 
(13) <b>בתוס' רא''ש</b> כתב שאינו גרוע ממי שבא בסוף הסעודה ואכל עמם עלה של ירק, שיכול להצטרף עמהם. והוכיח מכך ה<b>חזו''א</b> [לא ב] שהצורך שיאכל כזית אינו בכדי שיתחייב באיזו ברכה [ראה מחלוקת הראשונים בזה לעיל מח הערה 9], שהרי אחר שברך כבר אינו מחויב ברכה. וכבר חילקנו שם בין האוכל ירק, שאם אינו חייב בברכה הרי הוא כאדם מהשוק, שאינו מצטרף אלא רק "עונה", ורק בעת חיובו בברכה יכול להצטרף כ"מברך", לבין האוכל פת שכבר התחייב בברכת הזימון ולא נפקע חיובו. עוד כתב ה<b>רא''ש</b> שדוקא אחד שברך בפני עצמו מצטרף לשנים שלא ברכו, [ו<b>הריטב''א</b> הביא בשם <b>הראב''ד</b> שאפילו אם הקדים ואמר ברכת הזימון, אינו כלום ומצטרף], אך שנים שברכו בלא זימון אין מצטרפין ליחיד שעדיין לא ברך, כי אילו היו מצטרפין היתה הגמרא נוקטת אופן זה שהוא יותר מחודש. וב<b>בה''ל</b> [קצד ד"ה וכן] כתב שיוכל השלישי להצטרף עם חבורה אחרת, [ואפילו של שנים, אם אכל עמהם], כי לא פקע ממנו חיוב הזימון שחל עליו כשהיה בחבורה, רק שהשנים אינם יכולים לזמן עמו. ולכאורה דינו תלוי בטעם ששנים שברכו אין מצטרפין, שלדעת ה<b>רשב''א</b> ש"בטלו תורת זימון מהאחד", לא יוכל להצטרף, אך לה<b>ריטב''א</b> "שאין הזימון נמסר ליחיד" עדיין הוא יכול לזמן עם חבורה אחרת. 
(14) ראה <b>רש''י בעירובין</b> [סא ב ד"ה בבי] שהיה זה בית כנסת גדול. <b>ובתענית</b> [כו א ד"ה אבי] כתב שהוא שם מקום, או שם אדם. 
(15) כאן פירש"י [ד"ה פתיא] שהוא כלי חרס, וראה בע"ז [טז ב] שפירש שהוא כלי שחור, והכוונה לשבחו, כי בגדיו לא היו לבנים, מחמת שהיה עסוק בתורה, ולא היה לו פנאי לכבסם. 
(16) כך פירש <b>רש''י</b>, וב<b>דרכי משה</b> [קצג ב] דייק מכך שעדיף שלא להחלק, כי חבורה גדולה עדיפה משום "רוב עם" [כמבואר בהערה 10], וה<b>ט''ז</b> [שם ג] כתב שהתנא לא רמז על כך, כי מאידך יש עדיפות גם בחלוקתן, שהרי יעשו שני זימונים, ולכן החלוקה תלויה "אם ירצו". וה<b>פמ''ג</b> [משב"ז שם] כתב שהדרכי משה כתב כן רק לגבי עשרים, כי בהם יש עדיפות להזכיר את השם בחבורה גדולה, אך ששה יכולין להחלק לכתחילה, ולכן דקדק רש"י לפרש כן רק בעשרים. אך ב<b>אליהו רבה</b> נקט שכוונת הדרכ"מ גם לחבורה של ששה, וראה הערה 19. 
(17) כך דקדק <b>הגר''א</b> מהסיפא "ואם לאו, אלו מזמנין לעצמן ואלו מזמנין לעצמן", והעלה מכך שאם בכל חבורה היה א' או ב' אין מצטרפין יחד לזימון. וה<b>גרעק''א</b> [על שו"ע] הוכיח שמצטרפין יחד לשיעור זימון, מדברי הרא"ש שש"ץ העומד בפתח מצרף למנין אפילו חבורה אחת בחוץ ואחת בפנים, כשם שהמזמן מצרפן, ובהכרח מדובר באופן שאין בכל חבורה שיעור זימון [וראה <b>מ''ב</b> קצה ט, נה נד]. וב<b>בה''ל</b> [קצה ד"ה שתי] תלה נידון זה בטעם הצירוף, שלדעת <b>הרשב''א</b> נחשב כהסבו יחד, ואפילו אם אין בכל אחת כדי זימון מצטרפין, וכן נקט <b>הרמב''ן</b> [מה א], אך הביא שה<b>רשב''ש</b> [לז] כתב שאפילו אם יש בכל אחת יותר משלשה, אין מצטרפין לעשרה לחייב הזכרת השם [וסבר שחיוב הזימון של שלשה אינו כחיוב של עשרה, ואין הצירוף מועיל לחיוב חדש, ולכן מועיל למנין ולא לזימון, אך הגר"א נקט שאם חל כבר חיוב בשלשה, שוב מצטרפין לעשרה כדי להזכיר השם]. והנה דעת <b>רבינו יונה</b> ששתי חבורות המצטרפות בראיה, נעשות לחבורה אחת, אולם ב<b>חיי אדם</b> [מח ה] כתב שאם באחת מהן יש רק שנים, אין אחד מהן רשאי לזמן לבדו עם חבורה השניה, כי מפקיע זימון מחבורתו, ואילו הם כחבורה אחת למה הוא תלוי בבני חבורתו דוקא, וראה <b>בה''ל</b> [קצג ד"ה אבל, קצה ד"ה שתי]. 
(18) ה<b>רש''ש</b> [מכות ו ב] כתב שדי בראית חלק מכת אחת את חברתה, אף שהכת השניה אינה רואה אותה כלל, אך ב<b>ערוך לנר</b> [שם] נקט שצריך שחלק מכל כת יראה חלק מהכת השניה. וראה <b>אור שמח</b> [ברכות ה יב] ולהלן ע"ב. 
(19) ה<b>ב''ח</b> [קצה ב] ביאר שיכולים להצטרף יחד, אך ודאי רשאים להחלק ולברך כל חבורה בפני עצמה, כי כיון שיש בכל חבורה כדי זימון, אין בכך משום "רוב עם", כמו שששה ועשרים מתחלקין, ושלא כדרכ"מ. 
(20) ה<b>צל''ח</b> ביאר שמחלוקת רבי מאיר וחכמים היא רק בכוס של ברכת המזון, כי חכמים סברו שמזמן על יין חי, ומוזגה רק בברכת הארץ [כמבואר ברי"ף, ולהלן נא א], ואילו רבי מאיר סבר שמוזגה קודם ברכת הזימון, ורק המחלוקת המובאת בברייתא להלן [ע"ב] עוסקת בברכת יין שאינו מזוג. 
(21) ראה <b>רש''י להלן</b> [ע"ב ד"ה אין] שמברך "בורא פרי העץ" כי כל עוד לא נמזג לא השתנה לשבח, ונשארה ברכתו כברכת הענבים שיצא מהם. וה<b>רמב''ם בפיה''מ</b> כתב שקודם שמזגוהו אינו יין מפני שלא יוכלו לשתותו. 
(22) <b>תוס' לעיל</b> [מה א ד"ה שלשה] ביארו שברכו 'המוציא' והתחילו לאכול יחד, אלא שלא אכלו כזית יחד [וראה שם הערה 1]: ו<b>רבינו יונה</b> נקט שאפילו לא התחילו לאכול, כיון שישבו לאכול בקביעות יחד, שוב אין רשאין להחלק, כי כיון שגמרו בדעתם וקבלו על עצמם לעשות מצוות זימון, אין להם להחלק עד שיזמנו ויפטרו מחיובם. 
(23) <b>תוס'</b> [ד"ה שלשה] ביארו שהוה אמינא כי כיון שככרותיהם חלוקים, אין ביניהם צירוף, ולא יתחייבו בזימון. 
(24) כך פירש <b>רש''י</b>, ותמה ה<b>ב''י</b> [קצג ה] אם כן במה הצטרפו, והרי ברכת זימון היא רק על פת, ואין מברכין על הפת אלא במקום שאכלה. וביאר שבאו מג' חבורות שאכלו בבית אחד בג' זויות, וכשמתקבצים מפינה לפינה אינו חשוב כשינוי מקום. ובאופן נוסף ביאר, שכיון שבאו להצטרף יחד, אע"פ שלא הסבו יחד, ולא אכלו יחד, כיון שהתוועדו לזמן אינם רשאין להחלק, וצריכים לאכול יחד כדי לזמן, ותמה ה<b>ט''ז</b> [ח] איך יתחייבו לאכול לצורך זימון כאשר עדיין אינם חייבין בזימון. וה<b>מג''א</b> [יג] כתב שבמקום צירופם לא אכלו יחד, אך כל אחד אכל שם בפני עצמו, וכ"כ ה<b>ב''ח</b>. וראה עוד ביאורים ב<b>מאמר</b> <b>מרדכי ומ''ב</b>. ו<b>בפסקי רי''ד</b> הוכיח מכאן כשיטת <b>הרמב''ן</b> [מה א] שבמקום שיש חיוב זימון, חובת זימון קובעת אותם בחבורה, ואין צריך שיסבו יחד לקביעות. אך ב<b>שלטי גבורים</b> [לב ב אות ד] כתב כי גם לשיטת <b>רבינו יונה</b> [שם] שרק הסבתן בקביעות מחייבת זימון, הרי אף שאין חייבין, יש להם רשות לזמן, וכיון שכל אחד מהפורשים כבר התחייב בזימון, ובצירוף שלשת הפורשים יכול לזמן, לפיכך חל עליו שוב חיוב זימון. וה<b>מג''א</b> [יג] כתב שבמקום צירופם לא אכלו יחד, אך כל אחד אכל שם בפני עצמו, וכ"כ ה<b>ב''ח</b>. וראה עוד ביאורים ב<b>מאמר מרדכי</b> <b>ומ ''ב</b>. 
(25) ע"פ <b>רש''י</b> [ד"ה אבל, והוסיף שהיה שם רק עד "נברך", ויבואר להלן], ותמה <b>רבינו יונה</b> שהרי באופן זה פשיטא שאין מצטרפין, כי אין מזמנים פעמיים<QM> והביא ביאור <b>ר''י מפריז</b> שבני החבורה של כל אחד מהפורשים זימנו לעצמם בלעדיו, וע"י כך פרח חיוב זימון גם מעליו, וכשם שכבר אינו יכול לזמן עם חבורתו, כך אינו יכול להצטרף עם אחרים לזימון [וראה רמב"ן וראב"ד בהערה הבאה]. ודחאו, כי "זימנו עלייהו" משמע "עמהם", ולא "בלעדיהם". ולכן ביאר שיש חידוש בכך ששוב אין מצטרפין, שהרי העונה ממקומו אינו מתכוון לצאת ידי חובת זימון, ורק מועיל לצירוף לחבורתו [ולכך כתב רש"י שהיה שם רק עד "נברך", כי אם היה נשאר ל"הזן" היה גם הוא יוצא בזימון], ובכל זאת אינו מצטרף לחבורה אחרת, כי פקע ממנו חיוב זימון כאשר יצאו בני חבורתו ידי חובתם. <b>ותוס'</b> [נדפס בע"א] ביארו שענו לשאר בני חבורתם שברכו לפני שסיימו הם לאכול. וגם <b>הרא''ש והטור</b> [קצג] פירשו כתוס', ולכן כתבו שהחידוש הוא ש"שוב אין יכולין לזמן, אפילו אכלו אח"כ שלשתן יחד וגמרו סעודתן" כי כבר זימנו בתחילת הסעודה. 
(26) ה<b>רמב''ן</b> ביאר [כר"י מפריז] שבני החבורה של כל אחד מהפורשים זימנו לעצמם בלעדיו, אך נקט כי הטעם לפריחת הזימון הוא משום שנשאר שעה אחת יחיד בלי חבורה, ואין זימון אלא בחבורה, ושוב אין חיוב זימון חוזר וניעור עליו [וכן ביאר <b>הלחם משנה</b> ברכות ה יא, בדעת ה<b>ראב''ד</b> שם], ונקטו שבאופן ש"לא זימנו עלייהו בדוכתייהו", מזמנים שלשתן מדין חבורה חדשה. ואכן הרמבן נקט כי אם הפורשים הצטרפו לפני שהנותרים זימנו לעצמם, אפילו שאח"כ זימנו הנותרים, לא פרח זימון מהפושים, כי לא היו יחידים שעה אחת. אך ר"י מפריז נקט טעם אחר לפריחת הזימון, והוא משום ששוב אינו יכול להצטרף לחבורתו, כי הם כבר זימנו, ואין מזמנים פעמיים, ונמצא שבאופן ש"לא זימנו עלייהו בדוכתייהו", הרי הם רק מצטרפים לזמן מדין חיובם בחבורה הראשונה. ואם כן גם אם הצטרפו קודם שזימנו הנותרים, כאשר יזמנו בחבורותיהם יפקע מהם הזימון. 
(27) כך פירש <b>רש''י</b> [שם], אך <b>תוס'</b> [שם] כתבו רק ש"רשאין להחלק", ודקדק ה<b>ב''ח</b> [קצג] שאם ירצו יכולין לזמן, וכן העלה ה<b>לחם משנה</b> [ברכות ה י] מדברי הרמב"ם. ויתכן שלא נחלקו, כי באופן שהמשיך לאכול אח"כ, יכול להצטרף, ואילו כשיצא לשוק וכבר אינו אוכל, פטור לגמרי מזימון, וראה שו"ת <b>פנים מאירות</b> [ח"ב ו]. 
(28) <b>הגר''א</b> הקשה הרי לביאור <b>הרא''ש והטור</b> [קצג] ש"שוב אין יכולין לזמן, אפילו אכלו אח"כ שלשתן יחד וגמרו סעודתן" נמצא שזימון אינו אפילו מכאן ולהבא, ונמצא שאינו דומה למטה. ויתכן לחלק, כי במטה הטומאה הישנה אינה חלה שוב על המטה החדשה, ואינה מקבלת אלא רק טומאה חדשה, אך חיוב הזימון בסעודה החדשה, אינו חיוב חדש, אלא שבה מצטרפים לקיים את החיוב הקודם, ואחר שנפטרו ממנו שוב אינם חייבים אף כשהצטרפו. וההוכחה ממטה היא רק שאין חל חיוב למפרע, כי כיון שפקע זימון שוב אינו חוזר, כמו טומאה הפוקעת בשבירת המטה. 
(29) ה<b>פני יהושע</b> [לעיל לה ב] כתב שלדעת רבי יהושע שכל המשקין היוצאים מפירות נחשבים כ"זיעה", הרי יין השתנה למעליותא בכך שיש לו שם "משקה" ואינו "זיעה" [והיינו רק כשנתנו בו מים, ואפשר לשתותו], ואילו לרבי אליעזר שגם שאר המשקין היוצאים מפירות נחשבים "משקה" בהכרח מעלת היין מפני שראוי לנסכים, ותמוה מסוגיין, שהרי לנסכים דרוש דוקא יין חי ולא מזוג [ב"ב צז ב], ואיך אמר רבי אליעזר שיין חי לא השתנה למעליותא. 
(30) ב<b>אור שמח</b> [ברכות ג ב] תמה למה יברך "העץ", ומה החילוק בין האוכל קמח שמברך "שהכל", כי השתנה מברייתו, ונצרך לשינוי נוסף כדי להגיע למעלתו [כדלעיל לו א]. וחילק בין עשיית פת שהוא שינוי בעצם הקמח, לבין מזיגת יין שהוא עצמו אינו משתנה, אלא שתייתו קלה יותר בתערובת המים, וראה <b>אבי עזרי</b> [שם]. 
(31) ב<b>אבן העוזר</b> [רח כב] הוכיח מכאן שלא כה<b>מג''א</b> שנקט כי המברך על יין בורא פרי העץ צריך לחזור, שהרי רבנן לא נחלקו על רבי אליעזר אלא מה היא ברכתו לכתחילה, אך גם הם מודים ששייך לברך על יין "בורא פרי העץ". 
(32) <b>רש''י</b> [ד"ה משנתן] הביא גירסא נוספת בברייתא: <b>יין עד שלא נתן לתוכו מים</b>, <b>מברכין עליו ''בורא פרי העץ'' ואין נוטלין</b> <b>ממנו לידים</b> [כי אינו נחשב "משקה" אלא "מי פירות"], <b>משנתן לתוכו מים מברכין עליו</b> <b>''בורא פרי הגפן''</b> [כי נקרא "יין", ולכן נחשב "משקה] <b>ונוטלין ממנו לידים</b>, <b>דברי רבי</b> <b>אליעזר</b>. <b>וחכמים אומרים</b>, <b>בין כך ובין כך</b> <b>מברכין עליו ''בורא פרי הגפן''</b>, <b>ו</b> [בכל זאת, כיון שאסור להפסיד אוכלין] <b>אין נוטלין הימנו</b> <b>לידים</b>. ודחה גירסא זו כי לא מצאה בתוספתא, וראה הגהות <b>הגר''א</b>. ו<b>הרא''ש</b> הביא בשם <b>הראב''ד</b> שגרס בין ברישא ובין בסיפא <b>''ונוטלין מהן לידים''</b>, וביאר שאין הכוונה לנטילת ידים לאוכל, אלא לנקיות בעלמא. והביא עוד גירסא: <b>''משנתן</b> <b>לתוכו מים אין נוטלין ממנו לידים''</b> וביאר שהכוונה למים אחרונים שאין הדרך לזלזל במים המעורבין ביין ליטול בהם מים אחרונים, כי השתנו למעלה לברכת "הגפן", וכן נקט ה<b>רשב''א</b>, וכתב <b>הגר''א</b> שלשיטתם מותר ליטול בשאר מי פירות [וב<b>שו''ע</b> קס יב מובאת שיטה לנטילת מים ראשונים מועיל כל מי פירות ואפילו ביין]. 
(33) ה<b>פמ''ג</b> [קעא] כתב שלא התירו לעשות בפת אלא צורך אכילה, כי שאר מלאכות אסורות משום בזיון לה, וכמבואר בסמוך שמפני כך אסור לזורקה, וב<b>בה''ל</b> [שם ד"ה אם] תמה, הרי ממה שמצינו בסמוך שמותר רלסמוך בה קדרה ריקה, כמבואר בהערה 43. 
(34) כתב <b>הריטב''א</b> שכוונת הגמרא להוכיח מדברי רבי אליעזר כשמואל, אך יתכן שגם חכמים סוברים שעושה כל צרכיו בפת, ורק לענין נטילת ידים סברו שאינו יוצא ביין. וה<b>רשב''א</b> הקשה מכאן לגירסתנו שאם לא נתן לתוכו מים נוטלין ממנו, שהרי טעמו של רבי אליעזר הוא משום שאינו "יין", ומה ראיה שמתיר להשתמש באוכלין. אכן רש"י נקט שאיסור השימוש הוא משום הפסד אוכלין [ולא משום בזיונם] ויתכן שהפסד שייך גם כשהם ראויים להעשות אוכלין [ע"י מזיגה], ואפילו קודם שחל עליהם שם "יין" גמור [וראה <b>ש''ך</b> יו"ד שנט שהפסד אוכלין הוא מדין בל תשחית, ואינו תלוי אם כבר חלה המעלה באוכל או שרק ראוי לה]. 
(35) <b>תוס'</b> [ד"ה כמאן] הקשו, הרי בנטילת ידים היין נמאס, ומצינו בשבת [נ ב] ששמואל מודה שאם הפת נמאסת בעשיית צרכיו, אסור לעשותן בה. ותרצו שרק רבי אליעזר התיר לעשות צרכיו אפילו כשנמאסת בכך, ואילו שמואל סובר כמותו רק בהיתר עשיית צרכיו בפת, אך לא באופן שנמאסת. וה<b>ריטב''א</b> כתב שהסוגיות חלוקות בדעת שמואל בזה. 
(36) <b>רש''י להלן</b> [נא א ד"ה כוס] פירש "ברכת המזון", אך ה<b>מגיד משנה</b> למד מדברי <b>הרמב''ם</b> [שבת כט ז] שמדובר בכוס של קידוש, וראה להלן שם. 
(37) ע"פ <b>תוס'</b> [ד"ה למאי]. 
(38) <b>הרשב''א</b> צידד שגם רבנן מודים שאם אינו צריך לקורייטי אינו מברך עליו בורא פרי הגפן, ודחה שנחשב כהשתנה למעליותא, בכך שהוא ראוי לעשות קורייטי, ולכן ברכתו "הגפן". וב<b>תפארת ישראל</b> [בועז ח] ביאר כי אף שיין חי ראוי לשתיה גם ע"י מזיגה במים - אין אפשרות זו נחשבת כסיבה לברך עליו "הגפן" כפי שהוא, משום שהמזיגה במים עושה לו "פנים חדשות", כי היא ביחס של שלשה חלקים מים כנגד חלק אחד יין, אך המזיגה לקורייטי עיקרה היין, ולכן גם קודם המזיגה ניתן לברך עליו כמזוג. 
(39) <b>רבינו יונה</b>, וכתב טעם נוסף, שאם ידבק בה מהדם שעל הבשר יצטרך להדיחה. 
(40) <b>רבינו יונה</b> [ד"ה ואין]. 
(41) כך פירש <b>רש''י</b> [ד"ה אין], וב<b>תענית</b> [כ ב] כתב שהמבזה אוכלין נראה כבועט בטובתו של הקב"ה. <b>ותוס'</b> [ד"ה אין] <b>והרא''ה</b> נקטו שגם איסור העברת הכוס הוא משום מיאוס, וכ"כ <b>רבינו</b> <b>יונה</b> [ד"ה ואין], אך נקט שתבשיל הנופל על פת אינו ממאיסה, וראה הערה 43 
(42) ע"פ <b>תוס'</b> [ד"ה אין], וביאר ה<b>ב''י</b> [קעא] שהפת חשובה יותר משאר אוכלין, ולכן אסור לבזותה, ואילו בשאר אוכלין מותר להשתמש בהן לכל צורך, ורק אסור להמאיסם. אך מדברי <b>רבינו יונה והרשב''א</b> דייק שמותר לזרוק אפילו פת אם אינה נמאסת, ודעת <b>רש''י</b> בזה תבואר להלן [הערה 50]. 
(43) ה<b>רי''ף</b> הביא כל הברייתא להלכה. אך <b>רבינו</b> <b>יונה</b> נקט שכיון שהלכה כשמואל שעושה אדם צרכיו בפת ובלבד שלא תמאס, נמצא שמותר לסמוך את הקערה בפת, כי בנפילת תבשיל על פת אין חשש מיאוס כמו בבשר ויין. אך <b>תוס'</b> [ד"ה כמאן] נקטו שבסמיכת הקערה יש חשש שתמאס הפת [וב<b>ב''ח</b> קעא כתב שהאיסור כשתחתיתה מלוכלכת], ואף שמואל מודה לאסור בזה. וה<b>רשב''א</b> העלה מכך שמותר לסמוך בפת קדירה ריקה [ונקיה]. 
(44) <b>רש''י</b>, וכבר תמה <b>המהרש''א</b> שהרי בסמוך אמרו שמותר לזרוק רק רימונים ואגוזים, ולא דבר שנמאס [כגון תאנה בשלה, וכל שכן בשר מבושל]. וב<b>ב''י</b> [קעא] כתב שזרקו למקום נקי שאינו נמאס, שהרי עצם הזריקה לא נאסרה אלא בפת [או בתאנים שנמאסים במעיכתם מחמת הזריקה, וראה <b>מאמר מרדכי</b> שם ד שהרחיב בזה]. אמנם ב<b>פסקי רי''ד</b> גרס שזרק לו "רימונא" מאלו שהגישו לפניהם, וב<b>הגהות יעב''ץ</b> גרס "ריסתנא ". 
(45) כך פירש רש"י, והוצרך להוסיף שמתמעכים, להשמיענו כדברי ה<b>ב''י והב''ח</b> [קעא] שהאיסור חל אפילו אם זורקם לתוך כלי ואינם מתלכלכים. וה<b>רמב''ם</b> [ברכות ז ט] נקט שהאיסור בתאנים ותותים משום שאין להם קליפה, ונקט שהמיעוך ממאיס רק כשאין קליפה, ולכן כתב גם לגבי המכניס אוכל לפיו בלא ברכה, שאם הוא ממינים אלו הרי הוא נמאס בפליטתו, ואל יוציאנו, וכדלהלן. 
(46) ה<b>ב''י</b> [שם] כתב שאפילו אם אינם בקליפתם מותר לזרקם ע"ג מקום נקי [כמבואר בהערה 44], וה<b>ב''ח</b> כתב שבימות החמה לא יזרקם ע"ג קרקע, ובימות הגשמים אפילו בקליפתם אסור [כמבואר בהערה 48]. וה<b>לבוש</b> כתב שהנידון רק על אגוזים ורימונים חיים, אך מבושלין אסור לזרוק מפני שמתמעכים. 
(47) ע"פ <b>לבוש</b> [או"ח קעא ד], וב<b>ב''י</b> [יו"ד קעט] הביא מ<b>שו''ת הרמב''ן</b> [רפג] שאין בכך חשש ניחוש, כי אינו אלא סימן, וביאר ב<b>שלטי</b> <b>הגבורים</b> [סנהדרין יז א] ביאר שאינו תולה מעשיו בסימן, שהרי כבר נישאו, ומותר לעשות סימן להצלחה. והמקור למנהג זה הוא ב<b>תוספתא</b> [שבת ח ח], ושם מובא כי היו עושין כן גם לכבוד חכם שבא לעיר. והנה <b>רש''י</b> ביאר שאין בכך משום בזיון והפסד אוכלין, כי היין נשפך לתוך כלי, ומשמע שהוצרך לכך מצד בזיון היין, אך מצד ההפסד לבד לא היה איסור אפילו אם היה נשפך לקרקע, כי נעשה לצורך. ואף שלעיל מצינו שביזוי מותר באוכלין, שהרי זורקם כשאינם נמאסין - יין חשוב כפת, שהרי הוא משביע כמו פת [לעיל לה ב] ולכן אסור לבזותו, ועוד, שהרי השתנה למעליותא בברכה. וראה ב<b>פתח הדביר</b> [או"ח רצו ג] וב<b>מחצית השקל</b> [קעא א] שחילקו בין ההיתר להפסיד את היין לצורך זילוף, שהוא להנאת הגוף, ומותר גם ביין של תרומה טמאה, לבין צורך שמחה שאינה בגוף האדם, ואסור להפסידו לצורכה. ו<b>הרשב''א</b> כתב שלצורך שמחת חתן וכלה מותר להמאיס אוכלין, וההיתר רק בהמשכת יין שהוא עיקר השמחה, אך זריקת קליות ואגוזין לא התירו אלא בימות החמה, כי אין בהם אלא מקצת שמחה [ולשון <b>רבינו יונה</b>: ד"ביזוי כזה" מותר משום שמחת חתן וכלה] וכתב ה<b>ב''י</b> שגם הם מודים שצריך לקבל את היין בכלי, כי לא התירו לצורך שמחה אלא ביזוי אוכלין, אך לא להפסידן לגמרי, אך <b>הריטב''א</b> וכן <b>רבינו מנוח</b> בשם <b>הראב''ד</b> כתבו שלצורך שמחה מותר אפילו לאבדן [וה<b>ב''ח</b> כ"כ גם לדעת הרשב"א. וה<b>רשב''ץ</b> הוכיח כך מהיתר הזילוף. וראה <b>מג''א ובה''ל</b> ד"ה לא, לגבי שימוש לצורך, כשאין דרך שימושו בכך]. 
(48) <b>תוס'</b> [ד"ה ולא] כתבו כי אע"פ שהאוכל שבאגוז מוגן מלכלוך ע"י קליפתו, מכל מקום כשנפל בטיט הוא נמאס [כך ביארם הב"י], אך ב<b>שעה''צ</b> [ס"ק יט] הביא מתוספתא [שמחות ח] שמותר לזרוק אגוזים בקליפתן אפילו בימות הגשמים, ולכן ביאר שההאיסור רק באגוזים קלופים. ויתכן שדין זה תלוי אם האיסור הוא רק באופן שיש הפסד בשעת הזריקה, או שכל הפסד אסור, כי ב<b>הגהות מיימוניות</b> [ברכות ז ל] כתבו שהזורקים חיטין לפני חתן צריכים ללקטן אח"כ כדי שלא ידרסו עליהן, וכן פסק השו"ע [שם ה], אך ב<b>ב''י</b> כתב שלא נהגו כן, וביאר ב<b>מאמר</b> <b>מרדכי</b> שהאיסור רק אם זורקם למקום שנמאסים ומאבדן בידים, אך אח"כ הפסדם בשב ואל תעשה. 
(49) <b>רש''י</b> [ד"ה אבל], וה<b>ב''י</b> הוכיח מכך שחולק על <b>תוס'</b> שנקטו כי אסור לזרוק פת אפילו אם אינה נופלת לארץ, מפני בזיונה [וכן משמע מרש"י לעיל כג ב ד"ה הרי]. אך <b>הגר''א</b> כתב שרק זריקת פת אסורה, אך בשאר מיני מאפה כגלוסקאות הזריקה מותרת. וה<b>רש''ש</b> כתב שרש"י גרס <b>כהרי''ף והרא''ש</b> שגרסו "ולא חתיכות [בשר] ולא גלוסקאות", ונקט את הטעם של חשש מיאוס לגבי זריקת בשר, וראה <b>מעדני יו''ט</b> [סי' לב אות ו] ולהלן [נב ב הערה 20]. <b>ובבני ציון</b> ביאר כי לולי שהיו נמאסים היה מותר לזרקן רק לצורך שמחת חתן וכלה, שבהם התירו ביזוי, כמו להמשיך יין בסמוך. 
(50) <b>הרא''ש</b> הביא בשם <b>רבינו חננאל</b> שכיון שכבר אינם ראויין לשתיית כל אדם, אין להקפיד על ברכתו, ונחלק עליו כי משמעות הברייתא ששלשת האופנים שוים, והכוונה שיבלעם ואח"כ יברך. ואף שהשוכח ולא ברך על האוכל אינו מברך אחר שבלעו, כאן כיון שנזכר כשהיו בפיו, אלא שלא יכל לברך, נחשבת זכירתו כעובר לעשייתו [וראה <b>פמ''ג</b> א"א א שמחמת מאיסותן הקלו עליו, ואינו חייב אפילו להרהר את הברכה, אך לטעם רש"י שאי אפשר לסלקן לצד אחד, צריך לומר כמהרש"א לה א, שאם אין מצוה לברך, אינו נחשב כנהנה בלי ברכה. אך ב<b>הגהות אשר''י</b> פ"א יג נקט שכיון שאסור שיהנה בלי ברכה לפניו, נדחה, וגם אחריה אינו מברך, וראה <b>אבי עזרי</b> ברכות יא ה, ולהלן נא הערה 2]. ו<b>הרמב''ם</b> [ברכות ח יב] כתב "בולען ומברך עלים בסוף", וה<b>ב''י</b> [קעב] דן אם כוונתו כרבינו חננאל, שאינו מברך אלא ברכה אחרונה, ולפניהם פטור, או כהרא"ש שמברך עליהם ברכה ראשונה "בסוף" - דהיינו אחר שבולען, ודקדק כצד השני מהשגת הראב"ד "והוא שדעתו לאכול יותר, דאם לא כן הוי ליה גמר", והנידון על ברכה ראשונה שאין מברכים אותה למפרע. אך <b>הרשב''א</b> הביא בשם הראב"ד שאם אין לו אלא משקין אלו בולע ומברך למפרע, ואם יש לו אחרים, פולט את הראשונים, ומברך על האחרים ושותה. 
(1) <b>רש''י</b> פירש שהנדון "מהו שיחזור - לאחר אכילה ושתיה" וכן ביאר את תשובת רב חסדא "יוסיף על סרחונו ויעשה ברכה לבטלה", וכבר תמה <b>מהרש''א</b> אם כן איך למד מכאן רבינא שאפילו גמר סעודתו יחזור ויברך<QM> וגם משלו אינו דומה כלל<QM> ולכן ביאר שהספק באופן שלא סיים לאכול, והנידון אם כיון שלא ברך בתחילת האכילה, אין ראוי שיברך על המשכה בנפרד, ועל כך מתאים המשל, וכן גרס <b>הגר''א</b> ברש"י "מהו שיחזור - באמצע אכילה ושתיה" וכך ביארנו בפנים. 
(2) ב<b>הגהות אשר''י</b> [הובא בסוף דף נ] חילק בין ברכת המצוות שאם לא בירך לפניה מברך לאחריה, לבין ברכת הנהנין שכיון שאסור ליהנות בלי ברכה לפני האוכל, נדחה, וגם אחריו אינו מברך, ולפ"ז ראיית רבינא תמוהה. ובהכרח שכוונת רבינא כי אילו לא היה אופן שיכל לכתחילה לברך על מצוה אחר עשייתה, לא היה יכול לברך אחר האוכל אפילו בדיעבד, ואף שלא גמר אכילתו, [וסבר שהחילוק בין אכילה לטבילה אם מעיקרא חזי או לא, הוא רק לגבי ברכה לכתחילה] וראה <b>ש''ך ובית מאיר</b> [יו"ד יט ג]. וב<b>עמק ברכה</b> [ברכת הנהנין א] ביאר כי אף שאחר שאכל אין חיוב לברך משום איסור הנאה מהעוה"ז בלא ברכה, מכל מקום יש מצוה לברך, ודין זה הוכיח רבינא מטבילה, שיש מצוה נוספת של ברכה אחר העשיה, וראה <b>אבי עזרי</b> [ברכות יא ה]. אכן <b>רש''י</b> [ד"ה מי] כתב שהנידון הוא בשכח "ברכת המוציא וברכת היין", ויתכן שכוונתו כי בכל הברכות חיוב הברכה הוא רק לפני האכילה, משום שאסור להינות בלא ברכה, והנידון רק בשתי ברכות אלו שקבעו בהם ברכה שונה מפני מעלתם, ושמא חייב בה גם אחר האכילה. 
(3) <b>רש''י</b> פירש שמדובר בבעל קרי שאסור בדברי תורה [כדלעיל כב א], ו<b>תוס'</b> נקטו שכוונתו כי משום בעל קרי תקנו בכל הטבילות לברך אחר הטבילה [ועפ"ז מיושבת תמיהת ה<b>מעדני מלך</b> לד אות ט עי"ש]. והם כתבו שהכוונה לטבילת גרים, ומפני טבילת גר הצריכו בכל הטבילות לברך אחר טבילה [ועי' <b>תוס' בפסחים</b> ז ב ד"ה על]. 
(4) לדעת <b>רבינו חננאל</b> [הובא בסוף דף נ] רק בטבילה התקינו שיברך אחריה, כי תמיד לפניה הוא אינו ראוי, אך השותה משקין ושכח לברך, אינו מברך אחר כך ברכה ראשונה, כי מצד עצמו היה ראוי לברך לפניהם [וה"ה בכל מצוה שלפניה יכל לעשות שיברך עובר לעשייתה]. ואילו דעת <b>הרא''ש</b> שלא תקנו תקנה מיוחדת לברכת הטבילה, אלא בכל אופן שלא יכל לברך קודם מברך אחר כך, ולכן כשאינו יכול לסלק את המשקין לצד פיו, בולעם, ואח"כ מברך [וראה <b>רעק''א</b> יו"ד יט א, ואו"ח ח י]. אכן מדברי <b>הרי''ף ורש''י</b> [ד"ה התם] משמע שהנידון מצד דיחוי, ובטבילה כיון שהוא דחוי מעיקרא, אינו נחשב דיחוי, ומברך. ואילו בברכת הנהנין שכבר היה ראוי ונדחה, אינו יכול לברך. 
(5) ב<b>מעדני יו''ט</b> כתב שדחיית הגמרא רק על האופן שעסק בו רבינא, דהיינו שגמר סעודתו, אך באופן שממשיך לאכול, מועילה ברכתו גם על מה שאכל כבר, כי כל זמן שהוא מתעסק בדבר נחשב כעובר לעשייתו, ושלא כה<b>לבוש</b> [קסז ח] שלמד מכאן שאין הברכה מועילה למפרע, אפילו כשממשיך סעודתו. 
(6) ע"פ <b>תוס' רא''ש</b>. 
(7) ב<b>סדר היום</b> כתב שלא יגע במלבושיו עד שיטול, והביאו ה<b>מג''א</b> [ד א] והשיגו מסוגיין שמשמע שלא יטלם משמש שלא נטל, אך הוא עצמו יקחם אף שלא נטל. וה<b>לבושי שרד</b> <b>והפמ''ג</b> כתבו שמהשמש אסור לקחת בגדיו אפילו אם השמש נטל ידיו. 
(8) <b>רש''י</b> [ד"ה כוס] פירש "ברכת המזון", אך ה<b>מגיד משנה</b> למד מדברי <b>הרמב''ם</b> [שבת כט ז] שמדובר בכוס של קידוש. 
(9) <b>רש''י</b> פירש שיתן בו תחילה יין חי ואח"כ ימזגנו, שהרי אינו מברך על יין חי כמבואר במשנה, ובכוס של ברכה גם חכמים לזה [ראה <b>תוס</b> נ ב ד"ה מודים, ו<b>רש''ש ומלא הרועים</b>]. ובאופן נוסף פירשו, שיביאנו חי מהחבית, והיינו שלא ישתמש ביין שנמזג לצורך אחר, אלא ימזגנו רק לצורך הברכה, וראה ביאור נוסף בהערה 12. <b>ותוס'</b> פירשו באופן נוסף ש"חי" ביארו "שלם", והכוונה שיברך על כוס שלימה ולא שבורה, וראה ב<b>אליהו רבה</b> שאפילו אם רק בסיס הכוס שבור, פסול לברכה, אלא אם כן אין לו אחר, וב<b>שעה''צ</b> [קפג יג] דן אם הקולא כשאין לו אחר היא רק כשיכול לעמוד בלא בסיסו, או אפילו אינו עומד כלל. 
(10) ב<b>טור</b> [קפג] כתב שתהיה מלאה על כל גדותיה, וכתב ב<b>מור וקציעה</b> שאע"פ שבכך גורם שישפך ממנה מעט כשאוחזה, אין בהפסד מועט זה משום "הפסד אוכלין", ובפרט שאינו מאבדן בכוונה. אולם ה<b>ט''ז</b> [שם ד] כתב שימנע ממילוי המביא לידי הפסד אפילו מועט, וראה ב<b>ב''ח</b> [שם] שאין צורך שימלאנה לגמרי, כי רובו ככולו, [ובסי' תעב ו כתב שאפילו לכתחילה די ברוב, וראה פר"ח שם ט, ולהלן נב הערה 13]. 
(11) <b>תוס'</b> [ד"ה אין] כתבו שרבי יוחנן מיעט רק על עיטור ועיטוף, שהרי בסמוך הוא עצמו דן בדין "נוטלו בשתי ידיו". וה<b>רשב''א</b> נקט שרבי יוחנן מודה בכל העשרה דברים, אלא שדעתו כי רק ארבעה מהם מעכבים את הברכה, והשאר רק למצוה מן המובחר. וב<b>ירושלמי</b> [ה"ה] הביא רק עיטור הדחה ומלא, וביאר ב<b>יפה עינים</b> שמודה בכל העשרה, ונקט רק מה ששייך לגוף הכוס. וה<b>רמב''ם</b> [ברכות ז טו] כתב רק את ארבעת הדברים, ומשמע שנקט כי רבי יוחנן מיעט את כל השאר. וראה בהגהות <b>בן אריה</b> שבתיקוני זוהר [מז] מבואר שעשרה הדברים נתקנו רק לזמן שביהמ"ק קיים, וכוונת רבי יוחנן שאנו - בזמה"ז - אין לנו אלא ארבעה דברים. 
(12) <b>רבינו חננאל</b> פירש שהיה נותן כוס ליושב בימינו וכוס ליושב משמאלו, וכשמגיע לברכת הארץ מוסיף לכוס מאחת הכוסות שבידיהם, וראה הערה 14. 
(13) ע"פ <b>יפה עינים</b>. 
(14) כך ביאור הגמרא לפי גירסתנו, אך ה<b>רי''ף</b> גרס "חי" - אמר רב ששת עד ברכת הארץ" וביאר <b>רבינו יונה</b> שימלא בכוס יין חי ויתחיל בהמ"ז בלא מזיגה, ורק בברכת הארץ ימזגנו, וכדלהלן [וראה הערה 9]. <b>ותוס' בשבת</b> [עו ב ד"ה כדי] ו<b>פסחים</b> [קח ב ד"ה שתאן] הביאו בשם <b>ר''ת</b> שבתחילה מברך על יין מזוג ולא מזוג, ובברכת הארץ מוסיף לו מים למוזגו. ובשם <b>רש''י</b> כתבו שבברכת הארץ מוסיף עוד יין בכוס [וכנראה גרסו "ומוסיפין בברכת הארץ] וביאר ה<b>ב''ח</b> [קפג] שסבר כרבינו חננאל, שהעיטור נעשה בברכת הארץ, בהוספת יין מכוסות העיטור לכוס של ברכה [וכשם שלדעת ר"ת הניח מקום בכוס למזוג בו מים, כך לרש"י לא מלאהו כולו כדי לקיים "עיטור"]. 
(15) ע"פ <b>ריטב''א</b>, וכן הביא בהגהות <b>בן אריה</b> מהזוהר [בלק קפט ב] שיהא חי בברכת הארץ, וימזגנו קודם "רחם". אך ה<b>ב''י</b> [קפג] כתב שמוזגו בתחילת הברכה, כי הטעם שמוזגה בברכת הארץ, מבואר ב<b>רא''ש</b> שמודיע בכך את שבח הארץ שיינה חזק וטעון מזיגה, וצריך שיהא ניכר בעת הברכה. וב<b>כף החיים</b> הביא שע"פ הקבלה יש למוזגו בשעה שאומר תיבת "את" בפסוק "ואכלת ושבעת וברכת את". 
(16) <b>רבינו ירוחם</b> כתב שנותן סודר על ראשו כי אסור לברך בגילוי ראש, והביאו <b>הב''י</b> [קפג], ותמה שא"כ אין זו מעלה בברכת המזון על הכוס, כי כל הברכות אסור לברך בגילוי ראש [וב<b>מעדני יו''ט</b> כתב שבאמת ה"ה בכל הברכות, אלא שכאן מנו מעלה זו במעלות הכוס], ולכן ביאר שהוא סודר שהעומדים לפני הגדולים פורסים על כובעיהם, וה<b>ב''ח</b> כתב שבכל הברכות די בחבישת מצנפת קטנה [כיפה] ובבהמ"ז פורס סודר שמביא לצניעות ומכניע לב האדם ומביאו לכוונת הברכה וליראת שמים. וב<b>דרכי משה</b> כתב שכוונת רבינו ירוחם שבבהמ"ז גם העונים לא ישבו בגילוי ראש, ולא רק המזמן. ותמה ה<b>מחזיק ברכה</b> שא"כ היה ראוי לומר "בי רב אשי פרסי סודרא". 
(17) ממקור הדין משמע כה<b>מאירי</b> שנוטלו בעצמו מן השלחן, אך ה<b>רא''ש</b> גרס "מקבלו בשתי ידיו" והיינו שימסור לו אחר. 
(18) ב<b>שבלי הלקט</b> כתב שהאיסור הוא רק אם מחזיק את כל הכוס ביד שמאל, אך לסייע מותר, והביאו ה<b>ב''י</b> [שם] ותמה שהרי רב אשי הסיק לחומרא שלא יסייע. וכתב שהשבלי הלקט ביאר שנידון הגמרא רק באופן שאוחז את הכוס גם ביד שמאל, אך אם אוחזה רק ביד ימין, ואילו בשמאלו הוא רק מסייע לימין, מותר. 
(19) ה<b>טור</b> [קפג] כתב שאם יושב על הקרקע מגביהו טפח מהקרקע, ואם יושב ליד השלחן, מגביהו טפח מהשלחן. וב<b>דרישה</b> כתב שכיון שטעם ההגבה הוא כדי שיראה לכל המסובים, נמצא שהמזמן ביחידות אינו צריך להגביה, וביאר בכך את שיטת הב"י [קפב] שיחיד המברך על הכוס יניחנה על השלחן ולא יגביהנה כדי לחוש לדברי המדרש שאין כוס ביחיד. 
(20) ה<b>רא''ש</b> ביאר שלא יסיח דעתו מהברכה, ואילו ה<b>מאירי</b> נקט שלא יסיח דעתו מהכוס. 
(21) גירסת ה<b>שאילתות</b> [אחרי צו, הביאו הב"י קצה] "כי היכי דלהוו שלמא". 
(22) ה<b>מג''א</b> [קפג ח] הוכיח מכאן, שצריך לשלח לאשתו אפילו אם אינה אוכלת עמהם, ואמנם עצם דין השיגור שייך רק באופן זה, כי אם אוכלת עמהם, הרי צריך לחלק לכל המסובין [רמב"ם שבת כט, ומ"ב קצ א]. 
(23) ב<b>שער הציון</b> [קפג יט] דן אם עולא חולק על דין "משגרו לבני ביתו", או שסובר כי דין זה שייך רק כאשר בעה"ב מברך, ואילו כאשר אחר מברך ובעה"ב שותה ומתברך, שוב אין האשה צריכה לשתות כי תלויה בברכת בעלה. וראה <b>מהרש''א</b> שעולא סובר כרבי יוחנן שנהג רק ארבעה מתוך עשרה דברים. 
(24) בפשטות כוונת הגמרא ללמוד מברכת הבנים, כי ברכת האשה בכל ענין תלויה בברכת הבעל. אך <b>שאילת יעב''ץ</b> [ח"א קכו] העלה מכאן שאין צריך לשגר כוס של ברכה לזקנה, כי לא שייך בה טעם ברכת פרי בטנה, ונקט שכל הברכה היא רק ברכת הבנים. 
(25) ראה <b>מהרש''א</b> [בס"מ פז א] שרק כוס ששגר המברך עצמו יש בה ברכה, וב<b>שאילת</b> <b>יעב''ץ</b> [שם] תמה שהרי עולא דחה טעם זה, אך כבר הבאנו שהמהרש"א ביאר שעולא נהג כרבי יוחנן, ונחלק על דין "מגרו לבני ביתו" ואין להוכיח ממנו לדידן שנוהגין אותו. 
(26) כתב ה<b>רוקח</b> [שכט] שכל היין בשלחן נחשב ככוס של זימון, וב<b>אליהו רבה</b> [קפב] כתב שמקורו מתשובת עולא, אך ה<b>מהרש''א</b> כתב שאמר לה כך רק כדי לפייסה. וב<b>ערוך</b> [ערך נבג] ביאר ש"נבגא דברכתא" אלו הכוסות שמניח לעיטור. 
(27) ראה <b>בתוס'</b> [ד"ה אין] שבין המברך ובין השומעים לא ישיחו כי כדי לצאת ידי חובה צריך דעת שומע ומשמיע. 
(28) כך ביאר <b>רש''י</b>, ולפי זה צריך לשתות את הכוס, ולברך על זו שאחריה. אולם <b>רבינו יונה</b> ביאר שאם שתה "זוגות" בתוך הסעודה, אינו מברך אחריה על הכוס, כי על ידם באה פורענות. והוסיף שרק אותו ששתה לא יהא המזמן, אך ודאי מברכים עליו אחרים ומוציאים אותו בבהמ"ז. 
(29) <b>טור</b> [קפג]. 
(30) <b>תוס'</b>, והביאו רמז לכך מהכתוב "ושבעת וברכת" שהוא נוטריקון "שב - עת", ומשמעו "שב בעת הברכה". 
(1) ב<b>ראש יוסף</b> [נב א] כתב שמחלוקת זו אינה שייכת בזמננו, כי כולנו טמאי מתים, ואין אכילת חולין בטהרה, ונטילת הידים היא רק משום שסתם ידים מטונפות. 
(2) <b>תוס' להלן</b> [נב א ד"ה מניחו] ביארו שהתירו לו לאכול לפני הבדלה, כדי שיוכל לברך על הכוס, וכמאן דאמר ברכת המזון טעונה כוס. [אך כשיש לו כוס נוספת, אסור לאכול קודם, וגם אינו יכול לברך את כל הברכות עליה, כי אין עושין מצוות חבילות חבילות, כדלעיל מט א, וראה <b>צל''ח ורש''ש</b>, ורשב"א להלן נב סד"ה ואסיקנא]. 
(3) ביאר <b>רבינו יונה</b>, כיון שמביאים את הנר במוצאי שבת, ונהנה ממנו עכשיו, צריך להקדים את ברכתו לבהמ"ז שכבר נהנה ממנו קודם. ומשמע שסבר כי ברכת האש היא ברכת הנהנין, ותקנו שאין צריך לאומרה כל פעם שנהנה, אלא די פעם בשבוע [וכ"כ ה<b>ראב''ד בתמים דעים</b> קעד, ושלא כדעות הראשונים בהערה 5] וכיון שאסור ליהנות בלא ברכה, מקדימה אפילו לבהמ"ז שכבר התחייב בה. [וראה <b>שערי</b> <b>תשובה</b> תרצג תרצט שמבדילין קודם קריאת מגילה כדי שלא יהנה מהאור בלא ברכה]. 
(4) ראה <b>תוס' בביצה</b> [לג ב ד"ה כי] שטעם הרחת הבשמים במוצאי שבת הוא ליישוב הדעת אחר סלוק הנשמה היתרה, והעלו מכך שביו"ט אין נשמה יתירה, שהרי לא תקנו להריח בשמים במוצאי יו"ט. וה<b>טור</b> [רצז] שהיא כדי להשיב את הנפש הכואבת מיציאת השבת. ו<b>רבינו בחיי</b> כתב שיום ראשון בשבוע הוא היום השלישי ללידת אדם הראשון, ויום השלישי הוא היום החלוש אצל הנבראים, וריח הבשמים מחזק את הנפש השכלית. 
(5) חכמים תקנו לברך על האש במוצאי שבת, זכר לבריאת האש במוצאי שבת, ומעיקר הדין אפשר לברך עליה מיד כשרואה אש במוצאי שבת, אך נהגו לברכה עם ההבדלה [כמבואר בפסחים נד א]. וביארו <b>תוס'</b> [שם נג ב ד"ה אין] וה<b>מרדכי</b> [כאן, קפט] שאין ברכת הנהנין באש, ואינו צריך לברך עליה כל פעם שמשתמש בה, כי אינו נחשב כנהנה מהעולם הזה בלא ברכה אלא אם גופו נהנה, וב<b>דרכי משה</b> [רטז] ביאר שמשום כך אין מברכים שמיעת קול ערב. אולם <b>הרמב''ן</b> כאן נקט שהטעם הוא, שאין מברכין אלא על הנאות הנכנסות לגוף, ולא בנהנה מחום או מקור או מאור, וראה ב<b>ריטב''א</b> [נג ב] שהיא ברכת השבח, וכתב ה<b>מג''א</b> [שם א בשם <b>מטה משה</b>] שלטעמם, מה שאין מברכין על קול ערב, הוא משום שאין בו ממש. וראה ב<b>בה''ל</b> [רצו ד"ה לא] שהעלה מכך שנשים אינן מברכות על הנר, שאינה ברכת הנהנין, אלא מהברכות שנתקנו בהבדלה, ואפילו לדעות שאשה חייבת בהבדלה כמו בקידוש, כיון שברכת הנר נתקנה על בריאת האור במוצ"ש, ואפשר לברכה בפני עצמה, הרי הזמן גרמא, ואשה לא התחייבה בה, וראה בהרחבה ב<b>שש''כ</b> [סא הערה סט]. 
(6) לכתחילה צריך לברך בהמ"ז במקום שאכל, גם לדעת בית הלל, ומחלוקתן רק בדיעבד, כששכח והלך למקום אחר לפני שברך. וראה להלן [נג א] אם החיוב לברך במקום אכילתו חל רק בבהמ"ז או בכל ברכת הנהנין. 
(7) כבר הבאנו לעיל [מח הערה 27] ש<b>החזו''א</b> [או"ח כח ד] דן אם הטעם שאין מברכין בהמ"ז אחר שיעור עיכול, הוא משום שמברך על מעשה האכילה, ובשיעור שהיה כזה נחשב הפסק בין המעשה לברכה, או שהברכה לה' על שמספק לו מזונו, ואחר העיכול כבר כלתה טובתו. והוכיח מדברי ב"ש שצריך לחזור למקומו ולברך, שהברכה היא על האכילה, ושיעור עיכול הוא רק מדת הזמן הראוי לברך על האכילה [וראה להלן נג הערה 49]. 
(8) <b>רש''י</b> [נב א ד"ה אחר] כתב "ובתוך המזון לא בא להם, וכשגמרו סעודתן בא להם לפני בהמ"ז", וביאר ה<b>ב''ח</b> [קעד] שכוונתו שלא נחלקו אלא באופן שהיין בא אחר גמר הסעודה, וכבר חל חיוב בהמ"ז, אך באופן שבא בתוך המזון גם ב"ה מודים שמברך קודם על היין, כי עדיין לא הגיע חיוב בהמ"ז. וזה שלא כ<b>הרי''ף</b> <b>והרא''ש</b> שגרסו ""בא להם יין בתוך המזון", והיינו שהמחלוקת היא גם באופן שהיין בא כאשר עדיין לא גמרו סעודתן. אך ה<b>ט''ז</b> כתב שגם רש"י לא כתב כן אלא לדעת ב"ש, שמברך על הכוס "הגפן" וטועם ממנה, והיינו דוקא כשבא אחר שסיים סעודתו, אך לב"ה אפילו אם בא באמצע הסעודה, צריך להקדים ולברך עליו בהמ"ז "לפני הגפן". ויתכן שנחלקו אם הכוס נצרכת לקיום המצוה, וא"כ אף שעדיין לא הגיע זמן קיום המצוה, הרי כיון שהחל לאכול, הוא חייב בבהמ"ז על הכוס, אולם אם הכוס נצרכת רק לחשיבות הברכה, הרי כל עוד לא סיים סעודתו ועומד לברך, אינה "כוס של ברכה". 
(9) כך פירש <b>רש''י</b>, וכתב ב<b>בה''ל</b> [רטו ד"ה שלא] כי אף אם לא שמע כלל את הברכה, רק יודע מה בירך, יכול לענות [כדלעיל מז א רש"י ד"ה יתומה], וכוונת רש"י לפרש שידע שברך כי שמע את סוף הברכה. 
(10) כתב <b>רבינו יונה</b> שאפילו אם שמע מהכותי את הזכרת השם אינו עונה אמן, כי יתכן שכוונתו לע"ז, אך אם שמע כל הברכה, אפילו מנכרי גמור, צריך לענות אחריו "אמן" כי ניכר שכוונתו לשם, ואף שאינו יודע מהו "השם" וחושב שהע"ז הוא הבורא - כיון שאמר כל הברכה וכוונתו למי שהוא "השם", עונים אחריו, וכן דקדק ב<b>אליהו רבה</b> [רטו] מדברי <b>הרמב''ם</b> <b>בפיה ''מ</b>. אולם להלכה פסק <b>הרמב''ם</b> [ברכות א יג] שאין עונים אמן אחר ברכת גוי או כותי, וביאר ה<b>ב''י</b> [רטו] שבמשנתנו מדובר קודם שגזרו על הכותים שיהיו כגויים, אך אחר שגזרו, אפילו שמע מפיו כל הברכה, אינו עונה אחריו. וה<b>טור</b> נקט שאחר כותי אסור לענות, ואילו אחר גוי אינו חייב לענות אלא אם ירצה [-לפי הבנת ה<b>ב''ח</b>, וראה ביאור הב"י להלן נג הערה 46]. 
(11) <b>רש''י</b> פירש "משקבלו עליו או מאת הכוכבם,, ולכאורה תמוה שהרי אם קבלו עליו בקידוש נמצא שהיין בא קודם שקדש היום, ו<b>הגרא''מ הורביץ</b> כתב שגם באופן זה קדושת היום תחול לפני שתיית היין. 
(12) <b>רש''י</b> [ד"ה שהיין] הוסיף, שגם המקדש על פת, מקדים את ברכת הפת לברכת היום, משום שהפת במקום היין, ואי אפשר לקדש בלעדיה. 
(13) ה<b>ריטב''א</b> הקשה הרי ברכת היין יותר תדירה מבהמ"ז על הכוס [שאינה אלא בזימון], ולמה אין מקדימין לברכה לפני בהמ"ז. ותירץ שכשמברך בהמ"ז נחשב כסיום האכילה והשתיה, ולא יוכל לשתות את היין אחריה, ועוד שעצם בהמ"ז [בלא כוס] תדירה כמו ברכת היין. 
(14) ה<b>שאגת אריה</b> [ב, כב] הוכיח מכאן שמקדימין מצוה דרבנן לדאורייתא, שהרי חיוב הקידוש הוא מהתורה, ואילו ברכת היין מדרבנן, ובכל זאת מצינו בהם דיני קדימה. ואילו ה<b>פני</b> <b>יהושע</b> נקט שכאן מדובר באופן שכבר התפלל ויצא ידי חובת קידוש מדאורייתא בתפילה, ועתה חיובו מדרבנן כברכת היין, וכן הוכיח <b>בקונטרס אחרון להשאג''א</b> ממה שאמרו בית הלל "שהיין גורם לקדושה שתבא" ואם לא התפלל, הרי צריך לקדש אפילו אם אין לו יין, ובהכרח שהנידון רק במי שהתפלל וחייב בקידוש רק מדרבנן. וה<b>צל''ח</b> העלה מכך שאשה שאינה מתפללת ערבית, צריכה להקדים בקידוש את ברכת היום לברכת היין, כי חייבת בקידוש מהתורה, וראה <b>מצפה איתן</b>. 
(15) ביאר <b>הריטב''א</b> כי אף על פי שגם בית שמאי אמרו שני טעמים, לא הקשתה הגמרא למה הוצרכו לטעם נוסף, משום שדרך התלמוד להקשות רק כאשר ההוספה פותחת בלשון "דבר אחר" או "ואומר" בדרשות הפסוקים. ו<b>הגרא''מ</b> <b>הורביץ</b> כתב ש"דבר אחר" משמעו שחולק על האמור קודם לו, וכוונת הגמרא שברישא סברה הברייתא שדי בטעם "שהיין גורם לקדושה" כדי להכריע נגד שני טעמי בית שמאי, שיש חיוב על ברכת היין בפני עצמו, ואפילו אם אינו מברך את ברכת היום, כמו בקידושא רבה ביום, ובסיסא נקטה שאפילו אם אין הטעם תלוי במצוות הברכה, אלא בסיבתה, עדיין היא קודמת לברכת היין מפני תדירותה. 
(1) <b>תוס'</b> [ד"ה ורבי] הקשו, הרי רבי יהושע לא אמר כלל זה אלא לגבי מחלוקת רבי אליעזר וחכמים, שהיו יחיד ורבים, ולכן הלכה כרבים, אך במחלוקת ב"ש וב"ה יתכן שתועיל הבת קול לקבוע את ההלכה. וב<b>תוס' ר''י החסיד והראבי''ה</b> [שו"ת קנה] ביארו שדברי רבי יהושע נסובו גם על הבת קול המוזכרת בעירובין [יג ב] שהלכה כב"ה, ולכן מצינו בחגיגה [כב ב] שרבי יהושע פוסק כב"ש שהיו חריפים יותר. ובחפץ ה' [לבעל האור החיים] פירש בכך גופא את כוונת הגמרא, שכוונת הברייתא להשמיענו שלא בכל מקום אמר רבי יהושע שאין משגיחין בבת קול, אלא כשנחלקו רבים ויחיד, אך במחלוקת ב"ה וב"ש תמיד הלכה כב"ה. 
(2) <b>תוס'</b> [ד"ה מניחו] ביארו שהתירו לו לאכול לפני הבדלה, כדי שיוכל לברך על הכוס, וכמאן דאמר ברכת המזון טעונה כוס. ועוד כתבו, שהאיסור לאכול קודם הבדלה הוא רק כשהוא סבור שיהיה לו כוס למחר, אך כשנראה לו שלא תהיה לו כוס נוספת, אינו צריך להתענות, אלא יאכל תחילה כדי לברך על הכוס, וגם יבדיל עליה. וה<b>טור</b> [קפב] כתב, שאם אין לו כוס לבהמ"ז ומצפה שתהיה לו, אין לו לאכול ואפילו עובר זמן סעודה אחת. והקשה ה<b>מג''א</b> שהרי לא מצינו איסור לאכול אלא קודם הבדלה, אך כשאין לו כוס בהמ"ז אין נאסר לאכול מחמת כך. וב<b>מחצית השקל וראש יוסף</b> תמהו שהרי התירו לו לאכול קודם הבדלה כדי שלא יברך בלי כוס, ומוכח שבהמ"ז בלא כוס חמורה מאכילה קודם הבדלה, ואם באכילה קודם הבדלה צריך להמתין לכוס, כל שכן בבהמ"ז. וב<b>אבן האזל</b> [ברכות ז טו] הביא ש<b>הגר''י</b> <b>סרנא</b> ביאר כי מה שמניח את הכוס לבהמ"ז אינו משום שבהמ"ז חמורה מהבדלה, אלא משום שמחמת שהוא צריך את היין לכוס בהמ"ז נחשב הדבר שאין לו יין לכוס הבדלה, ואז מותר לאכול לפני הבדלה [ויתכן עוד, שרק אכילה קודם הבדלה שהאכילה עצמה אסורה, התירוה כשצריך את הכוס לבהמ"ז. אך כשאין לו כוס לבהמ"ז, אין אכילתו אסורה, ופשיטא שיהא מותר לאכול, וראה דברי <b>הגרעק''א</b> על המג"א, וב<b>מחצית השקל</b> רצו ט]. 
(3) רבי יהודה חולק על רבי מאיר - שהוא התנא ששנה במשנתנו את מחלוקת ב"ש וב"ה לענין קדימה בין ברכת המזון והבשמים - ואילו רבי יהודה סובר שלא נחלקו בקדימה זו, אלא רק בקדימה בין ברכת המאור והבשמים. 
(4) ה<b>ט''ז</b> [תרפא א] העיר למה לא נקטה הברייתא לעיל את הטעם של הקדמת כניסת השבת כטעם שלישי לדעת בית שמאי שהקדימו ברכת היום לברכת היין. ו<b>הגרא''מ הורביץ</b> כתב שאין כוונת הגמרא לבאר רק את טעם האיחור בהבדלה, אך קידוש דינו כשאר מצוות שעדיף להקדימו כפי האפשר, אך אין זה טעם להקדים ברכת היום לפני ברכת היין. 
(5) <b>הראב''ד</b> הקשה למה הקשו מהמשנה לברייתא, והרי מצינו סתירה במשנה עצמה לגבי דין זה, שהרי שנינו בה "בית שמאי אומרים נר ומזון בשמים והבדלה", והיינו משום שאינו יכול להבדיל על הכוס ולברך אח"כ בהמ"ז בלא כוס. ותירץ שהמשנה עוסקת באופן שסיים סעודת שבת במוצאי שבת, ובאופן זה שחיוב הבדלה וחיוב בהמ"ז עומדים יחד לפניו, לכולי עלמא אינו יכול לדחות את חיוב הכוס של בהמ"ז מפני כוס של הבדלה. והיינו, כי אף שאין חיוב לברך על הכוס - ברכה על כוס שונה מברכה סתם, ולכן נחשב שנדחית מפני חברתה. ו<b>הרשב''א</b> הביאו, וכתב שאין כוונת המשנה לחייבו לומר כולן על הכוס, אלא אם ירצה, ובאמת אינו חייב להניח הכוס לבהמ"ז, כי גם למ"ד שאינה טעונה כוס יש בכך הידור בהמ"ז, אלא שאינו מחיוב הברכה, ואינו עומד כנגד חיוב כוס של הבדלה. ונקט שברכה על הכוס היא רק הידור, ואין כאן דחית ברכה מפני חברתה. 
(6) דין זה אינו אמור על ברכת הנהנין, אלא על ברכת המצוות או ברכת היום שמברך על הכוס, [ואילו נידון הברייתא רק בהבדלה, שמבדיל על היין ואינו שותהו אלא אחר בהמ"ז, הרי הקושיא היא שצריך לטעום מכוס של הבדלה, אך רש"י נקט שהברייתא עוסקת בבא להם יין בכל השנה, ולדבריו] מסתבר שכוונת הגמרא להקשות שאם מצד ברכת המצוות צריך לשתות, של שכן שאחר ברכת "בורא פרי הגפן" צריך לטעום כדי שלא תחשב ברכתו כברכה לבטלה, וראה <b>מאירי</b> <b>ובנין מרדכי</b>. 
(7) כך פירש <b>רש''י</b> [ד"ה פגמו] וביארו <b>תוס'</b> דהיינו רק שלא יעשה עליו קידוש והבדלה, אך ודאי צריך לברך לפניו, כי אסור להנות מהעוה"ז בלא ברכה, ובמקום שאי אפשר יכול לתקנו גם לכוס של ברכה ע"י הוספת מים. ודעת <b>המאירי</b> [פסחים קה ב] שפגמו אפילו לברכת "הגפן" לפניו. ומשמע מדבריהם שהפגימה חלה בעצם היין [ולא רק בכוס], ולכן אינו ראוי לכוס של ברכה, והמאירי סבר שבטל ממעלתו אפילו לברכת הגפן, וגם תוס' לא חייבוהו אלא משום שאסור להינות בלא ברכה, ולכן נקטו שתקנת היין במזיגת מים מועילה לכוס של ברכה [וכן נקט השו"ע לגבי המחזיר יין של כוס פגום לקנקן, שכשר רק משום שקמא קמא בטיל, ובישועות יעקב כתב שרק אינו פוסל, אך נשאר פגום ולא מצטרף לרביעית]. אכן <b>הרמב''ם</b> [שבת כט טז] <b>והרשב''א</b> נקט שאין היין נפגם אלא רק הכוס, כי היין הנשאר בה נחשב כ"שיורי כוסות", ולפגם זה לכאורה לא יועיל תיקון במזיגת מים [ואם רוצה לטעום, ישפוך ממנו לכלי אחר, ולא יעשנו שיריים - <b>ראב''ד ומ''מ</b> שם, <b>ורא''ש</b> סי' ב, וראה <b>ב''י</b> <b>וב''ח</b> קפב]. ולדבריהם יכול להחזיר מהיין לקנקן, אפילו באופן שאינו בטל, כי היין עצמו אינו פגום. 
(8) ע"פ <b>יעב''ץ</b>. והרשב"א הביא בשם הראב"ד שבית הלל חלקו על בית שמאי וסברו כי אף ששופך לידו, דינו כפגום, כיון שכל היין בא לפניו בכוס אחת, וכשנוטל מעט ממנו נחשב כשיורי כוסות. וב<b>ב''י</b> העלה מכך שאפילו שפך לכוס אחר, נחשב פגום. אך להלכה פסקו ה<b>טור ושו''ע</b> שאין בכך כלום, וסמכו על ביאור הרשב"א שבית הלל נחלקו רק לאסור לשתות מהיין המיועד לבהמ"ז, משום שצריך שהכוס תהיה מלאה ככל האפשר, אך ודאי שאינו נחשב פגום ע"י שפיכה מהכוס לידו או לכלי אחר. 
(9) <b>הריטב''א</b> העיר שהמושג המובא בגמרא "אין שני עושה שלישי" נסוב על אוכל המטמא אוכל, והגמרא נקטה אותו בשיטפא דלישנא, ובאמת עיקר התירוץ הוא שאין כלי מקבל טומאה אלא מאב הטומאה [ולא מידים שהן "ולד הטומאה", ולגבי משקין ראה הערה הבאה]. וב<b>ראש יוסף</b> תמה, למה הוצרכה הגמרא לומר שאינו עושה שלישי, ותיפוק ליה שאין שני מטמא כלי, אלא ע"י משקין. 
(10) <b>רש''י</b> [ד"ה אחוריו] הקשה איך משקין מטאין כלי, והלא אפילו אם הם נחשבים כ"ראשון לטומאה" הרי אין כלי מקבל טומאה אלא מאב הטומאה. וביאר, שחכמים גזרו שמשקין שנעשו ראשון לטומאה יטמאו כלי, כיון שמצינו משקין שהן "אב הטומאה" כגון מעיינות הזב [דהיינו רוקו וכל היוצא מגופו] וחששו שיטעו לטהר גם במגען. 
(11) <b>תוס'</b> [ד"ה גזרה] כתבו שחשש זה שייך רק בשתיה לפני הסעודה שאין אדם מדקדק לנגב ידיו היטב לפניה, אך בתוך הסעודה אין סיבה לחשש, שהרי צריך לנגב ידיו יפה כי האוכל בידים שאינן נגובות כאילו אוכל לחם טמא [סוטה ד ב]. 
(12) ע"פ <b>ריטב''א</b>. 
(13) <b>כ''כ הריטב''א</b> בשם <b>הראב''ד</b>, והיינו באופן שיש בהן בית קיבול, כגון רגל של גביע. ועיין <b>בהרחבה בחברותא למסכת כלים</b>, שם. 
(14) בספר <b>עץ השדה</b> [כ הערה ג] הביא ש<b>הגרש''ז אויערבאך</b> הוכיח מכאן כדעת הב"ח [נא הערה 10] שאין צורך למלאות כוס של ברכה על גדותיה, שא"כ ודאי היו נצוצות שכיחי. 
(15) <b>רש''י</b> [בע"א ד"ה אין] ביאר שאף אם בסעודה יהא על אצבעותיו משקה מאחד התבשילים, לא יטמא מאחורי הכוס, כי אינו נחשב "משקה" אלא "אוכל". וב<b>מג''א</b> [קנח י] כתב דהיינו דוקא במשקה הטופח מעצם התבשיל, אך אם יש בו גם רוטב, ודאי נחשב "משקה". וה<b>ריטב''א</b> העיר, שא"כ נמצא, שלפי ב"ה יהא אסור לאכול בסעודה דבר שטיבולו במשקה, שמא יטמאו ידיו מהכלים. ולכן ביאר, שרק בנטילת ידים, שכל ידיו מלאות מים, חוששין שמא לא קינח יפה, אך אם נגע בתבשיל לח ודאי יקנח ידיו היטב. 
(16) <b>רשב''ם ותוס'</b> [פסחים קו א] נחלקו אם האיסור הוא להפסיק בין נטילת ידים לאכילה, או בין הנטילה לברכת המוציא. ונפקא מינה למקדש על הפת, שהקידוש אחר המוציא, ואינו מפסיק לברכה אלא רק לאכילה, וכן נקט <b>הרמב''ם</b> [שבת כט י] שאם נטל ידיו קודם שקידש, יכול לקדש על הפת. 
(17) <b>הריטב''א והמאירי</b> כתבו שאין להוכיח מכאן לנידון הראשונים אם באופן שנטל ידיו צריך לקדש על הפת או שיכול לקדש גם על יין [ראה פסחים קו ב] - כי הנידון בסוגיין הוא רק בסעודת חול, ששתיית היין היא דבר בפני עצמו, אך הקידוש הוא חלק מהסעודה, כי אינו אלא במקום סעודה, ובודאי אינו נחשב הפסק בין הנטילה לאכילה. 
(18) <b>הריטב''א</b> הקשה שהרי הכסת אינה אלא "ראשון לטומאה" ונמצא שהמפה אינה יכולה להיות אלא "שני לטומאה" שאינו מטמא אדם, ולכן לא חששו אלא מחמת המשקין. וביאר שקושית הגמרא למה החשש רק כשבאו המשקין בתחילה, והרי חשש זה שייך גם אם המשקין נפלו על המפה רק אחר כך. 
(19) כך ביאר <b>רש''י</b>, וכתב <b>רבינו יונה</b> שחשש זה היה רק בימי הגמרא שהיו נוטלים מים אחרונים על המקום שקודם עמד שם השלחן, ונמצא שנופלים על הפירורין, אך בזמננו שנוטלים חוץ לשלחן אין לחוש לכך. אך <b>רבינו חננאל והרשב''א בשם גאון</b> ביארו ששמש עם הארץ מתעצל ללקט את הפירורים [אפילו של כזית] אחר שנטלו מים אחרונים, ונמצא מפסיד את האוכלין, ומסתבר שחשש זה שייך גם בזמננו. וב<b>ברכי יוסף</b> [קפ] הביא מחלוקת אם ההיתר לשפוך על פירורין שאין בהם כזית שייך גם כאשר כל הפירורין יחד מצטרפים לכזית. וכל הנידון שייך רק אם האיסור בשפיכת המים עליהם, אך אם האיסור מפני שהשמש אינו מלקטן, הרי ודאי אין הצירוף גורם לאיסור [וראה בדף נ הערה 47 שנחלקו אם איסור ביזוי הוא רק כשמבזה בידים או גם בשב ואל תעשה, ובשוא"ת אין צירוף]. 
(20) קטע זה התבאר ע"פ דברי <b>הגר''א</b> ב<b>שנות</b> <b>אליהו</b>, שאין כוונת הגמרא לכפול את ביאור טעמם של בית שמאי, אלא להבהיר, שהמחלוקת בדין זה שונה משאר המחלוקות במשנה, כי בכל דיני המשנה נחלקו מהקצה אל הקצה, ומה שחייבו ב"ש לעשות ב"ה אסרו, וכן להיפך, אך בנטילת מים אחרונים רק בית שמאי מקפידים לאחרם אחר ניקוי שייר המאכל, ואילו ב"ה נקטו שאין קפידא, ויכול שיקדים מה שירצה, וראה <b>מהרש''א ופני יהושע</b>. 
(21) <b>הלבוש</b> [קפ] כתב שאינם נקראים אוכל מפני מיעוטן, ובזה מיושב קושיית האחרונים למה אין איסור חצי שיעור בהשחתתן, שהרי אינו אלא בדבר הנקרא "אוכל". אכן בפשטות כל חצי שיעור הוא בשיעור האיסור, אך בבל תשחית אין השיעור באיסור, אלא בשם המאכל, ואף אם נקרא מאכל לא שייך בו חצי שיעור במעשה האיסור. [וראה כעי"ז בשו"ת <b>בן פורת</b> ממהר"י ענגיל, וכתב עוד שכיון שאינו מקפיד על פירורין הרי הן הפקר, ואין בל תשחית בהפקר, ובספר <b>אורח מישרים</b> [כט א] ביאר שבחצי שיעור לא שייך בל תשחית, כי אין דבר מועט שוה את טירחתו, ונמצא שבל שתחי של גופו עדיף]. 
(22) ראה ב<b>פמ''ג</b> [א"א קפ ג] שתמה איך מותר ליטול מים אחרונים ע"ג פירורין שאין בהם כזית, והרי לעיל [נ ב] מצינו שאסרו לזרוק קליות ואגוזים במקום שנמאסים, אף שהם קטנים [וראה בא"א קעא א שאסר לבזות אפילו פרי האסור בהנאה, כי מצוה רק לשורפו ולא לבזותו. ולכאורה תמוה, שהרי מיכתת שיעוריה, ואין בו כזית]. ובספר <b>עץ השדה</b> [עמ' רנד] כתב ששיעור כזית שייך רק בפירורין שהם שיירי אכילה, ואם אין בהם שיעור איבדו חשיבותם, אך קליות ואגוזים [וה"ה לככרות קטנים] שמעצם ברייתם אין בהם שיעור, ודאי שאסור לבזותם, שהרי כך היא דרך אכילתן, ומשום כך לא מועיל הטעם של כתותי מיכתת שיעוריה, שהרי אינו שיירי מאכל. וכבר כתב ה<b>מג''א</b> [שם] שגם בית הלל אמרו ש"אח"כ מכבדין את הבית", כי אף שמותר להמאיסם אסור לדרוך עליהם, כמבואר בחולין [קה ב], וראה ב<b>פני יהושע</b> שכוונת ב"ה "ואח"כ מכבדין" הוא אחר בהמ"ז, ולא בין נטילה לברכה. 
(23) כך ביאר ה<b>מאירי</b>, ולביאורו מובן למה אין חשש לאיסור השתמשות בתלמיד חכם [יו"ד רמג ו]. ולשון <b>רבינו יונה</b> "יותר מותר להשתמש בת"ח", וב<b>יד דוד</b> הגיה "מוטב". 
(24) ראה ב<b>חסדי דוד</b> [על התוספתא, פ"ה ה ל] שב"ה חזרו בהם בהלכה זו והודו לדברי ב"ש שמותר להשתמש בשמש עם הארץ, שהרי שנינו [שם, והובא בגמ' לעיל מג ב] שאם השמש עם הארץ טח את השמן בראשו. 
(25) <b>הריטב''א</b> ביאר שבית שמאי סוברים שצריך להקדים את ברכת המאור כי ממנו נהנה מיד כשמביאו, ואילו ב"ה סברו שברכת הבשמים קודמת כי באה לכבוד שבת, להשיב נפשו מחסרון נשמה יתירה, וכ"כ <b>רבינו יונה</b>. 
(26) כי אף שבתור פועל הוא אינו משמש לשעבר, הרי בתור שם עצם, שהוא הבורא, משמעותו על כל זמן, בין עבר ובין עתיד, וראה סוגיית הגמרא לעיל לח א לגבי משמעות "המוציא"]. 
(27) ע"פ <b>תוס'</b> [ד"ה בברא]. 
(28) <b>בתוס' הרא''ש</b> ביאר שלא נחלקו בנוסח הברכה, אלא כל צד נקט את הלשון שהיה רגיל בו. אך <b>הגר''א בשנות אליהו</b> נקט שגם לדעת רב יוסף נחלקו בנוסח "בורא" ו"ברא" אך מטעם אחר, וכדלהלן. 
(29) <b>רש''י</b> [ד"ה הרבה] פירש שיש בה שלהבות בגוון אדום ירוק לבן שחור, ונמצא שנחלקו אם הברכה רק על גוון אחד או על כל הגוונים [ראה הערה 31]. אולם ה<b>ראב''ד</b> פירש שיש באש הרבה תשמישים, כבישול, אור, וחימום. ולדבריו נמצא שנחלקו אם הברכה על בריאת האור, או על הנאת התשמישים באש. וראה ב<b>שו''ת הרשב''א</b> [תשלט] שסומא אינו מבדיל כי אינו יכול לומר בורא מאורי האש, ואילו <b>המנהיג</b> [שבת סט] נקט שברך "מאורי האש" כמו שמברך בשחרית על המאורות, כי מועילים לו שיראוהו אנשים ויצילוהו ממכשולות. ולכאורה הדבר תלוי בטעם הברכה, אם היא על יצירת גווני האש [כדעת ב"ה להלן], או שהיא על תשמישי האש, שגם סומא נהנה מהם. 
(30) דעת ה<b>ב''ח</b> [רצח] שאם אמר "מאור" לא יצא, ואילו ה<b>מג''א</b> [שם ג] נקט שבדיעבד יצא. ולכאורה, הנידון הוא אם מחלוקת ב"ה וב"ש אם הברכה על כמה גוונים מברכים, ואין שינוי הלשון מעכב, שהרי גם לב"ה הזכיר את עצם בריאת האור, אך אם המחלוקת היא האם הברכה על יצירת האור או על תשמישי האש, מסתבר שלדעת ב"ה אם בירך רק על האור אינו יוצא על התשמישים. 
(31) <b>הגר''א בשנות אליהו</b> ביאר שבית שמאי סברו שמברכין על בריאת האש, ובבריאתה נברא יסוד האש שהוא בגוון אחד בלבד, ולכן יאמר "מאור", אך ב"ה סברו שאנו מברכים גם על אש שלנו, ובה יש הרבה גוונים [וראה <b>פתח עינים</b> לחיד"א]. ומשום כך אמרו שלכולי עלמא שייך באש לשון "ברא" ולשון "בורא", כי "ברא" נסוב על יסוד האש, ואילו "בורא" נסוב על אש שלנו, אך באמת נחלקו איזו לשון ראוי לומר בברכה, כי תלוי על מה מברכים. 
(32) <b>רש''י</b> [ד"ה משום] פירש "שלא שבת ממלאכת עבירה, שהעכו"ם עושה מלאכה לאורו", ומשמע דהיינו אפילו לא הודלק בשבת, אך <b>הגר''א</b> כתב שצ"ל "באורו" והיינו שהדליקו בשבת, כדברי רש"י להלן [נג א ד"ה למ"ש, ראה שם הערות 5-4]. וב<b>שו''ע</b> [רצח ה] כתב שאם הודלק בשבת אינו ראוי להבדיל עליו. וביאר <b>הט''ז</b> [ג] כי אף שמותר להשתמש בשבת בנר שהדליקו הגוי לצורך עצמו [רעו א], מכל מקום לענין ברכה צריך שלא יהיה בו שום צד עבירה, וכמבואר <b>בשו''ת הרא''ש</b> [כב ה, ראה נג הערה 3] שכל מעשה שאילו עשאו ישראל, היתה זו מלאכת איסור, אינו "אור ששבת". 
(33) כך ביאר <b>בתוס' הרא''ש</b>, וטעם זה שייך רק בבשמים [כי נר אינו קרבן, רק משמש להאיר], ואינם ראויים לברכה מפני איסור הנאה שבהן. אך <b>הרשב''א והריטב''א</b> [הלכות, כד] כתבו שנחשבים כ"משמשי ע"ז", והיינו גם בנר שהיה מונח לפניה, ואף שאינו אסור בהנאה, כיון שהוא חפצא של איסור, אין מברכין עליו, וכמו שאין מברכין על נר שלא שבת, אע"פ שאינו אסור כלל, וראה הערה הבאה. ו<b>הרמב''ם</b> [ברכות ט ח] כתב שעל בשמים של ע"ז לא יברך כי אסור להריח בהם, ואילו על בשמים של מסיבת עכו"ם נקט משום שסתם מסיבת עכו"ם לע"ז. ומשמע שבבשמים של ע"ז הטעם משום איסור הנאה, ואילו בבשמים של נכרי הטעם משום שאין מברכים ברכה על חפצא של איסור. וה<b>יש''ש</b> [ביצה פ"ה יד] וה<b>ט''ז</b> [רצח ו, וביו"ד קמב ג] נחלקו בכוונת הרא"ש שם אם יכול לברך על נר שהדליקו מנר של עכו"ם, ומסתבר שנחלקו בטעם הדין, כי רק הנר הראשון נחשב נר של איסור, אך מצד איסור הנאה, גם על הנר השני לא יברך. 
(34) ב<b>ירושלמי</b> נקט טעם זה רק בבשמים ולא בנר, אך <b>בתוס' הרא''ש</b> כתב שטעם זה נצרך גם לנר, כדי לאסור אפילו נר של עכו"ם ששבת. וה<b>רמב''ם</b> [שבת כט כה] כתב טעם זה על נר, וכתב ה<b>מגיד משנה</b> שגרס כגירסתנו, וביאר ה<b>ב''ח</b> [רצח] שלגירסתנו כוונת רב יהודה לתרץ שאין הטעם בנר משום שלא שבת, אלא מפני מסבת עכו"ם, אך <b>הרי''ף והרא''ש</b> גרסו "הכא בבשמים משום מסיבת עכו"ם" וכן ברב חנינא מסורא "מה טעם אין מברכין על בשמים" ולגירסתם הטעם בבשמים חלוק מהטעם בנר. 
(35) ה<b>מג''א</b> [רצח ו] כתב שהמברך על נר שלא שבת לא יצא אפילו בדיעבד, וכתב <b>הגרעק''א</b> שצריך לחזור על ברכת "הגפן", כי ברכת הנר מפסיקה בינה לטעימה. [ויש לדון אם היינו רק כשישראל הדליקו, או גם כשהודלק ע"י גוי, וראה נג הערה 5]. ומקורו מפסק ה<b>רמ''א</b> [רצז ב] לגבי המברך על בשמים של ע"ז, שלא יצא, וצריך לחזור ולברך. וב<b>ראש יוסף</b> תמה, שבבשמים חוזר ומברך על הרחתו השניה, אך ברכת הנר אינה ברכת הנהנין, וא"כ אף שלא יצא אם יברך שוב תהא זו ברכה לבטלה. וב<b>פמ''ג</b> צידד כדעת <b>האליהו רבה</b>, שבבשמים חוזר משום שהנאה מאיסור הנאה אינה נחשבת הנאה, ולכן בנר, אע"פ שמצוות לאו להינות ניתנו, כיון שהתחדש שברכתו רק אם נאותו לאורו, לפיכך באיסורי הנאה צריך לברך שוב [ותלוי בטעמי הדין, כמבואר בהערה 33]. 
(1) <b>רש''י</b> [פסחים נד א] וה<b>רמב''ם</b> [שבת כט כז] נקטו שהדליקו בשבת לצורך חולה, אך <b>רבינו</b> <b>יונה והרא''ה</b> ביארו שהודלק מערב שבת, ובשבת נעשתה לאורו מלאכה לצורך החולה [ומודים שאם גוי עשה מלאכה לאורו, אין מברכין עליו, כי במציאות "לא שבת", אך מלאכה לצורך חולה נכללת בדיני "שביתה"]. 
(2) ה<b>מג''א</b> [רצח ז] נקט שההיתר הוא בין אם הדליקו ישראל לצורך חולה שיש בו סכנה, ובין אם הדליקו גוי לצורך חולה שאין בו סכנה, וב<b>אליהו רבה</b> כתב שלצורך חולה שאין בו סכנה, אף אם הדליקו גוי, נחשב כ"לא שבת" כיון שלישראל אסור להדליקו. 
(3) ב<b>שו''ת הרא''ש</b> [כב ה] גרס "ממלאכת עבודה", וביאר כי אף שעכו"ם מדליקו בהיתר, נחשב כ"לא שבת", כי אילו הישראל היה מדליקו היה בו מלאכת איסור, וכוונת רב נחמן שלא שבת ממלאכה שהיא עבודה לישראל, ולכן לא אמר "שלא שבת מעבודה". וב<b>בית מאיר</b> [אה"ע ה] הוכיח מכאן שאיסור מלאכת שבת אינו רק על הגברא, שאילו כן איך נאסר נר שהדליקו גוי ולא עבר עבירה, ובהכרח שהמלאכה עצמה אסורה, וראה <b>אתוון</b> <b>דאורייתא</b> [י]. 
(4) ה<b>ריטב''א</b> תמה, למה הוצרכו להוכיח מברייתא זו, והרי כבר הובאה הברייתא ש"אור של חיה מברכין עליו", ונקט שראיית הגמרא היא שאם לא נעשתה בו עבירה מברכין עליו, אך יתכן לבאר כדלהלן, שהראיה היא שדוקא אם הודלק מערב שבת אין חסרון בעצם האור, וכיון שהוא בבית ישראל ולא נעשית מלאכה לאורו, הוא ראוי לברכה, וזה אינו מוכח מאור של חיה. 
(5) כך פירש <b>רש''י</b> [ד"ה דולקת], והיינו כדבריו לעיל [נב ב ד"ה משום] שנר שדלק בבית גוי, נחשב כ"לא שבת" מפני שהגוי עושה מלאכה כנגדו [וכן כתב <b>הריטב''א</b> ש"אכלו כנגדו", והיינו שהשתמשו בו רק בהיתר, ולא למלאכת איסור]. ותמוה, שהרי בסמוך נקט רש"י [ד"ה למ"ש] "שלא נעבדה בה עבירה, שלא הודלקה בשבת", ודייק ה<b>מאירי</b> שאם רק השתמש בו לאיסור, מברכין עליו. ויתכן שכוונת רש"י שטעמי דין זה חלוקים לפי אופניו, כי אם הדליקו ישראל בשבת הרי גוף הנר אסור, ועל כך כתב "שלא הודלקה בשבת" [ורק באופן זה אם ברך צריך לחזור], אך אם הגוי הדליקו, אף שלא חל איסור בעצם הנר, כיון שאילו ישראל היה עושה כן היה אסור, אין ראוי לברך עליו [כביאור ה<b>ט''ז</b> נב הערה 32] ולכן כתב "שהודלקה מערב שבת בבית ישראל", וראה הערה 7. 
(6) גירסת <b>הרי''ף</b> "מביאין ממנה אור להבדלה", וגירסת ה<b>ערוך</b> [ערך עששית] "למוצאי שבת מכבה ומדליקה". ויתכן שסברו שמדובר בעששית שהודלקה לכבוד, ולכן אף אם עכשיו היא עומדת להאיר, אין מברכין עליה, אלא רק על אור הבא ממנה, וראיית הברייתא שאינה נחשבת אור ש"לא שבת", כי ממנו אין לוקחין נר להאיר [אלא בתוספת אורה, כדלהלן], וראה <b>בה''ל</b> [רצח ד"ה נר]. 
(7) כך פירש רש"י, ולכאורה פשיטא הוא, כי אילו הדליקו בשבת הרי "לא שבת", ומסתבר שכוונתו להתיר אפילו אם הדליקו מנר של ישראל שהדליק בשבת [כדלהלן הערה 12], כיון שהתווסף בו אור, מותר, כי הוא פנים חדשות שלא נאסר כלל, ולא גזרו אלא בנכרי שהדליק מנכרי, וכן נקט ה<b>לבוש</b> [רצח ו]. אולם <b>רבינו יונה</b> נקט שההיתר בנכרי שהדליק מישראל הוא "כיון שהעמוד הראשון של היתר, שהיה של ישראל, ולא עשו בו מלאכה בשבת, וגם העמוד השני של היתר שלא הדליקו הנכרי אלא במוצ"ש", ומוכח שחלוק דין נר של נכרי שנטל מישראל שהדליק באיסור, שאין מברכין עליו משום שעצם הנר נאסר, וכשנכרי מדליק ממנו, האיסור נמשך לנרו, אך נר של ישראל שנטל מנכרי שהדליק באיסור, מברכין עליו, כי אין איסור בגוף הנר, אלא רק אין ראוי לברך עליו, משום שאילו ישראל היה עושה כן היה אסור, והמדליק ממנו ראוי לברכה. 
(8) <b>תוס'</b> [ד"ה וכי] כתבו שהגמרא יכלה להקשות שא"כ יברך גם על נר של נכרי שהדליק מנכרי אחר, כי עתה שלהבת אחרת היא, אלא שעל כך יכלו לתרץ כדלהלן [שגזרו משום נכרי ראשון] ולכן העדיפה להקשות מישראל. 
(9) ה<b>מג''א</b> [רצח י] כתב שמטעם זה מברכים גם על נר שהדליק ישראל מנר של ע"ז [וביאר ה<b>פמ''ג</b> שלכתחילה אסור להדליק ממנו, אך אם הדליק מברך עליו, כי האיסור רק על עצם הנר, ואילו השלהבת אין בה ממש], וב<b>שעה''צ</b> [שם כא] העלה מכך שההיתר לברך על נר שהדליק ישראל מנרו של נכרי, הוא גם כשהנכרי הדליקו בשבת או במסיבת ע"ז. 
(10) <b>הרמב''ן</b> העלה מכך שבמוצאי יום כפור אין מברכים על נר שהודלק מנר של גוי, כי אז מברכים רק על נר שהיה בעולם ולא נהנה ממנו מחמת קדושת היום, ואילו התוספת נחשבת כאור חדש היוצא מעצים ואבנים שאין מברכין עליו, וב<b>כל בו</b> נחלק עליו, וכתב שאפשר לברך מעמוד ראשון ואילך. ונחלקו הראשונים אם אין לו במוצאי יו"כ אלא נר שהודלק לכבוד, אם יברך עליו או על עמוד שני שהדליק ממנו, וכתב ה<b>רא''ה</b> כי אם חל יום כפור במוצאי שבת, ודאי אפשר לברך על תוספת אור, מצד הברכה על בריאת האש במוצאי שבת, ופרטי הדינים ב<b>שו''ע</b> [תרכד ד-ה <b>ומג''א ובה''ל ושעה''צ</b> שם]. 
(11) ב<b>אגלי טל</b> [זורע ח ח] הוכיח מכאן שאין המדליק חייב על ההבערה [ועל בישול באש] שמתווספת במוצאי שבת, שהרי נקרא נר ששבת אף שמעשה הדלקה היה בשבת. וב<b>חלקת יואב</b> [או"ח י] דחה, שאף אם המדליק בשבת חייב גם על התוצאות במוצאי שבת, הנר עצמו נחשב כ"נר ששבת" כי לענין זה אין הולכים אחר האדם העושה [שהרי אף בגוי אסור], אלא אחר הנר שנעשית בו המלאכה, וכיון שהתוספת נעשית רק במוצאי שבת, הרי "שבת". [ונידון זה תלוי במחלוקת רש"י ורבינו יונה בהערה 7, אם היתר תוספת האור הוא משום שהיא פנים חדשות, או משום שראוי לברכה, כי מתחילה לא חל איסור בגוף הנר]. 
(12) <b>תוס'</b> [ד"ה גזירה] כתבו שאין זו "גזירה לגזירה", כי גזרו גזירה אחת על כל אש של נכרי שהיא ביד נכרי [אך לא על אש שמקורה מישראל או שבאה ליד ישראל]. וכתב ה<b>ב''י</b> [רצח] שאם ישראל הדליק נר בשבת, אין מברכין עליו במוצאי שבת סמוך לחשיכה, כי לא שבת, אך אח"כ כשנתווסף בו אור, מברך עליו, כי לא גזרו אלא בנכרי. וב<b>מרכבת המשנה</b> [כט כז] אסר גם אחר שנוסף בו, כי נראה שהוא אותו אור, אך אם הדליק ממנו נר אחר, מותר, כי אור הנולד מהאור פנים חדשות הוא [אך לדעת רבינו יונה שהיתר תוספת האור הוא משום שראוי לברכה - כי כשהנכרי הדליק את הראשון לא חל איסור בנר - באופן זה יהיה אסור]. וה<b>מג''א</b> [שם י] נקט שאפילו אם הדליק הנכרי במוצאי שבת נר מנר אחר לצורך חולה, אין מברכים עליו, ו<b>הגרעק''א</b> כתב שנכרי שהדליק בשבת לחולה, דינו כמדליק במוצאי שבת, ולכן אם הדליק מנר שלו אין מברכין, ואם משל ישראל מברכים [וראה <b>שש''כ</b> סא הערה צז]. וב<b>אליהו רבה</b> כתב שאם הוציא אש מעצים ואבנים מברכין עליה, אך אם הדליק ממנה נר, אין מברכין עליו, מחשש שמא יחליפו בנר של נכרי ראשון [אך המברך על כל אלו בדיעבד יצא, ואפילו אם הנכרי הדליקם מנר שלא שבת]. 
(13) <b>המג''א</b> [רצח יב] הקשה הרי דבר קבוע דינו כמחצה על מחצה, ויברך מספק, [ולא משמע שהנידון ברואה איש היוצא מהעיר ובידו נר או בשמים, וראה <b>פמ''ג</b> א"א יג]. וביאר שהריח והאור נחשבים כדבר הפורש מהעיר, והולכים בו אחר הרוב, וראה <b>מחצית השקל ומור וקציעה</b> <b>ושו''ת בית אפרים</b> [ב] <b>ומהר''ץ חיות</b> שביארו כוונתו. [ובהערה הבאה מבואר שאינו מברך בספק השקול, אלא רק כשיש שתי סיבות לברך, וא"כ לא יברך בקבוע שהוא כספק השקול]. 
(14) ה<b>ריטב''א</b> ביאר שמברך משום שיש בו שני ספיקות: א. אם הוא של גוי או של ישראל. ב. אפילו אם הוא של גוי שמא לא נעשתה בו עבודה בשבת, וכ"כ <b>המאירי בשם הראב''ד</b> [<b>ובמלא הרועים</b> ביאר שאפילו אם האור של גוי, שמא הוא גוי שני ועמוד שני]. <b>והפרי חדש</b> [יו"ד קיד] תמה שהרי זה כמחצה על מחצה באיסורין, שאין האיסור בטל, ואיך יברך<QM> ודחק שבמחצה נכרים ודאי חלקם הדליקו רק במוצ"ש. וב<b>אור שמח</b> [ברכות ט ט] כתב שבאיסורין אין מחצה היתר מועיל, כי האיסור לא בטל, ואילו כאן אף שמחצה של גוי לא בטל, הרי מאידך גם של ישראל לא בטל ואפשר לברך עליו. 
(15) ב<b>תוס' הרא''ש</b> כתב שאבוקה בידי גדול, הוא בירור ודאי שהוא גוי, ואפילו יצא מעיר שרובה ישראל אין הולכים אחר הרוב. 
(16) <b>בשעה''צ</b> [רצח יג] דייק מכאן שנר שהודלק בבין השמשות נחשב כ"לא שבת". 
(17) ב<b>ערוך השלחן</b> [רצח יד] כתב שנר המודלק רק לברך עליו בהבדלה, אינו נחשב כהודלק לכבוד, כי אף שאינו נצרך להאיר, כיון שמודלק למצוה נחשב כעשוי להאיר לזמן מועט, וראה ב<b>שו''ע הגר''ז</b> [רצו ה] שהטעם לכבות מיד את נר ההבדלה, הוא כדי שיהא היכר שהודלק למצוה, ועיין עוד ב<b>שש''כ</b> [ס הערה קנא]. 
(18) כך פירש <b>רש''י</b>. ו<b>רבינו יונה הביא שרבינו</b> <b>חננאל</b> פירש שתחילה עשוי רק לבשל בו [את הסיד, או הקדרות בסמוך] ואילו בסוף משתמש באור גם כדי לראות את מצב הבישול. והיינו שלדעת רש"י צריך מעשה הדלקה מיוחד לצורך האור [כגון אש גדולה למעלה, או הבערת קיסמים כדלהלן], ואילו רבינו חננאל סבר שדי בהשתמשות לאורה, להחשיב את האש כעומדת להאיר. ודעת ה<b>ראב''ד</b> [מובא בהערה 40] שמברכין על כל אור שלא הודלק לכבוד, ואף אם הודלק להסק מברכין עליו, ולכן ביאר להיפך, שאם אור התנור "בתחילה", מברכין עליו, כי לא הוסק בשבת, אך אם הוא "בסוף", מסתבר שהודלק בשבת, ואין מברכין עליו. ו<b>רב האי גאון</b> פירש ש"אור עבה" הוא אור שהוכהה ע"י עשן, וכך הוא בתחילת הסק הכבשן, אך בסופו כשהעשן סר, ונשאר רק אור השלהבת, מברכין עליו. ומדברי <b>הרמב''ם</b> [שבת כט כו] משמע שביאר ש"בתחילה" היינו "לכתחילה", ובדיעבד יכול לברך גם על אור של כבשן. 
(19) ה<b>פמ''ג</b> [רצח טז] נקט שנר שהודלק גם לכבוד וגם כדי להאיר, אין מברכין עליו, וב<b>ראש</b> <b>יוסף</b> כתב שאין להקשות מכבשן שנעשה להיסק ומברכין עליו בסופו, כי משתמשין בו גם לאורה, שהרי תנור בסוף הסקתו עיקרו להאיר, [וב<b>בה''ל</b> שם ד"ה נר, הוסיף, שבתנור עושים פעולה נוספת בסופו, ועיקרה נעשית לאורה]. וצידד עוד, שרק אם נעשה לכבוד ולאור אין מברכין עליו, אך להסיק ולכבוד, מברכין, וראה הערה 27. 
(20) כך פירש <b>רש''י</b>, אך <b>תוס'</b> הביאו <b>שרבינו</b> <b>חננאל</b> ביאר להיפך, כי אם יש שם אדם חשוב מדליקים נר להאיר, ואם אין שם, הרי הדלקת הנר היא לכבוד בית הכנסת [ולביאורם גורסים בתירוץ השני "הא והא דליכא אדם חשוב"]. 
(21) ה<b>מג''א</b> [רצח טו] העיר שבביהכנ"ס עצמו אסור לאכול, ובהכרח שאוכל בחדר הסמוך לבית הכנסת, והאור מגיע מחלון הפתוח מביהכנ"ס לחדרו, כמבואר ב<b>תוס' פסחים</b> [קא א ד"ה דאכלו]. 
(22) ב<b>פרקי דרבי אליעזר</b> [כ] מצינו שאם אין לו נר פושט ידיו לאור הכוכבים שהם של אש ואומר בורא מאורי האש, ובביאור ה<b>רד''ל</b> הוכיח מכאן שהבבלי אינו סובר כן, שאל"כ הרי יכול לברך על אור הלבנה. ובפשטות אינה ראיה, כי נידון הברייתא רק אם מברך על נר של ביהכנ"ס, ובאמת יכול לברך על הלבנה, אכן, יתכן שמצד אחר אינו יכול לברך על הלבנה, כגון שאינו רואה את גוף הלבנה, וכמו שאינו רואה את השלהבת, וראה הערה 44. 
(23) <b>רבינו יונה</b> הקשה הרי אמרו לעיל [מג א] שבברכת הנהנין אין אחד מברך לכלם אלא אם כן הסבו יחד, שהסבה קובעתם. וחילק שבאוכל כל אחד נהנה לעצמו, ולכן צריך קביעות לאחדם, אך בריח כולם נהנים יחד, ולכן אינם צריכים קביעות. <b>והרשב''א</b> כתב שכיון שהצטרפו לצאת, הרי ברכת הנאה נחשבת חובה והיא כברכת המצוות שאינה טעונה הסבה, וראה <b>חזו''א</b> [לה ז]. 
(24) <b>רש''י</b>, <b>ורבינו יונה</b> כתב שהביטול הוא משום שהיו צריכים לומר אמן, ועל כך הוכיח ממה שלא היו אומרים "מרפא", הרי שאפילו תיבה אחת נחשבת ביטול ביהמ"ד, וראה <b>מעדני</b> <b>יו''ט ומג''א</b> [קסח ב] ו<b>אבן העוזר</b> [שם]. [ומשמע שב"ש מודים כי אם הביאו בשמים בבית, אחד מברך לכלם, וראה <b>ריטב''א</b> שב"ה הצריכו רוב עם בברכה זו של שבח, וב"ש סברו שלא צריך רוב עם]. וב<b>מג''א</b> [רל ו] הביא מ<b>מהרש''ל</b> שאומרים למתעטש "אסותא" והוא עונה "ברוך תהיה" ואח"כ אומר "לישועתך קיויתי ה"', ונמצא שהמברכו גורם להפסק של הרבה תיבות. 
(25) משמעות הגמרא שרק בעת הלימוד אין אומרים "מרפא", אך <b>הרמב''ם</b> [ת"תד ט] וה<b>שו''ע</b> [יו"ד רמו יז] נקטו שהאסור מפני קדושת בתי מדרשות, שקדושתן יתירה, וב<b>אליהו</b> <b>רבה</b> [קנא א] נקט דהיינו משום שהשיחה בהן אסורה יותר מאשר בבתי כנסיות, ויישב בכך את תמיהת ה<b>לחם משנה</b> שהרי בסוגיין יוצא שבית רבן גמליאל נהגו בדין זה כבית שמאי, ואיך פסקוהו להלכה<QM> - ובהכרח שהם נהגו כך אפילו שלא בשעת הלימוד, מפני קדושתו היתירה של ביהמ"ד, ולזה גם ב"ה מודים, ואילו בית שמאי אסרו רק משום ביטול בית המדרש, וראה <b>שו''ע הגר''ז</b> [ת"ת ד יא]. 
(26) ה<b>ריטב''א</b> כתב שאם נטל בשמים כדי להעביר ריח [וכן אתרוג לאוכלו] אף שלבסוף התכוון להריח, אינו מברך, אך <b>הגר''א</b> הבין מדברי ה<b>רא''ש</b> שאם התכוון להריח, מברך [וכ"כ ריטב"א בשם י"א], וכן דקדק ה<b>חזו''א</b> [לה ב] מדברי <b>רש''י</b> [ד"ה בשמים]. ויתכן שנחלקו אם בשמים שאינם עשויים להריח אינם נחשבים "בשמים", ולכן אפילו אם התכוון להריח אינו מברך עליהם, או שהחסרון הוא משום שאינו חפץ בריח, אך אם הוא מריח בהם, חייב לברך. וב<b>פמ''ג</b> [ריז משב"ז א] צידד לחלק בין אתרוג, שסתמו אינו עומד לריח, אבל אם נטלו להריח בו, מברך, לבין בשמים של מת ושל בית הכסא שעומדים להעביר הסרחון, וסיבה זו מפקיעה מהם את הברכה, ולכן אף אם התכוון להריח אינו מברך. וראה <b>בה''ל</b> [שם ד"ה של] <b>ושעה''צ</b> [שם ס"ק טז]. 
(27) כך כתב <b>רש''י</b> [ד"ה כל], וביאר ה<b>ריטב''א</b> דהיינו באופן שיש אור ירח, ואין הנר נצרך כלל להאיר. ומשמע מדבריהם כי נר שהודלק לכבוד ולהאיר מברכין עליו, והיינו משום שמעשה ההדלקה לצורך הארה קובע שנעשה להאיר, והרי הודלק גם לצורך אור. אך <b>רבינו יונה</b> ביאר כי אף שהנר הודלק גם כדי להאיר, כיון שמשמש גם לכבוד המת אין מברכין עליו, וכדברי ה<b>פמ''ג</b> [הערה 19] שכיון שהודלק לכבוד, לא מועיל לו מה שהודלק גם לאורה, והיינו משום שכוונת ההשתמשות קובעת למה הוא עומד, וכיון שכיון שמשתמש בו לצורך נוסף, אינו ראוי לברכה, וראה <b>בה''ל</b> [רצח ד"ה נר]. 
(28) כך פירש <b>רש''י</b>, ודייק ה<b>פמ''ג</b> [ריז א"א ומשב"ז א] שהבשמים עדיין אינם בבית הכסא, שהרי שם אינו יכול לברך, ואף אם הוא בחוץ אינו מברך על ריח הבא בשמים שבפנים, כי נחשב כריח שאין לו עיקר, ותמה ה<b>בה''ל</b> שהרי במוך מצינו שההולך חוץ לכרך מברך על ריח, ואינו חושש שמגיע מתוך בית ונחשב כאין לו עיקר, ובהכרח שאין מחיצות מחלקות בין הריח לעיקרו. 
(29) <b>רש''י</b> הוסיף שאם הוא שמן אפרסמון, מברכין עליו "בורא שמן ערב" [אך לא "בורא עצי בשמים", כי בא בתוך הסעודה], <b>ותוס'</b> <b>לעיל</b> [מג ב ד"ה שמן] נקטו שאין מברכין עליו, וביאר ה<b>מג''א</b> שרק על שמן אפרסמון מברכין אף שלא בא להריח, וכבר העיר ה<b>פמ''ג</b> שתוס' כאן הביאו את דברי רש"י והשמיטו "שמן אפרסמון" ומשמע שעל כל שמן מברכין אף שלא הובא לריח. והיינו כי דבר שלא בא לריח, אינו חסרון בשם בושם שלו, אלא בריחו, וכיון שברכת השמן היא על גופו, מברך עליו אף שאינו בא לריח, אך בשמים שברכתם על הריח, אם לא הובאו לריח הרי חסר בעצם חיוב ברכתם. 
(30) ה<b>ט''ז</b> [ריז א] דקדק שדוקא הנכנס לחנות צריך לברך, אך המוכר עצמו לא, כי הנכנס מכוון להריח, והמוכר עוסק בהם ואינו מכוון, ואין חיוב ברכה כשמריח ממילא אלא כשמתכוון. אך ה<b>ב''ח</b> [שם] <b>והמג''א</b> [רטז ה] נקטו שגם אם הריח מאליו, מברך, וכן הביא ה<b>מ''ב</b> [ס"ק ב ושעה"צ ג] בשם חבל אחרונים כי רק בריח פירות מצינו [רטז ב] שתלוי בכוונתו, כי אין עיקרו לריח, אך בשמים שעומדים רק לריח, אם נהנה מהם מברך. 
(31) ה<b>ריטב''א</b> כתב שדין זה שייך רק בברכה על הנאה, כי הנאתו נפסקת, אך בברכת המצוות אפילו פשט טליתו וחזר ולבשה כמה פעמים, כיון שדעתו עליה, אינו מסתלק ממנה, ולכן אינו חוזר ומברך. אך ה<b>טור</b> [ריז] כתב בשם <b>מהר''ם</b> <b>מרוטנבורג</b> שגם הנכנס ויוצא מחנותו של בשם, אם דעתו לחזור אינו מברך, כי אינו מסיח דעתו. וראה <b>בדרישה</b> שם שאין בכך משום "שינוי מקום" שמחייב ברכה אחרת, כי היינו רק כשיכול לאכול במקום אחר, אך ריח זה אינו יכול להריח במקום אחר, ודומה למי שהניח חברים במקום שאכל, שאינו מברך שוב, כי יש לו סיבה לחזור. 
(32) ה<b>מג''א</b> [ריז א] העלה מכאן שדוקא אם הניחם כדי שיריחו צריך לברך עליהם, אך אם היו מונחים בחדר שטינו חנות, אין הנכנס צריך לברך עליהם, אפילו אם התכוון להריח. וב<b>שעה''צ</b> ביאר דהיינו בחדרו של בעל החנות שמתכוון להוציאם לחנות, וכעת אינם עומדים לריח, אך בחדרו של סתם בעה"ב הם עומדים לריח, והנכנס מברך עליהם. וכתב ה<b>פמ''ג</b> שאם נוטלן בידו ודאי צריך לברך, כי ייחדן לריח, אך ה<b>חזו''א</b> [לה א] נקט שאף הוא אינו מברך, כי מחזירן למקומן, ואינו יחוד. 
(33) <b>במעדני יו''ט</b> כתב שכאן לא שנינו מה הדין במחצה על מחצה, כי בחשש ע"ז יש להחמיר, וראה הערה 35. אך ה<b>רש''ש</b> נקט שבמחצה על מחצה מברך על בשמים כמו על אור, וביאר שזו גופא קושיית הגמרא "אטו כולהו וכו", ולכן הוצרכה לצרף שני מיעוטים כדי שיהא רוב שאינו ראוי לברכה. 
(34) ב<b>תבואות שור</b> [סג ב] הוכיח מכאן ששני מיעוטים מצטרפים להכריע אפילו נגד רוב דאיתא קמן, <b>ובחוות דעת</b> [שם] דחה, שאילו הוא מכריע, למה לא נקטה הגמרא שמצרפין מיעוט עכו"ם שבעיר עם מיעוט בשמים לגמר כלים, ובהכרח שצירוף מיעוטים מועיל רק נגד רוב דליתא קמן, ולכן לא צירפו את מיעוט העכו"ם שהוא נגד רוב ישראל שלפנינו, אלא רק מיעוט של כשפים עם מיעוט העושים לגמר, שהם כנגד רוב הבשמים שבעולם הנעשים לריח, וראה <b>כרתי ופלתי</b> [שם ס"ק י] <b>ואחיעזר</b> [ח"א יב]. ובשם <b>מהרי''ל דיסקין</b> מובא שאין להוכיח מכאן להכרעה נגד רוב, כי צירוף המיעוטים כאן אינו מגרע ברוב, אלא דנים שבאמת הם עצמם הרוב [וראה בתשובותיו קו"א קלא]. 
(35) <b>הרמב''ם</b> [ברכות ט ב] כתב שאם הריח מעורב משל היתר ומשל איסור, הולכים אחר הרוב, וסבר שהנידון בתערובת ריחות של איסור ושל היתר. וב<b>מעשה רוקח</b> כתב כי רק בתערובת ריח של מתים או של בית הכסא הולכים אחר הרוב, אך בתערובת של ע"ז אינו מברך כי ע"ז אינה בטלה ברוב, וב<b>בה''ל</b> [ריז ד"ה נתערב] כתב כי אף שכאן הלכו אחר רוב ישראל, היינו משום שתולין שהריח בא רק מהם, ולא התערב בהם ריח של ע"ז כלל <b>והגר''א</b> [ריז ח] נקט שאין חילוק, ובכל ריח של איסור הולכים אחר הרוב [והיינו רק כשהבשמים עומדים בפני עצמם והריח מעורב, אך אם הבשמים עצמם התערבו, הריח העולה מהם אסור, כי עצם תקרובת ע"ז ודאי לא בטלה]. 
(36) ע"פ <b>רבינו יונה</b> [וביאר שעל כך אמרו בשבת קיח ב "יהא חלקי עם מכניסי שבת בטבריא ועם מוציאי שבת בציפורי", אך רש"י שם פירש שהכוונה היא לתוספת שבת מחמת הפרשי הגובה]. וה<b>יעב''ץ</b> ביאר שטבריה היא בעמק, ולכן היו צריכים לגמר בגדיהם בעש"ק להמתיק את האויר, אך צפורי יושבת בהר, ואין צורך לבשם את אוירה, ודי לגמרם במוצש"ק כדי שישמר ריחם לשבת הבאה. וראה <b>מג''א</b> [ש] שלמד מאנשי ציפורי שיש לקפל את הטלית מיד בצאת השבת, והבין שאנשי ציפורי היו מגמרים את בגדיהם לשבת הבאה מיד עם צאת השבת, ולא המתינו למחר או לעש"ק. 
(37) <b>הרמב''ן</b> [ע"ז יג א] כתב שאם לא התרצה, אע"פ שהוא מריח אינו נחשב חוטא, ואינו חייב לאטום אפו כדי שלא יכנס בו הריח, וביאר ה<b>ש''ך</b> [יו"ד קמב לד] שאינו נחשב פסיק רישא, וב<b>חכמת אדם</b> [עכו"ם פז טז] כתב שכוונתו כי באופן שאוטם אפו אין פסיק רישא שיריח, אך אם אינו אוטם, אפילו כשאינו מתכוון להריח אסור, וראה <b>חפץ חיים</b> [לה"ר ו יד]. 
(38) <b>רש''י</b> [ד"ה בפנס] ביאר "בעששית", ומקורו מירושלמי [ה"ו] ותמה ה<b>רשב''א</b> שהרי בעששית הוא רואה את השלהבת וגם יכול להשתמש לאורה, ולכן ביאר שהוא כלי בעל מחיצות ברזל שאין רואים דרכו את השלהבת. וב<b>מג''א</b> [רצ"ח] ביאר שכוונת הירושלמי כי בפנס אינו מברך כלל, ובעששית אם עומד מקרוב, ורואה אותה ומשתמש בה, יכול לברך, וב<b>בה''ל</b> [ד"ה או] כתב שצריך להוציאה מהעששית כדי שיהא האור גלוי כברייתו, ובספר <b>מאורי אש</b> [ה א] העיר שאם יוציאה לא תהיה עומדת להאיר, וראה <b>שש''כ</b> [סא הערות קא קב] לגבי חציצת המשקפיים. 
(39) ע"פ <b>ריטב''א</b>. 
(40) ע"פ <b>ריטב''א</b>. אך בשם <b>הראב''ד</b> כתב שמברכין על כל אור שלא הודלק לכבוד, אף אם הודלק להסק מברכין עליו. 
(41) כך פירש <b>רש''י</b>, ו<b>רבינו יונה</b> כתב שהוא סוג מטבע שנהג בטבריא וצפורי, והיו דומים זה לזה יותר מאשר איסר לפונדיון. 
(42) <b>בעל המאור</b> נקט שלדברי רבא צריך שישתמשו בפועל לאור הנר, והשיגו <b>הראב''ד</b> שהרי בברייתא של גחלים לוחשות מבואר שדי בכך שהם ראויות להביא אור, [ולכן מברך גם לפני ההנאה, ואילו לבעה"מ הברכה רק אחר שנהנה], ומחלוקת רב ורבא היא אם צריך לעמוד במקום שהאור יכול להנותו, או די בכך שרואה את האור, ובמקום האור יש בו כדי להנות. וכתב <b>רבינו יונה</b> שכיון שהלכה כרבא, נהגו להסתכל בצפרני הידים, להראות שיכול ליהנות מהנר, [שהרי אם מכיר בין בשר לצפרן, ודאי יכול] להכיר בין מטבע למטבע. ומה שמסתכל בצפנים דוקא, הוא מפני שהם גדלים והגידול הוא סימן טוב בתחילת השבוע. וב<b>משנה ברורה</b> [רצו לא] כתב "ומסתכל בצפרנים ואומר בורא מאורי האש", אך ב<b>אגרות משה</b> [או"ח ח"ה ט] נקט שקודם מברך ואח"כ מסתכל, והביא מהגר"א וסידור יעב"ץ כי אף שאינה ברכת הנהנין, מכל מקום, הברכה היא על ההנאה. 
(43) כך פירש <b>רש''י</b>, אך <b>בעל המאור</b> פירש ששלשת אמוראים אלו נחלקו על רבא וברכו בריחוק מקום [וגרס "<b>רבה</b> מברך אדבי גוריא"]. 
(44) ה<b>רא''ש</b> ביאר שאילו היה ברכת המצוות היה חייב בברכה כל פעם שנהנה מהאור, ובהכרח שאינה אלא ברכה שנתקנה לזכר בריאת האור, והוסיף, שכל שכן שאינו צריך לחזר אחר בשמים, שהרי לא נתקנו אלא כדי להשיב נפשו, וברכתם היא על ההנאה. [והרשב"א הוסיף שבמוצאי יו"כ צריך לחזר אחר נר, כי אז הוא כברכת הבדלה, שמברך על שהיה אסור ביו"כ ומותר בכל יום] וכתב ה<b>חזו''א</b> [לה ז] שאם יש לו בשמים או נר חייב ליהנות מהן ולברך עליהם. ובהערות הרד"ל ל<b>פרקי דרבי אליעזר</b> הוכיח מכאן שלדעת הבבלי אף אם אין לו נר אינו מברך על ראית צפרניו לאור הכוכבים, שאילו כן הרי אינו צריך לחזר משום שהכוכבים מצויים לרוב. 
(45) <b>תוס' בפסחים</b> [קא ב ד"ה אלא] הביאו שתי שיטות אם נחלקו בכל דבר שטעון ברכה לאחריו מה"ת, או דוקא בפת שחייב בבהמ"ז, אך בשאר דברים לכו"ע מברך במקומו. וה<b>רי''ף</b> שם נקט שב"ש החמירו רק בפת ובמיני דייסא, אך לא ביין ומיני פירות. ולגבי מי ששכח הזכרה וצריך לברך שוב, אם חייב לחזור לברך במקומו או שמברך במקום שנזכר, מסתבר שתלוי אם נחשב כלא בירך, או שחוזר רק כדי לקיים חיובו בהזכרה, וכמבואר לעיל. 
(46) <b>רבינו יונה</b> הקשה שהרי לעיל [י ב] מצינו שרבי טרפון הטה כדי לקרות ק"ש כבית שמאי ומשום כך הסתכן<QM> ותירץ דהיינו דוקא בדין שיש עדיפות לעשות כדברי ב"ה, אך ביצא ממקומו גם ב"ה מודים שהעושה כדברי בית שמאי תבא עליו ברכה, ולכן העושה כמותם זוכה בשכר, והוכיח ממעשה התלמיד, כי בדין זה הלכה כבית שמאי. וה<b>ריטב''א</b> דחה שבק"ש הוכח ממעשיו שעושה כב"ש, אך כאן אין הוכחה שחזר כדי לברך כב"ש, כי יתכן שחזר לצורך אחר. 
(47) לכאורה תמוה שהרי ב"ה מודים שבמזיד חוזר למקומו, וכתב ב<b>עץ יוסף</b> שלכן הוסיף רש"י ש"הוצרך לצאת", כי ע"י כך אפילו במזיד נחשבת יציאתו כשוגג. 
(48) ב<b>עין יעקב</b> ביאר שכונת הגמרא לבאר שנקט "יונה" כדי שלא לשקר, וכוונתו היתה שחוזר למצוה המגינה על ישראל ככנפי יונה. 
(49) ה<b>חכמת אדם</b> [קנג] דן במי שאכל כשהוא אונן, ונקבר המת לפני שהתעכל המזון, אם כיון שבשעת אכילה היה פטור מבהמ"ז, הוא נפטר לעולם, או שזמן חלות חיוב ברכת המזון נמשכת עד שעת עיכול המזון. וה<b>גרעק''א</b> [בהגהות לשו"ע קפו] הוסיף, כי אף אם באופן זה חייב לברך, כי חיובו נמשך משעת האכילה, רק שעסוקו במת פוטרו, עדיין יש לדון באופן שאכל פת כשהוא קטן, ולא היה בר חיוב בהמ"ז מה"ת, והגדיל קודם שיעור עיכול, אם יתחייב בבהמ"ז מה"ת, והאם תועיל לו בהמ"ז דרבנן שברך בעודו קטן. [וב<b>כתב</b> <b>סופר</b> או"ח לא ביאר שהנידון הוא אם צריך שהאכילה תהיה בזמן חיוב, או די בשביעה בשעת חיוב, וב<b>הר צבי</b> או"ח ח"א צב דן באוכל כזית בזמן פטורו, והשלים לכדי שביעה בזמן חיוב, אם אכילת שביעה מחייבת או תוצאת השביעה]. וכבר הבאנו [בהערה 7 למשנה] שה<b>חזו''א</b> [כח ד] הוכיח שהברכה על האכילה ולא על השביעה, ושיעור עיכול הוא רק מדת הזמן הראוי לברך על האכילה, ומתוך כך הכריע שקטן שהגדיל וגר שהתגייר בתוך שיעור עיכול אינו צריך לחזור ולברך. 
(50) כתב <b>רבינו יונה</b> שאפילו אם לא גמר המזון להתעכל, כיון שמתחיל לרעוב, נחשב כמו שהתעכל לגמרי, ואינו מברך. וה<b>רא''ש</b> הוסיף שבשתיית יין ואכילת פירות השיעור הוא כל עוד אינו צמא ואינו רעב ותאב לאכול עוד מפירות אלו. ותמה ה<b>כסף משנה</b> [ברכות ב יד] וכי כשהוא רעב אך אינו יתאוה לפירות אלו עדיין חייב בברכה<QM> והמגיה ל<b>משנה</b> <b>למלך</b> כתב שכוונת הרא"ש במברך רק כשהוא עדיין לא רעב וגם אינו תאב לפירות אלו, אך אם חסר אחד התנאים כבר אינו מברך. 
(51) כך פירש <b>רש''י</b>, <b>ותוס'</b> [ד"ה באכילה] ביארו להיפך, שאחר אכילה מרובה יכול לברך כל עוד הוא צמא, כי אין לה קצבה, ורק אחר אכילה מועטת קבעו שיעור זמן של ד' מילין. וה<b>מג''א</b> [קפד ט] כתב שלדעת רש"י אין היתר להמתין בסעודות גדולות ה' שעות עד שמברכין, שהרי נמצא ששיעורו של רבי יוחנן "עד שירעב" הוא כשיעור ד' מיל, כי מסתבר שרצה להשוות את שיעור העיכול באכילה מועטת לשיעורו באכילה מרובה, וא"כ לעולם אין להמתין זמן רב עד בהמ"ז, אך לדעת <b>תוס'</b> כיון ששיעורו הקצר של ריש לקיש הוא ד' מיל, נמצא ש"עד שיצמא" הוא יותר מכך, והיינו עד תחילת העיכול, ואילו רבי יוחנן הוסיף "עד שירעב" שהוא סוף העיכול, והוא כשש שעות. והוסיף, שהפוסקים לא חילקו בין אכילה מרובה למועטת, כי חילוק זה נצרך רק לדעת ריש לקיש, והלכה כרבי יוחנן שמברך כל זמן שאינו רעב. וב<b>בה''ל</b> [ד"ה אם] הוסיף שכיון שקשה לשער את שיעורו של רבי יוחנן, אפשר לסמוך על שיעור ד' מילין של ריש לקיש, שהוא שיעור מועט ממנו, ואפילו באכילה מועטת. 
(52) ה<b>רמב''ם</b> [ברכות א יג] כתב שהשומע חלק מהברכה מישראל חייב לענות אמן, ואילו ה<b>טור</b> [רטו] כתב שאינו חייב, אלא אם ירצה יכול לענות [ע"פ הבנת הב"י, וראה ביאור הב"ח לעיל נא הערה 9]. וב<b>כסף משנה</b> כתב דהיינו דוקא בברכה שאינו חייב בה, אך בברכה שחייב בה אינו עונה אלא אם שמע את כולה, והיינו משום שרק אמן שהוא שבח אפשר לאומרו בפני עצמו, אך אמן על ברכה שהוא חייב בה, הוא חלק מהברכה [כמבואר ברש"י מז א ד"ה עד, ושם הערה 10, ומקורו לעיל כא א ועי"ש בד"ה כי], ואין לאומרו אלא אם שמע את כל הברכה, [וראה הערה 54]. 
(53) ב<b>מצפה איתן</b> ביאר שימהר ליטול ידיו במים אחרונים, כי הנוטל ידיו תחילה מזומן לברכה. 
(54) התבאר ע"פ <b>המפרש ותוס' בנזיר</b> [סו ב], וכמבואר לעיל שעניית ה"אמן" הוא חלק מהברכה, ולכן כאשר אינו מברך לעצמו, אלא בפני אחרים, עיקר המעלה היא בעונים "אמן" שהם גומרים את הברכה, ונמצא שהמברך אומר רק חלקה. אולם ה<b>מאירי</b> שם ביאר שעצם הענייה היא פחותה מאמירת הברכה, אלא שלרוב כוונת המטה אוזנו לשמוע גדולה מכוונת המדבר [אך אם מכוון בברכה מעלתו עדיפה, ולכן מצינו בסמוך שהחכמים אמרו לבניהם לחטוף ולברך בכוונה]. וה<b>פסקי רי''ד וכל בו ואבודרהם ומהרש''א</b> [סוטה מ ב] כתבו ש"אמן" הוא גימטריא של שמות הויה ואדנות יחד, ונמצא שהמברך מזכיר את השם רק בכינויו, והעונה גדול ממנו, כי מזכירו בכתיבתו ובכינויו [ולכן במקדש לא ענו אמן, שהרי היו מזכירים בו את השם ככתיבתו, ומקורם בזהר בראשית רסב, וראה שערי אורה א]. ולהלכה העלה ה<b>מג''א</b> [רא ו] ששכר העונה והמברך שוין, ומה שראוי לחזר אחר כוס של ברכה, הוא משום שממהרים לשלם את השכר למברך, והיינו משום שהוא זריז ליטוף המצוה [וגם כי האמירה קודמת בזמן לענייה]. 
(55) כך פירש <b>רש''י</b>, וביאר ה<b>מאירי</b> שהגמרא נקטה בשעה שמפטירין - אף שעונים גם על ברכתם בקריאת התורה, כי אין הקטן עולה לתורה אלא במפטיר. <b>והרשב''א</b> פירש בשעה שמברכין לפטור עצמם על אכילתן, אף שאינם חייבין בה ומברכין רק מדין חינוך, ועונה עליה כי גם חינוך מצוה היא. וכתב ה<b>ראש יוסף</b> שלדבריהם אין עונים אמן על ברכת קטן שלא הגיע לחינוך. וה<b>ערוך השלחן</b> [רטו ב] שלסברא זו נמצא שאין לענות אחר ברכת בנות עד שיהיו בגיל יב, כי אין חיוב לחנכן לברכות, וכ"כ <b>משך חכמה</b> [בראשית יח יט]. 
(56) <b>רש''י</b>, והוסיף שהוא מעכב גם את הברכה על כל מה שמביא לקנוח סעודה, והיינו שאינו מתחייב לברך על הקינוח, אלא אם הובא אחר שסך ידיו, כי כל מה שאוכל עד אז נחשב בכלל הסעודה. ו<b>רבינו חננאל</b> פירש שכל זמן שלא סך יכול לאכול בלא ברכה כל מאכל שמחמת הסעודה, אך מעת שסך הסיח דעתו, וצריך לברך על מה שאוכל אחריו. ואילו רבי זיואי סבר כי סיכת השמן אינה מעכבת, וגם אחריו אוכל בלא ברכה. 
(57) <b>רש''י</b>, ו<b>רבינו חננאל</b> ביאר שאם הביאו שמן טוב בסעודה צריך לברך עליו, כי אינו מאכל ואין הפת פוטרתו. 
(58) ב<b>מסורת הש''ס</b> ציין שהכוונה לכתוב בויקרא [כ, ז] "והתקדשתם והייתם קדושים כי אני ה' אלוהיכם", אך שם מדובר לענין עריות, וגם לא נאמר שם "כי קדוש אני", ואכן <b>הגר''א</b> העיר שהכוונה לכתוב בסוף שמיני [שם יא מד] בענין איסורי אכילה "והתקדשתם והייתם קדושים כי קדוש אני", אלא ששם לא נאמר "אני ה' אלוהיכם", ולכן גרס [באדרת אליהו שם] "כי קדוש - זה שמן", "אני - זו ברכה". [ובהגהות הב"ח גרס בסמוך "כי קדוש אני - זה שמן" אני ה' וגו"']. 
(59) <b>הרשב''א</b> [חולין קו א] כתב שהמקור מה"ת לסוך נסוב רק על המברך, ורבנן הוסיפו לתקן נטילת מים אחרונים לשאר המסובים, וב<b>תורת</b> <b>הבית</b> [בית ו שער ה] כתב שהמזמן מברך עליהם ושאר המסובים לא, [<b>והריטב''א</b> כאן נקט ששאר המסובים די שיטלו אחר ברהמ"ז, וראה <b>פמ''ג</b> פתיחה להל' נטילת ידים סי' קנז]. 
(60) ה<b>ב''ח</b> [קעא] כתב שחכמים תקנו לסוכו משום קדושה, להסיר הזוהמא קודם שמזכיר השם בבהמ"ז, וכיון שהוא מצוה אין בכך חשש של הפסד אוכלין, ואילו ה<b>מג''א</b> [שם] כתב שההיתר הוא משום שהסיכה היא צורך האדם, ואינו דרך ביזוי לאוכל, וב<b>בה''ל</b> הוסיף שההיתר רק בדבר שדרך העולם לעשות באוכל, ונמצא כי במקום ובזמן שאין הדרך לסוך שמן ערב, אסור לסוכו. 
(61) ביאר <b>רבינו חננאל</b>: "אמר הקב"ה לישראל, כשם שאני קדוש ומשרתי שברקיע מטהרין וטובלין בנהר דינור לבקרים כשיבואו לקלסני, כך אתם, כשתבואו לקלסני תהיו קדושים וטהורים ונקיים בגופכם". 
(1) כתב <b>הראב''ד</b> [בהשגות לבעה"מ, וברשב"א] שחיוב ברכות הראיה הוא רק כשרואה דברים אלו בפעם הראשונה, אך מכאן ואילך הן רשות, אפילו לא ראה שוב אלא אחר שלושים יום, וה<b>ב''י</b> [ריח] דייק מדבריו שגם הרואה שוב בתוך שלושים יש לו רשות לברך. אך דעת ה<b>רא''ש</b> שלא יברך אלא אם רואה בהפסק של שלושים יום, ואז הן חובה עליו כאילו רואה פעם ראשונה. 
(2) <b>הראב''ד</b> [שם] נקט שכל ברכות אלו אינן טעונות הזכרת השם, כי אינן ברכות קבועות, שהרי רשות בידו שלא יראה מקומות אלו, ואף שגם בברכות הנהנין אינו חייב לאכול, ובכל זאת אמרו שכל ברכה שאין בה שם ומלכות אינה ברכה - כבר ביאר ה<b>ב''י</b> [שם] שכוונתו שאינן אלא ברכות שבח והודאה, ובהם אין צורך בשם ומלכות. אך <b>תוס'</b> [ד"ה הרואה] כתבו שכל ברכות אלו טעונות הזכרת השם, וב<b>מג''א</b> [רטו ה] העלה מכך שבעת לימוד הברכות בגמרא אומרם בלא הזכרת השם, שהרי כשסידר רבי את משנתנו לא הזכיר את השם בברכות, ובהכרח שעשה כן כדי שלא יבואו להזכיר את השם בעת הלימוד [ע"פ מחצית השקל, וראה פמ"ג שפסוקים המוזכרים בגמרא אומרם כמו שהן עם הזכרת השם]. 
(3) לעיל [טז ב] אמרו "אין קורין אבות אלא לשלשה", ובפירוש <b>חרדים</b> לירושלמי [כאן ה"א] כתב שבברכה על נס שנעשה לישראל, יכול לומר "לאבותינו" כי הצדיקים נקראו "אבות העולם". וה<b>חיד''א</b> [בהגדה ש"פ] כתב שאין קורין "אבות" כשם כללי, אך קורין "אבינו" או "אבותינו". וה<b>חתם סופר</b> [דרשות ח"ב רס] ביאר שרק לשבטים לא קראו "אבות" כי הם חלוקים כל אחד לשבטו, אך כלל ישראל בדורות קודמים נקרא "אבותינו", וכן משמע בסוטה [לד א] ש"אבות" עברו את הירדן. 
(4) <b>תוס'</b> [ד"ה שעקר] הביאו מירושלמי שאומר כן רק כאשר נעקרה מכל ארץ ישראל, וראה שם כי כאשר נעקרה ממקום אחד אומר "מן המקום הזה", [וה<b>רא''ש</b> גרס בירושלמי "נעקרה ממקום אחר" וביאר שרק בחו"ל אומר "מן המקום הזה"]. ו<b>הגר''א</b> [רכד ג] דייק מנוסח הברכה המובא להלן [נז ב, ראה שם הערה 92], שלדעת הבבלי בארץ ישראל אומר "מארצנו", ואפילו כשנעקרה רק ממקום אחד. וה<b>מהרש''א</b> [להלן שם] כתב שהעוקר עצמו אומר "אשר קדשנו במצוותיו וצוונו לעקור ע"ז מארצנו". 
(5) ברכות הראיה נתקנו בין על טובה ובין על רעה, ורק בברכות הנהנין מצינו לעיל [מ ב] שנחלקו אם מברכין על מין קללה, כי הברכה על ההנאה [וראה <b>גליוני הש''ס</b>]. 
(6) <b>הגר''א</b> [בשנות אליהו] ביאר שנקטה המשנה תופעות שהן בארבעת היסודות, ה"זוועות" הן באדמה שהיא יסוד ה"עפר, ה"רעמים" הם ביסוד ה"מים", הברקים מיסוד ה"אש", וה"רוחות" הוא יסוד ה"רוח", וה"זיקין" הן כנגד השמים שהוא יסוד חמישי. 
(7) ברכת "שכוחו וגבורתו" נתקנה על כל שינוי בטבע [שניכר למרחקים], ולכן מברך בכל פעם, אפילו שלא עברו שלושים יום בין ראיה לראיה, שהרי בכל פעם רואה רעם או ברק אחר [ראה מג"א ריח ד] אך לא נתקנה על ראית דבר קבוע, ומשום כך אינו אומרה על הים הגדול, אף שמקיף את כל העולם, [ראה <b>אליהו רבה ופמ''ג</b> רכח א"א א]. 
(8) ע"פ <b>שו''ע</b> [רכח ג], וב<b>ערוך השלחן</b> כתב דהיינו הרי האלפים הרי אררט וכדו', וב<b>אורחות</b> <b>רבינו</b> [או"ח ח"ב קיז] הביא בשם ה<b>חזו''א</b> שבשאר ההרים, כגון הרי ירושלים, החיוב תלוי בהתפעלות הרואה, וכפי הרגלו בראיית הרים גבוהים, וראה ב<b>אור לציון</b> [מו ב] <b>ובזאת</b> <b>הברכה</b> [יז ג] על הר החרמון [וב<b>מור וקציעה</b> ביאר ש"הרים" הם הגבוהים, ו"גבעות הן הזקופים ותלולים מאד, וכן עמוקים ורחבים ומרהיבים נפש האדם]. 
(9) <b>תוס'</b> [ד"ה על] כתבו "לא על כל נהרות, אלא ארבע נהרות דכתיבי בקרא, כמו חידקל ופרת", ודייק ה<b>מג''א</b> [רכח ג] שכתבו "כמו" כי כוונתם לכל נהרות המשונים בגודלם כמו חידקל ופרת. וראה ב<b>שו''ע</b> שם שאין מברך עליהם אלא אם לא שינו את מהלכם מכפי שהיו בעת הבריאה [בשו"ע נקט שלא נשתנו ע"י אדם, וכ"כ מהרש"א, אך הפמ"ג נקט שלא "נתהוו אחר כך", והיינו גם ע"י סחף, וראה רש"י בראשית יד ג שים המלח נמשך מאליו אחר זמן]. ונחלקו <b>אליהו רבה ופמ''ג</b> אם כשהוא מסופק אם השתנו מברך עליהם או לא. 
(10) ב<b>אשל אברהם</b> [בוטשאטש] כתב ש"מדבר" הוא מקום שאין עוברים בו אלא מחמת הכרח, מחשש אריות, וגם יערות בכלל זה. 
(11) כך הגירסא במשנה שבמשניות, אך ה<b>יעב''ץ</b> כתב שתיבה זו היא ביאר האמוראים ללשון המשנה. 
(12) <b>מהר''ץ חיות</b> [נדה כג א] הסכים עם האומרים שבתחילת הבריאה היתה ארץ כדורית לגמרי, ולא היו בה הרים וגבעות אלא מהמבול ואילך, אך בספר <b>פירות תאנה</b> הביא מ<b>פרקי</b> <b>דרבי אליעזר</b> [ה] שבמאמר ה' ביום השלישי "יקוו המים" עלו מקצוות הארץ ההרים והגבעות ונתפזרו על פני כל הארץ, ונתגלגלו המים לעמקים. 
(13) ב<b>שו''ע</b> [רכח א] כתב דהיינו הים שעוברים בו לארץ ישראל ומצרים, דהיינו הים התיכון, וב<b>משנה ברורה</b> ביאר שנקרא "ים הגדול" מפני חשיבותה של ארץ ישראל [ובמדרש רבה בראשית כג מבואר שנוצר רק בזמן אנוש, כאשר עלה האוקיינוס והציף שליש העולם, וא"כ אין לומר עליו "עושה מעשה בראשית", וראה שו"ת בצל החכמה ח"ב יב]. אבל ה<b>מג''א</b> הביא שה<b>רא''ש והרמב''ם</b> <b>וספר התרומה</b> נקטו כי רק על ים אוקינוס שהוא הים הגדול שבכל הימים, שמקיף את כל העולם, עליו קבעו ברכה בפני עצמו מפני גדלו, אבל על ים התיכון לא נקרא לענין זה ים הגדול, ומברכין עליו כמו על שאר ימים [ובשו"ת <b>מנחת יצחק</b> ח"א קי נקט שאחר סיום הברכה נכון להוסיף תוך כדי דיבור גם "שעשה את הים הגדול"]. 
(14) <b>בשו''ע</b> הברכה בלשון הווה "עושה הים הגדול", אבל ב<b>רי''ף והרמב''ם</b> הלשון עבר "שעשה את הים הגדול". ו<b>הרמב''ם</b> [ברכות י טו] פסק כרבי יהודה, ותמה <b>הטור</b> שהרי תנא קמא חולק, כי כלל כל ה"ימים" ב"מעשה בראשית", ולמה פסק כיחיד. <b>והב''י</b> הביא משו"ת הרא"ש [ד ד] שרבי יהודה אינו חלוק אלא בא לפרש את דברי ת"ק, וכן משמע מדברי רש"י [ד"ה ברוך] שקבע לו ברכה לעצמו רק מפני שהוא חשוב וגדול מכלן, ומשמע שהוא מין אחד עם שאר הימים, אכן ב<b>ביאור הגר''א</b> [רכח א] נקט שת"ק ורבי יהודה נחלקו לשיטתם לעיל [במשנה לה א- ובגמ' מ א] אם נקבעה ברכה נפרדת לכל מין ומין, ונקט שהים הגדול נחשב כים ממין אחר, ואכן במקוואות [ה ד] אמרו חכמים שכל הימים כמקוה, ורבי יהודה סבר כן רק בים הגדול. [וב<b>משכנות יעקב</b> קא כתב שזו סברת הטור]. 
(15) <b>הגרא''מ הורביץ</b> דן אם דין זה נסוב רק על הים, והחידוש בו כי אף אם ראה ים אחר בתוך ל' יום, יכול לברך אחר ל' על הים הגדול. או שבאמת נסוב על כל הברכות, ומה שנקטוהו בלשון יחיד, הוא ללמד כי אף אם ראה כיוצא בו בתוך ל' יום, כיון שבתוך ל' אינו מברך, אחר ל' חוזר ומברך, אך ב<b>דברי חמודות</b> [ח] נקט שאינו מברך אלא בהפסק ל' יום בין ראיה לראיה, וביאר ב<b>אגרות משה</b> [או"ח ח"ג פה] שרק אחר הפסק כזה שב להתפעל מראייתו. וראה <b>מג''א</b> [ריח ד] שדן אם שלושים יום כוללים את ימי הראיה הראשונה והאחרונה, ואף הרואה ביום שלושים עצמו יברך, או מאידך, שצריך הפסק שלושים יום בין ראיה לראיה, ואפילו ביום ל"א לא יברך. 
(16) ב<b>שו''ע</b> [רכא א] כתב שברכת הגשמים היא רק כשהיו בצער מחמת עצירת גשמים, וביאר ב<b>בה''ל</b> שמברך עליהם כמו על בשורה טובה, ואינה נחשבת בשורה אלא אם היו קודם לכן בצער. וצידד שם דהיינו רק במדינות שהגשם מצוי שם תדיר, אך בארץ ישראל מברך תמיד, כי שם המטר בא רק לפרקים, וצריך רחמים שיבא. 
(17) ב<b>שנות אליהו</b> גרס "שמועות רעות", כי רק על טובה שייך לשון "בשורה", כי מצוה לבשרה, אך על הרעה נאמר "מוציא דבה הוא כסיל", ולפיכך היא נשמעת לו מאליה, ונקראת "שמועה" [וראה לעיל יד א ורש"י לעיל ט ב ד"ה דיה וצ"ע]. 
(18) ב<b>ירושלמי</b> [ה"ג] מבואר כי אף אם הכלים ישנים, מברך, מפני שהם חדשים אצלו, וכתב <b>הרשב''א בשם הראב''ד</b> שהמשנה נקטה "חדשים" לומר שאם היו אצלו ומכרם, כשחוזר לקנותם אינו מברך. ו<b>תוס' להלן</b> [נט ב ד"ה ורבי] כתבו שמברך רק על כלים חשובים, וביאר ה<b>רא''ש</b> שכל אדם מברך לפי מה שחשוב אצלו, ולכן עני מברך על כלים פשוטים, ואילו עשיר יתכן שלא יברך אפילו על כלים חשובים, כי אינו שמח בהם, וראה <b>מג''א</b> [רכג י] ו<b>מ''ב</b> [שם יג]. 
(19) כך מבואר בגמרא [ס א], ו<b>הגר''א</b> הוסיף שצריך לשער את שמחתו ברעה כפי שהוא שמח על טובה שכנגדה, וכגון אם נאבד לו מנה צריך שישמח כמו שקבל מנה, ואם נאבדו לו שנים צריך שישמח כמו שהרויח שני מנים. 
(20) ע"פ <b>רש''י</b> [ד"ה ארבע] שהכוונה לפרש דברי בן עזאי. וה<b>גרא''מ הורביץ</b> הביא מירושלמי שבכל הודאה צועק על העתיד, נמצא שמודה פעמיים, וצועק ארבע פעמים, [וטעם לכך נמצא בפירוש ה<b>טור</b> על הפסוק "הפעם אודה את ה' - ותעמוד מלדת", בראשית כט לה, כי הצעקה לעתיד היא שלימות ההודאה למי שיש לו יכולת ליתן הכל]. ואכן מדברי <b>הרמב''ם</b> [ברכות י כז] משמע שהוא דין בפני עצמו, שתמיד צריך להיות מודה על העבר וצועק על ה ע תיד. 
(21) <b>רבינו יונה</b> ביאר שעבודת יצר הטוב היא לקיים מצוות עשה, ועבודת יצר הרע היא לכבוש את יצרו. ועוד, שלפעמים יש לו לעבוד את ה' עם היצר הרע ומדותיו, כגון להתאכזר על הרשעים, וראה <b>חזו''א</b> [או"ח נו ד] שניתן לאדם יצר הנקמה, כדי שלא יהא מרחם על הרשעים בבואו למצות עמם את הדין הראוי להם, וראה עוד ב<b>אגרות חזו''א</b> [ח"א אגרת כב]. וב<b>שנות אליהו</b> ביאר שצורך ענייני העוה"ז כאכילה ושתיה, באים מכח יצר הרע שרוצה ליהנות, וכשעושם לשם שמים נמצא שהוא עובד את ה' עם יצר הרע, ומקורו מדברי <b>הרמב''ם</b> [דעות ג ב]. 
(22) כתב ה<b>צל''ח</b> כי אף שדרשה זו באה ללמד על חיוב מסירת נפשו על ג' עברות חמורות, או על שאר עבירות בעת שמד, ולכאורה היה ראוי לומר "אפילו [הגויים] נוטלים את נפשך" - בכל זאת שנינו "אפילו הוא [הקב"ה] נוטל", כדי ללמד שהנהרגים על קידוש ה' נשמתם ניטלת כביכול ע"י הקב"ה בכבודו ובעצמו. 
(23) <b>רבינו יונה</b> כתב שיקבל מוסר ה' בסבר פנים יפות, ויחשוב כי הכל הוא כפרת עוונותיו. ואילו <b>הרמב''ם</b> כתב שיחשוב בלבו ש"כל מאי דעביד רחמנא לטב עביד; 
(24) בתוס' <b>יו''ט</b> ביאר שאחר שפירטה המשנה את דיני אהבת ה', מביאה המשנה גם חלק מדיני מורא מקדש, כי הוא מדיני יראת ה', כמו שאמרו [יבמות ו א] "לא מן המקדש אתה ירא, אלא ממי שהזהיר על המקדש". ובגדר "קלות ראש" כתב <b>הרמב''ם בפיה''מ</b> שהוא צחוק ושעשועים, וה<b>מאירי</b> כתב דהיינו כגון תספורת או עשיית מי רגלים, ו<b>הריטב''א</b> כתב שהאיסור לעמוד ערום מול שער המזרח. 
(25) בשו"ת <b>שבות יעקב</b> [או"ח א] כתב שהאיסור רק במקל הליכה, אך מותר להכנס עם מקל של כבוד, שהרי מצינו שהקב"ה אמר למשה בסנה "מה זה בידך" על המטה שבידו, אף שהיה אסור להכנס שם בנעליו. וראה ב<b>תפארת ישראל</b> [שקלים ג ב] שהעמיד את המשנה שם שהתורם במקדש לא יכנס במנעל ובסנדל - דהיינו במנעל של בגד, שהרי בשל עור אסור אפילו שלא בעת התרומה, ואכן כך הובאה משנה זו ביבמות קב ב עי"ש וב<b>מנחת חינוך</b> רנד ד]. 
(26) <b>רש''י</b> פירש שהיו אומרים "עד מן העולם", וכמבואר בפנים שלא אמרו את סיום הפסוק "עד העולם", וזו גם כוונת הגירסא במשנה במשניות "היו אומרים מן העולם" וי"ג "לא היו אומרים עד העולם", וה<b>ריטב''א</b> [סג א] כתב שהיו אומרים כרצונם או "עד העולם" או "מן העולם" וראה <b>מלא הרועים</b>. עוד כתב רש"י שהיו מסיימים "ברוך חונן הדעת", ותמה ה<b>רש''ש</b> הרי כבר אמרו "ברוך" בתחילת החתימה, ולמה כפלוהו [ואכן רש"י בסוטה מ ב והרע"ב כאן לא הזכירו את ה"ברוך" השני]. 
(27) <b>מהר''ץ חיות</b> ביאר כי אף שהצדוקים החלו זמן רב אחר עזרא הסופר, כבר בימיו החלו להופיע דעות כוזבות אצל יחידים, ובתקופה מאוחרת יותר התאגדו לכת. וראה ב<b>נפש החיים</b> [בהגהת מהרי"ץ לשער א] שבבית ראשון היתה השראת השכינה בשלמות, וראו כלם איך מתחברים העולמות העליונים והתחתונים, ויכלו לומר רק "עד העולם" כי לא הוצרכו לחיזוק, אך בבית שני שחסרו ה' דברים, הצריכו לומר "מן העולם ועד העולם" כדי להורות שעוה"ז הוא טפל. ו<b>מרן הגרא''מ שך</b> האיר, כי באמת העוה"ז והעוה"ב הם דבר אחד והמשך אחד, ולכן ראוי לאמרם יחד ב"מן העולם", ורק כשקלקלו הוצרכו לשבר את האוזן, ולהשמיע בבירור שיש עוה"ב, וראה <b>נפש החיים</b> [שער ג יא, יד בהגהות]. 
(28) <b>רש''י במכות</b> [כג ב] ביאר תקנה זו היו בשני אופנים: א. שחייב לברך את חברו בשם, ואין לו לחוש שמזלזל בכבוד המקום, כשמשתמש בשמו לצורך כבוד הבריות. ב. שמותר לברך בשם, ואין לחוש לאיסור הוצאת שם שמים לבטלה. 
(29) <b>רש''י</b> נקט שחכמים תקנו כך על סמך הנהגת בועז, אך ה<b>ריטב''א</b> [סג א] כתב בשם הראב"ד שתקנו כך בימי בועז, ונשכחה התקנה, וחזרו ותקנוה בזמן המשנה. 
(30) <b>הרמב''ם בפיה''מ</b> ביאר שלא יבוז על דברי החכמים אע"פ שהן תקנות ישנות וקומות, ובשו"ת <b>משיב דבר</b> [ח"א טו] כתב שלא יאמר שטעם התקנה בטל, כי ודאי יש לה טעם נכון והוא נעלה מידיעתו. 
(31) ע"פ <b>רש''י</b>, והיינו כביאורו שהתקנה היתה להתיר לברך בשם, ולא לחוש לזלזול. אך <b>הרמב''ם בפיה''מ</b> ביאר שבעת שהפרו תורתך ועברו על התקנות הנזכרות, יהיה עת לעשות לה' להפרע מהם ולהענישם. וה<b>ריטב''א</b> [סג א] נקט שתקנו כך כדי ששם השם יהיה שגור בפי העם, ולביאוריהם התקנה היתה חיוב לברך בשם, ולכן כשלא יעשו כן יענשו. 
(32) <b>רש''י</b> פירש שנידון הגמרא מנין שמברכים על נס, אך אין להוכיח מיתרו שמברכים במקומו, שהרי הוא הגיע אחר שכבר היו במדבר, ולא עמד במקום שארע בו הנס. וה<b>ריטב''א</b> כתב שיכל לברך כי "הרואה רבים הניצולים כרואה מקום הנס", <b>והמאירי</b> נקט כי הואיל וראה את משה שעלידו נעשו הניסים, ואת ישראל שלצרכם נעשו, חביב היה בעיניו כאילו ראה המקומות, <b>והלבוש</b> [ריח] הוכיח מכך כשיטת ה<b>אבודרהם</b> שמברכים גם בראיית האדם שנעשה לו הנס. וה<b>רא''ה</b> כתב שבראיית האדם מברך אפילו כשאינו אביו או רבו, ועדיפה מראיית המקום, שבו אינו מברך אלא נס של אביו ורבו, והיינו שעיקר הברכה על ההצלה ולא על הנס, וראה <b>שעה''צ</b> [ריח יז]. וה<b>מהרש''א</b> ביאר שלכתם במדבר היה בכלל הצלתם ממצרים, וגם ראה שם את ניסי המן והבאר וענני הכבוד, [והוסיף, שלא הוצרך להזכיר בברכתו שם ומלכות כיון שאמר "אשר הציל את העם" ובכך הזכיר שמלכותו בכל] וב<b>עיון יעקב</b> כתב שכיון שהענן השפיל את כל ההרים, הרי יכל יתרו לראות את מעברות הים מקום חנייתן [ותמוה, שהרי צריך לעמוד במקום הנס ממש, כמבואר בברכי יוסף, ועוד שהרי בסמוך מוכח שאחר שעבר המחנה במישור חזר המקום לקדמותו, וראה הערה 36]. 
(33) ב<b>ב''י</b> [ריט] הביא בשם <b>אבודרהם</b> שאין מברכים אלא על נס שחורג ממנהג העולם, כגון שנפל עליו אריה, אך לא על הצלה מידי גנבים בלילה וכדו', וכתב שה<b>ריב''ש</b> [שלז] נחלק עליו, אך ה<b>מג''א</b> [ריח יב] נקט שכוונת הריב"ש כי אם הסכנה היתה בדבר שאינו טבע העולם, מברך, אף אם ניצל בדרך טבעית, כגון שהזדמנו שם אנשים, כי אף שלא היה שינוי בטבע, הרי נס הוא שהקב"ה הזמינם להצילו, ומשמע שהברכה על עצם ההצלה ולא על ה"נס", וראה עוד ב<b>משך חכמה</b> [בראשית לז כד] ובהערה 37. וב<b>נשמת אדם</b> [סה א] כתב שגם האבודרהם לא הצריך שינצל דוקא בנס לא טבעי, שהרי לא נזכר שההוא גברא ניצל שלא כדרך הטבע, אלא שבא למעט רק אופן שבדרך העולם אינו ניזוק, כגון שבאו גנבים וצעק לעזרה, או יולדת וחולה שרובן לחיים [ונקט שהברכה על ה"נס" ולא על ההצלה] וב<b>שעה''צ</b> [שם כו] תמה שהרי באריה אמרו "איתעביד ליה ניסא" [ואמנם בדק"ס ל"ג זאת, וראה <b>בה''ל</b> שם ד"ה ויש]. 
(34) <b>הגרא''מ הורביץ</b> דקדק שהודאת היחיד פותחת בטובת עצמו "שעשה לי" קודם הזכרת ה"נס", ואינה כהודאה על נס שנעשה לאבותיו שאומר "שעשה נסים לאבותינו" ומקדים הודאה על ההנהגה הניסית לפני ההודאה על טובתם, וראה הערה 41. 
(35) בפשטות הכוונה שצמא והסתכן, אך ה<b>יעב''ץ</b> [מור וקציעה ריח] נקט שרק הצטער, וברכת הנס על הבריאה החדשה, ונקט שהברכה אינה על ההצלה אאל על הנס, וראה הערות 36-33. 
(36) <b>הרא''ש</b> למד מכאן שיחיד שנעשו לו כמה ניסים, כשמגיע למקום שארע בו אחד מהם כולל בברכתו את כולם, אבל ה<b>ריטב''א</b> כתב שאת המקום שעומד בו מזכיר ראשון, כי עיקר הברכה עליו, ואילו שאר הניסים יזכיר רק משום חביבות הנס, אך אינו חייב להזכירם, וכן הוכיח <b>ר''י</b> <b>החסיד</b> שהרי במשנה לא הוזכר שאומר ש"עשה ניסים לאבותינו בכך ובכך" [ונקט שאין חילוק בין רבים ליחיד בהזכרת כל הניסים]. ויתכן שנחלקו אם מדין ההודאה צריך להודות בברכתו על כל הניסים [ואם רואה אח"כ את מקום הנס השני, חוזר ומברך ומזכיר כל הניסים, וכ"כ ב<b>עולת תמיד</b>] או שהיא תוספת לחביבות הנס, ויוצא בברכה זו גם על המקום השני שיראה אח"כ [כמבואר ב<b>אליהו רבה</b>]. וב<b>שו''ע</b> [שם ה] פסק שבעל הנס צריך להזכיר בכל מקום נס את כל ניסיו, וכתב ה<b>מג''א</b> שיוצאי יריכו אינם מזכירים כל הניסים, וכמו בנס של רבים, ולדבריו צ"ל שיתרו את כל הניסים כי ראה עד מעברות הים, וראה הערה 33. 
(37) יתכן לבאר שבצמאון רק את המקום "ערבות", כי הסכנה היתה טבעית, והנס שלא כטבע, אך ב"גמל" הזכיר את הסכנה שהיתה לא טבעית [וראה הערות 35-33]. ובאופן נוסף יתכן כדלהלן [הערה 42] שמברכים על המקום רק אם הנס נעשה בגוף האדמה. 
(38) ראה ב<b>ירושלמי</b> שנס שארע לשבט אחד, תלוי במחלוקת רבי מאיר ורבי יהודה לגבי פר העלם דבר, אם בא על חטא של שבט אחד בלבד. ועוד אמרו שם, שכל ישראל חייבים בברכה על נס שנעשה ל"אדם מסוים", כיואב בן צרויה, או נס שהתקדש שם שמים על ידו בעולם, כגון הנס שארע לדניאל בגוב האריות, ולחנניה מישאל ועזריה בכבשן האש, וכתב ה<b>מג''א</b> שעתה אין לנו אדם מסוים, וביאר ב<b>בה''ל</b> שאפילו דניאל וחביריו מברכין על ניסם רק משום שהתקדש בו ש"ש, אך אינם נחשבים כ"אדם מסוים" אע"פ שהיו מפורסמים, עד שיצא טבעם בכל העולם. וראה ב<b>משך חכמה</b> [בראשית לז כד] שדוד היה אדם מסוים, ובכל זאת לא ברך כשניצל מכף שאול, כי גם שאול היה מסוים. 
(39) ה<b>רי''ף</b> גרס "איהו ובריה ובר בריה מברכים". וביאר ה<b>מעדני יו''ט</b> שכמו שרחמי האב על הבן עד ג' דורות [רש"י בראשית כא כג] כך להיפך שמחת הבן על הצלת אביו עד ג' דורות, וזו גם כוונת <b>בעל הטורים</b> [שמות י ב, עי"ש]. אכן ב<b>טור</b> [ריח] הביא שיש מפרשים [הרשב"א] כי לגירסא זו כל יוצאי יריכו מברכים, עד עולם. וראה <b>יד אהרן</b> שרק צאצאיו שנולדו אחר הנס מברכים, והיינו משום שהצלתו הועילה להם שיבואו לעולם. 
(40) משמע שאדם אחר אינו מברך, אפילו אם ראה את הנס בעיניו, והיינו כי אין זו ברכת הראיה אלא ברכת שבח והודאה של הניצול, אכן טעם זה מועיל רק כשחוזר ורואה את מקום הנס, ועדיין צריך טעם למה לא יברך בשעת ראיית הנס על שינוי הטבע. 
(41) לשון רש"י, ודייק ה<b>בה''ל</b> [ריח ד"ה כגון] כשיטת ה<b>כפתור ופרח</b> שמברך רק כאשר הגיע למקום שממנו הוא רואה את המקום שארע בו הנס. וב<b>שערי תשובה</b> כתב בשם מהריט"ץ שאפילו עומד בעליה אינו מברך על נס שנעשה לו בבית עד שיעמוד במקום שנעשה הנס, ולפי המבואר בהערה 34 יתכן לפרש שלא נחלקו, אלא בנס של יחיד ההודאה על ההטבה שנעשית לו, ולכך צריך לעמוד במקום שנעשתה, אך בנס של רבים ההודאה על ההנהגה הניסית עם הכלל, ולזה די שהוא רואה את המקום כהיכי תמצי לברך. אכן ה<b>רמב''ם</b> [ברכות י ט] נקט שדי בראיית חלק מים סוף, והבה"ל העיר מכאן, ועוד שהרי במעברות הירדן נקט שצריך לראות מקום שעברו בו ישראל. ויתכן שנקט כי בים סוף מברך גם על מה שננערו המצרים לים, ונס זה לא נעשה רק במקום החרבה, אלא בכל הים, וכדבריו [יסוה"ת ח א] ש"הוצרך להשקיע את המצרים, קרע את הים והצלילם בו". 
(42) <b>תוס'</b> [ד"ה אבני] כתבו שעל נס של רבים מברך דוקא בניסים כגון אלו, שניכרים מתוך המקום, ולכן אינו מברך על מקום שנפל בו מחנה סנחריב, אך בעל הנס עצמו מברך אפילו אם הנס אינו ניכר במקום [ויל"ע מה דין יוצאי חלציו]. וביאר ה<b>מ''ב</b> כי אף אם אפשר לכוון היכן היה הנס, כיון שלא נעשה בגוף האדמה אין מברכין עליו [ולדבריו האבן שישב עליה משה הועילה לתפילתו]. והוסיף <b>הגר''א''מ</b> <b>הורביץ</b> שרק אינו מזכיר את המקום בברכתו, אך ודאי מברך על הנס עצמו, וכמו שמצינו ב"ערבות וגמל", ראה הערה 37. 
(43) ע"פ המבואר בסמוך, וכתב <b>הצל''ח</b> ששם השני היה "הב" ו"והב" הוא ו' החיבור בין שני המצורעים, אך <b>רבינו חננאל</b> נקט ששמו היה "והב". ולכאורה משמע שישבו שניהם יחד, וכן מוכח בב"ב [כ א], ותמוה שבפסחים [מז ב] מצינו ש"בדד ישב" ולא יהיו טמאים אחרים אצלו. 
(44) אונקלוס תרגם פסוק זה באופן אחר, ונקט שהכוונה לניסים ש"יהב" - נתן להם ה' "בסופה" - בים סוף", וביאר ה<b>צל''ח</b> שתרגם מפי רבי אליעזר ורבי יהושע, ורבי אליעזר סובר שהותרו המצורעים להכנס למחנה בעת המסעות [תענית כא ב], ולכן אי אפשר לבאר שהם ראו את הנס מחוץ למחנה. [וראה ב<b>ספרי דבי רב</b> שמה ששנינו בספרי שהענן היה נמשך גם על המצורעים, לא היה על מקומם שם מחנה ישראל]. 
(45) כך פירש <b>רש''י</b>, <b>והערוך</b> [קמץ, ד] נקט שהם חגבים, וה<b>רש''ש</b> הביא שכך פירש בכמה מקומות, אכן ביבמות [קכא ב] כתב רש"י ש"קמצי" הם "חגב או נמלה". וב<b>מחברת</b> <b>הערוך</b> [דחף] כתב שהכוונה לעוף הדוכיפת, שתרגומו [ויקרא יא יט] "נגר טורא", ע"ש שנקר את ההר, שהרי אין דרך חגב לנקר הר. 
(46) <b>הרשב''א</b> העיר שהרי הברכה נקבעה על ה"אבן" שבקש לזרוק, ואיך הביאה הגמרא שמחשבתו היתה לזרוק "הר". וביאר שבאמת רצה לזרוק אבן גדולה, והרואה אבן זו מברך על הנס, כי ניכר עליה שרק איש בממדים של עוג יכול לזורקה, וכאן מבארת הגמרא שעוג היה היחיד שלא ירא להתעסק עם ישראל, כי ידע שקיום עם ישראל אינו תלוי בריבויים, שהרי כל העם נכלל בג' פרסאות, ובהכרח שהם קיימים בזכות אבותיהם שנמשלו להרים [מראש צורים - במדבר כג], ולכן חשב שהוא קודם להם בזכות אברהם, שהרי הודיע לו על מלחמת המלכים [ראה נדה סא ב], ורצה לעקור זכות זו מהם והופכו עליהם. ועל כן "באו קומצי" שהם ישראל שכוחם בלשונם, ובתחינתם ירדה זכות אברהם מראשו ונתלתה בצוארו והקהתה את שיניו. וה<b>מהרש''א</b> תמה, שהרי האבות נקראו "הר" רק כלפי בניהם, מלשון "הורים", אך לא כלפי עוג, ואף אם משה ירא מזכותו, הוא עצמו לא יכל לסמוך על זכות אברהם, וראה <b>גור אריה</b> [במדבר כא לג] ו<b>בה''ל</b> [ד"ה ואבן]. 
(47) ראה במדרש רבה [סוף וזאת הברכה] שמי המבול לא הגיעו לקרסוליו מפני גובהו, והיינו כשעמד על ההרים שכוסו הט"ו אמה מעליהם, [ומיושבת הערת ה<b>רד''ל</b> שם]. וה<b>מהרש''א</b> הביא פירוש רש"י עה"ת שאורך ערשו היה תשע אמות במדת האמה שלו עצמו, וביאר שהכרחו מסוגיין, שהרי מבואר שהיה גבוה הרבה יותר מט' אמות, ותמה ה<b>רמ''ע מפאנו</b> [שו"ת ג] הרי כל אדם גבוה ג' אמות באמה שלו, אכן כבר הביא <b>הרמב''ן</b> [ב"ב ק ב] מדרש שעוג היה בריה מנוולת, והיה רחבו קרוב למחצית אורכו. 
(48) ביאר <b>הגר''א</b> שהכהו בקרסולו ומחמת המכה נפל, וכיון שהיה גבוה מאד נמצא שנחבט מאד בנפילתו ונהרג. מיד. <b>והרשב''א</b> ביאר שהכוונה שהוצרך משה לצרף את זכות עצמו, ואת זכות ישראל שהיא כמקל לפעול בו, ו"קפץ למעלה" היינו זכות אבות, ובכך הכהו בקרסולו, דהיינו שביטל ממנו את זכות הפסיעות שפסע בקרסוליו לבא אל אברהם במלחמת המלכים. 
(49) ה<b>רשב''ץ</b> הקשה, הרי הנס נעשה במקום המלחמה ולא במקום האבן. וביאר שהנס נעשה בזכות שמשה הצטער בצערם של ישראל, ולא ישב על כר וכסת אלא על אבן. וה<b>מהרש''א</b> כתב שע"י נשיאת כפיו גבר ישראל, והיינו שכל הנצחון היה ע"י שהביטו אל משה וראו כי ידיו של משה עושות מלחמה. ויתכן עוד, שהרי עמלק חישבו את השעה מתי יעלה מזלם לנצח, ומשה העמיד להם את החמה וערבבם [רש"י שמות יז יב], נמצא שהנצחון לא היה בעצם המלחמה אלא בערבוב השעה ע"י תפלתו. וב<b>העמק שאלה</b> [כו ו] תמה הרי מלחמה זו היתה כדרך הטבע, ולא ראו את הנס בנצחון. ולכן ביאר שאין הברכה על הצלת ישראל, אלא על מה שנתן ה' כח למשה להגביה ידיו במשך יום שלם, שאין זה בדרך הטבע אפילו בסיוע אחרים [ונקט שהברכה על הנס ולא על ההצלה]. 
(50) <b>הרמב''ם</b> [ברכות י] השמיט את הברכה על אשת לוט, וראה בביאור <b>הרד''ל</b> לפרקי דרבי אליעזר [כה, פ] שנציב המלח נשטף ונמס כאשר יצא הים מגבולו אחר רעידת אדמה, אולם בפירוש ר"י <b>בכור שור</b> [בראשית שם] וב<b>סדר</b> <b>הדורות</b> [ב"א מז] מעידים שעדיין הוא קיים [וראה בפרד"א שם שכל יום לוחכין אותה השוורים ובערב צומחת, ובסדר הדורות שם מעיד שתמיד נשאר ממנה ב' טפחים, ובחצות הלילה גודלת]. 
(51) ב<b>שעה''צ</b> [שם כב] תמה הרי אשת לוט לא היתה מישראל, ואין מברכין "דיין האמת" על עכו"ם [רכה ט]. וכתב שהצער הוא על שלא הועילה זכות אברהם להצילה, ודבר זה מורה על תוקף הדין, ולכן מברך במקום זה על הצלת לוט, כי במקום זה ניצל אף שהיה הדין בתוקפו [וראה <b>ט''ז</b> ב <b>ומ''ב</b> כח והערה הבאה]. 
(52) גירסת ה<b>רא''ש</b> "הרואה אשתו של לוט מברך שתים עליה אומר דיין האמת ועל לוט זוכר הצדיקים", ומשמע שבמקום שרואה את אשתו מברך גם על לוט. אולם ה<b>רי''ף</b> גרס "על לוט ועל אשתו אומר שתים, על לוט וכו' ומשמע שעל כל אחד מברך במקומו. וב<b>שעה''צ</b> [שם כג] צידד שגם לדעת הרי"ף מברך שתיהן במקום נציב המלח של אשתו, כי רק שם ידוע שהוא מקום ניסתם מסדום, אך קבר לוט אינו מקום זכירת הצדיקים [וביאר שכוונת "על לוט ועל אשתו" היא בשבילו ובשביל אשתו]. וב<b>פירות תאנה</b> כתב שהברכה על אשת לוט אינה משום שמועות רעות, שהרי היא שמועה הידועה לו, אלא כך מברך על נס לפורענות. 
(53) כתב <b>המאירי</b> שהברייתא נקטה את ארבעת האופנים שהסכנה שכיחה בהם תמיד, והיוצא ממצבים אלו מברך אפילו אם לא נקלע לסכנה בפועל, אך ודאי שגם כל הנקלע לסכנה מסוג אחר, אם נחלץ ממנה, מברך, וכ"כ ה<b>ריב''ש</b> [שלז] שהרי סכנת המדבר היא מפני אריה, ומה לי אם ניצל ממנו בעיר, ולכן הורה רבא לברך כשניצל מארי, וראה <b>ביאור הגר''א</b> [קיט כ]. אולם ה<b>אבודרהם</b> נקט שמברך רק בארבעת אופנים אלו, שיש להם מקור מהכתוב בתהלים, וביאר ה<b>מ''ב</b> [שם לא] שרק באלו תקנו ברכה, כי הם שכיחים ביותר. וה<b>מהרש''א</b> כתב שנקטו את ארבעת אלו שכוללים את כל הסיבות המונעות מהאדם להגיע אל שלמותו: א. הולכי מדבריות, שרודפים אחר פרנסה, ונאמר בהם "רעבים וגם צמאים". ב. אסיר, שיד שונאיו עליו. ג. חולה, שובעו החלוש מונעו מלימוד ותפלה. ד. יורדי הים, שהם הטרודים מחמת ריבוי העושר. וראה עוד הערות 57-56. 
(54) <b>תוס'</b> הקשו למה שינה רב מסדר הכתוב שהביאה הגמרא מתהלים, ובו "הולכי מדבריות" הוזכרו תחילה. וביארו, שבתהלים נקט את המסוכנים תחילה, ואילו רב נקט את המצויים תחילה. ו<b>רבינו יונה והערוך</b> [ארבע] הביאו מרב האי גאון שביאר להיפך שבתהלים נקט את המצויים תחילה, ואילו רב נקט את המסוכנים תחילה, כי רוב החבושים בבית האסורים הם בעבור ממון ואינם מסוכנים כל כך, [וראה ב<b>ברכי יוסף</b> שהביא בשם ה<b>ר''י מיגש</b> שהאסור על עסקי ממון מברך כי לא היה אדון לנפשו, וראה ב<b>בה''ל</b> ד"ה חבוש דהיינו רק כשנאסר לתקופה ממושכת, אך אם היה רק במעצר לכמה ימים, נחשב אדון לנפשו, ולא יברך]. וב<b>מג''א</b> [ריט א] כתב שחיוב ההודאה הוא בחבוש על עסקי נפשות, שהוא בסכנה. וביאר ה<b>מחצית השקל</b> שדקדק בדברי רבינו יונה שלא כתב שהרוב חבושים "על עסקי ממון", אלא "בעבור ממון", והיינו שאף שנחבשו על עסקי נפשות אפשר לפדותם בממון. וב<b>בה''ל</b> [שם] ביאר שהערוך לשיטתו שחולה מברך אפילו אם יש לו רק מיחוש, אך המג"א הולך בשיטת השו"ע שחולה אינו מברך אלא אם עלה למטה. 
(55) ב<b>בה''ל</b> שם צידד כי לדעת המג"א שרק חבוש על עסקי נפשות מברך מפני שהיה בסכנה, נמצא שאינו מברך אלא אם נאסר עד שיתברר דינו, אך אם עצם המאסר הוא לעונש, אף שנאסר על עסקי נפשות, לא יברך. ודחה, שצריך להודות על שנשפט מתחילה רק למאסר ולא למיתה. 
(56) ב<b>בה''ל</b> [ד"ה יורדי] כתב שיורדי הים והולכי מדבר מברכים אפילו אם לא נקלעו לסכנת סערה או טעות בדרך, [ואף לשיטת האבודרהם שתקנו ברכה רק בסכנות שיש להם מקור מקרא] אין צורך שיקלע בפועל לסכנה שתיאר הכתוב, אלא שתקנו לכל העלול להקלע לסכנות אלו, שיברך כשיצא ממצב שעלול להם, וכמבואר בהערה 53. 
(57) ב<b>בה''ל</b> [סוף ד"ה חבוש] הביא שיש שלמדו מלשון הכתוב כי חבוש מברך רק אם היה כבול בכבלי ברזל, ודחה שאין צריך שיהיה בצרה כלשון הכתוב ממש, כמבואר בהערה הקודמת. 
(58) <b>הרא''ש</b> כתב שברכת הגומל נתקנה במקום קרבן תודה, ותמה ה<b>חתם סופר</b> [או"ח נא] שהרי חיובה מבואר בפסוקים אלו, ולמה החשיבה כ"תקנה". וביאר שפסוק טז "ויזבחו זבחי תודה" נאמר אחר ג' שצריכים להודות, והם מביאים זבחי תודה, אך יורדי הים כתוב אחר פסוק זה, ועליהם נאמר הכתוב "וירוממוהו בקהל עם ובמושב זקנים יהללוהו" שממנו למדו את הברכה, ואחר החרבן תקנו שעל כלם יברכו ברכה תחת הקרבן [והעלה מכך שכל המודים אינם מברכין בלילה כי ברכתם תחת הקרבן, חוץ מיורדי הים, שלא התחייבו מעיקרא אלא בברכה]. אמנם <b>רש''י במנחות</b> [כת"י ד"ה תודת] כתב ש"ויזבחו זבחי תודה" נסוב על כל הארבעה, וראה גם <b>חזקוני</b> [בראשית ח כ] שנח העלה עולות בצאתו מהתיבה, כדין כיורדי הים באניות. ותמוה למה לא הביא תודה, ואם משום שלא הותרה לו אכילת בשר אלא אחר קרבן זה [ראה סנהדרין נט ב]. הרי מצינו שהבל הביא שלמים [ראה זבחים קטז א]. ויתכן לבאר שבאמת קרבן עולה עדיף, אלא שחיוב קרבן תודה עיקרו הוא לצורך סיפור הנס בעת אכילתה ברבים, [כדברי <b>הנצי''ב</b> בהעמק דבר ויקרא ז יג, העמק שאלה קעא], ואילו נח שכל הניצולים היו עמו, הרי לא היה לו למי לספר, ולכן העדיף להביא עולה [וראה בכתבי <b>הגרי''ז</b> לפר' יתרו, שמשה לא יכל לקיים דין סיפור הנס עד שבא יתרו שלא ראה את הנסים]. וב<b>תוס'</b> כתבו שנוהגים לברכה כשעולים לתורה, וביאר החתם סופר [שם] ע"פ דברי ה<b>מג''א</b> [רפב] שבעל יולדת חייב לעלות לתורה במקום קרבן יולדת, וכן ברכת הגומל שהיא במקום קרבן תודה מקומה בעליה לתורה. 
(59) ה<b>רי''ף והרא''ש</b> גרסו "הגומל לחייבים טובות שגמלני כל טוב", וב<b>ב''י</b> [ריט] ביאר שגומל טוב אפילו לאותם שהם "חייבים" [רשעים], וגם אני כאחד מהם, שאע"פ שאיני הגון גמלני כל טוב [ויתכן שמקור לזה מהפסוק "יודו לה' חסדו - עמם, ונפלאותיו לבני אדם - אחרים שהם "חייבים" כמוהם]. ובשו"ת <b>מהר''ם מינץ</b> [יד] כתב שאומר "הגומל לחייבים" כי כיון שחלה מסתמא חטא קודם לכן, וכתב ה<b>אבני נזר</b> [או"ח לט] כי גם יורדי הים והולכי מדבר מברכים, אף שהם הכניסו את עצמם לסכנה, כי אם הלכו לפרנסתם הרי הוצרכו לכך כי קלקלו מעשיהם, ואם הולכים סתם, הרי חטאו בכך גופא שהכניסו עצמם לסכנה. וב<b>מג''א</b> העלה מכך שקטן אינו מברך, כי אינו יכול לומר "חייבים" כי אינו בר עונשין, ואינו יכול לדלג ולשנות ממטבע הברכה, וב<b>אבני נזר</b> [שם] תמה שהרי מצינו בסמוך שיוצא בברכת "בריך רחמנא דיהבך לן וכו"' ומשמע שאין לשון "חייבים" מעכב במטבע הברכה. 
(60) <b>הרמב''ם</b> [ברכות י ח] כתב ש"עומד ביניהם ומברך", ותמה ה<b>כסף משנה</b> מנין לו זה<QM> וב<b>אליהו רבה</b> נקט שכוונתו מנין שמברך מעומד, ולכן כתב שברכתו נחשבת כהלל, והלל מברכין מעומד וביום [וראה <b>ב''ח</b>]. ודחה ה<b>חתם</b> <b>סופר</b> שהרי מברך על הנס, ודומה להלל בליל פסח שנאמר בלילה ומיושב, וכתב שעומד רק מפני כבוד הציבוד שמברך לפניהם. וב<b>מעשה רוקח</b> ביאר שקושיית הכס"מ מנין שעומד "ביניהם", וביאר ש"בקהל עם" משמע בתוכו. ויתכן עוד שכוונת הרמב"ם להשמיע שאין העשרה נצרכים כ'ציבור' ל'דבר שבקדושה', ומצד 'ציבור' אינו חייב לעמוד, אלא שחיובו להודות בפני עשרה, והוא כדברי <b>הנצי''ב</b> [שם] <b>והגרי''ז</b> [שם] שחוץ מחיוב הברכה, יש חיוב נוסף של סיפור הנס, ולכך צריך לעמוד 'ביניהם', [וראה הערה הבאה]. 
(61) ב<b>באר היטב</b> [ריט ד] הביא שב<b>הלכות</b> <b>קטנות</b> [ח"א רעא] נקט שהמברך בכלל העשרה, אך ה<b>ראנ''ח</b> דייק מלשון הגמרא "קמי עשרה" שצריך עשרה חוץ מהמברך, וב<b>שעה''צ</b> [ז] הוכיח שמצטרף לעשרה, שהרי כל המקור לעשרה נלמד מברכת חתנים, ואמרו בכתובות [ז ב] ש"חתנים מן המנין". וב<b>זכרון שמואל</b> [כג ה] כתב לחלק, שבברכת חתנים העשרה נצרכים מדין הברכה [כעין עשרה ל'דבר שבקדושה'] ולכן החתן מצטרף [וגם אינו חיוב של החתן], אך ב'הגומל' חיובו להודות בפני עשרה [ולמר זוטרא בפני י"ב], ואין המודה יכול להיות בכלל השומעים. 
(62) <b>רש''י בכתובות</b> [ז ב] כתב שהמקור לכך מהכתוב [במדבר כ ח] "הקהל את העדה" הרי ש"קהל" כ"עדה", ו"עדה" היא עשרה, כמו שלמדו לעיל [כא א] מהאמור אצל המרגלים "עד מתי לעדה" ונקראו "עדה" אחר שיצאו יהושע וכלב ונשארו עשרה. אולם <b>הריטב''א</b> הביא בשם תוס' שהמקור מהאמור בפסח [שמות יב ו] "ושחטו אותו כל קהל עדת ישראל" קהל ועדה וישראל, ואין עדה פחותה מעשרה כאמור במרגלים. והנה ה<b>טור</b> דייק מלשון אביי שרק לכתחילה "צריך" עשרה, אך בדיעבד גם בפחות, יצא, ולכן אם יודע שלא ימצא עשרה, יברך בפחות, אך <b>רבינו יונה</b> נקט שאם בירך בפחות מעשרה, לא יצא, וכתב ה<b>מחצית השקל</b> כתב שלדעתו המברך בפחות מעשרה ברכתו לבטלה, אך ה<b>גרעק''א</b> כתב שיכול לברך דרך שבח והודאה, אך יש לאסור לברך משום שאם אח"כ יזדמנו לו עשרה, יצטרך לחזור ולברך שוב לפניהם, וראה <b>בה''ל</b> [ד"ה וי"א] ובהערה הבאה. 
(63) <b>תוס'</b> כתבו שלהלכה הולכים לחומרא ומברך אפילו בלי תרי רבנן, והיינו שרב אשי נחלק על מר זוטרא ולא הצריך תרי רבנן כלל, וביאר ב<b>בה''ל</b> שהכתוב נקט "זקנים" כי הדרך הוא להודות בפניהם כדי שיברכוהו, שהרי גם בועז לקח "עשרה אנשים מזקני העיר" ומבואר בפסוק שרצונו היה שיברכוהו. וב<b>זכרון שמואל</b> [כג ה] חילק, שבועז בירך ברכת חתנים, ובה העשרה נצרכים מדין הברכה, ולכך אין חילוק בין זקן לרגיל. [וה<b>גרעק''א</b> תמה שהרי בכל דרבנן הולכים לקולא. ובפשטות כוונת תוס' שחיוב הברכה חל בעת הנס, והעשרה הם רק תנאי בקיומה, וכיון שודאי התחייב כבר, שוב דינו לחומרא לברך, אף שספק אם מברך כהוגן]. וה<b>טור</b> כתב בשם תוס' שדין זה לא נפשט והולכים בו לחומרא, והיינו שרב אשי נחלק על מר זוטרא והצריך תרי רבנן חוץ מהעשרה. והביא שה<b>רי''ף והרמב''ם</b> נקטו שדי בעשרה ותרי מינייהו רבנן, וביאר ה<b>ב''י</b> שטעמם משום שהוא דין דרבנן, והולכים בו לקולא. והעיר ה<b>מעדני יו''ט</b> שאם דרבנן הוא, ראוי להקל ולא להצריך רבנן כלל, וביאר ה<b>גרעק''א</b> שתרי דרבנן הם רק למצוה, ואם לא מצא יכול לברך בלי רבנן, והנידון אם לכתחילה צריך להחמיר ולחזר שיהיו תרי רבנן חוץ מהעשרה, או שלכתחילה יכול להקל ולכללם בין העשרה, וראה וב<b>זכרון</b> <b>שמואל</b> [כג ג]. 
(64) כתב <b>הטור</b> [שם] שאין ברכתם נחשבת כברכה לבטלה, כיון שנתנו שבח והודאה למקום, כדרך שבני אדם משבחים למקום על הטובה שהזמין להם. ולמד מכך ה<b>ב''י</b> שהוא מקור המנהג, של האנשים המברכים "הגומל" כשנשותיהם יולדות, אולם הביא בשם <b>רשב''א</b>, שרב חנא ורבנן ברכו משום שרבי יהודה היה רבם, וכמו שמצינו בברכת "שעשה לי נס", שמברך גם על נס של רבו, ואם כן אין להוכיח מכאן למנהג האמור. 
(65) <b>הגר''א</b> הכיח מכאן כ<b>רבינו יונה</b> שאם בירך בפחות מעשרה אפילו בדיעבד לא יצא. ובהקדמת <b>אשר לשלמה</b> [ח"ג] הקשה הרי רב יהודה יצא רק מדין שומע כעונה, ואינו מודה בפני עשרה, ואף לדעת ה<b>חזו''א</b> שהשומע יוצא במצוותו של המשמיע, הרי מבואר לעיל שההודאה אינה ברכה גרידא, אלא דין נוסף של סיפור הנס, וזה לא עשה המשמיע. 
(66) ה<b>טור</b> [ריט] הביא בשם הרא"ש שלא יכל לצאת בברכתם מדין "שומע כעונה", אלא ע"י עניית אמן, כי הם לא היו חייבין בה, [אך אם ישמע ממי שמחוייב ב'הגומל' יכול לצאת בברכתו]. ו<b>הגרעק''א</b> [על השו"ע שם] כתב שלא שייך בנוסח ברכתם "שומע כעונה", כי המבקר אומר "ברוך שגמלך", ואילו החולה צריך לומר "שגמלני", ורק אם עונה "אמן" נחשב כמשבח ומודה בעצמו, אולם ה<b>ריטב''א</b> נקט שיוצא בשמיעה מהם, וביאר ה<b>אבני נזר</b> [או"ח מ] שאע"פ שנוסחה שונה, כיון שענה 'אמן' יוצא בברכה שנאמרה במטבע הראוי למברך. והגרעק"א דן אם חולה ששמע ברכה של יורד הים יוצא אפילו בלא עניית אמן, כי הוא מחוייב כמותו, או כיון שחיובם משתי סיבות אינו יוצא אפילו אם ענה "אמן", וב<b>זכרון</b> <b>שמואל</b> [כג ו] כתב שודאי יצא, כי הרי אף אם שניהם היו חולים, הרי כל אחד מודה על ניסו, ומה שחברו יוצא בה הוא משום שברכתן שווה. 
(67) ב<b>פרקי דרבי אליעזר</b> [טז] שנינו "החתן דומה למלך, מה המלך אינו יוצא לשוק לבדו כך החתן אינו יוצא לשוק לבדו", וכתב ה<b>רד''ל</b> [אות נח] שמשמעות הלשון "אינו יוצא לשוק" היא מפני כבודו ולא משום שימור, אך לעיל שם [פי"ב אות נח] כתב שמלאכי השרת היו משמרין לאדם בחופתו, מפני המזיקין שהם "בני האלוהים" ו"בנות האדם", עי"ש. 
(68) ב<b>מג''א</b> [תקנט ח] כתב שאבל יכול לכת בלילה לבדו אך לא בחבורת אנשים, ומקורו מ<b>תרומת הדשן</b> [ח"א רצ] ושם מבואר שצריך ללכת עם עוד אחד או שנים משום שימור. 
(69) ב<b>אור זרוע</b> [ק"ש ג] תמה שהרי לעיל [ה א] אמרו שת"ח אינו צריך לקרא ק"ש על מטתו כי תורתו משמרתו, ויישב [בסי' קלז] שתורתו משמרתו רק במקום טהור, שבכל עת הוא עסוק בה, והשימור נצרך רק כשהוא במבואות המטונפים ואינו יכולל להרהר בתורה. ו<b>רבינו</b> <b>יונה</b> [שם] כתב שהחשש הוא רק כשהולך באישון לילה ואפילה, וה<b>רד''ל</b> [שם טז נח] דקדק מכאן שרק לת"ח די בשמירה בלילה, אך השאר צריכים שימור גם ביום. 
(70) ה<b>מהרש''א</b> כתב שהברייתא לא הזכירה את המאריך באמן שמאריכין לו ימיו ושנותיו [כדלעיל מז א] משום שהוא כלול במאריך בתפלתו [אכן, לעיל יג ב מצינו כן גם לגבי ה"מאריך באחד", ויתכן שהברייתא נקטה רק אריכות יותר מהרגיל, כדי להרויח תועלת נוספת, אך ב"אמן" ו"אחד" האריכות רק שוללת קיצור ומהירות, ונתנו בה שיעור כדי לכוון במתינות, וכמבואר שם שיותר מכך אין להאריך]. 
(1) ה<b>מהר''ל</b> [נתיב העבודה ו] ביאר שהמקשן היה סבור שכוונת רבי יהודה כי "מאריך" היינו שמושך התיבות ושוהה ביניהם, ובאופן זה אי אפשר שלא יבא לידי עיון תפלה. ומבארת הגמרא שרבי יהודה עוסק באריכות בבקשת רחמים, ולא בעיון תפלה, וראה ביאור נוסף ב<b>חפץ ה'</b> [להאו"ח]. 
(2) <b>רש''י בחגיגה</b> [כז א] ביאר שהכוונה להכנסת אורחים, אך <b>תוס'</b> [שם ובמנחות צז א] כתבו שהכוונה ל"גדולה לגימה". 
(3) אף שראיית הגמרא מוכיחה רק שנקרא "מזבח", הרי ממילא נמצא שמאריך ימיו ושנותיו, כי אמרו [מדות ג ד] ש"מזבח נברא להאריך ימיו של אדם" [<b>שפתי חכמים</b>]. והגר"א [לקוטי תורה] כתב ש"שלחן" הוא ראשי תיבות של חלק מסממני הקטורת, ורק ארבעתם התפרשו בתורה: <b>ש</b>רף, <b>ל</b>בונה, <b>ח</b>לבנה, <b>נ</b>טף. וראה <b>נפש החיים</b> [ב ט בהגה]. 
(4) ראה בגיטין [נח ב] "ארור מגדל חזירים". 
(5) [יתכן שהכוונה שבודק את עצמו מכל חטא לפני הלימוד, ועושה כך כמבואר במדרש פרשת כי תשא שת"ח מקשט את עצמו בכ"ד ספרים כנגד כ"ד קישוטי כלה]. 
(6) ה<b>מהרש''א</b> הקשה הרי אמרו [כתובות קג ב] שרב צריך לנהוג ברבנות. וכתב בשם <b>רבינו</b> <b>חננאל</b> [מובא בשלטי הגבורים] שרק בצנעה אסור, אך בפרהסיא מותר, [ואף שחילוק זה נזכר בגמרא [כתובות שם] יתכן שר"ח הוסיף איסור בצנעא דהיינו בלבו]. עוד ביאר שכוונת הגמרא לתופס את השררה לעצמו, שהרי אמרו "המנהיג עצמו" ומשמע בכפיה, ולא "הנוהג ברבנות" דהיינו על ציבור שקבלוהו עליהם [ואף שיוסף ודאי לא כפה את עצמו, דרשו מקרא זה, שלא נכתב אלא לדרשה, אך יש שפרשו שיוסף הנהיג עצמו ברבנות בשמעו ה' פעמים "עבדך אבי" כאשר לא היה תחת ממשלתו]. 
(7) ה<b>אליהו רבה</b> [רא] תמה, איך למדו מקרא זה שמקצרין ימיו, הרי מסופו משמע כי רק "מקלליך אאור", ומשמע שאם לא ברך אינו מתברך אך גם אינו מתקלל. וביאר, שאם "ואברכה מברכיך" לא נאמר לדרשה זו, לא היה צריך לכתבו, כי אפשר ללמדו בק"ו מ"אקללה מקלליך", שהרי מדה טובה מרובה ממדת פורענות. 
(8) <b>רש''י</b>, ודייק ה<b>מג''א</b> [רא ה] שדין זה אמור רק באורח ובכוס של ברהמ"ז, וב<b>שעה''צ</b> [שם טז] תמה מנין שאין האורח חייב לברך את בעה"ב אלא כשמברך על הכוס, וצידד שהמג"א למד כן מלשון "נותנים לו כוס". והוסיף, שבזמנינו שכל אחד מברך לעצמו, וכל אורח צריך לומר ברכת בעה"ב, אין האורח חייב לברך על הכוס, וראה <b>אליהו רבה</b>, ולעיל מו הערה 5. ובפסחים [קיט ב] מבואר שלעתיד לבא אפילו צדיקים יאמרו שאינם ראויים, ויסרבו לקבל כוס של ברכה, וביאר ה<b>יעב''ץ</b> [מו א] שלעתיד לבא אין חשש קיצור ימים. ועוד כתב, שאינו מקצר ימיו אלא אם כבדוהו כדין, אך שם טענתם שאינם ראויים. ויישב בכך גם את מה שמצינו לעיל [שם] שרבי זירא סירב לזמן, כי סבר שהדין הוא שבוצע מברך. 
(9) ביאר ה<b>מהרש''א</b> כי אף שהכל בידי שמים, שלשת אלו טעונים תפלה בתחילת השנה, כי בר"ה נקבע מצב כל ה"שנה", ובו ממליכים את ה"מלך", ומלכותא דארעא כעין מלכותא דרקיע, וגם "חלום" של ר"ה הוא יותר אמיתי, כי אז נידון האדם. וה<b>צל''ח</b> ביאר ששלשה אלו טעונים רחמים גם אחר שהשיגם, כי "מלך טוב" עדיין צריך רחמים שלא יטה לבבו, "שנה טובה" אף שנגזר שירדו בה גשמים, צריך רחמים שלא ירדו שלא בזמנם [מבואר בר"ה יז א]. ו"חלום טוב" צריך רחמים שיתקיים מהר [שהרי יכול להתאחר עד כב שנה כדלהלן], ושלא יוחלף בבדיחותא, [כדלהלן]. 
(10) ב<b>אור החיים</b> [בראשית מא כה] כתב שלכן אמר יוסף לפרעה "את אשר האלהים הראה את פרעה", והיינו שדברים אלו עושה בעצמו ובכבודו שלא על ידי שליח, והם שבע שני "שבע", ושבע שני "רעב", ולכן הציע לו שישלים חלקו וימנה פרנס טוב, שהרי לא לחינם הראה ה' מראה זה דרכו, וגלגל שיוסף יפתור לו חלומו [ומקורו מעץ חיים שער האותיות מא]. ובשם ר' יוסף אחי הגר"ח מוולאז'ין מובא שיוסף הציע למנות פרנס כי החלום היה בליל ר"ה [ראה ר"ה י ב] והבין שמטרתו כדי לנשא אדם, שהוא נידון בר"ה, כי אם היתה מטרתו בעניני התבואה, הרי היה צריך לראותו בפסח שבו דנים על התבואה. 
(11) ע"פ <b>יד דוד</b>, והביא ש<b>מהר''ש אלגאזי</b> הקשה למה צריך להמלך בציבור, והרי בסמוך אמרו שהקב"ה מכריז מי יהיה הפרנס. והשיב, שודאי הקב"ה יודע וקובע מראש מי יהיה הפרנס, אך צריך לעשות מינוי זה בדרך שיתחבב על הציבור. 
(12) ב<b>ב''י</b> [קפז] הביא מ<b>שבלי הלקט</b> שכאן המקור שמזמן אומר "ברשות מורי" ועונים לו "ברשות שמים", והכוונה היא שאומר להם אם אתם מסכימים שאברך ודאי מסכימים כך גם מהשמים, ועונים לו אנו מסכימים שיסכימו מהשמים שנאה והגון אתה לפנינו. 
(13) ביאר <b>הגר''א</b> שח"ו לא הפך משה את דברי ה' [שהרי דבריו בפרשת תרומה הם ציווי ה', וכדלהלן], אלא שהתכלית היא להקדים את התורה במחשבה, ולכן בלימוד הלכות המשכן סידר לו קודם את הארון, אך כוונתו היתה שב"מעשה" יעשה להיפך, וזהו "בצל" דהינו כחותם שמראה להיפך מהכתוב בו, עי"ש היטב, [וראה <b>עיון יעקב</b> שדייק מלשון "שאני עושה", שמשה ראה את סדר העשיה לפי מעלתם הרוחנית, ועל כך שאל בצלאל שהרי הוא למעשה הוא עושה כלים גשמיים התלויים במקום]. 
(14) <b>רש''י</b> ביאר שהכוונה לסדר האמור בפרשת תרומה, וכתב <b>הצל''ח</b> שבפרשת תרומה נאמר "משכן" בתחלה וסוף, וארון וכלים באמצע. שכן תחילתה "ועשו לי מקדש", עד "ככל אשר אני מראה אותך את תבנית המשכן ואת תבנית כל כליו". ואחר כך נצטווה על עשיית הארון, ואחר כך נכתבה שוב עשיית המשכן. והיינו שבצווי ה' לא היה חילוק מה יעשה קודם [ו<b>הפני יהושע</b> נקט שמשה עצמו הסתפק בזה], וכמבואר בסמוך שגם אחר עשיית המשכן לא יכל להכניס את הכלים, אלא שבצלאל וכל ישראל לא ידעו דין זה, וסברו שיוכלו להכניס את הכלים מיד, ולכן טען טענתו בחכמה, ומשה שרצה לפרסם את חכמתו היפך לו את סדר הדברים כדי לפרסם את חכמתו, וזו גם כוונת ה<b>ריטב''א</b>. [וראה <b>ציץ</b> <b>אליעזר</b> חי"ד סב] 
(15) ב<b>כלי חמדה</b> דקדק שמשה הזכיר את הארון בפני עצמו, ואילו בצלאל אמר "כלים הין אני מכניס" ולא הזכיר "ארון" בנפרד, כי הארון אינו תופס ואינו צריך מקום [יומא כא ב, וראה <b>עיון</b> <b>יעקב</b>]. אכן שיטת <b>הרמב''ם</b> [מ"ע כ, ובית הבחירה א ו] שעשיית המשכן וכליו היתה רק לצורך עבודת הקרבנות, ומצוות עשיית המשכן כוללת את הכלים, אך הארון לא נכלל בצווי עשית הכלים, כי הוא היה מצוה לבצלאל בלבד, ואינה תלויה במשכן, ולכן הזכירו משה בנפרד, ובצלאל לא שאל עליו. וראה ב<b>מדרש רבה</b> [שמות נ א] שמשה צוה על בצלאל לעשות תחילה משכן ואח"כ ארון, ובצלאל הפך את הסדר, וכתב <b>הרש''ש</b> שם שנחלק על סוגיין, אך יתכן לומר שבצלאל טען להקדים את המשכן רק לשאר הכלים ולא לארון [ומה שנקט רש"י דברים י א שעשאו גם לפני הארון, היינו מפני ציווי ה', וצ"ע]. ויתכן לפרש שסוגיין נקטה כשיטת הרמב"ם שעשיית המשכן וכליו היתה רק לצורך עבודת הקרבנות, ונמצא שהכלים משלימים את המשכן, ובהכרח צריך לעשות קודם משכן, אך המדרש סבר כ<b>הרמב''ן</b> [מ"ע לג] שעשיית הכלים היא מצוה נפרדת מעשיית המשכן, כי המשכן נעשה לצורך השראת השכינה, והיינו ע"י הארון, ולכן סבר שבתחילה צריך לעשות ארון, ורק אח"כ עושים משכן לצורכו. 
(16) בשו"ת <b>חתם סופר</b> [או"ח קפח] תמה, הרי עשיית המשכן וכליו הסתיימה בכ"ה כסלו [ראה טור או"ח תרפד], ואילו הקמת המשכן התעכבה עד ר"ח ניסן, והיכן הונחו הכלים עד הקמתו. וביאר, שהקפידא על הנחת הכלים היתה רק לאחר שהתקדשו במשיחתן בשמן המשחה, ובצלאל כלל גם פרט זה בטענתו, שראוי למשוח את המשכן ורק אח"כ את כליו [אולם ראה <b>ספרי</b> נשא א ז, שלא התקדשו במשיחה, אלא אחר שגמר למשוח את כלם, ונמצא שיכל למשוח את הכלים קודם למשכן]. ולמבואר לעיל שהכלים משלימים את המשכן, הרי בהכרח צריך לעשות קודם משכן, ואף שלא הוקם כבר אפשר לעשות כלים להשלמתו, וראה עוד ב<b>יערות דבש</b> [ח"א ב]. 
(17) כמבואר בספר יצירה, ונרמז לעיל [לג א עי"ש הערה 18] ש"מקדש ניתן בין שתי אותיות", והיינו שניתן בין שם אל"ף דל"ת, לשם הוי"ה, שהוא צירוף אותיות שנבראו בהן שמים וארץ שהם חכמה-רחמים, ובינה-דין, וה"דעת" מחברת ביניהם, ולכן בצלאל שהיתה בו "דעת" ורוח הקדש, היה יודע לצרף אותיות שנבראו בהן שמים וארץ, ולהקים את המקדש שהוא כמו ה"דעת", וראה <b>נפש החיים</b> [א, ד בהגה]. [ובמדרש קהלת מצינו כי עול הבהמה נקרא בלשון המקרא "דרבן" או "מלמד", ואילו בלשון המשנה נקרא "מרדע", והיינו כי יש בו עץ ה"מרדע", שהוא "מורה דעה" לבהמה, וברזל ה"מלמד", ש"מורה לה בינה", ובצירופן נקראים "מרדעת" כ"דעת" המצרפת]. 
(18) <b>הגר''א</b> [משלי כג כד] כתב ש"חכם" הוא מי שעוסק בתורה ומחדש חידושים תמיד, ועליו נאמר "ישמע חכם ויוסף לקח". ולכאורה תמוה איך קבל החכם את ראשית החכמה, והרי רק ה' יתן חכמה, וראה בביאור <b>רבינו יונה</b> [אבות ד א] ש"חכם" הוא האוהב את החכמה ומתאוה לה, אף שאינו יודע כלום. ו<b>בנפש החיים</b> [ד ה, וכן ברוח חיים ד א] ביאר שהכוונה למי שיש בו יראת שמים, כמו שדרשו [שבת לא ב] מהכתוב [איוב כח כח] הן יראת ה' היא חכמה, ואין החכמה ניתנת אלא למי שיש לו "אוצר" של יראת שמים, כדי לשמור בו את החכמה. וב<b>תנחומא</b> [ויקהל], שאלה מטרוניתא את רבי יוסי בר חלפתא, הרי לחכמים כבר יש חכמה, ולמה לא תנתן לטפשים, וענה לה בשאלה, אם יבואו אצלך שנים ללוות, אחד עני ואחד עשיר, לאיזה מהם תלוי<QM> - אמרה לו, לעשיר, שאם יאבדו לו המעות יש לו ממון שיפרע, אבל עני מהיכן יפרע. אמר לה ישמעו אזניך מה שפיך מדבר, שהרי אם היה הקב"ה נותן חכמה לטפשים היו יושבין במבואות מטונפות ואין מתעסקין בה, אלא נתנה הקב"ה לחכמים שיהו יושבין בביכנ"ס ובביהמ"ד ועוסקין בה. והיינו שמתנה יקרה נתנת רק למכיר בערכה ויודע להעריכה. 
(19) כך ביאר ב<b>עיון יעקב</b> את לשון רש"י "ולא יראה אחד מאותן שהוא שרוי בתענית". וב<b>יד</b> <b>דוד</b> ביאר שלא יראה אחד מהחלומות שצריך להתענות עליהם. וב<b>בניהו</b> ביאר שלא יראה חלום בערב תענית צבור, כי היא אינה עולה לו כתענית חלום, ואין רפואה גמורה לחלומו. ובפשוטו כוונת רש"י שלא יראה בחלום שהוא מתענה, שזה חלום רע ביותר. אך אי אפשר לפרש שלא יראה חלום בזמן שהוא מתענה, שהרי ב<b>תוס' הרא''ש</b> ביאר שיש לו לדאוג מכל חלום רע, חוץ מחלום שראה אחר שישב בתענית, כי מתוך צער התענית ראהו, וגם ב<b>ערוך</b> [טוות] ביאר שחלום הנראה בשעת תענית אין בו ממשות, וב<b>שעה''צ</b> [רכ א] כתב שה"ה כשרואה אחר כל צער גדול, וראה <b>שו''ת ריב''ש</b> [תקיג]. 
(20) ב<b>יד דוד</b> דן אם מדובר בחלום שלא נפתר, וכוונת רב חסדא לבאר דבריו, למה נחשב כ"אגרתא דלא מקריא" - משום שלולי הפתרון הרי הוא בטל בשמחתו או בצערו. או להיפך, שרק אם נפתר צריך צער או שמחה לבטלו, אך אם לא נפתר הרי אין לו משמעות כלל. 
(21) ע"פ <b>יד דוד</b>, <b>ובן יהוידע</b> כתב שעוור חלומו אמיתי יותר, כי אינו רואה במשך היום מראות שיגרמו לו לחלום, וכל כך אמר רב יוסף ששמחה מפיגה אפילו חלום כזה. 
(22) ב<b>מכתב מאליהו</b> [ח"ד 165] ביאר ע"פ ה<b>זוהר</b> [בראשית קמט א] שגילוי החלום שייך לעולם הבחירה, ותלוי באדם אם ירצה לפתרו וללמוד ממנו, או לא, וכיון שבחירה היא בין טוב לרע, יש בו בהכרח גם דברים בטלים שלא יהא דבר ברור. וזה בנגוד לנבואה שהיא דבר ברור ואין בו ספק ובחירה [וראה שם שדן אם כוונת הפסוק על נביא שקר, או על נביא אמת בתחילת דרכו שעדיין אינו בדרגת נבואה ברורה]. אכן <b>רש''י</b> [בראשית מט כד] נקט שחלומות יוסף היו נבואה, וכן מבואר במדרש [וישב ד יא] על הפסוק ויגער בו אביו "אמר הקב"ה כך תהיו גוערים בנביאכם", ותמוה א"כ, איך שייך דברים בטלים בחלומותיו, והרי הנבואה כולה אמת [ראה רמב"ם יסוה"ת ה ג, ז ב, ומורה נבוכים ח"ב מא-מה], וב<b>לבוש האורה</b> כתב שאפילו חלום של נבואה יש בו דברים בטלים, וראה הערה 51. 
(23) לכאורה תמוה, מנין שכלל הוא בכל החלומות שיהיו בהם דברים בטלים כמו בחלום יוסף. ויתכן שההוכחה ממה שספר גם את חלק החלום על אמו, אף שכבר מתה, ופשיטא שהוא דבר בטל, ובהכרח שרצה להוכיח בכך כי שאר החלום אמת, שהרי יש בו דברים בטלים, ומכך למדו שבכל חלום יש דברים בטלים. 
(24) כך ביאר <b>רש''י</b> [ד"ה וההיא], ולכן כתב בפירושו עה"ת [בראשית לז י] שרחל מתה, ויעקב לא ידע שהכוונה לבלהה שגדלתו כאמו [כמבואר במדרש]. ונמצא ש"דברים בטלים" הם דברים שאינם יכולים להתקיים. ו<b>הרמב''ן</b> [שם] הקשה שהרי מצינו שבלהה מתה קודם שירדו למצרים, והיינו כי הבין שכוונת הגמרא ל"ההיא שעתא" שהשתחוו לפניו, [ואין מחלוקת בין סוגיין למדרש]. ונקט ש"דברים בטלים" הם דברים שלא התקיימו לבסוף, אף שבשעת החלום היו יכולים להתקיים. אך אין החלום מראה דבר שאינו שייך כלל, כרחל שכבר לא היתה בשעת החלום. 
(25) <b>רש''י</b> [בראשית שם] ביאר שזה השיב יעקב ליוסף "הבא נבא אני ואמך ואחיך להשתחוות לך ארצה" וכתב: "ורבותינו למדו מכאן שאין חלום בלא דברים בטלים, ויעקב נתכוון להוציא הדבר מלב בניו שלא יקנאוהו. ולכך אמר לו, כשם שאי אפשר באמך, כך השאר נמי בטל". וביאר <b>המהרש''א</b>, שהכתוב מסיים "ואביו שמר את הדבר", והיה מצפה לראות מתי יתקיים, ומוכח שלא שלל יעקב את החלום כולו מחמת החלק שלא היה יכול להתקיים. ומכך למדו, שאין חלום בלא דברים בטלים. ומה ששלל בפני בניו את כל החלום, לא היה אלא בשביל שלא יתקנאו בו. וה<b>חיד''א</b> [פני דוד] כתב שיעקב גער בו כדי להפיג שמחתו, כי אמרו להלן "חלמא טבא חדוותיה מסתייה", ועל כך נאמר ש"אביו שמר את הדבר" שיתקיים, ולא יתבטל בשמחתו. 
(26) ראה <b>רש''י ביחזקאל</b> [כט יא] שבחלום פרעה נגזרו על מצרים מ"ב שנות רעב, ונפרעו אחר מאות שנים, ונמצא שיש פתרון המתקיים רק אחר זמן רב מאד, וראה עוד ב<b>מחצית</b> <b>השקל</b> [תרו ד]. 
(27) לכאורה יקשה על כלל זה מחלומותיו של יוסף, שהיו חלומות טובים לו. וביאר <b>מהרש''א</b> שדוקא חלום שאין מתקיים, ולא בא אלא לשמחו, אין מראין לו, אבל חלום אמיתי שבא על ידי מלאך [כדלקמן], הוא כעין נבואה, ואותו מראין לו. וה<b>צל''ח</b> כתב, שדוקא אם יכול להתקיים הדבר בלא החלום, אין מראין לו אותו. אבל ביוסף, כל התהליך התגלגל על ידי החלום, כי מתוך שסיפרו לאביו, נתקנאו בו אחיו, ומכרוהו, ונעשה מלך על מצרים. 
(28) בספר <b>החיים</b> [לאחי מהר"ל מפראג] כתב שאת הצדיק מייסרים רק זמן מועט, כי נבהל בעת החלום שהוא רגע קט, ובזה מתכפרים עוונותיו, והוא רמז לכל צערו בעוה"ז שהוא כחלום יעוף, אך הרשע כל הנאתו היא זמנית, וכמו שנהנה מעט זמן בחלום, ומיד כשיקיץ מגלה שאין בידו כלום. 
(29) כתב <b>רס''ג</b> בהקדמת <b>אמונות ודעות</b> שחלומות האדם הם לפי מזגו, וכיון שדוד היה תמיד בצער על חטאיו, כאמרו "בדמעתי ערסי אמסה" ךפיכך לא ראה חלומות טובים, וזהו גם הטעם שכל אדם טוב אינו רואה חלום טוב. וראה <b>מהרש''א</b> [ג א ד"ה ואשה, ולהלן הערה 48] שחלום טוב נראה רק במשמרה שלישית של הלילה, וכיון שדוד קם כל ימיו בחצות לא יכל לראותו. 
(30) ב<b>משך חכמה</b> [ריש מקץ, ביאר בכך את הפסוק בתהילים [לא יב] "מכל צוררי הייתי חרפה ופחד למיודעי" כי ידידיו ראו חלומות רעים עליו. 
(31) כתב ה<b>דרישה</b> [רכ א] דהיינו אפילו אם לא היה בחלום רמז לדבר רע, כיון שנפשו עגומה עליו, יטיבנו. וראה ב<b>ערוך השלחן</b> [רכ ד] שראוי להרגיל עצמו שלא ישים לבו לחלומות, שלא תהא נפשו עגומה מהם. 
(32) ב<b>דרישה</b> [שם] כתב שזמן ההטבה בסוף היום, כשיוצא מבית הכנסת, ואילו ה<b>מג''א</b> [ס"ק ג] הביא <b>שהשל''ה</b> נקט שיטיבנו מיד בבקר. 
(33) כך כתב <b>הרא''ש</b>, וכן הוא <b>בשו''ע</b> [רכ א], וכתב ב<b>אליהו רבה</b> שמצוה להשתתף בהטבת חלום, כי משיב בכך את נפשו של החולם. 
(34) <b>תוס'</b> [ד"ה שבע] נקטו ש"שבע זימנין" הוא מנוסח ההטבה, ואומרים את הנוסח שלש פעמים. אך הביאו שיש מפרש שהכוונה שיאמר שבע פעמים "חלמא טבא חזאי" וגם הם יענו לו שבע פעמים. ו<b>מהרש''ל</b> כתב שיאמרו לו ד' פעמים: "טבא הוא וטבא להוי וכו"', ואח"כ יאמרו ג' פעמים" "שבע זימנין:. דלהוי טבא ויהוי טבא" ובכך יצאו ידי שתי השיטות. וראה ב<b>כל בו</b> [סי כז] שהביא ג' שיטות באופן ההטבה. 
(35) ביאר ה<b>מהרש''א</b>: "<b>טבא הוא</b> בראייתו, <b>וטבא ליהוי</b> בקיומו, אם הוא חלום שראית ע"י מלאך - <b>רחמנא לשוייה לטב</b>, ואם הוא חלום שראית ע"י מערכת השמים שהיא - <b>שבע</b> <b>זימנין</b> דהיינו שבעה כוכבי לכת - <b>לגזרו עלך</b> <b>מן שמיא דלהוי טבא</b>, <b>ו</b>גם אם ראית אותו ע"י שד <b>יהוי טבא''</b>. ולכן אומר "הפוכות", להפוך מטוב לרע, את החלומות שראה מהרהורי לבו ביום. ו"פדויות", לפדותו ממה שראה ע"י מערכת השמים או ע"י שד. ו"שלומות", שיתן לו ה' שלום כנגד מה שראה ע"י מלאך. ואומר שלש פסוקים מכל סוג, כנגד ג' סוגי חלומות: א. על עצמו. ב. על קרוביו. ג. על כלל ישראל. 
(36) ביאר ה<b>מהרש''א</b> שתפלה זו מועילה רק אם אינו זוכר מה ראה בחלום, כי אם יודע מה ראה הרי צריך להטיבו בפני שלשה 
(37) <b>רב נסים גאון</b> הביא שהמקור לכך במדרש תנחומא פרשת נשא: "הנה מטתו שלשלמה, ששים גבורים סביב לה מגבורי ישראל, כלם אחזי חרב מלמדי מלחמה, איש חרבו על ירכו מפחד בלילות". "ששים גבורים" - אלו ס' אותיות שבברכת כהנים. "כולם אחוזי חרב" - שכל אחד ואחד [מהברכות], שמו של הקדוש ברוך הוא נזכר בו. "יברכך ה"', "יאר ה"', ו"ישא ה"'. "איש חרבו על ירכו" - שאפילו אדם רואה בחלומו חרב שלופה ונתונה בצוארו וקוטעת את ירכו, הריהו משכים בבקר לבית הכנסת, ורואה את הכהנים נושאים את כפיהם, והחלום הרע מתבטל ממנו. לכך נאמר "מפחד בלילות". 
(38) <b>תוס' בסוטה</b> [מ א] כתבו שהתירו לאומרו בשעת הברכה, אף שיש בכך היסח הדעת, משום שיש חשש סכנה בחלום רע. וה<b>ב''י</b> [קל] הביא שמהרי"ל נקט שאינו היסח הדעת, כי כיון שברכת כהנים יש בה כח לתקן חלום נמצא שהוא מתפלל מענין הברכה, וראה להלן [נז ב הערה 85 שהחלום מתבטל ונעשה חלק מברכת הכהנים]: וב<b>הגהות מיימוניות</b> [תפלה יד ז] כתב שהמנהג לאומרה כשהכהנים אומרים תיבות "וישמרך, ויחונך, שלום", וביאר ה<b>תרומת הדשן</b> [כז] דהיינו כשמושכים את ההברה בסוף התיבה, ונמצא שכבר שמע את כל הברכה, והיסח דעתו רק כשמוסיפים עליה. 
(39) ה<b>מג''א</b> [קל ב] כתב שראוי להקדים ולבקש על חלומות שראה לאחרים, כי המתפלל על חברו הוא נענה תחילה, וב<b>מחצית השקל</b> ביאר שבגמ' גרסו תפילת עצמו קודם, כי בזמן הגמ' היו אומרים תפלה זו רק על חלום שחלם באותו לילה, ולא יכל לאמרה על מה שראה לאחרים, כי סתם אדם חולם רק חלום אחד בלילה, ומדובר באופן שאינו יודע את פתרון החלום, אם הוא עליו או על אחרים, ואם חלם לעצמו, לא חלם להם, ולא שייך בו "הוא נענה תחילה". וב<b>יד המלך</b> [תפלה יד יב] כתב כי אף שאדם טוב לב מקדים להתפלל על חברו, אין מתקנים את נוסח התפלה לציבור באופן זה, כי אם כולם יקדימו להתפלל על חבריהם, לא תהא בכך ראיה שמקדים את חברו מתוך טוב לבו, ולפיכך הנוסח הוא כנזכר בגמרא, ורק מי שנשאו לבו מקדים להתפלל על חלום שראה לחברו. 
(40) ה<b>פרישה</b> [קל ב] ביאר שאינו אומר "אם רעים הם, יסתלקו", כי עדיף לו שיהא חלום ויהפך לטובה, שהרי לולי החלום אין לו לא טובה ולא רעה, ולכן מבקש רק שתתרפא רעת החלום, כמו שמשה ואלישע לא ביקשו לסלק את המים כי נצרכו להם, ולכן בקשו שיהפכו לטובה, וכן צרעת מרים ונעמן שהתרפאו הביאו תועלת, מה שלא היה שייך אם מתחילה לא היו באות כלל. וב<b>תורת חיים</b> [ב"ק נה א] ביאר שיתכן שראה גזירה ששורשה כבר יצא לפועל, ואי אפשר לבטלו, אלא רק להופכו לטוב, וראה <b>שפתי חיים</b> [מועדים ב קעח]. 
(41) ב<b>שלמה משנתו</b> ביאר שמזכיר דברים אלו שהם כנגד סוגי הצער בחלומות: "מי מרה" היו צרה לכל ישראל, והם כנגד חלום הנוגע לכל ישראל. "מרים נרפאה מצרעתה" ע"י משה אחיה, כנגד חלומות הנוגעים למשפחתו. "חזקיה מחליו" כנגד חלומות הנוגעים רק לו. וכל אלו הם חלומות הנוגעים למיתת הגוף "מרה" צמא במדבר, "מרים" מצורע חשוב כמת, "חזקיה" נטה למות. ועל כך מוסיף "מי יריחו" שהם כנגד חלומות שאין בהם אלא צער, כמי יריחו שהיו במקום ישוב ויכלו לקנות מים. 
(42) גירסת <b>הרי''ף והרא''ש</b> "וכי מהדרי כהני אפייהו לימא הכי", וביאר <b>הגר''א</b> שהוא מקור מנהגנו לומר "אדיר במרום" אחר שהופכים פניהם. 
(43) ראה <b>מכתב מאליהו</b> [ח"ד עמ' 5] שביאר כי כל נפשות בני אדם קשורים זה בזה בשרשם הרוחני, וכאשר צרה עין אדם בחברו ואינו חפץ בטובתו, הוא ממעט בכך מחברו את שפע החיים כפי שהוא תלוי בו. ואין חברו יכול לטעון שלא עשה דבר ואיך יפגע מצרות עינו, כי עין הרע באה מחמת קנאה, והצנוע בהליכותיו ואינו מתחרה בהצלחת אחרים אלא נותן משלו לרבים, הרי הוא "מכוסה כדגים שבים", וכיון שאינו מעורר קנאה, אין נותנים בו עין רעה. 
(44) כתב <b>המהרש''א</b> שכך הוא נוסח הלחש, אף למי שאינו משבט יוסף. וצידד לומר שכל ישראל נקראו על שם יוסף, שנאמר "נוהג כצאן יוסף". ומקור לזה ב<b>בעל הטורים</b> [בראשית מח טז] "ויקרא בהם שמי", שכל שבטי ישראל נקראו על שם יוסף, כדכתיב "גאלת בזרוע עמך, בני יעקב ויוסף סלה". 
(45) ראה <b>רמב''ן</b> [אמונה ובטחון כד] ו<b>תוס'</b> <b>רי''ד</b> [ב"ק פג א] שאדם יכול להזיק לעצמו בעין הרע שלו. 
(46) כתב ה<b>ריטב''א</b> [תענית יד ב] ששמואל אמר כך כפתרון טוב לחלומו, והיינו שאחר שבטלו לטובה אי לא יחול עליו פתרון רע, אך ודאי אם לא התיישבה דעתו בכך, לא נפטר מתענית, ואינו חולק על רב שאמר [שם] "יפה תענית לחלום כאש בנעורת". אך בשו"ת <b>הריב''ש</b> [תקיג] נקט ששמואל היה גברא שלא קפיד, ולא חשש לחלום רע, וכן משמע בשו"ת <b>הרשב''א</b> [ח"א קלב]. 
(47) ב<b>זוהר</b> [בראשית שם, קפג א] מובא שהוא גבריאל, ובפרשת מקץ [קצו א] כתב שכוחו להראות מראה מתוך מראה, וראה ב<b>יערות דבש</b> ח"א ב] שגבריאל יודע מה שבלבו של אדם, והקב"ה נתן לו זאת הבחינה, כי הוא ממונה על חלומות ואין מראין לאדם אלא מהרהור הלב. וכתב ב<b>משך חכמה</b> [ריש מקץ] שלכן שד אינו יכול להראות חלום נכון, שהרי אמרו בגיטין [סו א] שאין לו בבואה דבבואה, [וראה <b>מהרש''א</b> יומא פג ב]. וראה להלן [נז ב] שחלום הוא אחד משישים בנבואה, וברעיא מהימנא [פנחס רלד ב] כתוב דהיינו בחלום הנראה ע"י מלאך, אך חלום שע"י שד אינו מענין נבואה, וראה הגהה שם, שדברים "בטלים" בגימטריא "מלאך", והיינו שכל חלום בא ע"י מלאך, אך מלאך רע נקרא שד, ודבריו בטלים. וה<b>תשב''ץ</b> [ח"ב קכח] נקט שאין הכוונה למלאך או שד ממש, אלא מראה מכח שכל ישר נקרא "מלאך", ואילו מראה מכח דמיון יצירתו ברוע ונחשב "שד". וב<b>ספר חסידים</b> [תמא] ביאר "שמחמת שד ורוח אין אדם ישן בחוזק, אלא עיניו כאלו הן סגורות וחושב מחשבות, כי השד אינו נכנס במחשבה, אלא מלחש באזנו מתוך עומק חור האוזן, והאדם חפץ להקיץ, והשד מנפח לפני נחיריו ופיו, ואין הדעת יכול לשוב לאדם לגמרי, והוא בדעתו כאדם ער". וב<b>ערוך השלחן</b> [רכ א] כתב שאיש טהור שמחשבותיו בתורה, מתקיים בו "כי מלאכיו יצוה לך לשמרך" והוא חולם מה שמראים לו המלאכים, אך אלו המשוקעים בהבלי העולם, שהם השדים הגמורים - השודדים הצלחת האדם האמיתית - אין ממש בחלומותיהם, וראה בזוהר [שם קמט א] שלכל אדם יש כמה דרגות בחלומותיו. 
(48) ה<b>מהרש''א</b> [לעיל ג א ד"ה ואשה] כתב שמיצנו בסוגיין ג' סוגי חלומות. א. חלום ע"י מלאך, והוא "חלום של שחרית" שהוא אמיתי כי אז שכלו זך. ב. חלום שע"י שד, והוא במשמר שני של הלילה שאז שולטים השדים והרוחות. ג. חלום מהרהורי לבו ביום, והוא בתחילת הלילה שעדיין הוא טרוד בטרדות היום. 
(49) כתבו <b>תוס'</b> שהכח לפתור חלום אינו תלוי בחכמה, אלא במזל שעת הלידה, וה<b>גר''א</b> כתב שחכמה היא ולא מזל. וראה בהרחבה ב<b>שו''ת</b> <b>מן השמים</b> [כב ואילך]. ו<b>הגרי''ז</b> אמר, כי מי שנולד במזל של פותר חלומות, צריך לשמוע כל פרטי החלום כדי לפותרו, ואינו נקרא "חכם" אלא הפותר מצד נבואה, כמו שמצינו ביוסף שתחילה אמר לו פרעה "תשמע חלום לפתור אותו", וענהו יוסף שפותר בנבואה, ולכן ניסהו פרעה ושינה לו מפרטי החלום, וכיון שפתר נכון אמר עליו "אין נבון וחכם ממך", כי אין נביא אלא חכם [נדרים לה ב]. 
(50) ב<b>אור החיים</b> [בראשית לז ו] כתב כי דוקא אם אין הפתרונים סותרים, מתקיימים כולם, אבל אם הם סותרים, אין פותר שני מוציא מפתרון ראשון. וכן נקט ה<b>ריטב''א</b> [תענית יב ב] שרק חלום שיש לו כמה פנים אפשר לפותרו בכמה פתרונות. [וראה בכתבי <b>הגרי''ז</b> על התורה אות כח, שביוסף התקיימו גם "מלך תמלוך" וגם "משול תמשול"]. 
(51) בשו"ת ה<b>רשב''א</b> [תח] כתב: מכאן מוכח שלא כחכמי הפילוסופיה שתולים הכל במנהג הטבע, כי נראה מהכתובים ומהסכמת חכמי התורה, שיש בכל אלו סגולות או דברים נעלמים שלא נתבארה לנו סיבתם. והוא שאמרו "ברית כרותה לשפתיים". וגם הפילוסופים אינם יכולים ליתן טעם לדברים הנראין לעין בעשבים ובאבנים, כאבן השואבת את הברזל. היש מגיד טעם בזה<QM> אמור מעתה, אף פתרון החלומות הוא כאחד מדברים אלו. ובעל אור החיים כתב ב<b>חפץ ה'</b> שהחלום אינו אמת כנבואה, אלא שכאשר הנשמה יוצאת מן הגוף פוגשים בה רוחות ומראים לה מראות שונים, ואם מבקש פתרון, הרי הוא נותן בידם לשלוט בו כפי הפתרון [ואפילו קריאה בחלום מועילה להם, כדלהלן], אמנם כל זה רק בחלום שבא מחמת רוחות, אך חלום של נבואה אינו תלוי בפתרון, וכדלעיל הערה 47, וראה <b>דרך ה'</b> [ח"ג סוף פ"א]. וראה ב<b>פתח עינים</b>, וב<b>סידור יעב''ץ ובספר</b> <b>הברית</b> אודות החלומות על פי הטבע. 
(52) ביאר <b>המהרש''א</b> שחלום בעלמא הוא לפי מה שמהרהר ביום, אבל בסוף הלילה לעת שחרית, כבר נח אדם מהרהורי היום, ולכך הוא חלום יותר אמיתי. וכן חלום שחלם לו חבירו אינו הולך כל כך אחר ההרהור, לפי שעיקר הרהור האדם הוא בענייני עצמו, ולא בחבירו. וחלום שנפתר בחלום, פתרונו מועיל לו כפתרון בפה. 
(53) ראה <b>מרדכי</b> [שבת סי' רכט] שבשבת מתענים רק על חלום שראהו שלשה פעמים. ו<b>מהרש''א</b> כתב ש"נשנה" משמעותו שחזר פעם שניה על אותו ענין במראה שונה, והטעם שהוא מתקיים, הוא כמו חלום של שחרית, כי כבר נח מהרהורי לבו, וראה הערה הבאה. 
(54) בפירוש <b>הרשב''ם</b> לפסוק זה כתב שרק בחלומות פרעה נאמר כן, כי היו באותו לילה, אך חלומות יוסף שהיו בשני זמנים אין בהם הוכחה שממהר ה' לעשותם. ויתכן שלכן "אביו שמר את הדבר", כי כיון שלא היו בלילה אחד ידע שיתכן ויתקיימו אחר זמן רב, ומשום כך לא נאמר "ויקנאו בו אחיו" אלא אחר החלום השני, שמוכיח שיתקיים [אך לביאור המהרש"א, כיון שהיה בשני לילות אין בו מעלת כחלום שנשנה]. וראה ב<b>אור החיים</b> [לז ה] שצידד כי את החלום הראשון שראה יוסף, לא ספרו לאחיו, ויתכן שלא ספר עד שנכפל פעמיים, ולביאור המהרש"א יתכן שבתחילה ראה פעמיים אותו חלום, ולא סיפרו כשנים, כי רק כאשר יש בו שינוי מראה הוא מוכיח שיתקיים. 
(55) ה<b>חתם סופר</b> [ריש מקץ] כתב שמכלל זה הבין פרעה שחלומו על הפרות והשבלים הוא אות מהשמים, ולכן אמר "לא רעיתי כהנה בכל ארץ מצרים לרוע", והיינו שלא היו פרות כאלו במחשבתי מעולם, ובהכרח אין זה חלום מהרהורי לבי. 
(1) ביאר <b>הגר''א</b> שבכך הראה רבי יהושע את חכמתו, כי חכמה גדולה היא להכיר את טבע האדם, ולדעת ממה יתפעל ומה ישפיע על חלומותיו. 
(2) ב<b>בן יהוידע</b> ביאר שבר הדיא נולד במזל של פותר חלומות לפי ממון שיקבל, ואלו שפתרונם היה לטובה ניתן בלבם רצון לתת שכרו, ומה שרבא כעס עליו [בסמוך] הוא משום שיכל לומר את הפתרון דרך רמז, ומה שאמרו בפה מלא היה מפני צרות עינו. וב<b>עקידת יצחק</b> [שער כט] כתב שהיתה זאת תחבולה גדולה להגדיל שכרו שהנפתרים יחשבו שבאמת הפתרון תלוי בשכר. 
(3) הראשונים תמהו, איך יתכן שהיה פותר בפניהם חלום זהה בשני אופנים הפוכים, ואיך שבו ובאו לפניו שוב ושוב. וכתב ה<b>ריטב''א</b> שלא שמעו זה את פתרונו של זה [ואף שבסמוך אמרו "לסוף אזל רבא לחודיה" - גם כשבאו יחד ענה לכל אחד בנפרד]. עוד כתב שהם לא ידעו כלום בחכמת פתרון חלומות, והיו סבורים שעונה לכל אחד כפי טבעו מזגו ומזלו [והיינו שפותרי החלומות היו מבררים את מערכת המזלות של השואל, ויכולים לפתור חלום אחד באופנים שונים לפי מזלות החולמים, וסבר רבא שהחלום תלוי בפתרונו, רק כאשר אינם יודעים לפותרו על פי מזלו], עד שמצא רבא את פנקסו שנפל ממנו וגילה שכל פתרון תלוי בדבורו, [ואפילו אם יודע מזלו], וכל רעותיו מחמת צרות עינו, וראה <b>יד דוד</b>. 
(4) כתב ה<b>צל''ח</b> בחלום זה לא פתר לו כמו בסמוך, שירע לו כפשוטו של מקרא, והיינו שימות שורו - כי ידע שלרבא אין שור. וב<b>בן</b> <b>יהוידע</b> דחה שהרי הפתרון נסוב גם על העתיד, ויכל לומר לו שיקנה שור וימות, עי"ש. 
(5) ביאר ה<b>מהרש''א</b> שבמקרא זה פתר לו כפשוטו, כי יתכן שיבואו אנסים ויחטפו רק את בניו של איש אחד, אך את הפסוקים "שורך טבוח לעיניך" ו"בניך ובנותיך נתונים לעם אחר" הטה מפשוטם וביארם כמשל, משום שלא יתכן שיקחו מאדם לעיניו את שורו או את בניו ובנותיו, אלא אם כן כבשו את עירו, ונמצא שאם יפתור כך לרבא שהוא בן עירו אף הוא יהא בכלל פתרון זה, ולכן נקט פתרון ששייך באדם פרטי בלבד. 
(6) ב<b>בן יהוידע</b> העיר שבשני החלומות הראשונים הקדים לפתור לרבא, ומכאן ואילך הקדים לאביי, וביאר, שרצה להזיק ביותר לרבא, ולכן נזהר שלא לומר פתרון טוב על חלום זה, כדי שלא יחלש לפני שיפתרנו לרע, אך אח"כ הכריחו אביי [ששילם לו] לפתוח בפתרונו הטוב, כדי לחזק פתרונו לטוב. 
(7) ראה ביאור המהרש"א [בהערה 5] למה לא אמר לו גם בפתרון זה "כבישותא", כדלעיל, וה<b>צל''ח</b> ביאר, שבר הדיא ראה כי אם יפתור כן נמצא שהוא שוה לפתרון החלום הקודם, ומתוך שנאתו רצה להוסיף לו עוד פורענות. והוסיף כי אולי בגלל זה אמר לו רבא לבסוף "בכולהו אנא מחיל לך, לבר מברתיה דרב חסדא" שהרי אף שלא רצה לפותרו לטוב, היה יכול לומר לו "כבישותא", ולכל הפחות לא להוסיף לו רעה נוספת. 
(8) פשוטו של מקרא הוא שיוציא זרע רב אל השדה כדי לזורעו, ולא יזכה לאוספו, וכן הוא בתרגום, ונמצא שהפתרון הוא בלשון מושאל. אך ה<b>ש''ך</b> [חו"מ שטז ה] ביאר כהבנת בר הדיא, שכוונת הכתוב שהשדה תוציא זרע רב, [ו"שדה" היא לשון נקבה, וראה <b>רש''ש</b> ב"ק נח ב, תוד"ה שמין]. 
(9) <b>רש''י</b>, <b>והגרא''מ הורביץ</b> ביאר כמו שמצינו במנחות [פו ב] שחסרון הוא ביין כשהוא מתוק מדי, ורבא היה משתכר ביין, ונמצא שיפסיד בעסקו. 
(10) ב<b>עקידת יצחק</b> [שם] העיר שבפתרון זה לא גילה את העתיד, אלא מה שכבר אירע, והוכיח מכך שחלק מחכמת פתרון חלומות היא להכיר את מצב מזלו של החולם, ובר הדיא הכיר ברבא שמזלו רע, כמו שאמר רבא עצמו [מו"ק כח א] "בני חיי ומזוני לאו בזכותה תליא מילתא" והיינו משום שהיה קשה יום, וראה <b>מהרש''א</b>. 
(11) ה<b>בית יוסף</b> [או"ח לב כג ב] העיר הרי בר הדיא רצה להרע לרבא, ואילו כאן גילה לו על פסול בתפיליו, והצילו בכך מהנחת תפילין פסולות. וביאר שהסופר הרגיש בעצמו שכתב "חמור" מלא, ומחקו וכתב את הר' על מקומו כראוי. 
(12) ראה הערה 25. 
(13) נקרא כך כדי לחלק בינו לבין "הלל הגדול" שהוא פרק קלו בתהלים. 
(14) ב<b>בניהו</b> ביאר שבר הדיא חשש דוקא לנס זה, כי רבא בחלומו ראה "הלל המצרי" שנאמר על נס קריעת ים סוף, שבו נצלו ישראל וטבעו אויביהם המצרים, ולכן חשש שכך יעשה גם לו שהוא האויב לרבא יטבע, ורבא ינצל. 
(15) ראה ביאור <b>הריטב''א</b> בהערה 3 שבתחילה היה רבא סבור שבר הדיא עונה לכל אחד כפי טבעו מזגו ומזלו. וב<b>בן יהוידע</b> ביאר שסבר כי בר הדיא עצמו אינו יודע שהפתרון הולך אחר הפה, ולפי תומו פותרו לרע, עד שמצא בפנקסו שיודע כלל זה ופותר לרע מחמת צרות עין. 
(16) ה<b>חזו''א</b> [סנהדרין כ י] ביאר שהיה מותר לקללו, כי בר הדיא התחייב נידוי על שצער ת"ח, ואמרו [מו"ק טז א] שהמחוייב נידוי מקללים אותו. והוכיח מכאן שאם שב בתשובה מסירים ממנו את הקללה יחד עם הנידוי, ואינה מזקת לו, שהרי בר הדיא הלך לגלות כדי לכפר על קללתו, ואילו התשובה מועילה רק לנידוי, איך חשב להפטר מהקללה, ובהכרח שמסירין שניהם יחד. וב<b>קהלות יעקב</b> [ב"ק מה] כתב שלא קללו, אלא התפלל שיענש, כי כך ראוי לו. 
(17) ב<b>באר שבע</b> [סנהדרין צ ב] תמה וכי עביד קוב"ה דינא בלא דינא. וב<b>קובץ שיעורים</b> [כתובות סב ב] ביאר שדיבור של פה קדוש פועל בכוחות הטבע גם אם האומר לא התכוון לכך. וב<b>מכתב מאליהו</b> [ח"ד 222] ביאר שלולי היה בלב החכם קפידא על אדם זה, לא היה מקללו, ולפיכך אף שבמעשה זה שקללו, לא היה סיבה לקללו, הקללה חלה מחמת הסיבה הראשונה שגרמה לו להקפיד. 
(18) אף שאמרו לעיל כי חלום שלא נפתר אינו גורם לא טובה ולא רעה, היינו לגבי העתיד, אך בר הדיא נתבע על הסתרת ידיעתו בנזק שכבר החל. 
(19) גירסת ה<b>ב''ח</b>. וראה ב<b>בן יהוידע</b> שמן השמים הראו לרבא את עונשו, שהרי רבא היה בבל ובר הדיא נענש ברומא. 
(20) ב<b>בן יהוידע</b> ביאר שגופו נחלק לשנים, כי הפריד בין איש לאשתו שהם כחד גופא, והחל ברגליו, כי אשתו נחשבת כ"רגל", כמבואר בזהר [בראשית קיב א] שעל אשת צדיק נאמר "רגלי חסידיו ישמור", ורבא לא הסתפק בעונשו עד שיחלק ראשו, כדי להדיע מעלת אשתו שהיתה עטרת בעלה. ויש שפרשו שעונשו התקיים בשני ארזים, כי על הצדיק נאמר "כארז בלבנון", והוא הפריד בין שני צדיקים שחלמו חלום אחד ופתרו בשני אופנים. 
(21) ה<b>ב''י</b> [רפח] הביא שיש אומרים שבשבת מתענים רק אם ראה חלום כגון שנפלו שיניו [שפתרונו על מיתת בניו, כדלעיל], וכתב שה"ה לכל החלומות שאמרו בפרק זה שהם רעים, אך החולם שנשרו לחייו, חלום טוב הוא לו, שהרי פתרונו שמתו היועצים רע עליו. וב<b>בה''ל</b> [ד"ה או] כתב שאם אין לו בנים לא יתענה על חלום של נפילת שיניו, והעיר על הראיה מפתרונו של בר הדיא שפתרון חלום זה הוא רע, שהרי אמר כך רק לרבא מפני שלא שילם לו. 
(22) רבי ישמעאל פתר את חלומות הצדוקי על חטאיו, כי ראה שאינם מהרהורי לבו, שהרי חלם על דברים שלא יתכנו במציאות, ובהכרח שראה כן כדי לפרסם חטאיו. 
(23) וגם אשה נמשלה לירח, שהיא פונה אל בעלה ומקבלת ממנו, כמו הירח מהשמש, וכן מצינו לעיל בחלום יוסף שאמו נמשלה לירח. 
(24) ראה <b>הגהות הב''ח</b> בשם רש"י. 
(25) לעיל מצינו שרבא אמר "חזאי תרי יוני דפרחן" ופתר לו בר הדיא "תרי נשי מגרשת", וביאר <b>הגרא''מ הורביץ</b> שבחלום הצדוקי נוסף "דנקיט" ומשמע שעדיין הם בידו, לרמז שלא גירשן אלא פטרם בלא גט. 
(26) ביאר <b>הגר''א</b> שביצה מרמזת למת, כי היא אטומה, ובזה היא כמת שאין לו פה. 
(27) ע"פ <b>מהרש''א</b>, ותמוה שהרי פסוק זה נאמר בבאר הראשונה, ועליה רבו, ולא התקיימה ביד יצחק. וראה ב<b>תרגום יונתן</b> שהבאר התייבשה, וכשהחזירוה ליצחק נבעה שוב, ונמצא שלא התקיימה אלא בשלום. <b>והצל''ח ויד דוד</b> כתבו שהדרש מהכתוב "מים חיים", שאין חיים אלא בשלום, ומחלוקת גודמת מיתה, ואכן לבסוף היה שלום גם בבארות. <b>והגר''א</b> כתב שעבדי יצחק מצאו שלשה בארות, שהם כנגד חלקי התורה, "עסק ושטנה" כנגד "פשט ודרוש" שבהם יש מחלוקות, ואילו "רחובות" היא כנגד "סוד" שאין בו קושי ומחלוקת, ולכן אמרו בה "ופרינו בארץ", והיא מרמזת על "שלום". 
(28) ביאר ה<b>מהרש''א</b> כי אע"פ שהרבה דברים נמשלו במים, מכל מקום באר שיש בו "מים חיים" מרמז לתורה, שנאמר בה חיים. וראה לעיל [ח א] שנחלקו רבי חנינא ורבי נתן אם "לעת מצא" היא אשה או תורה, ונחלקו לשיטתם, אם התפילה והמציאה על עצם התורה, שהיא התכלית, או על האמצעי המביאו ומניח לו לעסוק בתורה בלא הפרעה. 
(29) ע"פ <b>מהרש''א</b>, ומקורו מאבות דר"נ [ס"פ לד]. ובפשטות כוונת רבא למים ממש, שיהיו לו לצורך חייו, ואכן רבא סבר [תענית ז א] שגדול יום הגשמים מיום מתן תורה, ולכן לא ביאר שבאר מרמז לתורה. ושלשת דברים אלו, שלום, תורה, חיים, הם דברים שמקורם בא מלמעלה, ואחרי שאדם יגע בהם, ימשכו לו ביגיעה מועטת, ואח"כ בלא יגיעה, וראה דברי <b>הרמב''ם</b> [מו"נ ג יב], <b>והגר''א</b> [משלי ה טו]. 
(30) ביאר <b>הגר''א</b> שיש שלשה דרגות ב"שלום": "נהר" עובר בין שתי גדות, שכל אחת עומדת בפני עצמה. "צפור" מחברת בין שמים לארץ, כי מקומה בשניהם. ואילו "קדרה" מפרידה בין האש למים, שלא יוכלו להתנגד אחד לשני [והוסיף הגר"ח מוולאז'ין שלכן שוברים קדרה ב"תנאים", לרמז שיהיו בשלום ללא מתווך. ועוד, שהקדרה משחירה בבישול, והיא רמז שראוי לאדם להשחיר עצמו כדי לתווך ולעשות שלום]. וכתב עוד, שנהר הוא כנגד "דעת", ויוצא מחכמה ובינה, וצפור כנגד יסוד [שהוא עצמו שלום], ומקשרת בין נצח שהוא בשחקים להוד שהוא למטה [ראה מגלה עמוקות קנ], וקדרה כנגד תפארת, כי מאחדת מים שהם חסד עם האש שהיא גבורה. ו<b>מהר''ל</b> [נתיב השלום ג] ביאר ששלשה סוגי שלום נצרכים בעולם, א. המלך עם העם המסתופף תחתיו - דומים לצפור הפורח למעלה ובצל כנפיו מסתופפים אלו שלמטה ממנו. ב. שלא יהיה מחלוקת והבדל בין איש לאחיו - כנהר הנמשך מנחל זה לנחל השני עד שמתחברים כל הנחלים לאחד. ג. שלום איש ואשה, שהם נעשים גוף אחד - תבשיל שנעשה בקדירה גוף אחד מהרבה מינים. וב<b>כתב סופר</b> [פר' נשא] כתב ש"קדרה" מראה על שלום בית, שבו אוכלים מקדרה אחת, ו"נהר" מראה על שלום באזור, כי הוא מתפשט על אזור שלם, ו"צפור" מראה על שלום בכל העולם, כי היא נודדת בכולו. 
(31) ה<b>חיי אדם</b> [בהספדו על הגר"א] ביאר שהקדירה היא רמז לשלום, משום שהיא עושה שלום בין האש והמים, שהם שני הפכים, ועל ידי הקדירה פועלת האש במים, ואינם מכבים אותה, וכך ישראל עושים שלום בין העולם כולו לאביהם שבשמים. [ובשם <b>הגר''ח מוולאז'ין</b> מובא שדקדק כן מפירוש רש"י שהלימוד מ"שפיתה" על האש]. וראה ב<b>סידור הגר''א</b> [על "יוצר אור"] שאדם אינו יכול להניח אש ומים יחד ואח"כ ליתן את הקדירה, אך הקב"ה "יוצר אור וחושך" בערבוביא ו"עושה שלום" ביניהן, ואח"כ חולקן. 
(32) לפי המבואר ש"קדרה" מרמזת על שלום, כי היא עושה שלום בין האש והמים, נמצא שאם יש בה בשר שאין ניגוד בינו לאש, הרי אינה עושה שלום, ובהכרח שקדרה זו מרמזת לרע, כקדרה האמורה בפסוק במיכה. [וחילוק זה מורה שראה קדרה ממש, ולא שראה תיבת "קדרה" כתובה לפניו, כי בראיה זו אינו רואה מה יש בה]. 
(33) כך פירש <b>רש''י</b> [הושע שם], וההפך מכך הוא האמור בפס' "והיה ביום ההוא", שמדבר על כילוי חרב המוות, כמבואר ב<b>תוס' בר''ה</b> [טז ב ד"ה כדי] שתקיעת שופר בר"ה מערבבת את השטן משום שנאמר "בלע המות לנצח" ועל אותו זמן נאמר "והיה ביום ההוא יתקע בשופר גדול", ודרשו בירושלמי כי כאשר השטן שומע קול שופר הוא נבהל, כי סבור שהוא השפר שנאמר עליו "יתקע בשופר גדול", והגיע זמנו להבלע. וב<b>ילקוט שמעוני</b> [ישעיהו רמז תלו] כתוב: "הרואה שופר בחלום יצפה לישועה, שנאמר והיה ביום וגו"' ויש גורסים "והתוקע בשופר יצפה לחכמה" כמבואר בשבת [קיז ב] שתקיעת שופר חכמה היא ואינה מלאכה. 
(34) ב<b>ירושלמי</b> [תרומות פ"ח ה"ג, מד א] אמר רבי: "ברצות ה' דרכי איש גם אויביו ישלים אתו" - זה הכלב", ונמצא שהאומר "לא יחרץ כלב לשונו" מורה שהוא מרוצה להקב"ה. אך כשאינו מרוצה הרי דרך כלב להעיז פניו לאדם [וראה ביצה כה ב], ואז מצטרפים אליו כלבים רבים, כמו שמצינו במדרש [משפטים לא ט] שכאשר "אחד נובח, כלם מתקבצים ונובחים על חנם", ולכן בזה נקט הכתוב לשון רבים. 
(35) <b>רש''י</b> [עמוס ג ד] כתב על משל נבוכדנצאר לאריה: "כשאריה אוחז טרף דרכו לשאוג ואינו שואג אלא אחר שלכד", וכבר אמרו לעיל [לב א] "אין ארי נוהם מתוך קופה של תבן אלא מתוך קופה של בשר", וא"כ הפסוק "אריה שאג" מורה על סימן לעשירות, שיאכל בשר כדי צרכו, ואילו הפסוק "עלה אריה מסבכו" מראה על מארב האריה, והוא מצפה בשקט לטרפו מפני רעבונו, והוא סימן לעניות ורעב. 
(36) תגלחתו של יוסף היתה לחשיבות, כי בבואו לפני פרעה התגדל והומלך, וכן מצינו בתענית [יז א] שמלך מסתפר בכל יום. ואילו לגבי שמשון מצינו בירושלמי [נזיר מז ב] שהשער מפחד מהברזל שמגלחו, והיינו שעצם התגלחת גרמה לו לפחד. 
(37) כתב ה<b>מהרש''א</b> שכוונת ריב"ל להשמיענו כי אף שמצינו לעיל שהרואה באר פתרונו טוב, ומצא תורה, מכל מקום עדיין הפתרון הולך אחר הפה, וצריך לומר את הפסוק שהביא רבי חנינא כסימן טוב, כי אם יאמר פסוק של פורענות, יהא לרע. 
(38) ה<b>מהרש''א</b> כתב שדוחק לפרש שראה קנה של עץ, כי אינו מרמז למשמעות "קנין", ועוד, שהרי לפני כן הובאו הפסוקים שיאמר הרואה קנה של עץ, ובהכרח הכוונה לרואה תיבת "קנה" כתובה לפניו בחלום. <b>והגר''א</b> ביאר שה"קנה" בגוף האדם מחובר לריאה, וממנו יוצא הדיבור, ואין מאכל עובר בו, ולכן מרמז לחכמה. 
(39) ביאר <b>הגר''א</b> שבראותו "קנים", הרי גם ה"ושט" נראית לו כ"קנה", ומרמז שמאכלו לשם שמים, ולכן יצפה לבינה שהיא יותר מחכמה. והיינו משום שהחכמה היא תחילת הידיעה, והבינה מחלקת ומרכיבה את הידיעה לפרטיה, ומפתחת את החכמה, ונמצא שנעשית לכמה חלקים כ"קנים", [וגם כי הבינה היא תמיד "שניה" לחכמה]. <b>ובביאורו למשלי</b> [ד ז] ביאר שאחר לימודו בחכמה, יקח חבר שעמו יבין דבר מתוך דבר, ונמצא שהבינה תלויה בריבוי. [וגירסת ילקוט, משלי שם, "קנים יצפה לכל, שנאמר בכל קניינך קנה בינה" ובינה היא הכל]. 
(40) ה<b>חתם סופר</b> [תורת משה, מקץ] כתב שיוסף הציע לפרעה להעמיד על מצרים איש חכם, כי כך פתר את חלום "שבע השבלים" שעלו ב"קנה" המרמז ל"חכמה" [ולכן רק בשבלים הטובות נאמר "עולות בקנה אחד", כי הן מרמזות לחכמה, וכמבואר ב<b>בעל הטורים</b> שם, שכך נאמר גם במנורה]. ופרעה בתשובתו הקדים "נבון" ל"חכם", כי ראה שדבריו באו בנבואה, ואין בינתו באה כתוצאה מחכמתו בידיעת החלום, אלא כולה מה', ורק שזכה לה מפני שהוא חכם. 
(41) ביאר <b>רב נסים גאון</b> שהדלועין הם פירות הארץ הגדולים ביותר, ואעפ"כ הם נמוכים ואינם מתנשאים מעל הארץ, וכמה שהם גדלים כך הם מנמיכים יותר. וכן יראי ה', אע"פ שאין גדולים מהם בכל הבריות, הריהם נוהגים בענוה ובשפלות. ועוד פירש [כרש"י ד"ה קרא], ש"דלועין" הם נוטריקון של "דלו עיני למרום" וזו מדה של יראי שמים, שהם בוטחים ומצפים לה'. [ובמשמר הלוי ביאר ש"בכל כוחו" נרמז בהם, כי עמל בתורה נקרא בירושלמי "לעי באורייתא "]. 
(42) מצינו [ב"ק לז א] שיש שור מועד לשבתות מפני שהוא בטל ממלאכה וזחה עליו דעתו, והיינו שמלאכתו גורמת להכניעו, וכשבטל ממנה הרי הוא מתגאה, מפני שהוא "מלך הבהמות" [כמבואר בחגיגה יג ב], ונמצא שראית עצם השור, היא סימן ש"הדר לו", אך יש בה גם צד של "שור נגח", באופן שאינו נוהג כראוי בגדולתו. 
(43) ראה תוספתא [ערכין ד י, הובאה בחולין פד א] שדרשו את הפס' [דברים יד כ] "כי ירחיב ה' אלהיך את גבולך ואמרת אוכלה בשר", שלא יאכל בשר אלא לתיאבון, וסוף הפס' "וזבחת מבקרך" נדרש ולא כל בקרך מצאנך ולא כל צאנך, שלא יזבח כל בקרו, נמצא שהאוכל בשר בקר ודאי יש לו עוד בקר, והוא עשיר. 
(44) ביארנו כפשוטו, אך יתכן שהכוונה שינגחו גם אותו בתורה, ודבר זה נרמז במה שנגחו השור, שנגיחת אדם אינה מדרכו הטבעית של השור [ב"ק ג ב, חגיגה שם], וסימן הוא לו שיגדלו בניו יותר ממנו בתורה. 
(45) <b>הגר''א בביאורו למשלי</b> [יד ד] כתב שיש שני סוגי שוורים, א. העומדים לשחיטה, שאינם עושים מלאכה, אלא אוכלים כל היום, ב. העומדים לחרישה, שהם בעלי קרנים וכחם גדול, ובלימוד התורה צריך שיהא בפלפול כשוורים המתנגחים זה בזה, שהפלפול מועיל לבירור הענין. 
(46) בחגיגה [שם] אמרו שהאדם מתגאה על ארי ושור מלכי החיות והבהמות, שנאמר "אשירה לה' כי גאה גאה סוס ורוכבו רמה בים", והיינו שכל רוכב מתגדל על הנרכב. 
(47) ה<b>רש''ש</b> הקשה שלתירוץ הגמ' נמצא שששה דברים נאמרו בשור, שהרי נוסף כי שור הרוכב על האדם מרמז שימות. ו<b>הגרא''מ</b> <b>הורביץ</b> ביאר שסימן זה אינו דוקא בשור, אלא בכל בעל חי שרכב על אדם, וכמבואר, שהרוכב מתגדל על הנרכב. 
(48) ב<b>עינים למשפט</b> ביאר שהחמור מורה על גמר פעולה, כמו שנושאים עליו את האלומות אחר הקצירה [בניגוד לשור שמורה על תחילתה, כי עומד לחרישה, וכאמרם "כשור לעול וכחמור למשא"], ולכן מרמז על הגאולה שהיא תכלית כל הבריאה, והיא גמר הגלות האחרונה. ו<b>מהר''ל</b> [גבורות ה' כט] ביאר שהחמור מורה על חומריות, שעליה נאמר שיהא המשיח "עני ורוכב על חמור", דהיינו שיכניע את יצר החומריות. 
(49) ב<b>ערוך</b> [שנר] גרס להיפך: "באתרא דקרו לה שינרא נעשית לו שירה נאה, - כי נשמע כ"שיר נא", ואילו "באתרא דקרו לה שונרא נעשית לו שינוי רע" - כי "שון" הוא קיצור של "משונה" ו"רא" נשמע כ"רע". וראה ב<b>מג''א</b> [תקפג ב ומחצה"ש שם] שבכל מדינה הסימן הולך אחר הלשון המדוברת בה, אך מסתבר שלשון הקדש אינו תלוי אם מדברים בה או לא, כמבואר <b>בה''ל</b> [סב דה יכול]. 
(50) ב<b>מדרש שוחר טוב</b> [תהלים קכח] כתוב שאם ראה ענבים שחורים, בזמנן יפים לו, ושלא בזמנם צריך רחמים, ואם ראה שאכלן, סימן שבן עוה"ב הוא, ובפשטות "שלא בזמנם" היינו בתחילת גידולם, ו"בזמנם" הוא אחר שגמר גדולם. אך בזהר [תרומה קמד א] מבואר ש"בזמנם" היינו בעונת גידולן, ולכן אז גם שחורות יפים לו, כי אז הכל מתבשם מפני הלבנות. וב<b>מעשה רב</b> [רי] כתב שאין לאכול ענבים בר"ה, וב<b>פעולת שכיר</b> ציין שמקורו מסוגיין, ולכאורה הראיה רק על שחורות, וראה ב<b>מטה</b> <b>אפרים</b> [תר ו] שכתב שלא יאכל ענבים שלא נגמרו, כי אינו סימן טוב, [ולכאורה נקט דהיינו "שלא בזמנם"]. אך כל דבריהם שלא כמבואר במדרש ובזוהר שהאוכלן הוא בן עוה"ב. 
(51) ראה בסנהדרין [צג א] שרב פפא הוכיח מנבואת זכריה שסוס לבן בחלום הוא סימן יפה וסוס אדום הוא סימן רע, וביאר ה<b>מהרש''א</b> שם שלמד מחלום לנבואה, כי חלום הוא אחד משישים בנבואה, והעמיד את סימן הסוס האדום ברדוף. ובחגיגה [ט ב] ביאר המהרש"א, שאדום סימן רע, כי הוא רמז לחטא, ולבן סימן יפה, כי מרמז על ליבון העוון. 
(52) ה<b>יעב''ץ</b> כתב שרק כאשר רואה את האדם ישמעאל צריך שיראה דוקא את בן אברהם, אך כשרואה שכתוב לפניו תיבת "ישמעאל", תמיד סימן יפה היא לו. ולכאורה גם הרואה יהודי ששמו ישמעאל, אין בכך סימן טוב, כי לא נקרא ע"ש הפסוק [וכן משמע בע"ב מהרואה רבי ישמעאל בן אלישע, עי"ש], ואין להוכיח מלשון הגמרא שרק "טעייא בעלמא" לא, כי יתכן שבאה להשמיע כי אף שכל טייעא מעם ישמעאל, אינו סימן אלא ישמעאל עצמו [וכן משמע מלשון <b>ילקוט</b> <b>שמעוני</b> לך לך רמז פב, "אבל ישמעאל ממש, לא"]. 
(53) ע"פ <b>רש''י ומהרש''א</b>, וב<b>פרקי דרבי</b> <b>אליעזר</b> [פרק יב] מצינו שכאשר רצה השטן להכשיל את אדם וחוה, בקש לו חבר בבריות, ולא מצא בהם חכם להרע כנחש שנ' והנחש היה ערום והיה דמותו כמין נמל ועלה ורכב עליו, ונמצא שמקור גזירת מיתה בעולם באה על ידו, וראה <b>מגיד מישרים</b> [פר' וישלח]. ו<b>החיד''א</b> [פתח עינים] הביא מדרש רבה [וישלח עו ז, עי"ש רש"ש] שגמל דומה לבימה שדנים עליה, וגוזרים דינו למיתה. וב<b>נועם אלימלך</b> [סוף וישב] כתב שגמל כ"גומל" [וכ"ה בגימטריא גמל <S> חסד, עה"כ], ומרמז על "גמילות חסד" המצילה ממיתה, וכידוע שגמל משמש אחור כנגד אחור [בכורות ח א] והיא ממדת החסד שהנותן אינו רואה את המקבל, והמקבל אינו מרגיש כמקבל אלא כלוקח. וב<b>באר יוסף</b> [פר' וישלח] כתב שמרמז למה ששנינו "הגמלים רובן כשרים, מפני שהולכים במקום סכנה", הרי שהוא מורה על סכנה. וראה עוד ב<b>פרק בשיר</b> [להגר"ח קנייבסקי, על פרק שירה, אות סט]. 
(54) ע"פ <b>מהרש''א</b>, <b>והגר''א</b> ביאר ש"גמל" הוא נוטריקון "גם" "לא", שהם התיבות הפותחות את שני חלקי הפסוק. 
(55) אין הכוונה שכבר נעשה לו הפלא, שהרי הוא רמז על נס גלוי, ואילו ארע היה ידוע לו, אלא שכבר נגזר עליו, ונקבע שורש הדבר וכאילו כבר נעשה [ראה <b>שפתי חיים</b> מועדים ב קעח, הובא לעיל נה הערה 40]. 
(56) הפיל שמו מרמז על "פלא", וגם מראהו פלאי, כי הוא הגדול שבחיות [ראה רש"י נה ב, ו<b>פרק בשיר</b> עו], ולכן הוא מרמז על ריבוי פלאות [כי מיעוט רבים שנים]. ובספר <b>חזון טוב</b> ביאר שכל רמזי הפיל, הם על פלא בתוך פלא, והיינו שנעשים בו שני ניסים שהם דבר והפוכו [שהוא גדול מאד, ועם זאת הוא מהלך ביום ארבעים פרסה עם מטען כבד], ולכך נקראו פלאות, וכמו שמצינו במדרש על מכת ברד שנעשו בה "פלאות", כשירדו אש ומים יחד, אף שהם מנוגדים זה לזה. 
(1) ע"פ רש"י בע"ב, וכוונתו שהפיל נראה משונה ומאיים מחמת גודלו, אך כאשר מונח עליו כלי לשימוש או שהוא קשור, הרי הוא ככל החיות. 
(2) כך פירש רש"י, והיינו שאינו כרואה את פנחס וישמעאל עצמם, כי בהם אמרו שהפתרון כפי עניינם, אך לגבי "הונא" נקטה הגמרא פתרון שאינו תלוי בגופו ומעשיו, ובהכרח הכוונה שראה שם זה כתוב לפניו, ולכן ניתן ללמוד מאות נ' שבשמו. ו<b>המהרש''א</b> תמה הרי הרבה שמות יש בהם נו"ן, כגון אהרן, מנחם, ועוד. וכתב ה<b>יעב''ץ</b> ש"הונא" ראשי תיבות "<b>ה</b>ודך <b>ו</b>דברי <b>נ</b>פלאותיך <b>א</b>שיחה". וב<b>יד דוד</b> כתב שהה' ב"הונא" מתחלף בח', ונשמע כ"חינא", והוא כ"חנניה" ו"יוחנן" שמשמעותם חנינה ורחמים, כדלהלן. וב<b>חזון</b> <b>טוב</b> כתב שרק אות נ' בשמו יש בה הברה גמורה, שלא כאותיות ה' ו' א' שאינם נשמעות. 
(3) <b>רש''י</b>, ומסתבר שנקטו דוקא שמות אלו [ולא "נחשון" ו"נתן" שיש בהם ב' נונין], כי הרמז לניסי ניסים הוא רק כאשר הנונין הכפולים סמוכים זה לזה. <b>והמהרש''א</b> ביאר כי רק שמות אלו משמעותם חן חנינה ומתנת חנם, וכוונתו כי כפילות הנון מראה רק על ניסים רבים, אך צירוף לשון חנינה מוסיף לרמז על "ניסי ניסים" שהיא הנהגה ניסית קבועה, והיינו כי הנהגת ה' עם האדם תלויה בהכרתו, ואם הוא מכיר ויודע שמקבל כל צרכו במתנת חנם, ואינו מכח מעשיו הטובים, הרי שגם ההנהגה עמו אין לה גבולות, וזוכה להנהגה נסית שלא בדרך הטבע, וראה <b>נפש החיים</b> [א ח]. 
(4) ה<b>מהרש''א</b> [ב"ק נה א] ביאר שה' מתחלף בח', ונשמע כ"חס פד", שהוא נוטריקון חסו ופדו. [וב<b>תורת חיים</b> שם כתב שלא הראוהו "חספד" כדי להודיעו שבתחילה נגזר עליו למות, וכיון ששב בטלה הגזירה]. והוסיף שאין חלום בלא דברים בטלים, דהיינו שאין לו לחוש למשמעות הרעה של תיבת "הספד", כי כיון שיש לו גם פתרון טוב כנוטריקון זה, אינו חש לאפשרות פתרון רע. 
(5) כך פירש <b>רש''י</b>, והיינו שלא כרואה "פנחס" או "ישמעאל" שהוא רואה את האדם שנקרא כך, ולומד מעניינו, וכמו הרואה פיל שלומד מתארו. 
(6) בשבת [קיט ב] אמר רבי יהושע בן לוי: כל העונה "אמן יהא שמיה רבא מברך" בכל כחו, קורעין לו גזר דינו, וריש לקיש אמר שכל העונה "אמן" בכל כחו פותחין לו שערי גן עדן. ולכאורה תמוה למה חלום על "איש"ר" מרמז לשכר עניית "אמן". וביאר <b>הג''ר משה שפירא</b> שבעניית איש"ר הוא מגלה כבוד השי"ת בעוה"ז כמו בעוה"ב [ראה <b>תרגום ירושלמי</b> בראשית מט ב <b>ונפש החיים</b> ש"ג יא, יד בהגהות], ולכן כשאומרו בחלום, מוכח שהוא שרוי במצב זה, והרי הוא בן עוה"ב, אך כשאומרו בכל כוחו בהקיץ, הוא גם מתגבר על כל מה שנגזר עליו להסיר ממנו את המניעות כל ימי חייו. ומה שאמרו שם שהוא "בן עוה"ב", וכאן נקטו ש"פותחין לו שערי גן עדן", יתכן לבאר, כי על "אמן" בכל כוחו פותחין לו שערים, אך בחלום אינו בכל כוחו, ואינו מוכיח אלא שהוא "בן עוה"ב", וביאר ה<b>מהר''ל</b> [סנהדרין קי ב, גבורות ה' כט] דהיינו שהוא בדרגה שראוי לעוה"ב, כי עניית אמן מורה על אמונה, והאמונה יהא החבור להשי"ת. ודרגה זו שייכת גם בעוה"ז [כמבואר בתוס' רה טז ב שנידון על כך בר"ה], ואילו "פותחין לו" שייך רק לאחר מיתה [כמבואר בזהר וילך רפה ב, אך ראה בפר' עקב רסד ב]. 
(7) כך פירש רש"י, ובפשטות כוונתו, כי כיון שלא סיים מוכח שהוא סמוך תמיד לה', ואינו מתפלל רק כדי לבקש על צרכיו, אלא מתוך עבודת ה' תמידית. וב<b>עינים למשפט</b> ביאר שכיון שאינו חולם אלא מהרהורי לבו, נמצא שחלומו מוכיח שתפילתו אינו מהשפה ולחוץ בלבד, אלא הוא מכוון בה, והוא סימן יפה לו, כי המכוון תפלתו נשמעת. והיינו כשלא סיים, שאז נראה שמאריך בתפילתו, ועל כך אמרו לעיל [לב ב] שאין תפלתו חוזרת ריקם. 
(8) ב<b>מכתב מאליהו</b> [ח"ד 164] כתב שבכל חלומות אלו, "מתגלה שורש הטוב שמתחת לתת ההכרה, שהיצר הרע תחליף לו". וכוונתו כדברי <b>המהר''ל</b> SBחידושי אגדות יבמות סב בSE על מעלת הנושא בת אחותו, כי המעלה הגדולה ביותר היא לקרב את קרוביו, רק שבאחותו עצמה אסרה התורה את מעשה הביאה, עיין ברקאנטי [פרשת אחרי מות], ולכן, בתור רמז, האחות והאם מרמזות על הדרגות הנעלות של החכמה והבינה. 
(9) <b>המהרש''א</b> כתב שרמז זה אינו כפשוטו של מקרא, שהרי בפסוק נאמר "אם" בחיריק, ולא בצירה מלשון "אמא", אך בתרגום משלי מצינו "ואמא לביוננותא תקרא" והיינו שכוונת הכתוב ל"אמא ". וביאר שהבינה נרמזת ב"בא על אמו", כי אם יעשה את הבינה לעיקר, תהיה לו כאם המרווה את בנה בחלבה. והיינו, שאע"פ שהבינה מוסיפה על החכמה, הוא משתוקק לה כבן לאמו, שחלבה הוא עיקר חייו, ואינו כתוספת גרידא [ולכן נרמזה ב"אם" ולא ב"אחות"], ולפיכך "דדיה ירווך בכל עת". וראה בזהר [שמות קא א] ש"חכמה" נקראת "אבא", כי היא מה שמקבל מרבו, ואילו "בינה" היא כ"אמא" שמפתח את מה שקבל, ומחדש בהבנתו דבר מתוך דבר, ונמצא שאין הבינה מושלמת בקבלתה, אלא כשהופך עצמו מ"בן" הנוצר מאמו, ל"בעל" המשפיע. 
(10) <b>המהרש''א</b> כתב שאין לפרש את הפסוק כפשוטו, במשמעות "ירושה", שהרי נאמר בה לשון "מתנה" ["ויתן אל משה", שמות לא יח, וראה פסחים צא ב]. וגם שנינו [אבות ב יב] "התקן עצמך ללמוד תורה, שאינה ירושה לך" והיא מונחת בקרן זוית, וכל הרוצה יבא ויטלנה. 
(11) ביאר <b>המהרש''א</b> [פסחים מט ב] שבתחלת נתינתה לישראל, הרי היא בבחינת "ארוסה". ואחר שלומדים אותה, היא נעשית "נשואה". וכוונת הדרש הוא שלא ילמד אדם תורה כאילו כבר היא שלו אחר שקבלה בירושה, כי התורה ניתנה לכל ישראל כמאורסה [פסחים מט ב] וקניינם בה הוא קנין של הקדמה לקנין של תכלית בנישואין, שהעמל בתורה מקבלו בזכות עמלו, ואז חל עליו קנין תורה מן השמים, ונעשית תורתו שלו. 
(12) כמו שאמרו לעיל [נה א] "אין הקב"ה נותן חכמה אלא למי שיש בו חכמה", וראה שם שהחכם הוא מי שיש בו יראה, ונמצא שהוא והחכמה מקור שניהם ביראת שמים, ושניהם מצפים לחיבור של אחוה, כי המקור המשותף מחברם לעולם, ולכן אין להם הפרדה במרחק, וראה <b>ביאור הגר''א</b> למשלי [ז ד] ו<b>חזו''א</b> [אמונה ובטחון ג]. ועוד, שאחוה היא קורבה שאין ביד אדם לעשותה, והוא תלוי באביו, וכן חכמה מקבלה משמים, אך על בינה נאמר [בהמשך הפסוק] "ומודע לבינה תקרא" כי היא תלויה בעמל האדם להבין דבר מתוך דבר. 
(13) כעין זה מצינו בחגיגה [טו ב] "זכה צדיק, נוטל חלקו וחלק חברו בגן עדן, נתחייב רשע, נוטל חלקו וחלק חברו בגהנום", וביאר ה<b>בית</b> <b>הלוי</b> [פר' נח] שהצדיק גורם במעשיו למשוך את גם את חבריו לעשיית הטוב, והרשע גורם לאחרים תשוקה לחטוא, וכיון שהצדיק נענש על מעט חטאיו בעוה"ז, והרשע גרם לו אותם, ואילו הרשע מקבל שכרו בעוה"ז על מעט מצוותיו, שעשאם בהשפעת הצדיק, נמצא שנשאר לשלם בעוה"ב לרשע את חלקו בחטא הצדיק, ולצדיק את חלקו במצוות הרשע. וראה בביאור <b>הגר''א</b> למשלי [יב יד] דהיינו דוקא כשהצדיק מוכיח לרשע ולא שמע לו, שאז נוטל את כל הטוב שבו, ועי' עוד בפירוש <b>החסיד</b> <b>יעב''ץ</b> [אבות ה ב]. ובזהר [אמור קא א] מבואר שהצדיק נוטל חלק הרשע שהתחרט על מצוותיו, כי כיון שהפסיד חלקו, והרשע נוטל חלק הצדיק בגהנום, באופן שספר עליו לה"ר, כמבואר ב<b>שמירת הלשון</b> [פ"ז]. 
(14) משמע כי בשאר החלומות בסוגיין לא מצוי שיהרהר בהם, ואפילו אם ראה פיל וכדו', מסתבר שלא הרהר בו כמו בעריות שלבו של אדם מחמדתן, [ואילו הרהור במצוות כתפילה ותפילין, אינו גורם לראות את עצמו מקיימם בחלום, שהרי גם ביום אינו רואה את עצמו]. וב<b>אמרי נעם</b> מובא בשם <b>הגר''א</b> שכלל זה שייך גם באחותו ואמו, אך כיון שאין דרך להרהר בהם, נקטו רק באשת איש, ותמוה, למה לא אמרו כן בנערה המאורסה. 
(15) ביארנו כפשוטו, וראה הערה הקודמת, ובשו"ת <b>שבות יעקב</b> [ח"ב לד] ביאר שכוונת הגמרא, כי אחר הרהור עבירה, ודאי אינו בן עולם הבא. וב<b>גליוני הש''ס</b> דחה ביאורו, כי א"כ איך אמרו שאם לא הרהר בה "מאורתא" הרי הוא בן עוה"ב, והלא אפילו הרהר הרבה קודם לכן, כבר אינו בן עוה"ב. 
(16) ב<b>מלא הרועים</b> תמה למה לא הוזכרה ראית החיטים גם לעיל ב"שלש שלומות הן". וב<b>סמיכת חכמים</b> כתב שלכן שינה רב חייא בר אבא בלשונו וכתב "ראה שלום" ולא "רואה", כי באמת החיטים מרמזים לשובע כמבואר בסוף הפסוק "חלב חיטים ישביעך", ואילו השלום נרמז כבר בתחילת הפסוק "השם גבולך שלום" ולכן נאמר בלשון עבר, שבכלל החלום על שובע יש גם רמז לשלום, והוקדם השלום לשובע. 
(17) כך מצינו בב"מ [נט א] "אמר רב יהודה: לעולם יהא אדם זהיר בתבואה בתוך ביתו, שאין מריבה מצויה בתוך ביתו של אדם אלא על עסקי תבואה, שנאמר השם גבולך שלום חלב חטים ישביעך", ופותרים לטובה שתהיה לו תבואה, ולא שתהא לו מריבה על עסקי תבואה. וראה <b>ילקוט שמעוני</b> [תהלים רמז תתפח] שהביא שתי מימרות אלו יחד. 
(18) כך ביאר ה<b>מהרש''א</b>, <b>ובסמיכת חכמים</b> כתב ש"סעורים" [בסמך] הוא גימטריא של "סר עון". 
(19) ה<b>מהרש''א</b> ביאר שהרמז הוא כמו ששנינו בכתובות [קיא א] "כל הדר בארץ ישראל שרוי בלא עוון", והיינו בכלל "סר עוון". ולביאורו לכאורה חלום זה שייך רק אחר שעלה לא"י, ואילו בגמרא משמע שנרמז בו לעלות לארץ ישראל, ושמא רצה לעלות נקי בלא עוון, כי בא"י לא יוסיף עוון, ודוחק. וב<b>עונג יו''ט</b> [לה] כתב שהרמז כמבואר במדרש רבה [אמור כח ו] שאברהם ירש את ארץ ישראל בזכות מצוות העומר, והעומר בא מן השעורים. [וראה ב<b>אבני נזר</b> יו"ד תנד כג, שודאי לא למד רבי זירא על חיובו במצוה, כי לא בשמים היא, אלא רק אם ראוי הוא לקיימה, כי אין ישיבת הארץ מצוה למי שעברות בידו, כנאמר "ולא תקיא הארץ אתכם"]. 
(20) בפשטות ראית הגמרא ש"גפן פוריה" היא כמשמעות סוף הפסוק שיהיו בניו מרובים [ראה הערה 26], או כמו שביאורו <b>רבינו בחיי</b> [בראשית לד א], שהמשיל את הבנים לזית, כי הזית נושא פריו לתשעה חדשים. ובנדה [סד ב] משמע ש"גפן" מורה על ריבוי בנים, כי הדם דומה ליין, ואשה שדמיה מרובים בניה מרובים, אך כיון שסוף הפסוק עוסק בריבוי בנים, מסתבר שכוונת הגמרא ללמוד דבר נוסף מעצם התיבות "גפן פוריה", כי משמעותם שיהיו פירותיה גמורים, ולא תפיל כלל. 
(21) ב<b>מלא הרועים</b> הקשה הרי שורקה בכלל הגפן, וא"כ גם הרואה גפן יצפה למשיח. ועוד הקשה, שהרי רמז השורקה מפורש יותר בפסוק [זכריה י ח] "אשרקה להם ואקבצם" האמור על הגאולה. אמנם קושיא מתרצה בחברתה, כי הרמז הוא רק בזמורה, ולא בכל הגפן, כי רק הזמורה נקראת "שורקה" בפסוק "ולשורקה בני אתונו", ולולי מקרא זה לא נדע שזמורה מרמזת על "אשרקה להם" [וביאור זה נכון רק אם ראית הגמרא מהכתוב על "שורקה", וראה הערה הבאה]. 
(22) ע"פ רש"י [בראשית שם], ויתכן שהרמז הוא, בעצם ביאור הכתוב "ולשורקה בני אתונו", שהוא מרמז על הכתוב בזכריה [ט ט] "הנה מלכך יבוא לך, צדיק ונושע הוא, עני ורוכב על חמור ועל עיר בן אתונות", וביאור הפסוק הוא ש"לשורקה" מרמז על "בני אתונו" של משיח. 
(23) בעירובין [נד א] אמר רבי יוחנן מאי דכתיב נוצר תאנה יאכל פריה, למה נמשלו דברי תורה כתאנה, מה תאנה זו, כל זמן שאדם ממשמש בה מוצא בה תאנים, אף דברי תורה, כל זמן שאדם הוגה בהן מוצא בהן טעם", והטעם בתורה גורם לזכרה. וב<b>חזון טוב</b> ביאר שתאנה טעונה ב' שמירות, א. כיון שכל אחת נגמרת ביום אחר, ולמחרתו מתלעת, שומרה שלא תתלע. ב. שלא יגנבוה בעת ששוטחה לקציעות. וכנגדה טעונה התורה שמירה שלא יתחיל בלימוד דבר חדש קודם שחוזר ויודע מה שלמד על בוריו, ועוד שמירה מדברים המשכחים את הלימוד, וראה <b>פרק</b> <b>בשיר</b> [אות כד]. 
(24) ב<b>יערות דבש</b> [ח"ב ב] העלה מכך ש"ישראל כולם צדיקים", וכן נקט ב<b>עקידת</b> <b>יצחק</b> [מד] שמדובר באלו שאין להם דעת ללמוד תורה ולקיים מצוות התלויים בשכל, ועושים רק מצוות מעשיות, וראה <b>מלבי''ם</b> על פסוק זה, שכתב כי ברימון יש תרי"ג גרעינים, כי כלם מקיימין את כל המצוות, וב<b>פרק בשיר</b> [כה] ביאר שכוונתו כי ברמון הגדול ביותר אין יותר מתרי"ג גרעינים]. אך בעירובין [יט א] מוכח ש"ריקנים" כולל אפילו פושעים, וביאר ב<b>יערות דבש</b> [ח"ב יב] שלא עברו במרד, וב<b>כלי יקר</b> שמות [ל לד] כתב שאילו מתחילה היו מלאים מצוות לא היו נקראים "ריקנים", ובהכרח שרק ע"י תשובה נהפכו מעשיהם הריקים לזכויות, וכן נקט ב<b>מכתב מאליהו</b> [ח"ב 210]. ו<b>הגר''ד פוברסקי</b> ביאר שנקטו למשל דוקא את הרימון, ולא שאר פירות, כי הצדיקים מקיימים מצוות מפני יראת שמים שבהם, ודומים בכך לכל הפירות שהם מלאים בחטיבה אחת, ואילו ה"ריקנים" מקיימים מצוות מפעם לפעם, מסיבת שונות, וכיון שאין כל מצוותיהם מסיבה אחת, נמצא שהם כרימון, שהוא קליפה ריקה המכילה בתוכה הרבה גרעינים נפרדים. 
(25) ב<b>דקדוקי סופרים</b> גרס "זוטרי, פרה ורבה עסקי כזיתים. רברבי, קאי עיסקיה כזיתים". 
(26) ב<b>פרק בשיר</b> [פד] ביאר שהכוונה לששה בכרס אחת [כי שירת השרצים הגדולים היא "בניך כשתילי זיתים", והם יולדים ששה בכרס אחת, כמבואר בילקו"ש שמות רמז קסב]. וב<b>חזון טוב</b> ביאר בכך את לשון הפסוק "סביב לשולחנך", כי סתם שולחן כשלחן שבמשכן, אמתיים ארכו ואמה רחבו, וכיון שמקומו של אדם הוא אמה, נמצא שיש סביבו מקום לששה יושבים. וראה בהערה 20 שתחילת הפסוק "גפן פוריה" מורה על ריבוי בנים, כי הדם דומה ליין, ואשה שדמיה מרובים בניה מרובים, וסופו רק מלמד שיהיו סביב שולחנו, ולא ידח ממנו נדח, כביאור <b>רבינו בחיי</b> [בראשית לד א] עי"ש. 
(27) במדרש שוחר טוב [תהילים קכח] לא גרס תיבות "הרואה זית בחלום" ומשמע שהאיכא דאמרי נסובו על הרואה אילן זית. והיינו שהוא אילן נכבד, שעומד בפני עצמו, וכמו שאמרו [שם ובירושלמי כלאים א ג] שזיתים אין בהם הרכבה. 
(28) ראה בהוריות [יג ב] שהרגיל בשמן זית, משיב לו את הלימוד של שבעים שנה. ובמנחות [פה ב] אמרו "מתוך שרגילין בשמן זית, חכמה מצויה בהן". ומקור החכמה במנורה שמדליקים בה בשמן זית, כמבואר בב"ב [כה ב] "הרוצה שיחכים ידרים, וסימניך מנורה בדרום". 
(29) משמע שיש חילוק בין הרואה שעורים ש"סרו עוונותיו" - אך עדיין צריך ל"חטאתך תכופר", והיינו בשב מיראה, שזדונות נעשין לו כשגגות, אך לא התכפרו לגמרי - לבין הרואה תמרים, שמרמזים על תשובה מאהבה, שעל ידה העוון "תם" לגמרי, ונהפך לו לזכות [כמבואר ביומא פו ב]. ויתכן לבאר להיפך, כמבואר בתפילת יום הכפורים "מחול לעוונותינו, מחה והעבר פשעינו וחטאתינו מנגד עיניך", ובפשע שייכת רק "מחיית הצורה" והיינו ש"תם" מציאות המזיד, אך נשאר רושם, ואילו ב"חטא" שוגג שייכת גם העברה לגמרי, והיא "סר עוון". 
(30) ע"פ <b>מהרש''א</b>, ותמוה שהרי בראית הגמרא מהפסוק "תם עוונך" משמע שהרמז הוא ב"תם" גרידא, ועוד שבפסוק זה נאמר שתמו העוונות, ואילו הרמז מורה שתמו החוטאים. 
(31) כי כשם העז נותנת לו חלב לשתיה וצמר ללבוש ללא טרחה, כך תתברך לו השנה בלא טרחה. 
(32) ע"פ <b>שפתי חכמים</b>, ו<b>הגר''א</b> ביאר שהכוונה לעיצה שאמרו חז"ל בב"ק [קז א] שיהיו נכסיך משולשין, שליש בתבואה שליש בזיתים ושליש בגפנים. וב<b>חזון טוב</b> צידד שהכוונה לשלש הסיבות שהעושר תלוי בהם, כמבואר בנדה [ע ב] שירבה בסחורה, ובמשא ומתן באמונה, ויבקש רחמים. או לשלשת זכויות המוזכרות בשבת [קיט א] כמסוגלות לפרנסה, מעשר, כבוד התורה, כבוד השבת. או לשלשת סוגי העשירות המוזכרים בב"ב [קמה ב], עושר שדות וכרמים הניכר לכל, עושר קרקעות ונכסים המכניסים שכר שכירות תמיד, עושר תבואה, שמשתכר בה מזמן לזמן. 
(33) כוונת עולא, שכל הרמזים הנ"ל, שייכים רק כשראה הדס מחובר למקורו, ומרמז שכך גם הוא מחובר אל הקב"ה שהוא מקור השפע, אך אם ההדס תלוש, הרי סופו לנבול, וכך גם סופו של העשיר שאינו דבוק להקב"ה. 
(34) ה<b>מהר''ץ חיות</b> העיר שתיבות "וכפות תמרים" נסובות על הרמז של לולב [בסמוך] שהרי מתיבות אלו למדו בסוכה [מה ב] "מה תמר אין לו אלא לב אחד וכו", אולם ראה שם שאין זה דרש מקרא, אלא לימוד מענין התמר. 
(35) <b>רש''י</b> [סוכה שם, מגילה יד א] פירש שהשרף המצוי בעצים, אינו קיים בתמר אלא בעץ האמצעי הזקוף למעלה, ולא בענפיו, ודבר זה נלמד ממראה הלולב. [וראה במדרש תלפיות, ערך דקל, שכל יניקת התמר היא מלמעלה, ולא מהארץ]. ובסידור <b>דרך החיים</b> [סדר נטילת לולב] ביאר ש"לו" מרמז לחיבור של לולאות, ו"לב" מרמז לחיבור של "לבובין" [כמו "לבבתיני אחותי כלה, שפירושו אהבתך קבועה בלבי, ומצינו לשון זו בשבת נג ב על קשירת שני כבשים יחד]. והל' שבאמצע משמשת עם שניהם, ומרמזת על "לב אחד". וביאור זה שייך רק אם ראה שכתוב לפניו "לולב". 
(36) במועד קטן [טז ב] אמר רבא על מקרא זה: כל העוסק בתורה מבפנים, תורתו מכרזת עליו מבחוץ. וב<b>חזון טוב</b> כתב שהאווז משורר מחמת שומנו [כארי שנוהם רק מתוך קופה של בשר, לעיל לב א], וכיון ששומנו מוסתר תחת כנפיו [ב"ב עג ב], הרי הוא מרמז על חכמת התורה שאע"פ שאצל החכם היא "בפנים", מכרזת עליו מבחוץ. וב<b>כתב סופר</b> כתב שמנוצות האווז עושים קנה לכתיבת ספרים המרבים חכמה. וב<b>בית</b> <b>יצחק</b> כתב שהאווז יש בו חכמה שיודע לשוט על מים זידונים, וראה <b>פרדס רמונים</b> [ערך אווז]. 
(37) ב<b>מלא הרועים</b> הקשה, למה רמז זה הוא רק ב"בא עליה", והרי הוא מרומז בעצם ראיית האווז. ויתכן, שהזיווג מורה על חיבור גמור, ונמצא שהבא עליה, יעשה בחכמתו ממש כאווז וישמעו כלם את תורתו מפיו. 
(38) בעירובין [ק ב] אמר רבי יוחנן אילמלא ניתנה תורה היינו למידין דרך ארץ מתרנגול שמפייס ואחר כך בועל, ובנדה [כה ב] אמרו שאם אשה מזרעת תחילה יולדת זכר, וראה ב<b>תרגום יונתן</b> [במדבר ה כח] שמזרעת תחלה זכר מפני שמוצאת אהבה אצל בעלה, ולכך מרמז התרנגול. עוד יתכן, שהרי מצינו ביומא [כ ב] שתרנגול נקרא "גבר", וראה <b>טור</b> [או"ח תרה] <b>ושל''ה</b> [יומא תו"א א] שהוא כנגד הזכר. 
(39) אף שתרנגול מרמז לבן זכר, אין תרנגולת מרמזת לבת. כי בת אינה ברכה [ראה ב"ב טז ב]. 
(40) <b>רש''י</b>, מקור פירוש א' בב"ב [ז א], ומקור פירוש ב' במנחות [פב ב]. 
(41) רש"י כתב "תרנגול", וצ"ל "תרנגולת", והנוטריקון הוא "תר" מ"תרביצא", "נ" מ"נאה", ו"גולת" מ"גילה" [ויש גורסים "גילת" כלשון הכתוב בישעיה לה ב "אף גילת ורינת", וי"א שהכוונה לגינה רוויה במים, מלשון "גולת עליות" יהושע טו יט]. 
(42) כך ביאר <b>רש''י</b>, והקשו <b>במלא הרועים</b> <b>והגרא''מ הורביץ</b> שהרי לגבי כלי זכוכית הנשברים [בסמוך] אי אפשר לפרש כך, כי האוכל נראה בהם גם בשלמותם. ובפשטות כוונת רש"י, שהביצה בשלמותה לא ידוע אם תעמוד לאכילה, וכך לא ידוע אם תתמלא בקשתו, וכאשר נשברת, ודאי יאכלנה, וכך גם תתמלא בקשתו. <b>והמהרש''א</b> ביאר ש"ביעי" הוא גם תרגום של ביצה, וגם לשון בקשה. וכשם שביצה שנשברה פקע ממנה שם "ביעי", כך גם בקשה, כיון שתתמלא תצא מכלל "בקשה". 
(43) ע"פ <b>מהרש''א</b>, ותמוה, שהרי לא נזכר בגמרא מה כל אלו מרמזים. ובפשטות כוונת הגמרא כרשי לעיל, שכל אלו דומים לביצים, וכשם שביצה כשהיא שלמה לא ידוע אם עומדת לאכילה, כך האוכל הנתון באגוז או בכלי, לא ידוע אם יאכלנו - וכך לא ידוע אם תתמלא בקשתו - וכשנשברו ודאי יאכלם ותתמלא בקשתו. 
(44) היינו כשהשכים ואמר את הפסוק "ויגלח ויחלף שמלותיו" [כדלעיל נו ב], וכוונת הגמרא שאפר לפותרו לטובה אם יאמר כן. 
(45) יתכן שהרמז מפני התפשטות התגלחת למקום נוסף. או שהזקן עצמו מוכיח שראוי לבנים. 
(46) ראה לעיל [נה ב] שרבי יהודה בר אלעי אמר "עשרים וארבעה בית הכסא איכא מאושפיזאי לבי מדרשא, דכי אזילנא בדיקנא נפשאי בכולהו", והתבאר שם [בהערה 5] שהכוונה שבודק את עצמו מכל חטא לפני הלימוד, וכמבואר כאן שהנפנה מרמז על פרישת גנותו. 
(47) יש לעיין אם דברי אביי ורבא הם דוקא כשראה שעלה וירד, אך אם ראה את עצמו רק יורד מהגג, יירד ממעמדו. או שבזה ודאי אין לו לחוש, כי רק אם ראה שעלה, נקטה הגמרא שהרמז הוא שסופו להגיס דעתו, ויושפל, [כמבואר במגילה יג ב, כשהקב"ה פוסק גדולה לאדם, פוסק לבניו ולבני בניו עד סוף כל הדורות, אך אם הגיס דעתו הקדוש ברוך הוא משפילו], ואביי ורבא סברו שהרמז הוא שהוא ישפיל עצמו, והקב"ה יגביהו עוד [כמבואר בעירובין יג ב]. 
(48) הרמז בפשוטו הוא משום שקריעת הבגדים ולבישת שק, הוא חלק מדרכי התשובה. ועוד יתכן, שהבגדים מורים על המידות, וקריעתם מורה על שבירת מדותיו הרעות, וכן על קריעת מידת הדין המתוחה עליו. 
(49) רש"י, ומשמע שבחו"ל מרמז רק שאין בו עוון ישיבת חו"ל, ובארץ מרמז רק שאינו מקיים מצוות התלויות בארץ, אך בחו"ל אינו סימן שאין בו כל עוון, וכן בא"י אינו סימן שאין לו שום מצווה. 
(50) ב<b>מלא הרועים</b> נקט שראש כלה חוזר על השיעור לתלמידים שלא הבינו, ולכן תמה שהרי הם ה"קטנים", וביאר שלדרשה מגיעים גם עמי ארצות שהם קטנים, אך תלמידי הרב כלם נחשבים גדולים. ויתכן עוד, שכלפי ראש כלה כל התלמידים נחשבים כ"גדולים". ולביאורים אלו נמצא ששומעי ראש כלה פחותים מתלמידי ראש הישיבה בכמות ובאיכות. אך בפשטות נראה כמבואר בפנים שראש כלה חוזר רק עם גדולי התלמידים, ולכן דומה ליער. 
(51) ב<b>מלא הרועים</b> כתב כי אף שלעיל אמר שראה אווז ובא עליה בחלום, וזה היה לו רמז שיהיה ראש ישיבה - זה וזה רמזו לכך. ויתכן שראש ישיבה יש לו שני תפקידים א. להרביץ תורה ב. להנהיג את הציבור כמבואר במועד קטן [ו א] ובהוריות [י א] ובאגם נרמז רק על הרבצת תורה ולכן רק בחלומו על ראית האווז אמר "סלקת לגדולה". 
(52) ה<b>צל''ח</b> ביאר, על פי הכתוב "מעביר ראשון ראשון", שהקב"ה מעביר ושומט את העון הראשון, ואינו נותנו על כף המאזניים. אלא שאם לבסוף רבו העוונות מוסיפים גם את העון הזה לכלל העונות. ונמצא שאם עוונותיו רבים, אין הם נידונים לפי הסדר, כי נמצא שהעון הראשון נידון בסוף. ולכן אמר שיהיו "סדורין לימחל", שהרי אם כל העוונות נידונים כסדרם, בהכרח שנמחל לו ריבוי עוונותיו, שאם לא כן, לא היו כסדרם. וה<b>אמרי אמת</b> ביאר ע"פ המדרש [ויקרא רבה לג ג] שסאה של עוונות גזל מקטרג בראש, וכשמקיז דם נרמז שיצאו ממנו כל ה"דמים" [ממון] שאינם שלו, ושוב אין הגזל קופץ בראש, אלא עוונותיו כסדרן. 
(53) ע"פ <b>רב נסים גאון ורש''י</b>, וכמבואר ביומא [עה א] "שלא כמדת הקב"ה מדת בשר ודם:. קלל את הנחש עולה לגג מזונותיו עמו יורד למטה מזונותיו עמו". 
(54) כי הנחש נושך מפני קנאתו באדם, ואילו אין פרנסתו מצויה יותר מהנחש [שפרנסתו מצויה בכל מקום] - לא היתה לו סיבה לקנאה. [וב<b>שלמה משנתו</b> ביאר שנכנס בו הארס הנוצר ממאכל הנחש, ונמצא שקיבל מפרנסת הנחש שפרנסתו מצויה לו]. ויתכן שהרמז על כפלים הוא משום שיש כאן שתי ראיות, א. עצם ראיית הנחש, מרמזת שפרנסתו מזומנת לו, ב. כשראה שגם נושך בו, הרי הוכח שוב שפרנסתו מזומנת, וכפילות המשמעות מרמזת על כפילות הפרנסה. 
(55) משמע כי אף שראה את הנחש שהוא סימן לפרנסה, כיון שהרגו איבד פרנסתו, ומסתבר שגם אביי ורבא יודו בזה, כי רק לגבי העולה לגדולה אמרו "כיון שעלה שוב לא ירד", אך בפרנסה מצינו [קידושין פב ב] שאם הרע מעשיו קיפח פרנסתו. 
(56) ולא תועיל לו אמירת פסוק לטובה, כי הפסוק מועיל רק לחלום שמרמז על שני דברים, והוא רוצה להטותו לטוב, אך שתיית יין מרמזת לדבר מסויים, אלא שהוא תלוי במזגו של השותה, ואין אמירת הפסוק משנה פתרונו, וראה הערה הבאה. 
(57) <b>בסמיכת חכמים</b> העיר למה לעיל [נה ב] לא פירש רש"י מאמר זה, וכאן כתב שקם ממטתו. וביאר שכאן רצה להבהיר שאין כוונת רבי יוחנן על כל האמור לעיל "ישכים ויאמר:. קודם שיקדמנו פסוק אחר", אלא אפילו אם לא ראה דבר, כיון שנפל לו פסוק, הרי זו נבואה קטנה. וה<b>צל''ח</b> כתב שרש"י מבהיר שזהו מאמר נפרד של רבי יוחנן, ואינו נסוב על דבריו בשותה יין [דהיינו שאין כוונתו שאם שנפל לו הפס' "ויין ישמח" הרי הוא יכול לברר פתרונו לטוב]. ו<b>הגרא''מ הורביץ</b> ביאר שכוונת רבי יוחנן כי מה שאין אמירת פסוק מועילה להטיב פתרון חלום של שתיית יין [כמבואר בהערה הקודמת], הוא רק אם השכים ואמר מרצונו פסוק מסוים, אך אם נפל בפיו, הרי הוא כנבואה קטנה ומועיל לו. [ובהגהת <b>ר''ש טויבש</b> כתב שכוונת רש"י כי רק אם נפל לו אחר שקם ונטל ידיו, נחשבת כנבואה קטנה, אך לא קודם שנטל ידיו]. 
(58) <b>רבינו בחיי</b> [בראשית מא א] כתב שמצינו [ב"ב יב א] "נבואה קטנה" שנתנה לשוטים ולתינוקות, והיינו שהיא דמיון אמיתי, ושייכת רק באלו שאין להם דעת ולא הטריחו חושיהן בהקיץ להשכיל בדברים המורגשים ולעצור אותם בדמיונם, וגם בעת השינה מדמים דברים אמתיים ומתקיימים, והחלומות ממין זה באים בין לצדיקים בין לרשעים מבלי שיהרהר אדם בענין זה כלל", וכבר ביאר <b>מהר''ל</b> [ח"א ב"ב שם] שהחכם מבטל בשכלו את כח הדמיון, ולכן אינו מקבל את הנבואה, בניגוד לשוטה שאינו פועל בשכלו, וכל ידיעתיו הם ממה שניתן לממונים בשמים, וראה זהר [ח"ב רנח א]. וב<b>תורת חיים</b> [ב"ק נה א] ביאר שנקראת "נבואה קטנה" כי היא א' משישים בנבואה. ו<b>הג''ר משה שפירא</b> שמשמעותה כלשון הכלל [ב"מ יב ב] "גדול וסמוך על שלחן אביו, זהו קטן", כי ה"נבואה" שהכיר בה בקומו, כאשר יש לו כבר תודעה עצמית, נגרמת ונסמכת על גילוי שקבל בשנתו, וגם אינה נבואה חדשה שנגלתה לו, אלא היא נסמכת על פסוק, שהוא נבואה שכבר נאמרה לנביא. 
(59) נאמר בפתיחת ספר משלי "משלי שלמה בן דוד מלך ישראל", וביאר <b>הגר''א</b> שספר משלי חלוק לג' חלקים, הראשון עוסק בענייני חכמה, וכנגדו אמר "משלי שלמה" כי עליו נאמר "ויכחם מכל האדם". השני עוסק במוסר, ועליו אמר "בן דוד" שהיה חסיד, והוא ממלא מקום אבותיו. והשלישי עוסק בתורה, ולכן אמר בו "מלך ישראל" כי על התורה נאמר "בי מלכים ימלוכו". 
(60) כך ביאר ה<b>צל''ח</b>, והכרחו, שהרי גם שאול נהרג הוא ובניו במלחמה, ולא נזכר כסימן לפורענות, ומשמע שהרמז על פורענות בעוה"ז ובעוה"ב, וראה הערה 72. 
(61) <b>הגר''א</b> לא גרס "הרואה ספר ישעיה", שהרי אמרו רק "ג' נביאים", ואמנם ב<b>אבות דרבי נתן</b> [מ יג] לא נזכר ספר יחזקאל. וה<b>צל''ח</b> כתב ש"ספר מלכים" אינו ממנין ג' נביאים, אלא אחר מנין ג' המלכים אמרו שאם ראה "ספר מלכים" יצפה לגדולה. 
(62) ב<b>אבות דרבי נתן</b> [מ יד] גרסו "יצפה לענווה", שהרי דוד אמר [תהלים כב ז] "ואנכי תולעת ולא איש". ומחלוקת הגירסאות תלויה בנידון הגמרא [ע"ז כ ב] איזו מדה גדולה מכל המדות, חסידות או ענווה. 
(63) אף שאיוב היה בעל יסורים, לא אמרו שהוא סימן רע לרואהו, כי יסוריו היו לנסותו ולא לענשו. 
(64) בזהר [בא לט א] מצינו ששלמה כתב את שיר השירים כנגד חסד, קהלת כנגד דין, משלי כנגד רחמים, ובשו"ת <b>הרדב''ז</b> [תשכב] כתב שלכן לא נזכר בקהלת שום שם חוץ מ "אלוהים ". 
(65) כתב ה<b>צל''ח</b> שנקט שוב "הרואה" כדי להעמידה כענין בפני עצמו, כי כל הסוגיא עוסקת בסדר של שלש שלש. ו<b>הגרא''מ הורביץ</b> כתב שבעל מימרא זו סבר שמגילת אסתר "לא ניתנה להכתב", ולכן לא מנאה עם ג' הכתובים, אלא כדבר בפני עצמו. 
(66) ע"פ <b>מהרש''א</b> [לבאר החילוק בין "חכמים" ל"תלמידי חכמים" בסמוך, ומקורו מקידושין מט ב]. 
(67) ראה בעירובין [פו א] שהיה רבי מכבד עשירים, וביאר <b>מהרי''ל</b> שהיה עשיר, וכיון שלא רצה להשתמש בכתרה של תורה, לימד את העם לכבדו מחמת עשרו ולא מחמת תורתו. ולכן, אף שהיה עשיר, לא הובא כאן כרמז לעשירות [כראב"ע], אלא לחכמה שהיא עיקר מעלתו. 
(68) ראה לעיל [כז ב] ובשבת [נד ב] שהיה עשיר גדול, והיה מעשר י"ב אלפים עגלים מעדרו מדי שנה בשנה. רב <b>נסים גאון</b> גרס, "<b>הרואה רבי עקיבא</b> <b>בחלום יצפה לחסידות !''</b> כמו שדרשו בסנהדרין [קי א], "אספו לי חסידי" - אלו רבי עקיבא וחביריו שמסרו נפשם לזביחה על דברי תורה. "<b>והרואה רבי אלעזר בן עזריה</b>, <b>יצפה</b> <b>לחכמה !''</b> לפי שהתמנה לראש ישיבה בן יח שנה [כדלעיל כח א], ונקרא קופה של בשמים [גיטין סז א], ו"עטרת החכמים" [סוטה מט א]. ואף שרבי עקיבא הגיע לדרגה יותר עליונה, [כמבואר במנחות כט שמשה רבינו שאל את הקב"ה למה לא נתן את התורה על ידו!] לא הזכירוהו כרמז לחכמה, כי לא התחיל ללמוד אלא בגיל ארבעים, וגם משום שחסידותו היתה יתירה על חכמתו, ומרמז יותר לחסידות, וראה <b>תוס' בכתובות</b> [קה א ד"ה דחשיב]: 
(69) רש"י, ובא ליישב למה לא אמרו כמוב<b>אבות דרבי נתן</b> [מ יא] שרבי עקיבא הוא סימן לפורענות, שהרי סרקו בשרו במסרקות של ברזל - ולכך כתב שרבי ישמעאל התייסר יותר, כי הפשטת עור הקרקפת קשה יותר, שהוא מחובר למח [ומה שאמר רבי אליעזר לרבי עקיבא "שלך קשה מכלם" - סנהדרין סח ב - היינו רק כלפי שאר עשרה הרוגי מלכות]. ו<b>רב ניסים גאון</b> פירש שהיה בסוף ימי בית שני, ובימיו היו ישראל בצרה, ונשבה בנערותו, וקודם החרבן נהרג [ותמוה, שהרי רבי ישמעאל הנהרג היה כהן גדול, ואילו הנפדה היה חברו של רבי עקיבא]. 
(70) בחגיגה [יד ב] קראו עליו את הפסוק "יקר בעיני ה' המותה לחסידיו" [<b>רש''ש</b>, וראה <b>מהרש''א</b> שם שלכן רק בן עזאי מת כשנכנסו לפרד"ס, כי דבקה נפשו בדברים עליונים], ועיין עוד בסוטה [ד ב] שקראו עליו "סוד ה' ליראיו", וראה פירוש <b>רב ניסים גאון</b>. 
(71) בחגיגה [שם] קראו עליו את הפסוק "דבש מצאת אכול דייך". ו"דבש" הוא כינוי לחכמה, שנאמר [שם] "דבש וחלב תחת לשונך". 
(72) המקור לשם "אחר" הוא בחגיגה [טו א] שאלישע בן אבויה נכנס לפרד"ס, וכיון שקלקל יצאה בת קול ואמרה "שובו בנים שובבים חוץ מ'אחר"' [והוא פורענות לעוה"ב, ראה הערה 60], וי"א שהבת קול אמרה 'אלישע', והגמרא קראתו "אחר" מפני המעשה המובא שם שאמרה עליו זונה "אחר הוא". ו<b>רב ניסים גאון</b> [בספר המפתח כאן] כתב שנקרא "אחר" כי חזר לאחוריו. 
(73) <b>רש''י</b> פירש שהיא חיה הדומה לקוף, ויש לה זנב ארוך, וכתב ה<b>רש''ש</b> שסובר כ<b>תוס'</b> בנדה [כג א] שגרסו כאן "והקיפוף", כי ה"קיפוד" הוא מין שרץ. וב<b>תוס' ר''י החסיד</b> גרס "והקיפור", וביאר שהיא מין חיה, אך "הקיפוד" הוא מין עוף, ולא נחלקו כי יש שני מיני קיפוד, של שרץ ושל עוף. ו<b>הגר''א</b> [אמרי נעם] ביאר, ששלש מיני קפוד הם: א. מין חיה, והוא המדובר כאן. ב. מין שרץ, ומוזכר בישעיה [יד כג] "ושמתיה למורש קפוד". ג. מין עוף, ומוזכר בישעיה [לד יא] "וירשוה קאת וקיפוד" [אך רש"י נח א כתב שהם "חיות ועופות רעים"]. 
(74) ביארנו כפשוטו, אך ב<b>חזון טוב</b> תמה א"כ למה לא הוזכרו כל שלשת שאין הגוף נהנה מהן באכילתם כסימן רע. ולכן ביאר כדלעיל שרק "הרואה תמרים, תמו עוונותיו", אך "פגי תמרה" שעדיין לא נשלם גדולם, מורים שעדיין לא תמו עוונותיו, ולכן אינם סימן טוב. 
(75) רש"י, וה<b>יעב''ץ</b> כתב ש"תכלת" נגזר מלשון "תכלה" וקץ. וב<b>ראשית חכמה</b> [קדושה ו כה] הביא מהזהר [תרומה קלה א- קלט א] שתכלת הוא הכסא שדנים בו דיני נפשות, ובו נהרגו בכורי מצרים, והרואה אותו חלום ידע שנשמתו עולה לדין ונידון לכליה, וצריך רחמים רבים. 
(76) ראה בעירובין [כח א] "גודגדניות מרובי בנים יאכלו חשוכי בנים לא יאכלו", וכתב ה<b>חיד''א</b> [שיורי ברכה או"ח רכה] שרק פרי הגודגדניות [מלא ו'] קשה לגוף, אך ירק הגדגדניות [חסר ו'] טוב לגוף, ועליו אמרו "מרובי בנים יאכלו". 
(77) ה<b>ערוך</b> כתב שהן ממין דקל זכר. 
(78) <b>הרמב''ן</b> [נא ב, עי"ש הערה 5] נקט שהטעם שאין מברכין על הנאות אלו, הוא משום שתקנו ברכה רק על הנאות הנכנסות לגוף, ולא בנהנה מחום או מקור או מאור. וכתב ה<b>מג''א</b> [רטז א בשם <b>מטה משה</b>] שלטעמם, מה שאין מברכין על קול ערב, הוא משום שאין בו ממש. ו<b>מהרש''ם</b> [דעת תורה, שם] תמה שהרי מצינו [יומא עו ב] שרחיצה וסיכה נבלעות בעצמות. ויתכן, שעצם הרחיצה והסיכה נבלעות, אך ההנאה מהם היא בחלק שחוץ לגופו, והברכה תלויה רק בהנאה. וב<b>דרך פיקודיך</b> [מ"ע א, דיבור ו] וב<b>מור</b> <b>וקציעה</b> [רמ] כתבו שאין מברכין על הנאת תשמיש משום שלא ניתנה להנאה אלא למצוה, וגם משום שהוא מכחיש כוחו. 
(79) <b>הכוזרי</b> [מאמר ה, אות א, כח] ביאר ששבת נחשבת מעין עולם הבא "כי ביום הזה הושלמו כל המעשים הטבעיים התלויים בזמן, ונסתימו ביצירת האדם המשיג את מדרגת המלאכים שאינם תלויים בכחות הטבעיים בהיותם שכליים, והשכליים אינם צריכים במעשיהם לזמן, שכן אנו רואים כי השכל האנושי מצייר לעצמו בו ברגע את השמים ואת הארץ, מדרגה זו היא אפוא עולם המלאכות ועולם המנוחה, אשר בדבק בה הנפש האנושית ירווח לה". 
(80) כך פירש <b>רש''י</b>, ו<b>הגר''א</b> [משלי כז ט] נקט שהוא קול חברו המייעץ לו עצה טובה, עי"ש שביאר איך שלשת הדברים נרמזים בפסוק. 
(81) <b>המהרש''א</b> ביאר שעל ידיהם נעשית נפשו רחבה לחזר אחר תענוגי העולם הזה. ונקט שאינם סיבות למעלה אלא לפחיתות, כמו ששנינו באבות [ה יט] "מי שיש בידו עין רעה, ורוח גבוהה, ונפש רחבה - מתלמידיו של בלעם הרשע", וא"כ ראוי למעט בהם. אך <b>הרמב''ם</b> [שמנה פרקים, ה] כתב שדברים אלו הם מעלות למי שמשתמש בהם כדי להרחיב דעתו "שתהיה בהירה וזכה לקבל החכמות, וכמו שאמרו [שבת כה ב] "דירה נאה ואשה נאה ומטה מוצעת לתלמידי חכמים", ובכתובות [סז ב] אמרו ששלשת דברים אלו הם בכלל "די מחסורו" של אדם, וראה <b>ביאור</b> <b>הגר''א</b> [משלי יט יא]. אכן יש שביארו שאין הכוונה לתענוגי העוה"ז, אלא משל הם: ב<b>מטה משה</b> [ריש שער ד] ביאר: דירה נאה - הם מידות טובות, שידור באחווה עם הבריות. אשה נאה - שישתעשע ב"אילת אהבים" היא התורה. כלים נאים - שיהיו מלבושיו ראויים, פשוטים ונקיים, לא כעני ולא כעשיר, עי"ש שהאריך. ו<b>הגר''א</b> נקט שהם משל להכנת האדם, דירה נאה - שיהא גופו במזג מאוזן. אשה נאה - שתתנאה נשמתו במעשיו. כלים נאים - שיהיו חושיו נאים. וגם ב<b>ראשית חכמה</b> [קדושה ז] כתב שדירה נאה היא הלב שצריך להבין, כלים נאים הם כלי המעשה, אשה נאה היא הנשמה. ו<b>השל''ה</b> [בהעלותך תו"א ח, עקב תו"א ה] הביא מ<b>האר''י</b> ש"תשב אנוש עד דכ"א", ר"ת <b>ד</b>ירה <b>כ</b>לים <b>א</b>שה. 
(82) <b>המהרש''א</b> כתב בשם תוס' שאין כוונת הגמרא לא' משישים" ממש, וכוונתו לדברי תוס' בב"ק [צב ב] ובב"מ [קז ב] שמספר ששים הוא להפלגה, ונקט שהוא הדין ב"אחד משישים". אך בנדרים [לט ב] אמרו שהמבקר חולה נוטל "אחד משישים" מחוליו, והקשו א"כ יבקרוהו שישים ויבריא, ומשמע ש"אחד משישים" דוקא [וכן משמע בפסחים צד א, עי"ש]. 
(83) לכאורה תמוה שהרי על המן נאמר "וטעמו כצפיחית בדבש, וכיון שתולין קטן בגדול, משמע שהדבש יותר מתוק מהמן. וביאר <b>הגר''א</b> ש"טעמו" היינו שאפילו אם נפל מהמן לקדרה שיש בה פי שישים ממנו, עדיין יש בה טעם כדבש, כי אף שטעם בטל בשישים, נשאר בה טעם דבש שהוא א' משישים מטעם המן. 
(84) <b>הגר''א</b> ביאר שהכוונה לנשימה אחת בשינה, וכשישן כשיעור שישים נשימות נחשבת שנתו כמיתה ממש, ולכן לא ישן דוד שיתין נשמין [ראה לעיל ג הערה 54]. ועוד כתב [משלי יט כג] שהשינה ניתנה כדי שתעלה נשמתו לישיבה של מעלה, ויוכל להשיג בשעה אחת מה שאינו משיג בשבעים שנה. וב<b>רוח חיים</b> [אבות פ"ו] כתב שזהו אחד משישם של מיתה אצל הצדיק, שנשמתו מתדבקת בשכינה, אך כיון שעדיין היא קשורה לגוף גשמי, אינה יכולה להדבק אלא כא' משישים לדבקותו בשכינה לאחר מיתתו, ומאידך הרשע בשנתו נשמתו נדחית מכל מקום, וחשוב כבהמה ומת, והוא א' משישים שלאחר מותו, שאז ילך בכף הקלע. 
(85) ב<b>דרך ה'</b> [ח"ג פ"ה] ביאר שאין החלום והנבואה ממין אחד, אלא שהחלום הוא אמצעי להעברת הנבואה, ונקרא "אחד מששים" כי יש בו הגדה והודעה לאדם שלא כדרך הרגילה בהעברת הידעה שהיא בדרך השכל, [וראה נה ב הערה 47]. וב<b>תורת חיים</b> [ב"ק נה א] כתב שטעם התפלה להטבת חלום בברכת כהנים הוא משום שברכת כהנים היא כנבואה גמורה לטובה, ואומר "אני שלך וחלומותי שלך" כדי לערב נבואתו הקטנה לרעה בתוך נבואה לטובה, ומבטלה בשישים, ונעשה החלום לברכה כחלק מברכת הכהנים, ורמז לכך יש בברכת כהנים שישים אותיות, שמבטלת נבואה קטנה בשישים. 
(86) רש"י גרס "מיסיסין", שהוא תבשיל של סיסין. 
(87) <b>תוס'</b> [ע"ז יא א] כתבו שעשירותם לא התבטאה בחזרת וצנון, אלא שמתוך שהיתה דרכם להרבות בסעודה, היו צריכים להקדימם כדי להרחיב בני מעיים. 
(88) ביארנו כפשוטו שראה בחלומו מת בביתו, ולמת אומרים "לך בשלום" ו"תנוח על משכבך בשלום'. אך יתכן שהכוונה שבחלום נראה לו כחי, אלא שהוא יודע שאדם זה מת מכבר, שהרי בהמשך נקט ראהו אוכל ושותה, ומשמע שאין הכוונה שראה בחלומו גווית מת בבית. 
(89) ביארנו כפשוטו [ע"פ רש"י], וראה ב<b>ספר</b> <b>חסידים</b> [תנד] שאין ללבוש מנעלים של מת. וב<b>נפש החיים</b> [א ה] כתב שגוף האדם נחשב כ"נעל" כלפי נשמתו, ולפי זה ביאר בנו ב<b>רוח</b> <b>חיים</b> [ריש אבות] שכוונת רב פפא שלקיחת הנעל מרמזת שיחלצו לאחד מבני הבית את "נעלו" - גופו - מעל נשמתו. 
(90) ב<b>שלמה משנתו</b> ביאר שגם חרדל מרמז למיתה, כי אמרו בשבת [קלד א] שמכבין בו גחלת, ומרמז על כיבוי גחלת החיים. 
(91) כתבו <b>תוס'</b> [שם] שלאו דוקא מרקוליס, אלא כל עבודה זרה שהיא, והתנא נקט את שם הע"ז שהיתה במקומו. אך <b>רבינו יונה</b> כתב שאין מברכים על ע"ז הקבועה במקומה, אלא על ע"ז המתחדשת, כי הברכה היא על "שנתן ארך אפים" לעובדי ע"ז אף שמחדשים אותה שוב ושוב. ומרקוליס היא דוגמא לזה, כי היא מתחדשת בכל יום, שהרי עבודתה בהשלכת אבנים ע"ג אבנים, [ולמחר משליכים אבנים על אלו שהשליכו היום, ונמצא שהוסיפו עליה שוב]. 
(92) כתבו <b>תוס'</b> [ד"ה הרואה], שהיום אין רגילין לברך ברכה זו, כי רואים ע"ז בכל יום. וב<b>שו''ע</b> [רכד א] נפסק ש"אם רואה אותה בתוך שלשים יום אינו חוזר ומברך", וכתב הרמ"א "והאידנא אין מברכים זאת הברכה שהרי אנו מגודלים ביניהם ורואים אותה תמיד", וביאר ה<b>מג''א</b> שכוונתו להוסיף כי אף אם הלך לעיר אחרת, כיון שראה ע"ז הדומה לזו שבעירו אינו מברך, ועוד, שגם קטן שראה והגדיל כשרואה שוב אינו מברך, כי כבר ראה בקטנותו. ויתכן שנחלקו אם ברכה זו תלויה רק בעצם ראיית ע"ז, ודינה כברכת הראיה שיש לה זמן של ל' יום, או שהיא ברכה על ארך אפים, ושייכת רק בחידוש הע"ז [כנ"ל], ואם אינו רואה חידוש אינו מברך לעולם, ולכן קטן לא מברך, כי אינו רואה חידוש, ואף שבקטנותו לא היה בר חיובא, לא מתחייב בברכה. 
(93) <b>תוס'</b> [נד א ד"ה שעקר] הביאו מירושלמי שאומר כן רק כאשר נעקרה מכל ארץ ישראל, וראה שם שכאשר נעקרה ממקום אחד אומר "מן המקום הזה", [וה<b>רא''ש</b> [כאן] גרס בירושלמי "נעקרה ממקום אחר" וביאר שרק בחו"ל אומר "מן המקום הזה"]. ו<b>הגר''א</b> [רכד ג] דייק מהנוסח המובא כאן, שלדעת הבבלי בארץ ישראל אומר "מארצנו", ואפילו כשנעקרה רק ממקום אחד, שהרי אחר שאמר "מארצנו" הוא מוסיף "וכשם שנעקרה ממקום זה וכו". והנה במצוות ביעור ע"ז, נאמרו שני מקראות, א. "אבד תאבדון את כל המקומות אשר עבדו שם הגויים", והיא מצוה על עצם הע"ז, ונוהגת גם בחו"ל [קידושין לז א]. ב. ואבדתם את שמם מן המקום ההוא, והיא מצוה על טיהור המקום, ונוהגת רק בא"י [ספרי ראה ט]. ונחלקו אם המצוה שהתחדשה בא"י, מתקיימת דוקא בטיהור כל הארץ, אך על מקום אחד אומר כמו בחו"ל "מן המקום הזה", או שכל עקירה בארץ היא בכלל מצוות טיהור הארץ, ואומר עליה "מארצנו". 
(94) <b>רש''י והרמב''ם</b> [ברכות ו ט] לא פירשו באיזה "גוב אריות" מדובר, [אף שבכבשן האש פירשו כדלהלן], וה<b>ב''ח</b> [ריח] הביא ש<b>מהרש''ל</b> הוכיח מכך שמברכים על כל גוב של אריות, כי הוא דבר שאינו מצוי, ובכל גוב מתעורר לזכור את הגוב שהושלך בו דניאל [וצ"ע מהו לשון הברכה, שא"א לומר "במקום הזה"]. וב<b>אליהו רבה</b> [שם ט] דחה, כי פשוט שכוונת המשנה לגוב של דניאל, ורק בכבשן הוצרכו לפרש אלא באיזה כבשן מדובר, שלא יטעו לומר שמדובר בכבשן של אור כשדים שבו הושלך אברהם [אך <b>רשב''ם</b> ב"ב צא א נקט שמברכים גם על כבשן שהושלך בו אברהם]. 
(95) <b>הרי''ף והרא''ש</b> גרסו "לצדיקים", וביאר ה<b>רש''ש</b> שאין אומרים "לאבותינו" אלא על שלשה אבות, וראה הערה 3 למשנה בראש הפרק. 
(96) כך פירש <b>רש''י</b> [ד"ה מקום], ועוד הביא בשם רבי יצחק, שנוטלים משם עפר לטיט הבנין, ואין באותו מקום לא ישוב ולא זרע ולא נטיעה. וכתב <b>המהרש''א</b> כי לפירוש זה נמצא ש"וטאטאתיה" נגזר משורש "טיט". 
(1) שהם מחולקים לס' רבוא דעות. והן כלל כל הדעות שבהם ניתנה תורה. שעל כן נתנה התורה במדבר בדוקא לס' רבוא, להיות התורה כלולה מכל הדעות והחכמות, ואין להוסיף עליה. והיינו דאמרינן שהכל ניתן מסיני, ואף מה שתלמיד ותיק עתיד לחדש. משום שדבר זה כבר היה בכלל אחת מאותן ס' רבוא דעות שהיו בשעת מתן תורה. <b>מהרש''א</b>. 
(2) וכתב ה<b>בית יוסף</b> בסימן רכ"ד, בטעמא דמילתא דבחכמי ישראל אומר "שחלק", ובחכמי אומות העולם אומר "שנתן", שהוא מפני שישראל ההולכים בדרכי ה' ועושים את מצותיו, הרי הם כחלק מהשם יתברך. אבל עובדי כוכבים, שרחוקים ממנו יתברך, הריהם כמו שנתן להם מתנה מנכסיו ואינם חלק ממנו. עוד הביא בשם <b>אבודרהם</b>, שהחלק הוא כמו צינור הנמשך מן הנהר, שאפשר להרחיבו ואפשר לקצרו. וכן הוא בישראל דכתיב בהו "כי חלק ה' עמו", שלפי זכותם מתרבה ומתמעט השפע. מה שאין כן בעובדי כוכבים, הרי החכמה אצלם כמתנה, שהיא נתלשת ונפסקת מן הנותן. ויעויין עוד ב<b>מהרש''א</b>, <b>ובב''ח</b> שם. 
(3) וצריך לומר, דנעשה לרב ששת נס, ונתפקחו עיניו כדי לעונשו. אי נמי, לאו ממש קאמר, אלא קללו בכך שייעשה גל של עצמות. <b>מהרש''א</b>. 
(4) וצריך עיון, הא "גדולה" היינו חסד, ודרשינן לה לעיל אמעשה בראשית. ולמה דריש ל"יד הגדולה", על גבורה שהיא מדת הדין. ועל דרך הרמז יש לבאר, דבהא דכתיב בקריעת ים סוף "ימינך ה' נאדרי בכח, ימינך ה' תרעץ אויב", פירש <b>רש''י</b>, דשני פעמים "ימין" כתיב. משום שבשעה שעושים ישראל רצונו של מקום, אף השמאל נהפך לימין. והיינו דהדין מתהפך לרחמים. הלכך בשעת קריעת ים סוף, אף השמאל שהוא גבורה, הריהו ראוי להקרא בשם "גדולה". ולכן כתיב "היד הגדולה". שאף שעצם הכאת מצרים היתה במדת הגבורה, נחשבה למדת החסד. <b>צל''ח</b>. 
(1) ו<b>ברי''ף</b> גריס "הרואה בתי כנסיות ביישובן". וה<b>בית יוסף</b> בסימן רכ"ד תמה, דלפי זה "בתי עכו"ם" נמי צריך לפרש בהכי, דקאי על בתי עבודה זרה ממש. והרי לעיל קאמר דמברך עליהם "ברוך שנתן ארך אפים לעוברי רצונו". ומסיק שם, דלא יפרש <b>הרי''ף</b> בבתי עבודה זרה ממש, אלא בבתים שמתכנסים שם העכו"ם לערכאות או להתייעץ. דאהנהו אומר "בית גאים יסח ה"'. 
(2) <b>רש''י</b>. <b>והבית יוסף</b> שם בתחלה הבין מזה, דקאי על בית המקדש גופו. ומיהו אסיק, דיותר נראה דקאי על בתי ישראל בכלל. אלא דכונת רש"י היא על זמן בית שני, שהיו אז ישראל מיושבין בלא שטן ופגע. וב"ישובן", היינו בתוקפם ובגבורתם, והם בתי עשירי ישראל. ודוקא בזמן בית שני נוהגת ברכת "מציב גבול אלמנה". שהרי לאחר חרבן בית ראשון היו ישראל כאלמנה, ושוב חזרו ונתיישבו בארץ. עוד כתב שם דאפשר דבזמן הזה, לאחר חרבן בית שני, לית לן בה. וכן אפשר דדוקא בארץ ישראל מברכינן כן ולא בחוץ לארץ. ויעויין ב<b>צל''ח</b> שכתב, דלא שייכא ברכה זו בזמן הזה. כיון שאין מברכין אלא על בית גדול וחשוב. ובזמן הזה, אסור לבנות בית מסויד ומכויד, משום זכר לחרבן. 
(3) לפי שבמשך זמן זה עברו עליו ראש השנה ויום הכפורים, שבהם נידון האם יחיה או ימות. ועל כן אומר "מחיה המתים", משום שניצול מדין מיתה בשנה זו. 
(4) ואף שטעם ברכה זו הוא משום ריבוי הדעות שיש בס' רבוא, שדעת כל אחד חלוקה מדעת חבירו, צריך לומר דאף באיש אחד שהוא חכם גדול כלולות כל הדיעות שיש בעם ישראל. וכענין שנאמר ביהושע בן נון "איש אשר רוח בו", ודרשינן בספרי, שיכול להלוך כנגד רוח כל אחד ואחד. <b>מלחמות ה'</b>. 
(5) שרק אם הרואה הוא איש חכם ראוי לו לברך כן. לפי שהוא יודע להכיר בהן ובמראה פרצופיהן, לראות שיש בהם את המדות הללו. <b>שם</b>. 
(6) <b>והבית יוסף</b> בסימן רכ"ד עמד על כך שלא הביא הרמב"ם דין זה להלכה. וכתב ה<b>ב''ח</b>, דהרמב"ם יפרש, שלא הסכים רב פפא לדברי רבי חנינא. ואדרבה הענישו על שהורה שלא כשורה. ובתמיה קאמר ליה: וכי חכימת כולי האי לחדש ברכה שלא נשנית במתניתין<QM> ! 
(7) והביא ה<b>טור</b> בסימן רכ"ה בשם ה<b>ראב''ד</b>, דדוקא על מי שהוא מצטער עליו מברך. דומיא דרואה בריות טובות, שמברך עליהם מפני שנהנה בראייתם. ותמה עליו ה<b>בית יוסף</b>, הא אף על פיל וקוף מברך כן, ומאי שייך בהו מצטער בראיתם<QM> וה<b>ב''ח</b> כתב, דאין כונת הראב"ד לברכת "משנה הבריות". אלא לברכת "דיין האמת", שמברך במי שנשתנו לאחר לידתן. דההיא ברכה איתא דוקא במקום שמצטער. 
(8) ויש לבאר, על פי הידוע, שהכוכבים מנהיגים את העולם בהשגחת הקדוש ברוך הוא. ומכל כוכב נמשך כח מסוים בעולם. וכשנעקר כוכב אחד ממקומו ובא לשלוט בעולם, ממילא מתמעט כוכב אחר שכנגדו [שהנהגתו שונה מן הראשון] מכח שליטתו בעולם. <b>חידושי הגר''א</b>. 
(1) ראה <b>רש''י בראש השנה</b> [יא ב] ש"המבול ירד דרך נקב שני כוכבים שנטלו מכימה, שהוא מזל שיש בו כוכבים הרבה". ו<b>הגר''א</b> ביאר שע"י נטילת כוכבים מכימה נחלש הקור, וגבר כח כסיל, וכך דן הקב"ה את דור המבול ברותחין. 
(2) <b>הגר''א</b> ביאר כדרכו, שנטלן מ"עיש" כי הוא ממוצע, לא קר ולא חם, וכתב כי כתוצאה מנטילתם העולם לפעמים קר ולפעמים חם, ולעתיד לבא שיחזירם לעיש יהא העולם תמיד ממוצע, וראה הערה הבאה. 
(3) אחר המבול שלח נח את היונה, ושבה אליו עם "עלה זית טרף בפיה", וציין <b>בעל הטורים</b> שלשון "טרף" נזכר שוב רק בפסוק "הוא טרף וירפאנו", ויתכן שהכוונה לאמור כאן, כי אחר המבול כימה נראית כ"טרף" עקב מלויה בשני כוכבי עיש, אך עתיד הקב"ה להחזירם ולרפאות את כימה. 
(4) לכאורה תמוה, איך כשנוטל באותה מדה ממקום אחר ימלא בה את חסרון הבור [ובעפר נוטל ממקום אחר כדי צרכו, ראה לעיל ג ב]. ועוד תמוה, אם כוכב אינו מתמלא ממה שניטל ממנו, למה הולך עש אחר כימה, והרי לא יועילו לו החזרת כוכביו. ובהכרח שהכוונה למילוי החסרון של חום וקור, ורק בכימה [וכסיל] מצינו לעיל שצריך שיהיו שוין לגמרי במידתן כדי שלא יחריבו את העולם, ולכן עיש שהוא ממוצע, מועיל למלאות את צינת כימה, וכנגדו יחסר במזגו, וכן כשיחזרו לו, אף שלא יהא שלם לגמרי, כיון שאינו צונן או חם, אין חשש שיחרב העולם. 
(5) ב<b>ירושלמי</b> הובאו כאן חמש סיבות שבעטיין באה רעידת אדמה: א. אליהו הנביא אמר "בשעה שהקב"ה מביט בבתי תאטריות ובבתי קרקסיות יושבות בטח ושאנן ושלוה ובית מקדשו חרב, הוא רוצה להפיל לעולמו להחריבו. ב. רבי נהוראי אמר בעוון תרומה ומעשרות. ג. רב אחא אמר בעון משכב זכר, אמר הקב"ה אתה זיעזעת איברך על דבר שאינו שלך, חייך שאני מזעזע עולמי על אותו האיש. ד. רבנן אמרו מפני המחלוקת. ה. רבי שמואל אמר אין רעש אלא הפסק מלכות". 
(6) <b>רבינו חננאל</b> ביאר שהקב"ה מחשב להביא מבול, ומוריד מעין שתי טיפות כעין דמעות [ולא דמעות ממש ח"ו], וכאשר מתנחם שלא לאבד עולמו במבול, הרי הן מתגלגלות ויורדות לים הגדול, וקולן הולך מסוף העולם עד סופו, ועושה זאת כדי להראות לישראל שהקב"ה לא עזבם ולא נטשם, לחזק את ליבם שלא יתייאשו מהגאולה וכו'. וראה ביאור מחודש ב<b>חידושי</b> <b>הגדות להרשב''א</b>, ומה שביארו <b>האר''י</b> [שערי רשב"י בראשית א, ספד"צ א] וה<b>מהר''ל</b> [באר הגולה ד]. 
(7) בחגיגה [ה ב] דרשו "דמוע תדמע ותרד עיני דמעה, שתי דמעות הראשונות על שני בתי מקדשות שנחרבו, ודמעה שלישית על ישראל שגלו. ויתכן שבעל האוב הבין ש"גוהא" אחת נעשית מפני דמעה שכנגד ישראל, ורב קטינא טען שאם דמעה גורמת גוהא, הרי היתה צריכה להזדעזע פעמיים מפני שתי דמעות שעל המקדשות, והאמת היא שתחילה עושה גוהא גוהא כנגד שתי הדמעות שעל המקדשות, ושוב עשתה גוהא אחת כנגד דמעה שעל ישראל. 
(8) רש"י, והביא שיש מפרשים, שהעננים נאחזים בגלגל, ומתגלגלים עמו בעל כרחם, ומקול פגיעתם בגלגל נשמע הרעם. 
(9) <b>תוס'</b> הביאו מירושלמי שרק על רוחות הבאות בזעם מברך "שכוחו וגבורתו", אך על רוחות הבאים בנחת אומר "מעשה בראשית". וכתב <b>הגר''א</b> שגם הבבלי לא חולק בזה, כי אביי נקט "זעפא" רק לברכת "שכוחו וגבורתו", אך גם על שאר רוח מברכין, ברכת "מעשה בראשית". וראה <b>מג''א</b> [רכז א] ש"זעף" הוא הרוח הנשמע בכל העולם, ואילו על כל רוח גדול מברך "מעשה בראשית". וב<b>מרדכי</b> הביא דברי הירושלמי גם לגבי ברקים ורעמים, שלא יברך עליהם אלא אם באים בזעף. ויתכן שתוס' לא חלקו עליו, שהרי <b>הגר''א</b> כתב שרעם בא בנחת כי מקורו רחוק מהארץ, ונמצא שרק ברוח שייך חילוק בון נחת לזעף, וראה הערה 12. 
(10) לעיל פירש רש"י ברקא תקיפא-ברקים של אש, וכאן ביאר שהוא אור מבריק, ויתכן ששינה, משום שקושיית הגמרא נסובה על "שכוחו וגבורתו מלא עולם", ודקדק מכך שכוונתו להקשות למה הזכירה המשנה רעמים לפני ברקים, והרי הברק בא קודם הרעם, ואין לומר שלעיל מדובר בברק של אש, ואילו במשנה ב"ברקא חיוורא" או "ירוקתא" שהם קלים ונראים גם אחר הרעמים, שהרי אין אומרים "שכוחו וגבורתו מלא עולם" אלא על ברקים תקיפים, ולכן הקשה, "מאי ברקים"<QM> ורבא השיבו שמברכים גם על ברקים שאינן תקיפים, והם אינם קודמים לרעמים. ולכך שינה רש"י כאן, ולא פירש ברקים של אש, אלא מבריקים בעלמא, וראה דברי ה<b>צל''ח והגרא''מ הורביץ</b>. 
(11) <b>הרשב''א</b> כתב שבזמן בית המקדש היו הגשמים יודים בנחת בלא קולות וברקים שלא ליירא את בני האדם, ומשמע שגם ברקים נבראו לפשוט עקמימויות שבלב. וראה <b>מג''א</b> [סו ה] שמפסיקים בק"ש לברכת ברק ורעם, כי אם מפסיקים מפני הכבוד לאדם, כל שכן לכבוד ה', ולדבריו ברקים נבראו לגילוי כבוד ה' יתברך. 
(12) כך ביאר ה<b>מהרש''א</b>, אך ב<b>הלכות קטנות</b> [ח"א לח] נקט שכל השנויים במשנתנו שברכתם "שכוחו וגבורתו" תכליתם להבהיל את האדם, ואינו טעם לרעם בלבד [ונמצא לדבריו שעל רעם בנחת מברך "מעשה בראשית", כי אינו מבהיל, אך למהרש"א אפילו בא בנחת מברך "שכוחו וגבורתו", כי זו כל מטרת הרעם, וראה הערה 9]. 
(13) כך פירש <b>רש''י</b>, ו<b>הב''י</b> [רכט] כתב ש<b>אבודרהם</b> [ברכות ח] שהקשה איך רואה את הקשת, והרי בחגיגה [טז א] אמרו כל שלא חס על כבוד קונו ראוי לו שלא בא לעולם, ואמר רבי אבא זה המסתכל בקשת דכתיב כמראה הקשת אשר יהיה בענן ביום הגשם כן מראה הנגה סביב הוא מראה דמות כבוד ה' [וראה שם שעיניו כהות]. והביא בשם הרא"ש שרק המסתכל עיניו כהות, כי הוא מדקדק בהבטתו, אך יכול לראות ולברך. אכן <b>רבינו חננאל</b> [חגיגה שם] ביאר שמסתכל ואומר כגון זה דמות ה', וגם המאירי שם ביאר שהכוונה למי שמעמיק בפסוק האמור על קשת, ומעיין ב"מאה דמות כבוד ה"', ולדבריהם אין איסור להביט בגוף הקשת, אלא בעניינה. וראה ב<b>אבן עזרא ורמב''ן</b> [בראשית ט יב] שהקשו הרי הקשת היא תוצאה טבעית של שבירת קרני השמש במי הגשם, ואיך תהיה סימן לזכירת הברית. ו<b>השל''ה</b> [תושב"כ נח] כתב בשם הרמ"א שאילו היו זוכים היה הגשם יורד רק בלילה ולא היתה הקשת נראית, וכך היה בימי רשב"י. אך <b>ביערות דבש</b> [ח"א יב] הביא בשם הזוהר שיש שתי קשתות, אחת בעלת כמה גוונים, והיא הנוצרת בדרך טבעית, ושניה שהיא מראה תכלת לגמרי, והיא הקשת הנרצית להזכרת ברית, כי תכלת מלשון "כליה" רח"ל, [וביאר בכך מה שמצינו בכתובות עז, ששאל רשב"י את ריב"ל נראה קשת בימיך, והיינו קשת התכלת, שאינה טבעית, וכשיש צדיק בעולם אינה באה, וריב"ל השיב לו שנראתה, וכוונתו היתה לקשת הטבעית], אך <b>הגר''א</b> נקט ששם קש"ת מרמז לשלשה גוונים שבה, שהם כנגד חסד דין ורחמים. ו<b>מהר''ל</b> [באר הגולה ד-ו] כתב כי אע"פ שהקשת נוצרת בדרך טבעית, חז"ל לא עסקו אלא בסיבה הרוחנית ליצירתה, וראה <b>שפתי</b> <b>חיים</b> [מועדים ב קמו- קנז] בהרחבה. 
(14) ב<b>מחזיק ברכה</b> [רכט] כתב שאם ראה שוב קשת בתוך ל' יום, מברך עליה, כי אינה אותה קשת שראה בפעם ראשונה, וב<b>ברכת הבית</b> [כט יט] כתב שבאותו יום אינו מברך, אלא אם ראה שוב אחר שהתפזרו העננים, וכברכת ברק ורעם, וראה הערה 30. 
(15) כך גירסת <b>הרמב''ם והטור</b> [רכט], אך ה<b>רי''ף</b> גרס "נאמן" בלא ו'. ו<b>תוס'</b> [ד"ה הלכך א] גרסו בתחילה "נאמן בבריתו" ואח"כ "וקיים בשבועתו וזוכר הברית". וטעם חילוק הנוסחאות תלוי בנידון אם היתה כריתת ברית לנח ולזרעו בנפרד, ולכל נפש חיה בנפרד, ועל הארץ שלא תשחת בנפרד [ראה בראשית ט ח-יא], או שכלם כריתת ברית אחת, והכפילות נאמרה כדי לעשותה כשבועה [כמבואר בשבועות לו א], ולפיכך הוסיפו תוס' "וקיים בשבועתו" כי לדעתם היא ברית אחת; עוד כתבו תוס' שאין חותמים ברכה זו בברוך, ויתכן שכוונתם לאפוקי ממנהג שהביא הב"ח שטועים להפך ולומר "נאמן בריתו וקיים במאמרו, ברוך אתה ה' זוכר הברית". 
(16) כך פירשו <b>תוס' והרי''ף</b>, וכתב ה<b>אליהו</b> <b>רבא</b> כי הטעם שתקנו שתי ברכות הוא כדי לשבח את ה' בשני שבחים, ואילו ב<b>מור וקציעה</b> כתב, שהוצרכו לכך לאופן שראה את שניהם יחד, שאילו היתה ברכתם שוה לא היה יכול לברך שתי ברכות [וראה בסמוך]. וכתב ה<b>ט''ז</b> [רכז] שהעולם נוהגים לברך על הרעם דוקא "שכוחו וגבורתו מלא עולם", ואולי הוא משום שהרעמים מראים כוח יותר מן הברקים. וה<b>מג''א</b> [שם] כתב שאם באו ברק ורעם כאחד מברך "עושה מעשה בראשית", ופוטר את שניהם. אך <b>הראב''ד</b> [ברכות י יד] וה<b>רשב''א</b> ביארו שעל ברק לחוד ועל רעם לחוד מברך שתי ברכות, וכן דקדק ה<b>ב''י</b> מדברי <b>רש''י</b> שכתב כי על ההרים אינו יכול לברך "מלא עולם" כי כל אחד במקומו, ומשמע שמחלק בין ברק ורעם שעל כל אחד מהם מברך שתים, לבין הרים שמברך עליהם רק "מעשה בראשית". וכתב <b>המג''א</b> שאם ראה ברק ושמע רעם כאחד, מברך ברכה אחת על שניהם, דהיינו "מעשה בראשית" ששייכת בשניהם, ולא "שכוחו וגבורתו" שאינה שייכת בברק. וב<b>ערוך</b> <b>השלחן</b> כתב שהשתרש מנהג טעות להמתין בראיית ברק עד שמיעת הרעם [כדי לוודא שאינו ברק מחמת חום] ואז מברכים שתי הברכות, אולם כיון ש"מעשה בראשית" עולה גם על רעם, נמצא שמברכים "שכוחו וגבורתו" לבטלה. 
(17) רש"י ע"פ דברי אביי בהמשך הסוגיא, וראה <b>חתם סופר</b> [או"ח נו] שצריך לראות את גוף החמה, ואם היא מכוסה בעבים לא יברך, אף שיומא דעיבא כוליה שמשא. אך ב<b>דגול</b> <b>מרבבה</b> כתב שאם לא נראתה עד חצות, יברך. וביאר בשו"ת <b>פנים מאירות</b> [ח"ב לח] שעיקר הברכה על שזכינו לראות שהיא שבה לנקודה שבה נתלתה, וב<b>חכמת שלמה</b> תמה מה החילוק מברכת לבנה שלא מברכים עליה כשאינה נראית, אע"פ שידוע שהתחדשה, אך בדברי הפנ"מ השיב על כך, שהוסיף כי השמש ניכרת בעולם ע"י אורה, ואילו הלבנה אינה מהנה כשהיא מכוסה. וה<b>ערוך ורבינו חננאל</b> הביאו מירושלמי שכוונת הגמרא לאופן שהיו ג' ימים רצופים מעוננים, ולא נראתה החמה, כשיתפזרו העבים ותראה, יברך עליה. וביאר <b>הגרעק''א</b> שלא היתה לפניהם גירסתנו, ולא ראו דברי אביי דלהלן, וה<b>פרישה</b> [רכט ד] כתב שנקטו כן כי לא פסקו כאביי. וה<b>חכם צבי</b> [חדשות ל] כתב שהירושלמי נקט את האופן הנ"ל רק לגירסתו "רקיע בטהרתה", אך ב<b>מדרש</b> רבה [ויק"ר כג ח] גרסו כסוגיין ונקטו כביאור הערוך, וכעין זה פסק <b>רס''ג בסדורו</b> [עמ' צ] <b>ורבינו בחיי</b> [בראשית א יא] שמברך על השמש "ביום תקופת תמוז", והיינו שאין כוונת הגמרא לזמן תלייתה [מלשון "תקופה"], אלא לזמן שהיא ב"תוקפה", [וראה הערת החתם סופר בהערה 24]. 
(18) גירסת ה<b>רי''ף והרא''ש</b>: "לבנה בטהרתה [כשהיא שלמה בחצי החדש, הגר"א], כוכבים במשמרותם, ומזלות בעתם". 
(19) ביאור סדר המזלות ומהלכם: היקף כיפת הרקיע מחולק לשנים עשר חלקים שוים, שכל אחד מהם הוא רצועה שרוחבה 30 מעלות [כי בכל היקף עגול יש 360 מעלות], ונמשכות לאורך כל כדור הארץ מדרום לצפון, ובכל חלק ממוקמת קבוצת כוכבים שצורתה דומה לפרט מסויים שעל שמו נקרא שם המזל, והם: טלה, שור, תאומים, סרטן, אריה, בתולה, מאזניים, עקרב, קשת, גדי, דלי, דגים, וסדרם מקביל לסדר חדשי השנה, מניסן עד אדר, כדלהלן. [וראה לעיל לב ב, ורמב"ם יסוה"ת ג ו]. "גלגל המזלות" הוא רצועת רקיע שבה קבועים כל כוכבי המזלות, והיא מקיפה את כדור הארץ ממזרח עד מערב לרוחבו, ומסלול השמש הוא באמצע הרצועה, ועולה מהמזרח מידי בוקר יחד עם אחד מכוכבי המזלות, והמזל שכנגדו שוקע במערב. אלא שזמן היקף כדור הארץ כלפי השמש נמשך 24 שעות, ואילו כלפי המזלות הוא נמשך 23 שעות ו-56 דקות, כך שבכל יום גלגל המזלות מקדים את השמש בארבע דקות, ואחר חודש הוא מקדימה בשעתיים, וראה עוד בהערה 24. הפרש הזמן היומי שבין מהלך השמש למהלך המזלות הוא בערך כדי זמן היקף מעלה אחת, [כי חלוקת 24 שעות ל-360 מעלות, היא 4 דק' לכל מעלה], וכיון שבכל מזל יש 30 מעלות שזמן היקפם הוא שעתיים [120 דק' = 4x30], נמצא שבכל חודש מתחיל מזל אחר לעלות עם השמש מצד מזרח בתחילת היום, והוא המזל ה"שולט" ו"משמש" באותו חודש. וכן נמצא שמהלך השמש משתווה למהלך המזלות רק פעם בשנה [בערך, כי בשנה יש 365 ימים], ולכן מזל טלה העולה עם השמש בשעתיים הראשונות של הימים בחדש ניסן בשנה זו, יעלה עמה גם בניסן הבא, לפיכך נקבע מזל טלה לחודש ניסן, [לתוספת ביאור, ראה במפרשי <b>פרקי דרבי</b> <b>אליעזר</b> פ"ו, ובנספחים לשו"ת תשב"ץ ח"ד ולכפתור ופרח ח"ב]. 
(20) ע"פ <b>הרמב''ם</b> [ברכות י יח], וביאור דבריו, שמברכים עליה רק בזמן שהיא מופיעה מול ראש המזל, ולא צפונית או דרומית לו, וראה <b>מגיד הרקיע</b> [טז ב]. וב<b>שערי תשובה</b> [רכט א] הביא שבזמנינו אין מברכים ברכה זו על לבנה בגבורתה [ועל מזלות כסדרן], כיון שחשבון זה אינו ידוע אלא לבקיאים בחכמת התכונה. 
(21) רמב"ם שם. "כוכבי לכת" הם כוכבים הנעים ממקומם - שלא כשאר הכוכבים שיש להם מקום קבוע ברקיע - והם משמשים להנהגת העולם בכח שטבע בהם הקב"ה [ראה נח הערה 64]. שבעה מהם, נראים לעיני האדם, והם: כוכב, צדק, נגה, שבתאי, חמה, לבנה, מאדים, ועליהם מברכים כשהם בראש מזל טלה. 
(22) כך ביאר <b>רבינו יונה</b>, <b>והרמב''ם</b> [שם] כתב שיעלה מזל "טלה", שהוא הראשון למזלות, באמצע המזרח, ותמוה, שהרי זמנו לעלות עם השמש חל בתקופת ניסן, ואז תמיד הוא עולה עמה במקום זה. 
(23) כך הוסיף <b>הרא''ש</b>, וכן פסקו ה<b>טור ושו''ע</b> [רכט ב]. נהגו להוסיף לומר מזמורים ופיוטים בברכת החמה, ראה <b>חתם סופר</b> [או"ח נו] <b>מ''ב</b> [שם ח] ו<b>שדי חמד</b> [סוף הל' חמץ ומצה]. 
(24) מהלך השמש יש בו שני מסלולים: א, מסלול יומי, שמהלכו ככל הכוכבים, כמבואר בהערה 19. ב. מסלול שנתי: השמש נראית תמיד כשהיא נעה באמצע רצועת המזלות, והפרש תנועת השמש כלפי המזלות, גורם שיראה כביכול יש לשמש מהלך גם ממערב למזרח, כי מהלך השמש איטי מגלגל המזלות בארבע דק' בכל יום, והוא זמן מהלך מעלה אחת, נמצא שרק אחת לשנה השמש שבה לנקודה שהיתה בה בפעם הקודמת, ו"תקופת ניסן" היא הזמן שבה השמש מגיעה אחת בשנה לראש מזל טלה. זמן זה חל בכל שנה בשעה אחרת, כי בשנת החמה יש 365 יום ועוד רבע יום [כדעת שמואל עירובין נו א, וראה להלן]. והיא נחלקת לארבע "תקופות" שבכל אחת 91 יום ו-7. 5 שעות. [מהלך השמש גורם ל"תקופות" קיץ וחורף, מפני שרצועת המזלות אינה מקבילה לקו המשוה, אלא בהטיה של 23. 5 מעלות, חציה מעל הקו המשוה וחציה מתחתיו, וכיון שבכל יום השמש מתחילה את מסלולה בהפרש מעלה אחת ברצועה, הרי בהיקפה השנתי היא מתקרבת ומתרחקת מקו המשוה]. כיון ש-91 יום נחלקים ל-13 שבועות בדיוק, נמצא שכל תקופה מתחילה באותו יום שהתחילה קודמתה, אך באיחור של 7. 5 שעות, ואחר שנה בת ארבע תקופות האיחור עומד על שלושים שעות, שהן יום ורבע, ורק אחר ארבע שנים האיחור נשלם לחמשה ימים שלמים, ובשנה החמישית תחול שוב תקופת ניסן בשעה שחלה בפעם הראשונה. בשלב זה אין התקופה חלה באותו יום שחלה הראשונה, אלא באיחור של חמשה ימים, ורק אחר "מחזור גדול" הכולל שבעה שלבים [28 שנים = 4x7], תחול שוב תקופת ניסן ביום ובשעה שחלה בפעם הראשונה, ואז מברכים ברכת החמה. וכבר תמה ב<b>ספר העיבור</b> איך משתמשים בחשבון זה, שהוא נכון רק לדעת שמואל, כנ"ל, והרי לגבי עיבור החמה נפסק כרב אדא ששנת החמה יש בה 365 יום 5 שעות ו-997 חלקים ו-48 רגע [שהם כ-55. 4 דק'], ובכל 19 שנה מעברים שבע שנים ובכך משווים את שנות החמה עם שנות הלבנה [ראה טור או"ח תכח], ולחשבונו אין "חמה בתקופתה" בכל כ"ח שנה. והעלה מכך ש"תקופת שמואל בפרהסיא ותקופת רב אדא בצינעא". וביאר ה<b>כוזרי שני</b> [ה, קמו] ששמואל ידע את חשבונו של רב אדא, ובכל זאת לענין ברכת החמה שכל יחיד חייב בה, העדיף לנקוט חשבון פשוט הקרוב לאמת, שישמש גם לחלושי הדעת, ומודה שחשבון העיבור יעשה כרב אדא, כי הוא נקבע ע"י חכמי ישראל, וכן נקטו ה<b>חתם סופר</b> [או"ח נו] וה<b>חזו''א</b> [קלח ד]. וראה <b>רמב''ם</b> [קה"ח ט ב] ו<b>שקל הקדש</b> [שם בה"ל ריש פ"י]. 
(25) "שבתאי" הוא אחד משבעת "כוכבי לכת" המשמשים להנהגת העולם [ראה הערה 21], וסדרם קבוע, שכל אחד משמש שעה אחת, ואחריו חברו וחוזר חלילה. ומכיון שאין היממה מתחלקת לשבע בשוה, נמצא שרק אחר שבוע, כאשר כל אחד מהם מילא עשרים וארבע שעות שבועיות, חוזר תורו לשמש באותו זמן ששמש בו בשבוע שעבר. סדר הכוכבים לפי תורם לשמש בתחילת הלילות, הוא כוכב- ליל א, צדק - ליל ב, נגה- ליל ג, שבתאי - ליל ד, חמה - ליל ה, לבנה - ליל ו, מאדים - ליל ש"ק. וכיון שבבריאת העולם נתלתה החמה בתחילת ליל רביעי, הרי שמברכים עליה רק כשתחזור לראש מזל טלה כשהוא עולה ביום שהכוכב המשמש בתחילת לילו הוא שבתאי, דהיינו ליל רביעי, ומברכים עליה בבקר אף שעת תלייתה היתה בלילה, משום שאז אינה נראית. 
(26) כדעת רבי יהושע [ר"ה יא א] שבניסן נברא העולם, ו"תחילת הלילה" נקבע כפי שהוא באופק ירושלים, ראה <b>חזו''א</b> [ס"ס קלח]. 
(27) <b>הרא''ש</b> כתב שמכאן נלמד לשיעור הזמן הנצרך לכל ברכות הראיה, שאינו מברך אלא אחר ל' יום. וב<b>אגרות משה</b> [אה"ע ח"ד סד ג] הוסיף שאין ללמוד מכאן מהו שיעור "לפרקים" הנזכר בשאר דיני התורה, שהרי הגמרא לא דנה כמה זמן הוא "לפרקים", אלא "לפרקים" האמור כאן "עד כמה" הוא. 
(28) תקופה של שלושים יום נחשבת כיחידת זמן אחת, ולכן נקראת "חדש", כי אחר שיעור זמן כזה מתחיל זמן חדש, [וראה <b>מהר''ל</b> אור חדש עמ' קנא שביאר דברי אסתר "ואני לא נקראתי לבא אל המלך זה שלושים יום", הרי היא כפנים חדשות לו, ואמנם לבסוף היתה זו סיבה שמצאה חן בעיניו]. 
(29) <b>הרמב''ם</b> [ברכות י טו] כתב "על ראיית הים הגדול מברך אחת לשלושים יום". אך ב<b>שו''ע</b> [רכח א] לא הזכיר דהיינו רק אחר ל' יום. וכתב ב<b>אליהו רבה</b> שאין לתמוה על כך, כי אינו צריך להזכיר תנאי זה בכל ברכה מברכות הראיה. אך יתכן שרק לדעת הרמב"ם שמברך על אוקיינוס בלבד [ראה נד הערה 13], הרי ברכתו מצד גודל הים וחשיבותו, ותוך ל' אינו יכול להתחייב ברכה על ראיית ים אחר [ואינו כהרים וגבעות שבכל אחד יש שינוי מחברו, כדלעיל נח הערה 38], אך לדעת השו"ע מברך על שעוברים בו לארץ ישראל, ונקרא "ים הגדול" מפני חשיבותה של ארץ ישראל, וא"כ אין הברכה על ראיית דבר מחודש, אלא על חשיבותו, ויתכן שאינה ככל ברכות הראיה. [או שהכוונה שאם יראה את האוקיינוס יברך, כי אינו כים הגדול של ארץ ישראל. ואולי בזה תלוי נידון האחרונים, שם הערה 14, אם לת"ק מברך על הים עושה מעשה בראשית, ורבי יהודה חולק עליו, והיינו ששניהם עסקו באוקיינוס ונחלקו מה ברכתו, או שרבי יהודה מפרש דברי ת"ק, שרק על אוקיינוס מברך "מעשה בראשית" אך על ים הגדול של ארץ ישראל תקנו ברכה נפרדת]. 
(30) <b>הראב''ד</b> [בהשגות לבעה"מ] כתב שעל זיקים ברקים רעמים וזוועות מברך גם אם ראה שוב בתוך ל' יום, משום שבכל פעם רואה ברק חדש, ואינם כשאר הדברים הנזכרים במשנה, שאין חידוש בגופם [וראה <b>מג''א</b> ריח ה]. 
(31) <b>הגר''א</b> ביאר חריפין - מועילים לחריפות הבנת השותה, קלין - מועילים שיבין בנקל. 
(32) <b>רבינו יונה</b> פירש, שצריך לומר תרוייהו, משום שהאומר רק "רוב ההודאות" נשמע כאילו רק ברוב הודאות יש להודות, ולא בכולן [כמו שדרשו "רצוי לרוב אחיו" ולא לכל אחיו]. ואילו יאמר רק "אל ההודאות", יראה כאומר שרק מקצת הודאות יש לו, לכך יאמר תרוויהו. וה<b>רמב''ן</b> במלחמות ה' הוסיף, שאמירת "אל ההודאות", מגלה שאין כוונתו ב"רוב ההודאות", לאפוקי מ"כל ההודאות", אלא לשון ריבוי הוא, וצריך להוסיף בחתימה ענין "ריבוי", כדי שתהא החתימה מעין הפתיחה, שהרי בפתיחת הברכה אמר "על כל טפה וטפה", שהם הרבה הודאות. <b>והמהרש''א</b> ביאר שאילו יאמר רק "רוב ההודאות", הוה אמינא שחוזר בו ממה שאמר בתחלה "על כל טיפה וטיפה", ואינו מברך אלא על ריבוי הטובות, לכך צריך לומר גם "אל ההודאות". ואילו יאמר רק "אל ההודאות", יראה כאילו מכוון רק על ההודאה שאמר בתחלת הברכה, ולא על שאר מיני טובות, ולכן יאמר תרוייהו. 
(33) <b>הרמב''ן</b> כתב שיאמר "ברוך רוב ההודאות ואל ההודאות", והביא שיש גורסים "אל רוב ההודאות", ופירש שנקטו כי "רוב" הוא חלק מהתואר, כמו "רוב אונים". אך <b>בעל המאור וריטב''א</b> נקטו שכוונת רב פפא ב"תרווייהו" נסובה על "מודים" ו"אילו פינו", ובחתימה יאמר רק "אל ההודאות". 
(34) ה<b>רי''ף והרמב''ם</b> לא חילקו לענין ברכת "מודים אנחנו לך" בין רואה שירדו גשמים או רק שומע אודותם, ו<b>הריטב''א</b> בסוגיין העלה מכך שלמסקנא בין כך ובין כך מברך, אולם בתענית [ו ב] כתב שגם למסקנת סוגיין רק הרואה את ירידת הגשמים, מברך [וכ"כ רש"י שם ד"ה מברכין, וכן נקט ה<b>מג''א</b> רכא ב], וראה הערה 40. 
(35) כך פירש <b>רש''י</b>, [ונמצא כי מה שאמרו "הא והא דאתא טובא", ביאורו, שאם אין לו קרקע יכול לומר "מודים" אף אם ירדו טובא]. אך <b>הרי''ף והרא''ש</b> לא הביאו חילוק זה, ותמה ה<b>צל''ח</b> שהרי גם למסקנא אין לברך הטוב והמטיב אלא אם באו הרבה גשמים. אמנם <b>הריטב''א</b> ביאר חילוק זה להיפך מרש"י, והיינו, שאם אתא טובא, כשיעור משיצא חתן לקראת כלה, אומר "מודים" כי "רוב ההודאות" נסוב על ריבוי גשמים. ואילו כשירד פורתא משיעור זה, מברך הטוב והמטיב. [ונמצא, ש"הא והא דאתא טובא", ביאורו, ששתי הברכות שייכות רק אם ירדו טובא, כשיעור משיצא חתן לקראת כלה, ובפחות מכך אינו מברך, וראה ב<b>בה''ל</b> [רכא ד"ה מברכים] שכך ביארו גם הרי"ף והרא"ש. 
(36) ע"פ רשב"א, וראה הערה 40. 
(37) ב<b>ירושלמי</b> אמרו: קנה, מברך "שהחיינו", ניתנו לו במתנה, מברך "הטוב והמטיב". ותמהו <b>תוס'</b> הרי בגמרא שלנו מבואר שאין מברכים "הטוב והמטיב", אלא כשאחרים נהנים יחד עמו. וכתב <b>הרא''ש</b> שבנתינה יש טובה גם לנותן, כי אם המקבל עני, הרי הנותן נהנה שזיכהו ה' וחננו ממון לעשות עמו צדקה. ואם המקבל עשיר, הנותן נהנה במה שמקבל מתנתו. והקשה ה<b>מג''א</b> [רכג ח] שהרי בקידושין [ה ב] מצינו שרק נתינה לאדם חשוב נחשבת כהנאה לנותן, ומשמע שקבלת העשיר אינה הנאה. וב<b>קצוה''ח</b> [קצ ד] יישב עפ"ד ה<b>ר''ן</b> [ריש קידושין] שקבלת אדם חשוב נדרשת רק להנאה בשיעור שוה פרוטה הנצרך לקידושין, אך לגבי ברכה די בהנאת קבלת עשיר, וב<b>מחצית השקל</b> כתב שדעת המג"א שהנאה קלושה כזו שאין בה שוה פרוטה, אין ראוי לברך עליה [וראה <b>ט''ז</b> יו"ד קס ח]. ו<b>הגר''א</b> תמה וכי להירושלמי זקן שקמים לכבודו יברך הטוב והמטיב על שזכה לזקנה ומזכה בה אחרים במצות קימה. ולכן ביאר שמברך רק על דבר חדש שלא היה לו כלל, כגון מתנה וירושה או לידת בן, אך לא על קנית כלי שמקבלו עבור כספו שהיה אצלו, וראה בהערה 44 שהבבלי חולק עמו בזה. 
(38) <b>תוס'</b> כתבו שמברך שהחיינו רק על בגדים חשובים, דומיא ד"בית חדש", אבל על בגדים שאינם חשובים, כגון אנפילאות וחלוק אין צריך לברך. עוד כתבו בשם <b>ירושלמי</b>, שהברכה אינה רק על בגדים חדשים, אלא גם על ישנים שאצלו הם חדשים. <b>והרא''ש</b> כתב "יראה לי שהכל לפי מה שהוא, שיש עני שהוא שמח בחלוקו, יותר ממה שהעשיר שמח בכלים חשובים". ודקדק מ<b>ירושלמי</b>, שמברך בשעת הקניה, אף שעדיין לא לבשם, וביאר שהברכה על שמחת הלב שהוא שמח בקנייתם, כדרך שמברכים על הגשמים בשעת ירידתן, אף על פי שאין הנאתן ניכרת מיד. ונחלקו הפוסקים [רכג ד] מאיזה שעה מברך, ה<b>ט''ז</b> נקט מעת קנין הבגד, אף שעדיין צריך לתנו לחייט לעשותו מלבוש, וכירידת גשם שמברך אף שהנאתו אחר זמן, ואילו ה<b>מג''א</b> כתב שבשעת קנין מברך רק אם ישתמש בכלי כמו שהוא [וראה אליהו רבה, ולהלן ס א הערות 4-1]. 
(39) ה<b>סמ''ג ותוס' בסוכה</b> [מו ד"ה העושה] הביא בשם <b>רב שרירא גאון</b> שלהלכה אין מברכין על כל אלו, כי הברכה נתקנה רק על דבר הבא מזמן לזמן. וגם ה<b>רשב''א</b> [שו"ת ח"א רמה, הביאו ב"י סוף רכג] כתב שרק על דבר הבא מזמן לזמן, כגון מועדות יש חובה לברך שהחיינו, ואילו בסוגיין מדובר על ברכת רשות. ועוד כתב [ח"א רנ, הביאו ב"י סוף רכה] שגם ברכת שהחיינו על פרי המתחדש, אינה אלא רשות. אך כל הפוסקים סתמו כסוגיין, וב<b>בה''ל</b> [רכג ד"ה ויש] ביאר שחכמים קבעו שבפרטים המוזכרים בסוגיין יש לאדם שמחת הלב, ועליה מברך אף שאינם באים מזמן לזמן. 
(40) <b>הרשב''א</b> נקט שמסקנת הגמרא בתירוץ זה, כי בין הרואה ובין השומע, אם אחרים נהנים עמו מברך הטוב והמטיב [אף שבעת הראיה אינם עמו], ואם לא אינו מברך [ולכן בתירוץ זה לא אמרו "אידי ואידי" כדלעיל, וראה <b>דמשק</b> <b>אליעזר</b> רכא בהרחבה]. ו<b>הריטב''א</b> בסוגיין כתב שאת ברכת "מודים אנחנו לך" מברך בכל אופן [ראה הערות 36-34]. וראה <b>מג''א</b> [רכא ב] שהשומע על ירידת גשמים ויש לו שדה בלא שותף, מברך שהחיינו, כי ברכה זו נתקנה בין לרואה ובין לשומע, ואם ראה את הגשמים מברך "מודים" [וכן נקט <b>הרוקח</b> שמא שאומר רק "מודים" ולא שהחיינו]. אולם ה<b>פמ''ג</b> הביא מ<b>נחלת צבי</b> שברכת "מודים" נתקנה רק למי שאין לו שדה וראה בירידת השמים, וראה הערה הבאה. 
(41) ה<b>רי''ף</b> ביאר שחילוק הגמרא נסוב לגבי ברכת הטוב והמטיב על ירידת גשמים, שאומרה רק באופן שיש לו "שדה" בשותפות, וכן נפסק בשו"ע [רכא א]. אך <b>רש''י</b> נקט שאין צורך שיהיה שותף עמו בקרקעו, שהרי כל מי שיש לו קרקע, שותף עמו בטובת הגשמים, ולכן פירשו שנידון הגמרא על בית חדש וכלים חדשים, שאינו מברך עליהם אלא אם מקבלם בשותפות עם אחרים [וה<b>מג''א</b> שם א, הוכיח שמברך רק כשזוכה בשדה עם שותפין, ולא כשזוכה עם אשתו ובניו שאינו חייב ליתן להם משלו, שאילו מברך, היה לגמ' לחלק בין יש לו אשה ובנים לאין לו]. ו<b>הרא''ש והרשב''א</b> הוכיחו כפירוש רש"י מיורשין המברכים על ירושתם, שהרי מסתבר כי הוא הדין אף אם אביהם חילק שדה זו לראובן וזו לשמעון, ובהכרח שהברכה בכל אופן שיש כמה נהנים מאותה הנאה. [ודחה ה<b>פמ''ג</b> שם א"א א, שבאמת יורשין לא יברכו על ירושה שחילק אביהם, כי יתכן שחלקה אחת תמטר וחלקה אחרת לא, ואין הנאתם שוה]. ונמצא לדבריהם שאין בעל שדה יכול לברך ברכת "מודים" על ירידת גשמים, כי אם ראה מברך הטוב והמטיב, ואם שמע מברך שהחיינו, ונתקנה רק למי שאין לו שדה. 
(42) <b>מ''ב</b> [רכג ב] כתב שאפילו אם נולדה לו בת אחר כמה בנים, והיה חפץ בבת לקיים פרו ורבו, לא יברך הטוב והמטיב, שהרי אשתו - שהיא השותפה לשמחתו - אינה חייבת במצוות פו"ר, והיא מעדיפה בן זכר שיתמכנה בזקנותה, כדלהלן. וסברא זו נצרכת רק לדעת הרמ"א [שם א], שאם מתה אשתו בשעת לידה אינו מברך כי אין כאן הטבה לאחרים. אך הט"ז הוכיח שהמחבר חולק ומחייב לברך. וביאר המשנה ברורה ס"ק ד שהברכה היא על הנאה רוחנית, ולכן היא שייכת אצל האשה גם לאחר מיתתה, שהטובה מתייחסת אליה גם לאחר מיתתה. ואם כן פשוט הדבר שאם נולדה לו בת אחרי כמה בנים, לא יברך על לידת הבת, כי אין בה הנאה רוחנית 
(43) <b>בספר חסידים</b> [תתמג] כתב שמברך גם על לידת בן לבנו או לבתו. ואפילו כאשר נולד בן לצדיק, והוא אוהבו מפני צדקותיו, מברך הטוב והמטיב. אך ב<b>שו''ת הרשב''א</b> [ח"ד עז] הוכיח מקושיית הגמרא, שאינו מברך על כל דבר שאחרים שמחים עמו, אלא רק בדבר שיש ממנו תועלת לכמה אנשים יחד, שהרי בלידת בנו שמחים עמו בניו ובני ביתו, ובכל זאת הצריכה הגמרא שיהא ניחא לאשתו בבן זכר, והוא כי רק לאב ולאם יש תועלת בלידת הבן, שיסעדם בזקנתם, ויירשם כרצונם [כמבואר בכתובות סד ב], וראה <b>בה''ל</b> [רכג א ד"ה ילדה]. 
(44) <b>הגר''א</b> העיר למה הגמרא מקשה רק לתירוץ זה שתולה את חיוב הברכה בטובה שיש לו שותפין בה, והרי יכל להקשות סתירה בין הברייתות, שבאחת שנינו שמברך רק על טובה שלו ושל חברו, ולגבי לידה וירושה משמע שמברך על טובה שלו לבדו. והוכיח מכך, שדעת המקשן כביאורו בירושלמי [הערה 37] שמברך רק על דבר חדש שלא היה לו כלל, כמתנה או לידת בן, אך לא על קניית כלי שמחליפו במעותיו, ולכן רק בקניית כלי הברכה תלויה בשותפין לטובתו, ואילו בלידה וירושה מברך על טובת עצמו בדבר שלא היה לו כלל. וכל הקושיא רק לתירוץ הגמרא שגם ברכה על גשמים תלויה בשותפות, אף שגשמים נתנים חינם. והעלה מכך שמסקנת סוגיין - שגם על לידה וירושה מברך רק בשותפות - היא שלא כדעת הירושלמי שחייב ברכה על כל דבר חדש, גם אם אין לאחרים שותפות בו. 
(45) ב<b>מור וקציעה</b> ביאר שלא אמרו שיש הנאה לוולד, משום שכבר שנינו שמוטב לאדם שלא נברא יותר משנברא. ועוד, שרק המרגיש בהנאה נחשב כשותף עמו להנאה. 
(46) <b>רש''י</b> ביאר "שכן בשרוהו, מת אביו ויורשו". וביאר הרא"מ הורוביץ כי אף שברכת הטוב והמטיב חביבה יותר מדיין האמת, יש לו לומר תחילה דיין האמת, כי המיתה קודמת לירושה, והיא הגורמת לירושה. ועוד, שאינה נחשבת חביבה יותר כי צריך לברך שתיהן בשמחה שוה. וב<b>הלכות קטנות</b> [ח"א רה] כתב שמברך תחילה על מה ששמע תחילה, ורק אם שמע את שתי השמועות ביחד משני אנשים, יקדים לברך על הטובה, כי אין מקדימין פורענות. ודייק [שם ח"ב קסב] שאם ידע מתחילה שיש לאביו נכסים, אינו מברך, כי כל הברכה נתקנה רק על שמועה טובה שהתחדשה לו בשמיעה זו. 
(47) ב<b>גשר החיים</b> [יח ב] כתב שימתין ולא יברך אלא אחר שיצא מאנינותו, אך ב<b>הליכות</b> <b>שלמה</b> [כג לג] דחה שיכול לברכה כמו "דיין האמת", כי כשם שמצדיק עליו את הדין כך צריך להזכיר את חלק הטוב שבדין. 
(48) בשו"ת <b>הרשב''א</b> כתב, שאין חיוב ברכה זו תלוי בשמחה, כי מברך על התועלת, אף שמעורב בה צער ואנחה. והיינו, כי ברכת שהחיינו [והטוב והמטיב] נתקנו גם על ראיית פני חברו וכדומה שאין בה תועלת, ובאופן זה היא תלויה בשמחת הרואה, אך במקום תועלת שדרכה לשמח, מברך עליה גם אם נמנעה ממנו השמחה. וראה <b>מג''א</b> [תקנא מב] שאע"פ שאבלות אינה מונעת ברכת שהחיינו, במקום פורענות [כגון בבין המצרים] אינו מברך. ויתכן שזה טעם הגהת <b>הגרעק''א</b> שרק בן היורש את האב מברך, אך אב היורש את בנו לא יברך, כי מיתת בנו פורענות היא לו. אולם <b>הגר''א</b> [שם] נקט שאפילו בפורענות מברך. וראה <b>חזו''א</b> [גליון סוף או"ח] ו<b>חיי המוסר</b> [ח"א נ], ו<b>מכתב</b> <b>מאליהו</b> [ח"א 167]. 
(49) ה<b>ב''י</b> [קעה] הביא דעת רבינו קלונימוס שיכול לברך "הטוב והמטיב" אחר שתיית היין, וכיון שאין אומר בה "אשר קדשנו במצוותיו וצונו" אינו צריך שיהא עובר לעשייתו. ותמה עליו, שהרי כל ברכות ההנאה אין מברך אלא קודם שנהנה. [וה<b>מ''ב</b> ס"ק טו כתב שאם היין עדיין בפיו יברך, אך אחר שבלע, לא. ולכאורה נפקא מינה גם לגבי הפסק בין השתיה לברכה, שאינו אסור אלא אם חיובה עובר לעשיה]. ותירץ ה<b>דרישה</b> שברכה זו אינה כברכת הנהנין על עצם ההנאה, אלא היא ברכת השבח, ורק ברכת השבח שאומר בה "וצונו" צריך להקדימה מצד נוסחה, ומשמע שנקט כי לדעת הב"י היא ברכת הנהנין, וא"כ אסור להפסיק בין השתיה לברכה. אך ה<b>בה''ל</b> [רכג ד"ה בלדתה] נקט שגם לדעת הב"י ברכת הטוב והמטיב על היין היא ברכת השבח, שהרי דימה אותה לברכה על לידת בן זכר, אלא שסבר כי החיוב לברך עובר לעשייתן שייך גם בברכת הנהנין, ואינו נובע מנוסח הברכה. [ונמצא שמותר להפסיק בין השתיה לברכה, כי האיסור הוא רק בברכת הנהנין]. 
(50) דעת <b>תוס'</b> שאין מברכין על שינוי יין, אלא אם כן האחרון משובח יותר מהראשון. ובשם <b>רבינו תם</b> כתבו, שמברכים אפילו אם האחרון אינו חשוב יותר, ובלבד שלא ישתנה לגריעותא יותר מדאי. 
(51) <b>הר''ן</b> [פסחים כ א בדפי הרי"ף] הביא בשם <b>הראב''ד</b> שמברך גם על שינוי וריבוי לחם או בשר. ונחלקו עמו <b>חכמי הצרפתים</b>, ואמרו שדרך העולם לאכול משני מיני לחם, וכשברך המוציא כבר היתה דעתו על שני המינים. וגם <b>תוס'</b> בסוגיין נקטו שדוקא על שינוי וריבוי יין מברך כן, משום שיין יש בו שתי מעלות, א. סועד, ב. משמח. <b>והרא''ש</b> הוסיף שאומרים עליו שירה, וקובע ברכה לעצמו. וביאר שתקנו לומר ברכה זו, כי נתקנה על הרוגי ביתר שהגויים השקו כרמיהם בדמם, והיין דומה לדם. ו<b>רבינו בחיי</b> [כד הקמח ס] ביאר שקבעו ברכה זו דוקא על ריבוי היין, כי ריבוי היין מרבה שמחה, ותקנו להזכיר ברכת האבלים על הרוגי ביתר, כדי למעט בשמחה בעוה"ז. וכתב <b>הגרעק''א</b> [בגליון השו"ע קעה] שבכל זאת השווה לשאר הטוב והמטיב, ואינו מברך אלא כששותה בחבורה, כי מטבע הברכה נתקן להודאה על דבר שאחרים נהנים עמו. 
(52) נחלקו הראשונים [ספר <b>הבתים</b> ט, וספר <b>הפרדס</b> ב] והאחרונים [<b>לחם חמודות וברכי</b> <b>יוסף</b>, קעה] באופן שצריך לברך על היין השני שוב בורא פרי הגפן [כגון אחר שברך ברכה אחרונה] האם יברך הטוב והמטיב, וה<b>מג''א</b> כתב שאם ברך בהמ"ז על כוס יין שני, אינו צריך לברך עליו הטוב והמטיב, כי כבר ברכה בבהמ"ז. ודייק <b>הגרעק''א</b> שלולי זאת היה מברך על יין שני את שתי הברכות. ולכאורה דין זה תלוי בסברא דלעיל, שאם היא ברכת הנהנין יתכן שאין לאומרה אלא כשאין ברכת נהנין אחרת, אך אם היא ברכת השבח, ודאי תאמר גם במקום שברך בפה"ג. אך ב<b>שעה''צ</b> [קעה ב] כתב שהמברך בפה"ג מוכיח שהיא שתיה חדשה, ואינה שייכת ליין ששתה קודם, ולכן אין בו "הטוב והמטיב" [ולכן נקט באות ג, שבליל הסדר מברך הטוב והמטיב על ד' כוסות, כי בכוס שניה מברך שוב מפני שהיא מצוה בפני עצמה, ולא מפני היסח הדעת]. 
(53) מצינו ארבע שיטות בנידון שתיית חבריו עמו. א. <b>המג''א</b> הביא בשם <b>תשב''ץ</b> שאפילו שתה חברו רק מהיין הראשון, השותה משניהם מברך על היין השני הטוב והמטיב, אף ששתה אותו לבד. והטעם, משום שהברכה נתקנה על ההטבה שיש להם יין נוסף, אף שחברו אינו שותה ממנו בפועל [אך כשחברו לא שתה מיין הא', אין צירוף ביניהם לשתיית חבורה]. ב. עוד שיטה הובאה בתשב"ץ, שאם לא שתה חברו עמו את היין השני, אף ששתה מהיין הראשון, אינו מברך הטוב והמטיב, אך די שישתה עמו מהיין השני בלבד. והיינו, שהברכה היא על הנאת אחרים עמו כאשר יש לו ריבוי הטבה, אך אין צורך שיהא להם ריבוי. ג. ב<b>דברי חמודות</b> צידד שצריך שישתו יחד, משני היינות, אך גם אם בתחילה שתה הוא מיין א' וחברו מיין ב', ואח"כ החליפו, ושתה הוא מיין ב' וחברו מיין א', מברך הטוב והמטיב, וכן פסק ה<b>מ''ב</b> [טו]. והטעם פשוט, שהרי סוף סוף נמצא שנהנו מריבוי יין. ד. ב<b>מחצית השקל ומאמר מרדכי</b> נקטו שאינו מברך אלא אם שתו שניהם בתחילה מיין א' ואח"כ מיין ב'. ונקטו שאינו מברך אלא אם חברו נהנה עמו מריבוי יין מאותו יין שגרם לו את הנאת הריבוי, וכיון שחברו כבר שתה ממנו, הרי אין לו בו הנאת ריבוי. 
(54) <b>תוס' לעיל</b> [מג א] וה<b>מרדכי</b> [רטז] וה<b>רא''ש</b> הביאו מחלוקת ראשונים אם כל אחד מהחבורה יברך בפני עצמו, או שהמברך יפטור את כל החבורה בברכתו, כי אם כל אחד יברך בעצמו, הרי הוא יחיד, והברכה נתקנה על טובת רבים [ויש לדון אם כוונתם שרק ע"י הברכה לכלם נחשבים כחבורה שנהנו יחד, או שהוא דין האמור רק בשתיה, שכל אחד נהנה בעצמו, כי השתיה נפרדת, ורק ע"י הברכה לכלם מתייחסת הברכה להנאה]. והוכיחו שכל אחד מברך לעצמו, ממה שמברך על לידת בן זכר אף כשאין אשתו עמו. ודחה ה<b>מג''א</b> [קעה ד] שבלידת בן זכר הוא ואשתו שותפים בו, אך בשתיית יין, מה ששתה זה לא שתה חברו, והיינו שסברת ההוכחה היא שרק ע"י הברכה נחשבים לחבורה, ומוכח שגם אם מברך לעצמו נחשבים כחבורה כי כלם נהנו באותה הנאה. וסברת הדחיה היא שברכתו מתייחסת רק לדבר שנהנה ממנו, ואם נהנו משני דברים אין הברכה מצרפתם להנאת החבורה. 
(55) ב<b>תנחומא</b> [בראשית ד] "בנה בית חדש מברך שהחיינו כדי שיעשה נחת רוח ליוצרו, וכשם שמברך להקב"ה, כך הוא מברכו". וביאר ה<b>כתב סופר</b> [או"ח כה] למה מברך על בית, והרי בשלמא בפרי יש הנאה רוחנית, שבאמצעותו מברך לפניו ואחריו, אך בית כולו גשמי. ועל כך אמרו שהכל הולך אחר הכוונה, כי אם רוצה לקיים בו מעקה ומזוזה, הרי הוא לנחת רוח. 
(1) ביארנו כמשמעות הגירסא שלפנינו, שעיקר הנידון על השמחה שבקניה, ואם כבר קנה פעם אחת, שוב אינו מברך, אף שכעת כבר אין הכלי בידו. ונמצא לפי לישנא זו, שדעת רב הונא שהברכה על שמחת ההשתמשות בכלי חדש, ולכן אם כבר יש לו כאלו, אינו צריך לברך, ואילו רבי יוחנן נקט שהברכה על השמחה שבקנייה, ולכן גם אם יש לו כלי כזה, יכול לברך על הקניה, אך מודה שאם כבר קנה [אפילו כעת אינם בידו], אינו מברך שוב על קניה חדשה. אך <b>בעה''מ</b> הביא ש<b>הרי''ף</b> גרס "מכלל דאי קנה וחזר וקנה, הואיל ועכשיו אין לו כיוצא בהן, דברי הכל צריך לברך". וביאר <b>הרא''ה</b> שהגמרא דקדקה כן ממה שנחלקו רק בכלים ש"יש לו", ולא קנאם, ומשמע כי אם קנה וכעת "אין לו", מברך, <b>והרמב''ן</b> [במלחמות ה'] כתב שדייקו כן מהלשון "לא שנו אלא שאין לו" ומשמעותו שבכל אופן שכעת אין בידו, מברך, אף שפעם קנה כמותן. ולדבריהם גם ללישנא זו, רבי יוחנן אינו מחייב ברכה ב"יש לו" אלא משום שלא קנה, אך גם קניה גרידא אינה מחייבת ברכה, אלא רק קנית דבר חדש שלא היה לו. 
(2) לישנא זו סוברת שנחלקו אם הברכה על השמחה שבקניית כלי חדש, ולכן מודה רב הונא שאפילו אם יש לו, מברך, אך אם כבר קנה, אינו מברך על קניה חדשה. ורבי יוחנן סבר שהברכה על ריבוי ההנאה [ועל השמחה בחידוש הכלי אצלו], ולכן בין אם יש לו כלי כזה, ובין אם כבר קנה, יכול לברך על ריבוי הנאתו. [ויתכן שלכן מברך אפילו בכלי שאינו חדש, ראה נט הערה 36, ובהערה הבאה]. 
(3) כך ביאר ה<b>ריטב''א</b>. וכתב שהמשנה נקטה "כלים חדשים" אע"פ שמברך גם על כלי שאינו חדש, כי העיקר שהם חדשים לו. ו<b>הרשב''א</b> כתב <b>בשם הראב''ד</b> שהכוונה למעט כלים שמכרן וחזר וקנה אותן לעצמו [וראה <b>משנה</b> <b>למלך</b> מלכים ז ח שגם באופן זה נחשב "חדש"]. והעלה מכך ה<b>ב''י</b> [רכג] שאף אם לא הוא והקונה ממנו לא השתמשו בכלים, אינו מברך כי כיון שכבר היו אצלו, אין לו בהם דבר חידוש. 
(4) <b>הגר''א</b> הקשה, הרי הטעם שבכל מקום מעדיפים להשמיע כוחא דהיתרא, הוא כי האוסר יתכן שאינו יודע, ופוסק מספק, ואילו המתיר, בהכרח יודע בודאי שהוא מותר, כי לא היה מתיר מספק. אבל כאן חומר הדין הוא להיפך, שהרי ספק ברכות להקל, ונמצא שהמחייב לברך צריך לדעת יותר מהפוטר, וא"כ ראוי יותר להשמיע את דעת המחייב [ואמנם ה<b>פרי חדש</b> הוכיח מכאן שאיסור ברכה לבטלה הוא רק מדרבנן]. אולם ה<b>צל''ח ואליהו רבה</b> כתבו שברכת שהחיינו שונה משאר הברכות [שאומר בהם וצוונו], כי אף באופן שאינו חייב בשהחיינו, אם הוא שמח יכול לברך, כמבואר בעירובין [מב א], וכיון שהפטור יכול לברך, נמצא שעדיף להשמיע את דברי המקל ופוטר מברכה [וכן נקט ה<b>ב''ח</b>, <b>והפמ''ג</b> בפתיחה לברכות השחר נקט שבכל ברכות השבח אין חשש ברכה לבטלה. אך בא"א רכה ט נקט שלא יברך שהחיינו בספק, וכן נקט ה<b>ב''י</b> יו"ד שה]. 
(5) ה<b>רמב''ם בפיה''מ</b> ביאר, "שהדברים המצויים אשר אין במציאותם ספק יברך על מה שנמצא מהם תחלה ואל יהא חושש למה שיקרה בסופם, לפי שהעתידות ההם אפשר שיהיו או שלא יהיו". וכתב <b>רבינו יונה</b> כי אפילו יש חשש שהמלך יקח כל ממונו, ונמצא שמכח טובה זו עתידה לבא עליו רעה שהיא גדולה מהטובה שלפניו, בכל זאת מברך על הטובה [וכן להיפך ברעה]. והיינו משום שהברכה נתקנה על שינוי על מצבו עתה, ואין הברכה על עצם הרעה או הטובה, ולכן אינה תלויה במקרה ובתוצאותיו. 
(6) כך ביארו <b>בעלי התוס'</b> [בראשית ל כא], אך <b>בתנחומא</b> [ויצא ח] דרש כן ממה שלא נקטה התורה "ואחרת" על הנקיבה, אלא "ואחר" שהוא לשון זכר. וה<b>מהרש''א והגר''א</b> ביארו שהוקשה לגמרא שלכאורה "ואחר" מיותר, ועוד שבכל השבטים הוזכר טעם לקריאת שמם ובדינה לא הוזכר, ועל כך דרשו שנולדה רק "אחר" ה"דין" שדנה לאה, ונקראה על שם דין זה. 
(7) ב<b>תרגום יונתן</b> [בראשית ל כא] מצינו שהתחלפו עובריהם במעיהם, ויוסף שהיה במעי לאה עבר לרחל ודינה שהיתה במעי רחל עברה ללאה. ולפי שיטתו ביאר <b>הטור</b> [עה"ת שם] שזה היה היתרו של שמעון לשאתה לאשה, כי אף שבני נח הוזהרו על אחות מאם [סנהדרין עו א] תחילת יצירתה של דינה היתה במעי רחל, ואינה אחות מאמו של שמעון [וראה <b>חתם סופר</b> לפר' וישב שיעקב סבר שדינה נחשבת בת לאה, ושמעון ולוי סברו שהיא בת רחל]. וב<b>משך חכמה</b> [בראשית מו כב] דקדק כך ממה שלא נכתב על יוסף "אשר ילדה ליעקב" כמו בשאר נשים, כי דרשו בנדה [לא א] שלשון "אשר ילדה" הוא על הריון, כי כשהאשה מזרעת תחלה יולדת זכר, אך בלידת יוסף היה לרחל בתחילה בת במעיה, ונמצא שלא הזריעה תחילה. וראה <b>גור אריה</b> [בראשית מו טו]. 
(8) ב<b>מדרש רבה</b> [בראשית עב ו] אמרו שתפלה לשנות את הולד אינה תפלת שוא אלא מעת שיושבת על המשבר, ומקשה מהתפלה על דינה, ומתרץ "עיקר ברייתה זכר היה, ומתפלתה של רחל נעשית נקבה". ועצם הקושיא תמוהה, שהרי לשיטת המדרש התפלה מועילה עד שתשב על המשבר, ואם היא קושיא, מה תועיל התשובה שעיקר ברייתה זכר היה, ועוד תמוה למה שינה מהאמור בסוגיין שלאה דנה בעצמה וכו'. וב<b>יערות דבש</b> [א ב] כתב שבסוגיין משמע שלאה דנה רק אחר שכבר היו לה ששה בנים, והיינו אחר שנולד זבולון, וכיון שכתב ה<b>אבן</b> <b>עזרא</b> [שם ל, כא] שזבולון ודינה היו תאומים, נמצא שבעת התפלה כבר ישבה על משבר, ולכן נקט המדרש שהתהפך מתפלתה של רחל, שהיתה מתפללת תמיד, והקב"ה שידע שזבולון במעי לאה הפך דינה לבת. 
(9) ראה ב<b>ירושלמי</b> [תענית פ"ג] שאין מתפללים על נס, כי הוא בכלל תפלת שוא. וב<b>גבורת ארי</b> [שם יט] כתב שאדם גדול וחסיד יכול להתפלל לנס, כמבואר בסוגיין שלאה התפללה לנס. ויתכן עוד, שלאה רק דנה דין בעצמה ולא התפללה, ורק רחל התפללה כי לא ידעה מהריון לאה [כמבואר בהערה הקודמת, אך רש"י בראשית ל כא כתב שלאה "התפללה עליו ונהפך לנקבה"]. 
(10) משמע שאחר ג' חדשים אין חשש שיעשה סנדל, ובדרשות <b>עונג יו''ט</b> תמה שהרי ביבמות [מב א] מבואר שגם אחר ג' חדשים חוששין. וראה <b>מהרש''א</b> [נדה לא א]. 
(11) עיין ב<b>רמב''ן</b> [ויקרא יב ב] 
(12) בזהר [תזריע מב ב] תמה, הרי אמרו [תנחומא פקודי ג] שהמלאך נוטל כל טיפה ושואל מה תהא עליה, והקב"ה אם תהא זכר או נקבה, ואיך אמרו שהיא תלויה בהזרעת הבעל והאשה. וביאר רבי יוסי שרק המלאך אינו יכול להבחין מי הזריע תחילה, אך הקב"ה שיודע מי קדם, גוזר שתהא כפי כח המזריע, וראה עוד שם [תרומה קסא ב]. 
(13) ה<b>מהר''ל</b> [נתיבות עולם בטחון א] ביאר ש"שמועה רעה" היא כאשר הוא שומע פתאום דבר רע, והבוטח בה' אינו שומע שמועה פתאום [כי דבר שאינו נמשך זמן, אינו מהנהגת עוה"ז התלוי בזמן], ואין יכולה לבא צרה בביתו אלא אם תחול מעט מעט [וכנגד זה אין הבטחון יכול לעמוד, כי כך הוא הנהגת עולם שיש בו רע], וכיון שבטח בה' ידע שצווחה הבאה על צרה פתאומית, אינה יכולה להיות בביתו. וב<b>יערות דבש</b> [ח"א ז] ביאר שהלל הרגיל את אנשי ביתו בהנהגה ישרה, כי כאשר יקרה שום אסון ודבר צער ומחריד, לבל יצטערו ולבל יקוננו, אלא יקבלו הכל באהבה. וב<b>אמרי נעם</b> הובא בשם מפרשים שבטחונו היה שאין ה"צווחה" מתוך ביתו. כי איך יבטח שאין הצרה בתוך ביתו והרי הרבה צדיקים יש להם צרות. ודחה <b>הגר''א</b> שהרי הביאו מקרא "משמועה רעה לא יירא", להשמיע שבטח שלא תהיה "צרה" בביתו [וראה <b>מורה נבוכים</b> ח"ג נא ו<b>רמב''ן</b> בראשית יח יט, דברים כ א, ו<b>חזו''א</b> ב"ב ה יח, שההשגחה על האדם היא כפי מדת בטחונו, והלל שהיה דבק בה' בכל עת ידע שאין רעה יכולה להגיע אליו]. 
(14) <b>רש''י</b> נקט שמשמעות שוה לשתי הדרשות, אלא שכפל הדרש כדי לחזק את הענין, ולהורות שהמסובב והסיבה אחת היא [ע"פ מהרש"א]. <b>והריטב''</b>א הביא בשם הראב"ד שהדרש מהרישא לסיפא הוא הבטחה לצדיק שלא יירא, ואילו הדרש מסיפא לרישא אינו הבטחה אלא גילוי המציאות. וכן כתב המהר<b>''ל</b> [שם] שהכוונה ללמד כי אם אתה רואה אדם שאינו שומע שמועה רעה, תגזור אומר שלכך אינו שומע שמועה רעה בשביל שהוא בטוח בה' ולא תאמר כי אפשר שיש לכך סבה אחרת, כי אי אפשר לתלות בסבה אחרת. וכן כאשר רואה אדם שהוא בוטח בה', תדע בודאי, שאדם זה אין צריך שיהיה ירא משמועה רעה. 
(15) ה<b>מהר''ל</b> [נצח ישראל ה, נתיב התשובה א] ביאר שהרע נמשך אחר חסרון, וכיון שהחוטא חסר, הרי הוא בפחד מהרע הרודף אחריו, אך השלם אין לו ממה לפחד. וב<b>מכתב מאליהו</b> [ח"ד 234] הביא מהזוהר שהפחד בעניני העוה"ז אינו אלא דמיון, ובאמת שרש הפחד שבלב האדם נובע מפני עבירותיו, והאדם טועה ונראה לו שפחדו על עניני העוה"ז, ואמנם אילו היתה נפשו שלמה ללא פגם, לא היה שום פחד בלבו, כי הירא מפני ה' אינו מפחד מזולתו, וראה <b>עלי שור</b> [ח"א ג ג]. 
(16) רש"י, וב<b>מסילת ישרים</b> [כד] נקט דהיינו "יראה מן החטא, שלא יכנס ויתערב במעשיו מחמת פשיעה והתרשלות או מחמת העלם". 
(17) ראה בספר <b>אמונה ובטחון להחזו''א</b> [ב], שהבטחון אינו אמור לקבוע בכל עתיד בלתי מוכרע שודאי יהיה טוב, שהרי כל עוד לא נתברר בנבואה גורל העתיד אין העתיד מוכרע, אלא ענין הבטחון הוא האמון שאין מקרה בעולם, וכל הנעשה תחת השמש הכל בהכרזה מאתו יתברך. והוסיף, ש"על הבוטח שורה רוח הקדש ומתלוה עמו רוח עוז המבשרו כי אמנם יעזרהו ה', אך זה ענין מתחלף לפי מעלת הבוטח ורב קדשו". 
(18) ה<b>ט''ז</b> [רל א] כתב שגם הדר בכרך כשיוצא ממנו, אומר "יה"ר כו' שתוציאני" כי יש לו מורא ביציאה ממנו, ותפלת הדרך על סכנת הדרך [ולכן הדר בעיר אינו אומר ביציאתו יה"ר וכו' כי אין סכנה היציאה ממנה]. אך <b>הפמ''ג</b> <b>והנשמת אדם</b> [סד א] דקדקו שרק אורח "הנכנס לכרך" מתפלל תפלות אלו, כי חושש שיעלילו עליו ולא יהא מי שיסייענו [כמבואר בסמוך], ואילו הדר בו אומר ביציאתו רק תפלת הדרך, שהרי לא תקנו לכל הדר בכרך כזה לומר תפלות אלו בכל יום, ובהכרח שרק אורח חושש לעלילות. 
(19) ה<b>חיי אדם</b> [שם ד] כתב שאם אינו משתהה בכרך, רק עובר דרכו, יכלול הכל בשתי תפלות, דהיינו, קודם שיכנס יאמר "שתכניסני ותוציאני מכרך זה לשלום". וכשיצא יאמר "מודה כו' שהכנסתני והוצאתני מכרך זה לשלום". וצידד שתפלה זו נאמרת דוקא בכרך גדול. אבל בעיר, אין צורך לתפלות האלו. והסיק שהכל לפי הענין, שאם יוכלו להעליל עליו, אפילו בכפר, יתפלל תפלות אלו. 
(20) כך פירש <b>רש''י</b>, <b>והמהרש''א</b> הוסיף שיש בו סיבה לסכנה, כי האדם עומד בו ערום מן המצוות, ולפיכך יש לו להתפלל, שלא יזכרו אז עוונותיו, משום שאין שם בידו מצוות שיגנו עליו מפני עונש. 
(21) ה<b>מג''א</b> [רלט ה] נקט שחשש זה הוא רק במקום סכנה, וראה <b>עיון יעקב</b> לעיל [יט ב]. 
(22) התנא בברייתא נקט שכיון שאומר באופן שאינו מוחלט, דהיינו "אם יארע", אין לו לחוש לשטן, כי אין ללמוד מ"קציני סדום" אלא כשקובעים ואומרים "כסדום היינו", אך אביי סבר ש"לעולם" לא יפתח פיו, אפילו בלשון כזו. וראה דברי "הכותב" ב<b>עין יעקב</b> [שם] שטעם החשש הוא משום שדבריו מתקבלים כהודאת בעל דין, שאחריה אין מקום לרחמים. 
(23) ה<b>מג''א</b> [רל ו] כתב שיאמר כך בבואו לעסוק בכל ענין רפואי, ומסתבר שאין צורך לפרט את אופן הטיפול, כי העיקר ש"עוסק" בהשתדלות, ואילו אופן ה"רפואה" נעשה ע"י הקב"ה. 
(24) ב<b>שפתי חכמים</b> ביאר שמרפא בלא ליטול שכר, וב<b>בן יהוידע</b> כתב שבידי אדם רפואה אחת מזיקה לרפואה אחרת, והקב"ה מרפא כמה מחלות בבת אחת. 
(25) ה<b>רמב''ן</b> [ויקרא כו יא] ביאר שאילו לא היו נוהגים להשתמש ברפואות היה האדם נחלה רק כפי שמגיע לו בעונש חטאו, והיה מתרפא ברצון ה', אבל כיון שנהגו ברפואות, הניחם ה' למקרי הטבע. וה<b>ט''ז</b> [יו"ד שלו א] ביאר שרב אחא נקט שצריך לפרש בתפילתו, שאמנם היה ראוי לסמוך על בקשת רחמים בלבד, ואינו מקיז דם אלא מפני שכך נהגו. ועל כך נחלק אביי, ואמר שכבר הסכימה לכך התורה, כי ירדה לדעת בני אדם, שאין בוטחים כל כך, וראוי שיעשו השתדלות עם בקשת הרחמים, ואחר שנהגו כך הרי הרופא מצווה לרפא ולהציל מפני פקוח נפש. 
(26) <b>בעלי התוס'</b> [שמות כא יט] הקשו למה לא יהא הרופא חייב לרפאות מפני הכתוב "והשבותו לו" שדרשוהו [סנהדרין עג א] גם לגבי אבידת גופו. ותירצו, שמקרא זה אין חיוב אלא להציל אדם הטובע וכדו', שמאבד גופו בבת אחת, אך חולה אין גופו "נאבד" ממנו [אך <b>הרמב''ם בפיה''מ</b> נדרים ד ד נקט שגם רפואתו היא בכלל השבת גופו]. ו<b>בתוס' הרא''ש</b> כתב שהחידוש הוא כי אע"פ שהרופא חייב לרפאות, מותר לו ליקח שכר על רפואתו. ועוד שלולי ההיתר הוה אמינא כי אף שיודע להציל, אסור לו לרפאות חולי הבא בידי שמים, וכדלהלן. 
(27) התבאר לפי <b>רש''י</b> בב"ק [פה א], וראה <b>מדרש שמואל</b> [א] שחולה אחד שאל לרבי עקיבא ורבי ישמעאל איך מותר להתרפאות, ואמרו לו שהאדם הוא כאילן, והרפואה היא כזבל המועיל לצמיחתו, וכשם שמותר לטפל בגידול עצים כך מותר לטפל באדם, וראה <b>זוהר</b> [ח"ז רצט א]. ו<b>תוס'</b> [ב"ק שם] נקטו שאילו נאמר רק "ורפא" הוה אמינא כי רק מכה הבאה בידי אדם מותר לרפאות, אבל כשמרפא חולי הבא בידי שמים נראה כסותר גזירת המלך, ולכך נאמר גם "ירפא". וה<b>אבן עזרא ורבינו בחיי</b> [שמות כא יט] נקטו שנתנה רשות לרופאים לרפא רק מכות ופצעים שנראים מחוץ לגוף, אך חולי שבפנים הגוף רק ביד השם לרפאתו [וראה <b>תשב''ץ</b> ח"ג פב שבחולי פנימי יש חשש שהריפוי יסכנו. וה<b>כרתי</b> קפח ה ביאר שרפואת חולי חיצוני היא מדע מדוייק כהנדסה, אך בפנימי מטפל הרופא כפי שכלו, ולכן אמרו טוב שברופאים לגיהנם, ויתכן עוד, שחולי בסתר, אין מניעתו מרפואה נחשבת כסומך על הנס]. וה<b>רמב''ן</b> [ויקרא שם] כתב כדרכו, שאמנם לא נתנה רשות לחולה להתרפאות, וכוונת התורה שאם החולה בא להתרפאות, כי נוהג ברפואות - ואינו מעדת הבוטחים בה' שחלקם בחיים - אין לרופא לאסור עצמו מרפואתו, ואין לו לחשוש שמא ימות בידו, כי הוא בקי ברפואה, וגם אין לו לומר שה' לבדו רופא כל בשר, כי כיון שנהגו ברפואות, הניחם ה' למקרי הטבע [וכ"כ ה<b>טור</b> יו"ד שלו, וראה <b>אבני נזר</b> חו"מ קלו <b>ואגרות משה</b> או"ח ח"ג צ, אה"ע ח"א צט]. 
(28) גירסת <b>הרמב''ם</b> [ברכות י כא] "<b>ברוך</b> <b>רופא חולים''</b>, ו<b>רבינו חננאל והרא''ה</b> גרסו <b>''ברוך רופא חיים''</b>. 
(29) ע"פ <b>פרישה</b> [ג א]. 
(30) כך משמע מהרי"ף והרא"ש שהעתיקו "תנו כבוד לאלוהי ישראל, שמרוני וכו', אך <b>הרמב''ם</b> <b>והטור</b> השמיטו מ"תנו כבוד וכו"'. וראה ב<b>שערי תשובה</b> [רסב] שאמירת "צאתכם לשלום" למלאכים בליל שבת, אינה בקשה שייצאו, אלא תפלה שגם יציאתם תהיה לשלום, וב<b>שפת אמת</b> [ויצא] כתב שאומר כן למלאכים המלוים אותו ביום חול, כי אמרית "שלום עליכם" היא למלאכים הבאים ללוותו בשבת. 
(31) <b>הגר''א</b> ביאר שכפילות הלשון היא משום ששני מלאכים מלוים אותו, אחד מימין ואחד משמאל [כמבואר בתענית יא א]. ו<b>מהרש''א</b> <b>ופרישה</b> ביארו שמבקש על ההווה, שישמרוהו ממזיקין בבית הכסא, ועל העתיד, שלא יעזבוהו אחר שיצא [ומבקשם קודם שיכנס, כי אח"כ ידיו מטונפות]. 
(32) ה<b>פרישה</b> [שם] ביאר שמבקש לעזרו בעשיית צרכיו, שיפתחו ויסתמו נקביו כראוי, ולא יבא לידי היזק, וגם יעזרוהו בצאתו. 
(33) <b>האבודרהם</b> הביא בשם <b>ריב''ש</b> שרק מי שהוא ירא שמים ושכינה שורה עליו אומר כן, וכתב <b>הב''י</b> [ג] שלכן עכשיו לא נהגו לאומרו, וב<b>מור וקציעה</b> הקשה שבכמה מקומות בש"ס מוזכר שמלאכים מלוים כל אדם ואפילו רשע [וב<b>מחזיק ברכה</b> נקט שגם היום מתלוים לנו], לכן ביאר שנוסח זה נתקן רק בימי הגמרא שהיו בתי הכסא בשדות, והוצרכו לשמירה מהמזיקין השכיחים שם. 
(34) ה<b>אבודרהם</b> נקט שבקומו בבוקר, מברך אשר יצר, אפילו אם לא עשה צרכיו, כי רוח רעה שורה על הידים, וביאר ה<b>דרכי משה</b> [ד ג] שמפני רוח רעה אינו יכול לגעת בנקביו לפותחן או לסותמן. וה<b>מג''א</b> [שם ב] ביאר שבבוקר מברך על שנעשה כבריה חדשה. וכתב ה<b>גרעק''א</b> שם דהיינו דוקא אם היו לו מים ליטול ג' פעמים, כי בלא נטילה זו אינו יכול לגעת בנקביו. 
(35) ב<b>שו''ע</b> [ו א] הביא שלשה ביאורי הראשונים. א. "שבריאת האדם היא בחכמה נפלאה". ב. "על שם שהגוף דומה לנוד מלא רוח והוא מלא נקבים", [רש"י, להלן בחתימת הברכה, הערה 40] ג. "שהתקין מזונותיו של אדם הראשון ואח"כ בראו" [תוס', וראה עוד ב<b>כוזרי</b> ג יז]. וה<b>מהרש''א</b> ביאר עוד שכשברא את האדם, נתן בו חכמה, שלא כשאר הנבראים. וכתב ב<b>ערוך השלחן</b> שהשו"ע האריך בביאור ברכה זו [שלא כדרכו], וגם גוף הברכה ארוכה, כי אינה ברכת הנהנין, שהרי יציאתו באה לו בעל כרחו, ואינה כאכילה שנהנה לפי רצונו, וגם אינה ברכת השבח, שאם כן לא היה מברכה כמה פעמים ביום, אלא שתקנו ברכה על יצירת האדם, משום שלא רצו להזכיר במפורש את עיקר עניינה - ההודאה על הפרשת הפסולת - שהוא דבר שאינו של כבוד, ותקנוה ברמז, ולכן צריך לפרשה. 
(36) <b>רש''י</b> [ד"ה או אם] גרס "חללים", ו<b>הרי''ף</b> גרס "חלולים", וביאר <b>הב''י</b> ש"חלל" אינו בריאה ששייך להודות עליה, וה<b>ט''ז</b> כתב שרש"י סבר שההודאה על בריאת החלל, דהיינו לב וכרס הסתומים מכל צד, [וה<b>רמ''א</b> כתב שלא יאמר "חלל" כי הוא לשון הרג]. וכתב ה<b>טור</b> [ו] שיאמר "חלולים חלולים" כי יחד הם גימטריא של "רמח" כנגד איברי האדם [כמבואר ב<b>תנחומא</b> שמיני], וביאר <b>הגר''א</b> שהגימטריא מרמזת שאין אבר שאין בו חלל, ואפילו שער. 
(37) <b>הגר''א</b> אמר שמזכירים כאן "כסא הכבוד", לאפוקי מדעת הכופרים שטוענים כי לא יתכן שהקב"ה ישגיח בעצמו על עולם שפל כל כך. לכך אנו אומרים שמלפני כסא הכבוד שהוא מקום גבוה כל כך, הריהו משגיח אף על דברים שפלים כאלו. וכידוע "כסא" הוא גימטריא של "טבע", לומר שהנהגת הטבע מושגחת ע"י כסא הכבוד עצמו. ו<b>ר''י בן יקר</b> ביאר כדעת הטור [הערה 39] שהברכה על שעת יציאת הוולד, והוא יוצא ממקום הנשמות, שהוא תחת כסא הכבוד. 
(38) ב<b>שו''ע</b> [שם] ביאר "שבנקבים יש נקב אחד שהוא הפה, שכשהוא במעי אמו הוא סתום, וכשיוצא לאויר העולם הוא נפתח [נדה ל ב], ואם כשיוצא לאויר העולם היה נשאר סתום לא היה אפשר להתקיים אפילו שעה אחת. והאברים החלולים, אם היה נפתח אחד מהם לא היה אפשר להתקיים אפילו שעה אחת. ועוד יש לפרש שגבול יש לאדם שיכולין נקביו ליסתם ולא ימות, וכיון שעבר אותו הגבול אי אפשר להתקיים אפילו שעה אחת, וכיון שבכלל הנקבים הם פי הטבעת ופי האמה, ובכלל האברים החלולים שאם יפתח אחד מהם אי אפשר להתקיים, הם כרס ומעיים, נמצא ששבח זה הוא מענין עשיית צרכיו. ואפשר עוד, שמאחר שאם יוצא לנקביו ביותר עד שאם עבר הגבול ימות, בכלל "שאם יפתח אחד מהם" הוא, ונמצא שגם "שאם יפתח אחד מהם" הוא מענין עשיית צרכיו ממש. 
(39) <b>הרי''ף</b> הוסיף "אפילו שעה אחת", אך ה<b>מהר''ם מרוטנבורג</b> טען שאין לומר כן, שהרי אדם סותם פיו כמה שעות, ויכול לחיות. [וכן פסקו מג"א והגר"א או"ח ו]. וה<b>ב''י</b> יישב על פי הבנת ה<b>טור</b> שהכוונה להודות על שעת יציאתו לעולם, ואילו אז היה נשאר פיו סתום אפילו שעה אחת, לא יכל להתקיים, ולביאורו נמצא שמודה על סתימת הנקבים בעת הלידה, ועל שלא נפתחו האברים החלולים לפניה. אך ה<b>ט''ז</b> נקט שלביאור הטור נמצא שכל אבר יש לו שעה שראוי לו להיות חלול, ובשעה אחרת יהיה נקוב, כי פה וחוטם לפני הלידה צריך שיהיהו סתומים, ולאחריה פתוחים, ואילו טבור לפניה צריך להיות פתוח ואחריה סתום, ולכן כופל בכלן "חלולים" ו"נקבים". 
(40) כך פירש <b>רש''י</b>, ומשמש שכוונתו לבאר גם את תיבות "אשר יצר את האדם בחכמה". וכתב <b>מהרש''א</b> שלביאורו "בחכמה" נסוב על ההמשך, שברא בו נקבים חלולים. והלבוש ביאר שהרכיב באדם כמה כוחות, כח המושך את המאכל מגרונו, וכנגדו כח המחזיקו בגוף ומונעו מלצאת מיד, וכן כח המעכל והמחלק את המזון באבריו לפי צרכו, ולבסוף כח הדוחה את הפסולת, ואילו היו משמשים בבת אחת לא יכל להתקיים. ו<b>הגר''א</b> ביאר שהפלא הוא בכך שאם אינו אוכל כמה ימים תצא נשמתו מגופו, אף שהנשמה אינה זקוקה לאוכל שהוא מזון הגוף בלבד, ובהכרח שהקב"ה זווגם יחד, כדי שהנשמה תרגיש בצרכי הגוף. ויתכן עוד שלשון "מפליא לעשות" נאמר על המלאך שראה מנוח [שופטים יג יט] ותקנו שיאמר ביציאתו כלפי המלאכים שמכבדם בכניסתו, שאף הם בכלל חכמתו יתברך, וראה <b>כוזרי</b> [ג יא]. 
(41) <b>רמב''ם</b> [תפלה ז א], והיינו כי ק"ש על המטה נתקנה רק בלילה, שאז צריך שמירה מהמזיקים [כדלעיל ה א], וראה הערה 44. 
(42) ראה <b>תוס' לעיל</b> [יא ב ד"ה שכבר] שאין מברכים על שינה בסוכה, מחשש ברכה לבטלה, שהרי יתכן שלבסוף לא יישן, וראה ב<b>ביאור</b> <b>הגר''א</b> [תלה] שברכת המפיל אף אם לא יישן אינה לבטלה, כי לא נתקנה על עצם השינה, אלא על שהולך לישון, כמו הברכה על בדיקת חמץ, שהיא על הבדיקה, ולא על מציאת החמץ. וה<b>חיי</b> <b>אדם</b> [לה ד] שבברכת המפיל אין חשש זה, כי תקנוה על מנהג העולם, והיא כברכת השחר שמברכם אף שלא נהנה [כדלהלן, ו<b>מהר''ץ</b> <b>חיות</b> כתב שהברכה על טבע השינה בבריאה, שאינו יכול שלא לישן לעולם], וב<b>בה''ל</b> [רלט ד"ה מברך] דחה טעם זה, שהרי אומרה בלשון יחיד "על עיני", ומשמע שאינה נסובה על מנהג העולם וטבעו, אלא על שינת עצמו. 
(43) <b>בתוס' הרא''ש</b> דייק מכאן שמברכה סמוך לשינה, אחר שקורא ק"ש, והביא מירושלמי שתחילה מברך ואח"כ קורא ק"ש, וריב"ל היה אומר אחרי ק"ש עוד מזמורים. וב<b>שו''ע</b> [רלט א] כתב קורא ק"ש: ומברך המפיל: ואומר יושב בסתר", וביאר ה<b>מג''א</b> [ב] שסבר כי ק"ש אינה לשמירה, אלא כדי לומר ד"ת קודם השינה, ולכן היא נחשבת הפסק אחר ברכת המפיל, ורק פסוקי שמירה, שהם לצורך השינה, אינם הפסק [אך לדעת הרמב"ם שתקנו ק"ש לשמירה, אומרה אחרונה]. 
(44) ה<b>מאירי</b> הביא מחלוקת הראשונים אם גם ק"ש על המטה נאמרת רק בלילה, ויתכן שנחלקו אם היא ברכת הנהנין, ומתי שנהנה מברך, או שהיא ברכת השבח על טבע העולם, ונתקנה רק כשנוהג כסדרו של עולם [ונפקא מינה גם להפסק בינה לשינה]. וב<b>חיי אדם</b> [לה] כתב שיש שלש סיבות לא לאמרה בלילה, <b>א</b>. שמא לא יישן. <b>ב</b>. אסור לישון ביום. <b>ג</b>. כיון שהוא מגרה את עצמו לישון, אינו יכול לומר "המפיל חבלי שינה". 
(45) <b>הגר''א</b> [משלי ו ד] ביאר ש"שינה" היא הסתלקות המחשבות, ואילו "תנומה" היא סגירת העפעפים, אך עדיין מחשבתו פועלת, ולכן אם קוראים לו הוא עונה. אולם <b>הרמב''ם</b> [שם] גרס במקום "ותנומה", "והמשקיע שינת תרדמה", ומשמע שאחר שינה מודה על מצב שהוא יותר משינה. 
(46) ביאר ה<b>אבודרהם</b> שבעת עייפות האדם חש כאילו עיניו נחשכות, ואחר שנתו הוא מרגיש כמי שאורו עיניו. 
(47) ה<b>צל''ח</b> ביאר שבקשה זו שייכת לפני השינה, כי כוונתו לומר שבלכתו לישון, אין כוונתו להשתמט מחיובו ללמוד יומם ולילה, אלא לאגור כח ללמוד בקומו, ולכן זו העת הנכונה לבקש על תוספת חלקו בתורה. אך <b>השל''ה</b> נקט שמבקש כי אף אם חטא הרבה, לא יכביד הקב"ה את לבו כפי שעשה לפרעה [ועל כך יכול לבקש, אף שהכל בידי שמים חוץ מיראת שמים, כי אינו מבקש אלא להסיר ממנו את המניעים, ואף אם יבא להטמאות שלא יפתחו לו]. 
(48) בספר <b>שלמה משנתו</b> ביאר שבקשות אלו אינם כלפי הקב"ה, שודאי אין חשש שירגילו בעבירה או יביאו לידי חטא, אלא כוונתו לומר שע"י שיקבל חלקו בתורה, תרגילנו למצוות ותצילנו מעבירה וחטא. 
(49) גירסת ה<b>רי''ף</b> "לכל העולם כולו", וראה <b>ט''ז</b> [או"ח תקפב ג] ש"כולו" משמעותו גם רובו, כי רובו ככולו, ואילו "כל כולו" משמיע שהכונה ל"כולו" ממש. 
(50) כתב <b>רבינו יונה</b> שבזמן הגמרא היו קדושים ונזהרו בטהרת ידיהם, ויכלו לברך בלא נטילה, אך בזמנינו נהגו לברך כל ברכות אלו רק אחר שנוטל ידיו, משום שכל זמן שאין ידיו נקיות אין לברך ברכה [וב<b>שו''ת הרשב''א</b> קנג נקט שרק אם מוחזק שנגע לא יזכיר שם שמים, אך בסתם ידים, מותר] והכלל שכל הברכות מברכין אותן עובר לעשייה, הוא רק בברכת המצוות, אבל ברכות השבח כגון אלו, יכול לברך אחרי כן. <b>והרא''ש</b> כתב כי מלשון הגמרא משמע שיכול לברכם קודם נטילת ידים, ונקט שלא תקנו נטילת ידים אלא לקריאת שמע ותפלה [משום שידים עסקניות הן, ואי אפשר שלא יגע במקומות המטונפים בלילה]. וביאר <b>הגר''א</b> שבבקר ודאי צריך ליטול ידיו לפני הברכות, אלא שאינה נחשבת נטילה לברך עליה, כי אינה אלא בכדי להעביר רוח רעה [שבת קח א], וברכת נטילת ידים דלהלן, נתקנה רק על נטילה לתפלה, וראה הערה 66. 
(51) דעת <b>הרא''ש</b> שברכה זו אינה פותחת ב"ברוך" כי קודם לה מברך "אשר יצר" ומסמיכה אחריה, ואילו <b>תוס' לעיל</b> [יד א, מו א] נקטו שאף כשאינה סמוכה לחברתה, כיון שהיא ברכת הודאה אינה צריכה לפתוח ב"ברוך". וב<b>תוס' רא''ש</b> הביא ש<b>הראב''ד</b> ביאר שאומרה מיד בקומו, ונחשבת כסמוכה ל"המפיל" שברך לפני שנתו, וכבר ביארנו [שם הערה 15] שתוס' לא ניחא להו בכך, כי סברו שאין די בעצם הסמיכות לברכה שלפניה, אלא צריך שתהא מאותו ענין. וה<b>כסף משנה</b> [ברכות א ה] כתב ש"אלהי" הוא מלכות, ולכן נחשבת לברכה, אף שאינו אומר בה "מלכות". 
(52) כדלעיל [י א] "מה הקב"ה טהור, אף הנשמה טהורה". 
(53) ה<b>מהרש''א</b> ביאר שאומר שלש לשונות, משום ש"נשמה" בלשון המקרא כוללת את כל חלקי הנפש, נפש, רוח, נשמה. נמצא ש"אתה בראת בי" - כנגד הנפש הטבעית. "אתה יצרת בי" - כנגד החלק החיוני. ו"אתה נפחתה בי" - על הנשמה, שהיא החלק השכלי, שנאמר "ויפח באפיו נשמת חיים". 
(54) <b>השל''ה</b> ביאר שהטעם שמשנה כאן ואומר "בקרבי" ולא "בי", הוא כי לשון "בי" משמעותו בעצמי ממש, ושייך על הנשמה שנפח בו השי"ת, והיא באה נקיה, כי האלוהים עשה את האדם ישר, אך אחר שקלקל, הוא רק משמרה ב"קרבו", שהוא לשון קורבה בלבד, ומסיים שעתיד שוב "להחזירה בי" אחר נקיונה בעוה"ב. אולם ה<b>חפץ חיים</b> [מכתב עו] דקדק מלשון "להחזירה" [בה' דגושה] שהנשמה עתידה לחזור לאדם באותו מצב שיצאה ממנו. 
(55) כתבו <b>תוס'</b> [ד"ה כי שמע] שאף אם לא שמע קול תרנגול, מברך, משום שאינה אלא להבחנה על הנאת האורה שהתרנגול מבחין בה. והוסיף ה<b>רא''ש</b> שאינה אלא הודאה למקום שברא לנו כל צרכינו, שאף אם יישן האדם בבית אפל, יבחין בביאת היום על ידי קריאת התרנגול, אבל שאר ברכות השחר, אינו מברך אלא אם נהנה בהנאה שמברך עליה, [תוס' ד"ה כי פריס, ומשמע שנקטו שהן כברכות הנהנין, וראה <b>מ''ב</b> מו א]. אולם שיטת <b>הגאונים</b> שמברך את כל הברכות אפילו אם לא נהנה, כי נתקנו על סדרו של עולם, ולכן כתב <b>הראב''ד</b> שהישן ביום לא יברכם, כי לא נתקנו על הנאת היחיד, והיינו שהן ברכות השבח. [וב<b>שערי תשובה</b> שרק ברכות שנאמרו בלשון כללי נתקנו על מנהגו של עולם, אך אם לא ישן, לא יאמר "המעביר שינה מעיני"]. ואילו <b>הרמב''ם</b> נקט [תפלה ז ט] שבכל הברכות אם לא נהנה לא יברך, והכריע ה<b>ב''י</b> שיברך בלא שם ומלכות. 
(56) ב<b>מעדני יום טוב</b>, העיר שכל הברכות הם בלשון הווה, חוץ מזו, ומ"אשר הכין מצעדי גבר". <b>והגר''א</b> ביאר, שברכות אלו נתקנו על מה שהשליט הקב"ה את האדם על הכל בתחילת הבריאה, ונמצא שמברך על העבר, וראה הערה 62. 
(57) <b>רש''י</b>, וכך פירשו [ר"ה כו א] את לשון המקרא [איוב לח לו] "מי נתן לשכוי בינה", דהיינו תרנגול. וה<b>רא''ש</b> פירש שהלב נקרא "שכוי", והלב הוא המבין, שנאמר [תהלים עג ז] "משכיות לבב". ומברך בבקר על בינת הלב, שבה האדם מבחין בין יום ובין לילה, וכיון שגם התרנגול מבין בכך, התקינו לאומרה בשמיעת קול התרנגול. והיינו שמהבנת התרנגול מוכח שההבחנה בזמן היא תכונה טבעית, ונקבעה בבריאת העולם עם יצירת הזמן, שהוא מושג שנברא רק לצורך הדעת שניתנה לברואים [ראה סידור הגר"א, יוצר אור]. 
(58) גירסת ה<b>רי''ף</b> "כי מנח ידיה על עיניה", וביאר ה<b>פרישה</b> [מו ה] שעושה כן קודם שפותחן, כדי להעביר קורי שינה מעליו, [אך בתוך העין אסור ליגע לפני נטילה]. 
(59) <b>הגר''א</b> [משלי כג טז] ביאר ע"פ דברי רבי יוחנן לעיל [כח ב] שהקב"ה "אם אוסרני - איסורו איסור עולם" והיינו מצב הנשמה בעת שהיא בגלגול, ומברך על היתרה מגלגול. 
(60) ביאר ה<b>לבוש</b> שהפך טבע היסודות, כי אף שהמים קלים מהארץ, וטבעם לעלות עליה, רקע הארץ עליהם כדי שיוכלו לדור עליה. 
(61) בספר <b>אגודה</b> גרס "אשר הכין מצעדי גבר", ולגירסתו גם ברכה זו בלשון עבר. ויתכן שנוסחה תלוי בביאורה, כי מחד נאמר [איוב יד טז] "כי עתה צעדי תספור", והיינו שצעדי האדם מנויים בכל עת [-הווה] עד שתכלה מכסתו, ומאידך נאמר [תהלים לז כג] "מה' מצעדי גבר כוננו, ודרכו יחפץ", והיינו שמברך על מספר צעדיו שנקבעו מתחילה, [ולא נקבע להיכן ילך, כי הוא "דרכו יחפץ"]. 
(62) <b>הגר''א</b> ביאר, שמברך בלשון עבר על מה שהשליטו הקב"ה בתחילת הבריאה על הכל, עד כדי שנוטל בהמה ושוחטה, ומעורה עושה מנעל, ודורס עליו ברגליו, ודבר זה מרומז בכתוב [תהלים ח ז] "כל שתה תחת רגליו" [וב<b>מנחת</b> <b>שי</b> כתב שבכל הבגדים יכול ברך מיד אחר הלבישה, אך כשנוגע בנעליו צריך ליטול ידיו קודם הברכה, ורק אחר הנטילה מברך על לשעבר]. ו<b>מהר''ל</b> [פר' עקב] כתב שנעל אינה ככל בגד שמטרתו לכבוד לובשו, אלא כל תכליתה להגן על הרגל מפני נזקי הדרכים [או כדי לנתקו מהאדמה שהתקללה, ולכן חולצה במקום קדוש, שהוא ברוך ואינה לכבוד], ולכן אינו מברך על נעילתה כמו "מלביש ערומים", אלא כוללה בכלל "צרכיו". וב<b>חיי אדם</b> [מט ב] ביאר שמודה על "כל צרכי", דהיינו אפילו הפחותים כמנעלים, וראה בשבת [קכט א] "לעולם ימכור אדם כל מה שיש לו ויקנה מנעלים לרגליו", ונמצא שהמנעל שווה לכל צרכיו. 
(63) דעת <b>תוס'</b> שהוא הדין לכל כובע וכיסוי. ודוקא כשנהנה ממנו, אבל כשלא נהנה ממנו, כגון כששוכב על מטתו, לא יברך. וכן הוא בברכת "מלביש ערומים". 
(64) ה<b>לבוש</b> ביאר שדוקא בב' ברכות אלו מזכיר "ישראל", משום שהן שייכות רק לישראל, כי "אוזר ישראל" הוא כנגד החגור, שחוגר בתפלה, כדי שלא יהא לבו רואה את הערוה. ו"עוטר ישראל" הוא כיסוי הראש, שאסור לישראל לילך בגילוי ראש. וה<b>ב''ח</b> הוסיף שלכן לא נכללו שני לבושים אלו ב"מלביש ערומים", כי אין מטרתם לכסות את הגוף, אלא להבדיל ישראל מהעמים. ובבני יששכר כתב ששני לבושים אלו חייב בהם גם ישראל בעת עבודת ה', ואין הכהן מוסיף עליו אלא כתונת ומכנסיים, ולכן בתרומת הדשן [ויקרא ו ג] נאמר רק "ולבש הכהן מדו בד ומכנסי בד". 
(65) <b>תוס'</b> ביארו שתחלת ההנחה היא בזרוע, ולכן מברך עליה "להניח", אבל בשל ראש מברך "על מצות", משום שכבר התחיל להניח קודם. ותמהו על <b>שיטת רש''י</b> [מנחות לו א] שאין מברכים שתי ברכות אלו, אלא אם סח בין תפלה של יד לשל ראש. אבל בלא סח בינתיים, מברך ברכה אחת ["להניח"] לשתיהן [ודוחק להעמיד את סוגיין רק באופן שעבר עבירה וסח באמצע]. ולכך נקטו שלעולם מברך על של ראש ברכה בפני עצמה, משום שהיא גמר המצוה ועיקרה, כי יש בה ד' בתים ושי"ן. 
(66) <b>הב''י</b> [ד] ביאר חיוב נטילת ידים בבקר במים, נלמד מ"ארחץ בנקיון כפי" [תהלים כו ו, ראה לעיל טו א], אך לתפילה די לנקותם בכל דבר המנקה [ותקנו עוד נטילה לאכילת פת, כדי להרגילם לאכילת תרומה בטהרה]. והביא [באות ז] <b>משו''ת הרשב''א</b> [ח"א קצט] שמברך משום שנעשה כבריה חדשה, וצריך להודות על שבראנו לכבודו לשרתו, וראוי להתקדש ככהן המקדש ידיו מהכיור קודם עבודתו. וה<b>ריטב''א</b> ביאר דהיינו כשבא להתפלל אחר שיצא מבית הכסא, כי אז חייב בנטילת ידים. ו<b>הגר''א</b> נקט שחיוב הנטילה שמברכים עליו, הוא רק לתפלה, [וראה הערה 51], 
(67) ראה ביאור <b>הגר''א</b> למשלי [א] שהכל הולך אחר ההרגל, כי האדם משתוקק לטבעו, ואם יתרגל בתורה הרי יחזר אחריה [ובלימוד התורה יש מעלה בלימודה כמצוות אנשים מלומדה]. 
(68) בברכת המפיל אומר "ואל ישלוט בי יצר הרע", והיינו היצר הכללי שמכשיל את האדם, וכאן מבקש האדם על יצרו הפרטי, שמטרתו להכביד על האדם שלא יקיים את יעודו הפרטי, ולכן מבקש ש"יצרי" "ישתעבד" לי. 
(69) הטעם שאינו אומר "לחן וחסד", מבואר ע"פ <b>מהרי''ל</b> [הל' פורים] שלא היה מעולם גם חן וגם חסד על אדם אחד, חוץ מאסתר, ולפיכך מבקש שיהא עליו חן במקום שנצרך לו, וחסד במקום שיצטרך לו. 
(70) <b>תוס' לעיל</b> [מו א] ביארו שחתימה זו היא מעין פתיחת הברכה, כי הכוונה לגמילות חסדים שהקב"ה מעביר שינה מן האדם ומחדש כחו, כמו שאמרו במדרש שהוא מחזיר הנשמה שלמה ושקטה בגוף כאשר היתה בתחלתה אף על פי שהיתה עייפה. 
(71) ה<b>של''ה</b> ביאר ש"חסדים טובים" הם כאלו שלא ממעטים תחתיהם מזכויותיו. וב<b>סידור הגר''א</b> מבואר שהכוונה לשלול חסד שסופו רע, כמו שנאמר [קהלת ה יב] יש עושר שמור לבעליו לרעתו. וב<b>לב אליהו</b> [ח"א קצט] ביאר ש"גומל" הוא מלשון "גמול", כי הקב"ה מתנהג עם האדם כאילו הוא חייב לשלם לו על מצוותיו, ובכך האדם חש כאילו אינו מקבל לחם חסד, ונמנעת ממנו בושה, וזהו הטוב שבחסד הבורא. 
(72) ה<b>ב''ח</b> [מו] ביאר שהקב"ה בחסדיו מציל מהחטא רק את עמו ישראל, ולא את שאר האומות. 
(73) נידון הגמרא לכאורה תמוה, שהרי המשנה ביארה כוונתה שדרשו מ"בכל מאדך" - בכל מדה ומדה שהוא מודד לך, בין מדה טובה ובין מדת פורענות - הוי מודה לו, ויתכן ליישב כדברי <b>הגר''א</b> [הובא בהערה 19 למשנה] שצריך לשער את שמחתו ברעה כפי שהוא שמח על טובה שכנגדה, והמקשה סבר שהחיוב רק לברך בשמחה, ותמה למה נקטה המשנה "כמו על הרעה", ועל כך תירצה הגמרא שהיוב גם לשמוח כשיעור השמחה על טובה שכנגדה, וראה הערה 75 
(74) <b>רש''י</b> ביאר שהחיוב "לברך על מדת פורענות בלבב שלם", וכן כתב <b>רבינו יונה</b> ש"יש לו לברך על הרעה בשמחה, ולקבל מוסר ה' בסבר פנים יפות, ויחשוב כי הכל כפרת עוונותיו". וכן נקטו הטור ושו"ע שהחיוב על הברכה בשמחה, ולא על השמחה בעצם היסורים, וביאר ה<b>ב''ח</b> שאי אפשר שישמח ביסורין עצמם. ותמוה שהרי מצינו [שבת פח ב, תענית ח א] הפלגה במדת ה"שמחים ביסורים". ומסתבר שבמשנה מדובר על פורענות שמברך עליה "דיין האמת", ולא מצינו שמחה אלא ביסורים כגון עלבון. אך <b>הרא''ה</b> כתב ש"יש לו לשמוח ולגמור בדעתו דמירוק עוונותיו הוא ומוטב שישלמוהו בעוה"ז משישלמוהו בעוה"ב, כי יפה שעה אחת של קורת רוח בעוה"ב מכל חיי העוה"ז", ונקט שהשמחה בעצם היסורים. ויתכן שלהלכה פסקו כדרגת כל אדם, שאינו שמח ביסורים, אלא מקבלם באהבה, וחיובו לשמוח רק בעבודת ה' בברכתו על היסורין, אך דרגת אוהבי ה' האי לעבדו בעצם היסורים, וכדלהלן. 
(75) <b>הגרא''מ הורביץ</b> תמה, הרי המשנה כבר הביאה מקור לכך מ"ואהבת". וכבר ביארנו בהערה 73 שהנידון על שיערו השמחה כמו על קבלת טובה, ואמנם מ"ואהבת" למדו את החיוב לקבל את היסורים באהבה, ולדעת שהם לטובתו, אך עדיין אין מקור לחיוב לברך עליהם כמו על טובה, דהיינו לקבלם "בשמחה", ולזה הוכיח רב אחא מהכתוב "אשירה". ומקור לכך בדברי ה<b>מסילת ישרים</b> [יט]: "הצער הנראה בעיניו רעה, איננו באמת אלא טובה אמתית, וכהרופא החותך את הבשר או את האבר שנפסד כדי שיבריא שאר הגוף ולא ימות, שאע"פ שהמעשה אכזרי לכאורה, אינו אלא רחמנות באמת להטיבו באחריתו, ולא יסיר החולה אהבתו מהרופא בעבור זה המעשה, אלא אדרבא יוסיף לאהבה אותו. אך בעלי הדיעה האמתית אינם צריכים אפילו לטעם הזה, כי הרי אין להם לכוין עצמם כלל, אלא כל תפלתם להגדיל כבוד השם יתברך ולעשות נחת רוח לפניו, וכל מה שיתגברו עיכובים נגדם עד שיצטרכו הם יותר כח להעבירם, הנה יאמץ לבם וישמחו להראות תוקף אמונתם" 
(76) ביאר ה<b>מהרש''א</b> שבשני הפסוקים נאמר שם "ה"' שהוא מדת רחמים. ללמד כי אף בעת צרה ויגון, שהיא לכאורה מדת פורענות, הקב"ה עושה לטובה, כשהאדם קורא בשמו מתוך שמחה. וראה בתענית [ח א] שקבלת הגזירה מפקיעה את הדין, וכתב <b>רבינו יונה</b> [שע"ת ד יב] ש"אם תמצא את החוטא תלאה ותקרה אותו צרה ויצדיק עליו את הדין ויקבל המוסר באהבה, יהיה זה לו למגן מן היסורים הרבים הראויים לבא עליו", וראה <b>קובץ הערות</b> [ביאורי אגדות ה ז]. 
(77) לכאורה תמוה מה חידש רב הונא, ולמה הוצרך להוכחה מרבי עקיבא, והרי כבר שנינו במשנה שצריך לברך על הרע בשמחה, ובהכרח שהוא עצמו נחשב לטוב. ומוכח כדברי <b>מהר''ל</b> [נתיב אהבת ה' א] שע"י הבטחון בה', שכל מעשיו לטובה, הוא מהפך את הרע לטוב. וראה הערה הבאה. ומצינו מעלה גדולה מזו בתענית [שם], אצל נחום איש גמזו רבו של רבי עקיבא [חגיגה יב א], שהיה אומר על הרע עצמו "גם זו לטובה", ואכן זכה להפך את הרע עצמו לטוב [כגון העפר שהסתכן בו, שנהפך לחיצים והטיב לו], ואילו רבי עקיבא אמר רק שתכלית המעשה לטובה, ולכן זכה רק לראות שתוצאותיו לטובה, וכדלהלן, וראה <b>שיחות מוסר</b> להגר"ח שמואלביץ [תשלב ט]. 
(78) <b>המהר''ל</b> [נתיב הבטחון א] ביאר ששלשת דברים אלו נלקחו מרבי עקיבא, תחת שלשת שהיה מפסיד לו היה בעיר והגזירה היתה מתקיימת גם בו, והיינו "חמור" נגד גופו [שמסמל על החומר], "תרנגול" נגד נפשו [כי מסמל על צורה, ולכן עושים בו כפרות], ו"נר" נגד השכל [שהוא מאיר לאדם], וראה ב<b>בן</b> <b>יהוידע</b> ששלשה הדברים הם כנגד שלשה פורעניות שהיו לישראל. 
(79) ה<b>רמח''ל</b> [דעת תבונות] ביאר שכוונת רבי עקיבא ללמד כי בכל רע מסתתר טוב, ולבסוף יתברר שתכלית הדבר היתה לטוב. וכיון שרב הונא בא להוסיף על המשנה, מסתבר שכוונתו שהבוטח יזכה לראות את הטוב המתגלה בסוף, כשם שראה רבי עקיבא שמטרת כיבוי הנר ואכילת החמור והתרנגול היו לטובתו [ולולי בטחונו יתכן ולא היה רואה את השודדים, ונמצא שהטוב היה נשאר אצלו בהסתר הרע, ראה <b>כתב סופר</b> פר' צו]. 
(1) ה<b>מהרש''א</b> נקט שרב הונא הביא דברי רב כהמשך לנידון לעיל, והיינו שאף אם מתייסר לא יתפלל הרבה להפסיק יסוריו, כי בכך יבא להרהר על דיני שמים. אולם <b>הגר''א והצל''ח</b> נקטו שהכוונה על כל תפלות ובקשות. 
(2) <b>רש''י</b> בקהלת שם, ומכח פסוק זה קרא תגר ה<b>אבן עזרא</b> שם, נגד הפיוטים שהוכנסו בסדר התפלה, ובפרט נגד פיוטי הקליר ויעויין שם באריכות דבריו. 
(3) <b>רש''י</b> [בראשית ב ז] כתב שנאמרו באדם שתי יצירות, אחת לעוה"ז ואחת לתחיית המתים, משא"כ בבהמה שאינה חיה בתחיית המתים, וראה <b>מהר''ל</b> [דרוש לשבת שובה] שלכן נקבעו שני הפרצופים לכוונים הפוכים, כי הם פונים לשני עולמות שונים. 
(4) <b>המהרש''א</b> ביאר שקושיית הגמרא היא, למה לא נכתב בבהמה "ויצר" כלל, והרי אף שאין לה יצר טוב, מכל מקום היה ראוי ליכתוב "ויצר", ביו"ד אחד, להורות על היצר הרע שבה, וביאורו תמוה, שהרי באמת נכתב "ויצר" [בי' אחת] על יצירת בעלי חיים [בראשית ב יט, ראה רש"י ורא"מ שם פס' ז, ובנדה כב ב]. ובהכרח שנכתב בה "ויצר" בי' אחת, משום שיש בה רק יצר טוב, כמו שביאר ב<b>איי הים</b> [תלמיד הגר"א] שאין הכוונה ליצר טוב ורע של קיום מצוות, אלא במידות, כמו שמצינו שלמדו צניעות וזריזות מבעלי חיים, ומאידך הן נושכין ובועטין, וגם ה<b>רש''ש</b> כתב שיצר הטוב בבהמה מתבטא בקבלתה עול. [ובאבות דרבי נתן טז ג שנינו: אין יצר הרע לבהמה. וכתב המפרש דהיינו בקטנותה, שהרי מצינו בסוגיין שיש לה ייצר. אך בבנין יהושע כתב, ששם מדובר על הייצר המסית את האדם להזיק לעצמו, ובהמה שאינה מצווה ב"ונשמרתם" אין הייצר מסיתה]. 
(5) <b>הגר''א</b> ביאר שאינו אומר "אוי" על החשש שמא יחטיאנו, כי זו עבודת האדם לעמוד נגד פיתוי היצר, והדבר מסור בידו שלא יחטא, וכל צערו על ההרהורים שהם מייגעים אותו, כי באים מאליהם ואינו יכול להזהר, אלא צריך לדחותם. 
(6) ע"פ <b>מהרש''א</b>. 
(7) להלן משמע שלמ"ד דו פרצופין, כבר בתחילת בריאתם היה בו גם פרצוף נקבה [שהרי דנו מי הלך בראש], וכן מוכח ממה שהצטוו מיד בפרו ורבו, וראה <b>רמב''ן</b> [בראשית ב יח] ש"היה בהם טבע מביא כח מוליד או זרע באיברי ההולדה מן הזכר לנקבה, בעיבור והיה הפרצוף השני עזר לראשון", ויעוין עוד בסוף הערה 16. 
(8) ב<b>שו''ת חתם סופר</b> [ח"ז לד] הביא בשם האר"י שגם אחר שחלקן, אין צורת האדם שלימה אלא עם אשתו, ולכן בשעת יצירת אדם אשתו נוצרת עמו, ומזווגין לו עזר הראוי לו כנגדו, ועל כך אמרו [סוטה ב א] ש"זיווג ראשון מכריזין עליו מ' יום קודם יצירת הוולד", אך אחר שאדם יוצא לאויר העולם הוא יכול לשנות את זיווגו לפי מעשיו, ויחשב "זיווג שני". והסיק מכך החת"ס כי לעתיד לבא כשיזדווגו יחד איש ואשתו כמקדם, יהיה זה הזווג הראשון אשר נקבע לו, שהרי כל אדם ישוב לתקונו, ויהיה כתנוק שנולד ולא השתנה מבריאתו. [וראה דבריו ביו"ד רצד לענין תאומי סיאם, שאע"פ שהם דבוקים בכל גופם נחשבים כשנים לכל המצוות, כבריאת שני פרצופים בגוף אחד]. 
(9) ב<b>בן יהוידע</b> ביאר שהוקשה לרב ירמיה למה הקדים הכתוב "אחור" לפני "קדם", וגם למה הוצרך לומר שהיו באדם פנים ואחור, והרי אין לך אדם שאין לו שניהם<QM> - ומכך למד שהכוונה שצורת אדם שלימה היא בשני פרצופים שונים, [ואינה כצורת בהמה, שהזכר והנקבה נפרדים מתחילת ברייתם, ולכן אין להם קשר אישות לעולם, כדלהלן]. 
(10) דעת שמואל ביבמות [פג ב] שאנדרוגינוס נחשב כזכר, ורב סובר שהוא בריה בפני עצמו, ומצינו ב<b>מדרש רבה</b> [ויקרא יד א] שאדם הראשון היה אנדרוגינוס, וכיון שנאמר בו "זכר" נמצא שלפי רב היה גופו זכר, והנקבה היתה חוץ לגופו, בזנב, ורק לשמואל יתכן לומר שהיה כולו אנדרוגינוס, דהיינו בעל שני פרצופים, ונקרא זכר. 
(11) ביאר <b>הגר''א</b> שלכל החיות והבהמות יש זנב, כי הזכר והנקב נבראו בנפרד, ורק אדם שנברא תחילה זכר בלבד, כיון שנלקח ממנו הזנב לבנין האשה, נשאר בלא זנב. 
(12) הג"ר <b>משה שפירא</b> ביאר שנחלקו אם עיקר האשה נבראה לעזר, והיא כפרצוף שהוא הדבר הקרוב ביותר לאדם, [והיינו כמשל לכח הדמיון, שאחר שיודע לחלק בינו לאמת יכול להשתמש בו לפתח את כוחו שלו], או שעיקרה כנגדו, והיא כזנב שיוצא חוץ לגוף, ורק אם מפרידו ומעמידו בפני עצמו יכול להשתמש בו, [והאמרי אמת אמר שלכן נעשה לושתי זנב, כי כיון שיצאה מחוקי הצניעות של אשה, חזרה להיות זנב כבתחילה]. 
(13) התפרש ע"פ <b>מהרש''א</b>, והיינו שתיבת "צרתני", כוללת גם לשון "יצירה", וגם לשון "צרה". 
(14) ה<b>מהרש''א</b> ביאר כי אף שאי אפשר לכתוב את שניהם בבת אחת, והוכרח להקדים אחד מהם, מכל מקום הגמרא דורשת כך מיתור הפסוק, שהרי היה יכול לכתוב רק "וימח כל היקום", ולא לפרט "מאדם ועד בהמה". 
(15) <b>בעירובין</b> [יח א] הקשה רבי אבהו מהכתוב "בצלם אלהים ברא אותו" [בראשית א כז], וביאר רש"י [שם] ש"אותו" משמע אחד. ו<b>רש''י</b> <b>עה''ת</b> [בראשית א כז] הביא ממדרש רבה שהסתירה היא בין "ברא אותם" ל"ויקח אחת מצלעותיו", וכתב <b>הרא''ם</b> שלא נקט את הסתירה שלפנינו, כי הוכיח כמ"ד שהצלע הוא פרצוף, מדברי האמוראים בכתובות [ח א] שסברו ששניהם נבראו ביצירה אחת, וכתב רש"י שם, שאינו כמ"ד שהוא זנב, כי לדעתו האשה נעשית אחר כך, והן שתי יצירות. אולם <b>תוס'</b> שם הוכיחו להיפך, כי האמוראים שם נחלקו ביצירה אחת אם הולכים אחר מחשבה או אחר המעשה, והמקור בסוגין שעלה במחשבה לברוא שנים הוא רק למ"ד שהצלע הוא זנב, ובהכרח שלמ"ד שהצלע הוא פרצוף, הן שתי יצירות. וביאר ה<b>מהרש''א</b> שם, שלמ"ד זנב עלה במחשבה לברא שני פרצופים ולמעשה נברא אחד, ואילו למ"ד שהוא פרצוף, עלה במחשבה לבראם נפרדים, ונבראו שנים מחוברין, וראה <b>גאון יעקב</b> [עירובין יח]. 
(16) ב<b>שו''ת הרשב''א</b> [ח"א ס] תמה, איך שייך לומר על הקב"ה, "עלה במחשבה"<QM> וכי אדם הוא ויתנחם<QM>! וביאר שהכוונה ללמד שבריאת האדם היתה בשלמות, וכביכול קדמו לה מחשבות, שהרי הקב"ה יכל לבראם כשני מינים שונים, שלא יולידו זה מזה, אלא יהיו כשמש וירח שכל אחד משמש בפני עצמו, אך קבע בחכמתו כי האדם שהוא עיקר היצירה לא טוב שיהא לבדו, אלא יהיה הוא הפועל, והאשה ככלי לעזרו בפעולותיו, ונחשב כאילו למעשה נברא אחד שהוא הזכר, והאשה טפלה לו, והיינו כמ"ד שנבראת כזנב הטפל לגוף [וב<b>תורת חיים</b> עירובין יח ב הוסיף ש"אם לא זכה, כנגדו", כי נשאר כמו במחשבה, ואשתו שוה לו]. ועוד ביאר שהקב"ה יכל לבראם כשאר בעלי חיים, שאין אצלם קשר אישות בין הזכר לנקיבה, אך בראם כאחד ולקח האשה מצלע הבעל, כדי שתהיה לו כאחד מאיבריו, ומפני כך יהיו משתוקקים להיטיב זה עם זה מחמת דבקותם, יותר מדבקות הבן לאביו ואמו שבא מגופם [וכ"כ <b>הרמב''ן</b> בראשית ב יח]. ואמר <b>הגר''א</b> שזה טעם ההלכה, שאדם קרוב אצל אשתו יותר מלשאר קרוביו, וכדעת הט"ז [חו"מ לג ח] שאדם עם בן אחיו נחשב ראשון בשני, ואילו עם בן אשתו נחשב ראשון בראשון, כאילו הוא בנו. והוסיף <b>הגר''א</b>, כי סוף מעשה במחשבה תחלה, והיינו שמתחלה נבראו כאחד על מנת להפרידם אחר כך, והטעם שברא אותם יחד, הוא כי תכלית האדם לעסוק בתורה, ואילו מתחילה היו נפרדים כבהמות, לא היתה האשה טורחת למענו, והיה צריך לחזר אחר פרנסתו ולבטל מתורתו, אך אחר שנבראו יחד הוצרך לחלקם, כי תכליתם שתוכל האשה ללכת לשוק לבדה, והבעל ישאר ללמוד, ולא יאלץ ללכת עמה [וראה <b>אור החיים</b> בראשית ב יח]. וב<b>גאון יעקב</b> [עירובין יח] ביאר שבהוה אמינא נקטה הגמרא שלמ"ד שני פרצופים, נבראו כזכר ונקבה, ורבי אבהו חידש שרק עלה במחשבה לבראותם בנפרד, ולבסוף נברא רק גוף הזכר בצירוף פרצוף נקיבה, כדי שיבקש לו עזר ויכיר בטובה, וראה הערה 7. 
(17) ביארנו כפשוטו, ו<b>הגר''א</b> הוסיף, שה"בשר תחתנה" הוא השלמת הגוף תחת החלק שנלקח ממנו, וכיון שכיום אנו רואים שאין לזכר זנב, נמצא שלא זה הוא החלק שניטל לנקבה, שהרי לא בא תחתיו בשר אחר. 
(18) <b>רש''י</b> [בראשית א כז] פירש ששני פרצופים נבראו, ותמה <b>הרא''מ</b> א"כ למה נקט [שם ב כא] שסגר מקום החתך, וראה <b>שפתי חכמים</b> שם. וב<b>יד דוד</b> כתב שהמקשן סבר כי למ"ד שהצלע הוא פרצוף, הקב"ה חתך כל גופו מחצה לזכר ומחצה לקבה, ולכן הוצרך לסגרו בבשר, אך למ"ד זנב, אין צורך בהשלמת בשר, ותירוץ הגמרא הוא, שגם למ"ד שהצלע הוא פרצוף, לא חתך אלא הפרצוף, ונמצא שלכולי עלמא סגר רק את מקום החתך [ולכן, לפני התירוץ, הקדימה הגמרא לומר "לא נצרכה", וראה ביאור ה<b>ט''ז</b> עה"ת]. 
(19) כך פירש <b>רש''י בעירובין</b> [יח ב], אך ב<b>יערות דבש</b> [ח"א ט] ביאר שהביאה בצינעה בצנעה ובהסתר, מכוסה בלבושי אור ויקר, וקלעה מלשון קלעים שהיו במקדש, שנעשו לצניעות כמבואר במגילה [י א]. 
(20) <b>הגר''א</b> ביאר שהנדון אם הבעל קודם לאשה, כי הוא קודם במעלה, שהוא עוסק בענייני עוה"ב שהוא חשוב מעוה"ז, או שהאשה קודמת, כי היא עוסקת בעניני עוה"ז שמצד הזמן הוא קודם לעוה"ב. 
(21) <b>הרמב''ם</b> [איסו"ב כא כב] כתב "בשוק", והוכיח מכך ה<b>בית מאיר</b> [אה"ע כא] שהאיסור משום הרהור, ולא משום יחוד שאינו שייך בשוק, ולכן רק כשהזדמנה לו על גשר אמרו שיסלקנה לצדדין, כי הוא מקום מעבר לרבים, אך בדרך סתם יש בכך גם משום יחוד, ולא יועיל לו סילוק לצדדדין. 
(22) ראה הערה 28. 
(23) כך פירש רש"י, וכתב ה<b>מהרש''א</b> שבגשר האיסור רק באשת איש, ולא באשתו, כי בה האיסור רק משום גנאי, ולא הטריחוהו חכמים לזמן מועט. 
(24) כך פירש <b>רש''י</b>, ו<b>הרמב''ם</b> [שם] כתב "רץ ומסלקה לצדדין או לאחריו", וראה בשו"ת <b>הרדב''ז</b> [ח"ב תשע] שהעיקר שאינו מבחין בה, ונמצא שאין חילוק בין צדדין לאחוריו. וב<b>באר</b> <b>היטב</b> [אה"ע כא ב] דן אם האיסור דוקא בתוך ד' אמותיה, או גם מחוץ להם. 
(25) כך פירש רש"י, וה<b>יעב''ץ</b> כתב לאו דוקא אשת איש, כי כיון שמגבהת בגדיה, גם בפנויה יש חשש הרהור, ולכן בנהר אסור אפילו <b>לעבור</b> באקראי מאחוריה, ואילו בדרך [או בשוק] האיסור רק <b>להלך</b> אחריה, וראה הערה הבאה. 
(26) ע"פ <b>תוס'</b> [ד"ה וכל, והיינו כדברי ה<b>מהרש''א</b> בהערה 28 עי"ש]. ומדבריהם משמע שהעונש אינו על עצם עברו אחורי אשה, אלא שע"י כך יגיע לחטוא בעריות וסופו ללקות בעונש זה. אולם מדברי רש"י [בהערה הקודמת] משמע שבנהר יש איסור נוסף משום הסתכלות, ולכן הוא חמור אפילו כשהוא <b>עובר</b> שלא בקביעות, ויתכן שמפני כך נקט שמדובר באשת איש, שרק בה יש איסור הסתכלות בהעברה, וראה הערה הבאה. 
(27) ב<b>פמ''ג</b> [משב"ז ריש עה] נקט שהאיסור להסתכל במקומות המגולין הוא רק במתכוין להינות בראייתו, ובהכרח שכאן מדובר במגלה מקומות המכוסים, ובהם אסורה אפילו ראיה דרך העברה, ושמא חומר העונש "שאין לו חלק לעוה"ב" נקבע רק למסתכל במקומות המכוסים ובאשת איש. 
(28) כך ביאר <b>המהרש''א</b> את כוונת <b>רש''י</b> [ד"ה אפילו], והעיר שה<b>רמב''ם</b> [פיה"מ אבות א ה] ביאר "אל תרבה שיחה עם האשה, באשתו אמרו וכו"', שאף באשתו אסרו, כדי שלא ירגיל עצמו אצלה, וטעם זה שייך גם באיסור ללכת אחר אשתו. וחילק, כי הטעם שאסור לילך אחרי אשה, הוא כדי שלא יביט בה, והרי באדם הראשון אפילו אם היה פרצוף הזכר מאחור, לא יכל להביט באשתו, כי היה מופנה לצד ההפוך, וזה הכריח את רש"י לפרש שהאיסור ללכת אחריה הוא רק משום גנאי. אולם ה<b>של''ה</b> [אותיות, ק] הוכיח מכאן שאפילו סומא אסור להלך אחורי אשה, שהרי אדם הראשון נאסר, אף שלא יכל לראותה לעולם. וראה ב<b>אבות דר''נ</b> [ב ב] שאסור לאדם ללכת אחר אשתו בשוק, מפני טענת הבריות, ותמה ה<b>חיד''א</b> שהרי חשש זה לא היה שייך בזמן שהיו האדם ואשתו מדובקים, כי לא היה אדם נוסף בעולם. 
(29) <b>תוס'</b> מחקו את התיבות "אלא מעתה גבי אלקנה דכתיב וילך אלקנה אחרי אשתו", כי לא נמצא פסוק זה. ובי<b>לקוט</b> [סוף שופטים] גרס: "והא כתיב "וילך אלקנה על ביתו", ואלקנה נביא היה". וה<b>מהרש''ל</b> תמה אף על גירסא זו, איך נשמע ממקרא זה שהלך אחריה בדרך<QM>וכתב שיש לגרוס, "ויקם אישה וילך אחריה", האמור במעשה פילגש בגבעה [שופטים יט ג], ודעת המקשה, שמדובר באלקנה, אך זה לא יתכן אלא לדעת ה<b>רד''ק</b>, שמעשה זה היה בין תקופת שמשון לתקופת עלי, אבל לדעת רש"י, שמעשה פלגש בגבעה היה בימי עתניאל בן קנז, אי אפשר להעמיד מקרא זה באלקנה. וה<b>מהרש''א</b> קיים גירסת הילקוט, וביאר ש"על ביתו", היינו אשתו, כי "ביתו" זו "אשתו", וכיון שנאמר "על ביתו" ולא "אל ביתו". משמע שהלך אחריה, כי "על" הוא לשון "בסמוך". 
(30) <b>המהרש''א</b> הקשה לפי רש"י שחילק בין אשת איש לאשתו שלו [ראה הערה 28], איך מקשה הגמרא על מנוח שהלך אחר אשתו, מרבקה שהלכה אחרי האיש, והרי רבקה אשת איש היתה, כי כבר נתארסה ליצחק. [אך אם האבות היו כבני נח, נמצא שקידושין אינם אוסרים בה עד שיביאנה לביתו]. 
(31) ע"פ <b>מהרש''א</b>. וה<b>חפץ חיים</b> [ו יד בבמ"ח] הוכיח מכאן כי אף שבכל איסורין אינו מתכוון מותר [פסחים כה ב], ראיית ערוה נאסרה, כי קרוב הוא שיהנה בכונה, ולכן אסור גם כשאינו מתכוון. 
(32) ע"פ <b>מהרש''א</b>. 
(33) ב<b>נפש החיים</b> [ג ד] כתב שעל יצר הטוב אמרו "לב חכם לימינו", אך יצר הרע יושב באמצע, ולפעמים מזרז את האדם לעשות מצוה, כגון להרבות בהכנות לתפלה כדי שיאחר זמנה, וה<b>חפץ חיים</b> [עה"ת, עמ' רא] כתב שמזרזו למצוה כדי להשקיט בכך את מצפונו שלא ישוב מחטאיו. [ויש שביארו שאחר עשיית מצוה, מגדילה בעיניו כדי שתגאה בה], וזה ביאור התפלה "והסר שטן מלפנינו ומאחרינו", שלא ימנע ממנו לקיים מצוה, ולא יזרזנו לעשות מצוה לצרכיו. ועוד בשם ה<b>חפץ חיים</b> [שם עמ' מו] שהזבוב אין לו בושה או פחד מהאדם, ואף שמגרשו הוא שב, והולך אחריו למקום אחר [ראה <b>תנחומא</b> תצא ט, עמלק דומה לזבוב הלהוט אחר המכה, כך היה עמלק להוט אחר ישראל, וכתב <b>בעל הטורים</b> שמות יז יד ש"<b>ז</b>כרון <b>ב</b>ספר <b>ו</b>שים <b>ב</b>אזני" ר"ת זבוב], וכיון שהיצר נמשל לו, יש ללמוד מכך שאף אם הבריח את היצר, הוא עתיד לשוב ולצערו. ויצר זה בא במקום ביטול תורה, כמבואר <b>במדרש רבה</b> [משפטים ל ה] "מרדו בהקב"ה ובטלו את התורה הביא עליהם הזבוב שנאמר SBישעיה יזSE ישרוק ה' לזבוב, וכן בפרק שירה "זבוב אומר: בשעה שאין ישראל עוסקים בתורה וכו", וראה בספר קרנים [אות כב] קבלת התורה מבטלת את הזבוב [ולעיל י ב מצינו שאינו נמצא במקום קדוש, וכן בעשרה נסי בהמ"ק, אבות ה ח]. 
(34) ביאר ה<b>מהר''ל</b> [נתיב כח היצר ב], שהחטה והזבוב הם שני הפכים, החטה היא החומר הנקי היותר, ואילו הזבוב הוא הדבר הפחות והשפל ומגונה ביותר. ומחלוקת רב ושמואל, ידועה בין חכמי השכל, כי יש אומרים שהאדם משתוקק אל הפכו, כמו שמי שהוא חם בטבע משתוקק אל הקר, ויש אומרים שאדם אוהב את הדומה לו ונמשך אליו תמיד, ונמצא שרב סובר שיצר הרע דומה לזבוב, כי הדומה מתאוה אל הדומה, ואילו שמואל סובר שיצר הרע דומה לחטה, כי האדם הוא טוב ונקי והוא דומה לחטה שהיא נקיה, ומצד הנקיות שבו הוא נמשך אל הפכו שהוא יצר הרע הפחות והמזוהם. ויתכן עוד, שרב עסק בתכונת היצר ש"היום אומר לאדם עשה כך ולמחר אומר לו עשה כך", ולכן דימהו לזבוב הנע ממקום למקום, ואילו שמואל המשיל את שיטת הכשלתו שעבירה גוררת עבירה, וכחטה שהיא גודלת ומגדלת אחרות מזעה. 
(35) כתב <b>הגר''א</b> שהכוונה ליצר הרע של תאווה, שמקורו בעץ הדעת, ותאות עוה"ז באה רק כשיש בו דעת, ואמרו לעיל [מ] שאין התינוק קורא אבא ואמא עד שיטעום טעם דגן. 
(36) ב<b>מדרש משלי</b> [א א] מצינו שהחכמה בלב שהוא באמצע הגוף, וביאר ב<b>משך חכמה</b> [בראשית א ה] שאע"פ שהלב בשמאל ובשליש העליון של הגוף, לגבי החכמה נחשב באמצע, כי הוא בין הראש לכליות, שהם יועציו. וב<b>אבן עזרא</b> [שמות כט יג] כתב שנקראו כליות מגזרת "נכספה וגם כלתה נפשי", כי בהם מונח כח תאות המשגל. ותמה ב<b>איי הים</b> שהרי התאוה היא היפך החכמה, ואיך מקור התאוה יקרא יועץ, וביאר שהכליה מטה את תאוות הלב לימינו, דהיינו לתכלית מעולה, ולא לשמאלו, שהוא עצם התאוה, ועל כך אמר שבה מונח תאות המשגל שתכליתה לטוב להעמיד בנים, ויש בה גם תאוה בפני עצמה. 
(37) ביאר <b>המהרש''א</b> שהם האברים הפנימיים היחידים שנבראו בזוג, ולכן קבעו שהם ב' יועצי הלב, אחד לטוב ושכנדו לרע. וראה במדרש [ב"ר צה ב], ששתי כליותיו של אברהם אבינו היו נובעות לו חכמה, ופשוט הוא שאין החכמה נוצרת מכח הבשר שבכליות, אלא כמבואר ב<b>שערי קדושה</b> [א א] שאיברי הנפש מתלבשים באיברי הגוף, וראה <b>שפתי</b> <b>חיים</b> [אמונה ב עמ' שטז]. 
(38) ב<b>הגהות אשר''י</b> [חולין פ"ה יג] כתבו שריאה שואבת כל מיני משקה ומשמיעה קול, ותמה ה<b>ב''י</b> [יו"ד לו] שהרי כאן אמרו שהקנה מוציא את הקול. וראה ב<b>מדרש</b> [ויקרא רבה מצורע יח] שדרשו מהפס' [קהלת יב ג] "וחשכו הרואות" דהיינו כנפי ריאה שמשם הקול יוצא, ושמא הקנה נחשב גם כחלק מהריאה. 
(39) פירש <b>רש''י</b> שאע"פ שהמשקין נכנסים לכרס דרך הושט, הריאה שואבת אותם דרך דופני הכרס. וב<b>מעדני יו''ט</b> [חולין פ"ה אות פ] ביאר שאין דרך מהושט לריאה, אלא שיש בריאה כח שאיבה דרך דפנותיה, וב<b>דעת תורה</b> [יו"ד לה א] ביאר שכל איברי הגוף יש בהם נקבים דקים שאפילו רוח אינה יוצאה בהם, ובכל זאת הריאה שואבת דרכם ליחות. 
(40) ה<b>פרישה</b> [יו"ד רמו כט] כתב שאמרו "זרוק מרה בתלמידים" ולא אמרו "מורא", כי מרה כועס, וכעי"ז כתב ב<b>יערות דבש</b> [ח"א יב], ומשמע שלמדו שהמרה נוטלת מעט מכעס הכבד, ובכך היא מניחתו, או שכעסה מבטל לכעסו, וראה ב<b>מדרש רבה</b> [ויקרא ד ד, קהלת ז יט] שהמרה משמשת לקנאה, ובתקוני זהר [פה א] מבואר שהיא אש הגהנום. 
(41) כך פירש <b>רש''י</b>, ובשו"ת <b>באר שבע</b> [ע] הביא מביאור הרמב"ן לספר יצירה שהוא מושך בשביעות את הליחה המונעת את השמחה, ומנקה את הדם ממרה שחורה. אך <b>ראבי''ה</b> [קס] כתב ש"שוחק" אינו מלשון "שחוק", אלא מלשון "שחיקה", כמו שדרשו "כל מה שברא הקב"ה בעולמו ברא כנגדו באדם, ונגד ריחיים ברא טחול". 
(42) <b>רש''י</b>, וכן מבואר ב<b>אבות דר''נ</b> [לב ג], ויתכן שהכוונה כי המרבה במעשים טובים קובע בטבעו להימשך אל הטוב, כי נפש האדם היא ממוצע בין הגוף לנשמה, ואם הרבה לעשות טוב יגבר חלק הנשמה, וכן להיפך, וכמבואר ב<b>אבן</b> <b>עזרא</b> [קהלת ז ג] <b>ובבית הלוי</b> [ח"ב דרוש טו], וראה להלן דהיינו רק לגבי כח התאוה, אך רוח הטומאה של היצה"ר שולט גם במי שהתייצב על דרך טוב. אך ה<b>מהרש''א</b> כתב שאין צריך ראיה שהטוב בא מהיצר הטוב, ולהיפך. ולכן פירש, שהיצר שופטן ממש, יצר הטוב מחייב את הצדיקים בדין אם חטאו, והיצר הרע שופט את הרשעים למיתה [שכן מצינו "הוא יצר הרע, הוא שטן, הוא מלאך המות, יורד ומסית, עולה ומקטרג, יורד וממית"]. 
(43) ע"פ <b>מהרש''א</b>. ו<b>הגר''א</b> פירש שאדם צריך לידע דרגתו, כדי שאם אינו צדיק גמור לא ילך אחר עצת היצר הרע, אך צדיק גמור שיצר טוב מנהיגו, גם יצר הרע מסייע לו, כי עיקר עבודתו בו. וב<b>שפתי חיים</b> [עשי"ת] ביאר דבריו, שיצר טוב מנהיג את הצדיק אחר שהרגיל כח תאותו לטוב, ואין תאוות הרע מושרשת בו, אך עדיין יש לו יצה"ר של רוח טומאה [ראה שערי תשובה א יא] והוא נלחם בו, ועבודת הצדיק להכריעו. 
(44) כמבואר במלכים א [כ ג]. 
(45) כמבואר בתענית [כד ב] ש"כל העולם ניזון בשביל חנינא בני, וחנינא בני די לו בקב חרובים מערב שבת לערב שבת". וראה <b>מהר''ל</b> [חי' אגדות ע"ז יח א] שמי שיש לו טוב בעוה"ז אינו מיוחד לעוה"ב, כי אין אחד מיוחד לשניהם. 
(46) כך פירש <b>רש''י</b>, ו<b>הגר''א</b> ביאר לפי דרכו, שלצדיקים גמורים טוב בעוה"ז כי יצר טוב מנהיגם, ואפילו כאשר אינם עושים מצוה, כגון באכילתם, גם היא רק לצורך עבודת הבורא. וכן טוב לרשעים שהולכים בהנהגת יצרם הרע, ואפילו לימודם הוא על מנת לקנטר. אך בינונים כל ימיהם במלחמה, כי שני היצרים משתתפים עמו בכל מעשיו, אפילו בקיום מצוה, כגון קניית אתרוג, יצר טוב מזרזו לצורך הדור מצוה, וגם יצר רע רוצה בכך כדי להתפאר בפני הרואים, וראה <b>מכתב מאליהו</b> [ח"ג עמ' 56]. 
(47) ב<b>זכרון שמואל</b> [סה ז] תמה, הרי מקרא זה לומדים לכל הלאוין בתורה, וכיון ש"בכל נפשך" אמור רק על ע"ז, עדיין נצרך "בכל מאודך" ללמד שצריך להוציא כל ממונו כדי שלא לעבור על לאו. וביאר, שלומדים מע"ז לכל הלאוים שחיובם בכל ענין, אלא שעל פיקוח נפש נאמר "וחי בהם" ללמד שפיקוח נפש דוחה חיובם. וראיה לזה, שהרי אילו מסברא ידענו שבמקום פיקוח נפש אין איסור לאו, א"כ למה צריך פסוק לחייבו ליתן כל ממונו, והרי פשוט שחייב בכך, כי אינו פיקוח נפש, ובהכרח שחיוב מסירת הממון נלמד מע"ז, ורק במקום פיקוח נפש נלמד מקרא לדחות את האיסור, עי"ש באורך. 
(48) דרשה זו נדרשת לשני עניינים: א. בסנהדרין [עד א] למדו ממקרא זה, שאם אמרו לו לאדם עבוד עבודת כוכבים, ואם לא נהרגך, יהרג ואל יעבור. וכתב <b>הרמב''ם</b> [יסודי התורה ה ז] שחיובו על מצות עשה של קידוש ה', ואם עבר ולא נהרג אינו נענש, משום שעבר באונס. ב. בפסחים [כה ב] למדו ממקרא זה שאין מתרפאין בעבודה זרה אפילו במקום סכנת נפשות, כי אין פיקוח נפש דוחה איסור עבודה זרה, ואם עבר ונתרפא בית דין מענישים אותו. ואינו נחשב לו כאונס. 
(49) לכאורה תמוה, מה תועלת יש לאדם בממונו אם תנטל נפשו, וביאר ה<b>גר''א</b>, שרבי אליעזר לא דיבר כלל על חיוב מסירת הנפש או הממון, אלא אמר, שיש אדם שמעדיף לטרוח לקיום מצוה בממונו ולא בגופו, ויש אדם שרוצה יותר לטרוח בגופו מאשר בממונו, ולכן הוצרך הכתוב לחייבו בשניהם. ולביאורו נמצא, כי מה שלמדו [בפסחים ובסנהדרין שם] מפסוק זה לדין "יהרג ואל יעבור", הוא רק לדעת רבי עקיבא שדרשו בסמוך על מסירות נפש. אולם ה<b>מהרש''א</b> כתב שרבי עקיבא [בסמוך] אינו חולק על רבי אליעזר, אלא בא לפרש דבריו, שאין הנידון רק על טירחה בקיום מצוה, אלא על מסירות נפש ממש, ולכן למדו מרבי אליעזר שפקוח נפש אינו מתיר עבודה זרה, וראה <b>משך חכמה</b> [דברים ו]. 
(50) ה<b>ר''ן</b> [פסחים כה ב] כתב שאדם מחויב למסור את כל ממונו בשביל שלא לעבור על שום לא תעשה שבתורה, ואף שהפסוק "בכל נפשך" מלמד על חיוב זה רק באיסור עבודה זרה, היינו משום שעל על האיסורים נאמר "וחי בהם", ודרשו "ולא שימות בהם", ולכן נקטו ש"בכל נפשך" נאמר על עבודה זרה בלבד, שכל הכופר בה, הריהו כמודה בכל התורה כולה. ובה תלוי עיקר אהבת ה'. 
(51) <b>הגרא''מ הורביץ</b> כתב שרבי עקיבא סובר כרבי ישמעאל שאדם אינו צריך למסור נפשו בצנעא, וכוונתו של רבי עקיבא לומר כי אפילו בשעה שנוטל נפשך לא תסיח דעתך מחמת הצער, מלקבל על עצמך עול מלכות שמים ומלהודות לו. וכבר הבאנו שה<b>מהרש''א</b> נקט שרבי עקיבא מפרש את דברי רבי אליעזר, וביאר ב<b>אבי עזרי</b> [יסודי התורה ה ז] שסברו כי אדם צריך למסור נפשו אפילו בצנעא, אלא שרבי עקיבא מחדש כי אפילו אם בשעת מיתתך הגיע זמן קריאת שמע - אתה מצווה לקרותה, למרות שהיא שעת מיתתך, וראה הערה 57. 
(52) <b>החפץ חיים</b> [נדחי ישראל ו] ביאר שגם דג הניטל מהמים ממשיך לחיות מעט זמן עד שתיבש הלחלוחית שעליו, אך כבר עתה ידוע שהוא עומד למות, וכן הפורש מהתורה אף שהוא ממשיך זמן מועט לעבוד את ה' בקיום המצוות, סופו שיבש ויפסיק גם מהם. ובהקדמת ספר <b>ברכת שמואל</b> [ח"ד] ביאר שפפוס טען לרבי עקיבא שעליו ללמוד בצנעא, וענהו, כי הלימוד במחבואוביחידות הוא ביטול תורה [כדלהלן סג ב הערה 49], וכשם שהדגים אינם מסתכנים בטביעה בים, אלא אדרבא המים נחוצים להם כי כך הוא דרך גידולם, אף אנו לא מסתכנים בהתקהלות ללמוד תורה, אלא בביטולה, כי היא חיינו, וכדברי הרמב"ם [רוצח ז א] "חיי בעלי חכמה ומבקשיה בלא תלמוד תורה כמיתה חשובים". 
(53) ה<b>מהרש''א</b> הקשה איך הותר לרבי עקיבא להסתכן כדי ללמד תורה ברבים, והרי ביטול תורה אינו משלש עבירות החמורות שדינם ב"יהרג ואל יעבור". וביאר בג' אופנים: א. היתה זו שעת השמד, ואז אפילו על מצוה קלה חייב לההרג ולא לעבור. [ואף כי בשו"ע יו"ד קנז א, מבואר שחיוב מסירת נפש הוא רק אם גזרו על לא תעשה, ואילו לימוד תורה הוא עשה, יתכן שביטול תורה הוא חמור יותר, וראה תנחומא נח]. ב. על עבירה בפרהסיא חייב למסור נפשו אף שלא בשעת השמד, משום קידוש ה'. ורבי עקיבא היה מקהיל קהלות ברבים, [ואף שהחיוב הוא רק כאשר כופים אותו לעבור עבירה בפרהסיא, ואילו ר"ע נכנס בסכנה והחל ללמד, יתכן שבשעת גזירה ההמנעות בפרהסיא נחשבת כעבירה בפרהסיא]. ג. ע"פ <b>תוס'</b> [ע"ז כז ב] שגם בשאר עבירות אדם רשאי להחמיר על עצמו וליהרג, ורבי עקיבא רצה לקיים מצוה זו, וכ"כ <b>הגר''א</b> [יו"ד קנז ג]. 
(54) דעת <b>הגר''א</b> שהכוונה לפפוס הנזכר בתענית [יח ב] שהוא ולוליינוס אחיו שהיו צדיקים גמורים, וראה רש"י שם שהם הרוגי לוד שאין כל בריה יכולה לעמוד במחיצתן בגן עדן, ויש אומרים שנהרגו על בתו של מלך שנמצאת הרוגה, ואמרו היהודים הרגוה, וגזרו גזרה על שונאיהן של ישראל, ועמדו אלו ופדו את ישראל, ואמרו אנו הרגנוה, והרג המלך לאלו בלבד, ומה שאמר שנתפס על "דברים בטלים" הוא לפי הבנת מלכות הרשעה, שלא תפסתו על מצוה, אף שהוא קיים במיתתו מצוה. ו<b>מו''ר הגראי''ל</b> [יפ"ת עמ' רד] הוסיף שפפוס לא התאונן על רוע מזלו, אלא על שלא בחר מתחילה למות על קידוש ה', כי המיתה היא דין שמים, וביד האדם לבחור על מה יהרג. 
(55) במנחות [כט ב] אמרו שהקב"ה הראה למשה ששוקלין את בשרו של רבי עקיבא במקולין, ורש"י שם כתב שהמקור לכך בסוגיין, וכאן לא מצינו ששקלו בשרו, וצ"ל כגירסת ה<b>ערוך</b> [מקולין] <b>ורמב''ן</b> [דברים ה כו] שהראהו "שחותכין" בשרו במקולין. וב<b>ירושלמי</b> כאן מבואר שרבי עקיבא התייסר במיתה זו, אך ה<b>תשב''ץ</b> [תטו] כתב שכיון שגמר אדם בדעתו למסור נפשו על קידוש ה', שוב כל מיתה שיעשו לו אינו מרגיש בה כלל, וראה סוף הערה הבאה. 
(56) לכאורה תמוה איך אמר "כל ימי" והרי בארבעים שנותיו הראשונות היה עם הארץ. ומכאן קצת ראיה לדברי תוס' [כתובות סב ב] שרבי עקיבא היה צניע ומעלי גם כשהיה עם הארץ. 
(57) <b>המהרש''א</b> ביאר כביאורו [לפי תוס' בע"ז] שרבי עקיבא החמיר על עצמו, ושאלוהו תלמידיו, "עד כאן", והרי אין חיוב בזה<QM> והשיב להם: כל ימי הייתי מצטער וכו', ורצוני להחמיר על עצמי. ו<b>הגר''א</b> ביאר כדרכו [בהערה 49] שתלמידיו סברו כרבי אליעזר שהפסוק מלמד רק על חיוב לטרוח גם בגופו לקיום מצוה, ולכן תמהו איך מוסר נפשו ממש, ועל כך ענה להם שהוא דרש כל ימיו את הפסוק לחיוב מסירות נפש ממש. וב<b>אבי עזרי</b> [שם] ביאר כדרכו, שגם תלמידיו ידעו על חיוב מסירת נפש, אך כיון שדרשו כרבי אלעזר לא ידעו ש"בכל נפשך" מלמד על חיוב מצוות קריאת שמע וקבלת עול מלכות שמים בעת המיתה. וכן משמע בביאור <b>הרא''ש</b> [פר' כי תבא] שכתב "אמרו לו תלמידיו, רבי, לא למדתנו שמצטער פטור מק"ש", וראה <b>הרחב דבר</b> [דברים ה ו]. והגר"ז מוולאז'ין [<b>תולדות אדם</b> טז] ביאר ששאלוהו איך זכה למעלה זו שיכול לקבל עול מלכות שמים בעת המיתה, וענה להם שרק מפני שצייר מיתה זו לפניו כל ימיו בקריאת ק"ש, יכול עתה לעמוד בכך, וראה <b>ב''ח</b> [סא] ו<b>מכתב</b> <b>מאליהו</b> [ח"ד 253]. וב<b>ישועות מלכו</b> הביא מהרי"ל שהנהרגים על קידוש ה', מתוך דביקותם אינם מרגישים ביסוריהם, וביאר שמפני כך נמשכו יסורי ר"ע זמן רב, ואמרו לו שיניח דבקותו ויפסוק סבלו, וענה להם שהשתוקק לדבקות זו כל ימיו ואיך יפסיקנה, [ולשלשת ביאורים אלו נמצא שחוץ ממעלת מסירות נפשו למות, יש כאן מסירות נפש על קדוש ה' בחיים]. וב<b>עין אליהו</b> ביאר ע"פ האמור במסכת כלה שר"ח בן תרדיון השביע את ספוגין של צמר שהניחו על לבו שלא ייסרוהו, ושאלו תלמידי רבי עקיבא למה לא יעשה כמוהו וישביע ליסוריו, וענה שהוא חפץ ביסורים. ובשם <b>הגרב''ד ליבוביץ</b> ביארו, ששאלוהו הרי הוא עוסק במצוות קידוש ה' ופטור ממצוות ק"ש, וענה להם שגם ק"ש עיקרה למסירות נפש, ונמצא שיכול לקיים שניהם. 
(58) בשם <b>הגר''ל חסמן</b> ידוע, שכוונת רבי עקיבא ל"קיום" דהיינו העמדת האמונה, וכמו "קיום שטרות" שהרי <b>רש''י</b> [דברים ו ו] פירש "אשר אינכי מצווך היום - שיהיו בעיניך כדיוטגמא [אגרת צו המלך] חדשה שהכל רצין לקראתה, ורצה "לקיים" אגרת זו. 
(59) ביאר ה<b>מהר''ל</b> [נתיב אהבת ה' א] שרבי עקיבא לא מת מחמת יסוריו, אלא מחמת דבקותו והתבטלותו לגמרי לה' אחד, כי באהבתו הגמורה לא השאיר את עצמו כמציאות נפרדת, וראה ביאור הענין ב<b>מכתב מאליהו</b> [ח"ג 242]. ובשם <b>ר''ש אוסטרופולי</b> ידוע שתשעה מעשרה הרוגי מלכות היו כנגד תשעה השבטים שהשתתפו במכירת יוסף, ורבי עקיבא היה כנגד השכינה שצירפו עמם, והכוונה שיצאה נשמתו בעבור "אחד", ורמז לכך בתורה [ויקרא כז לב] "וכ"ל מעש"ר -<b>ו</b>כי <b>ל</b>חנם <b>מ</b>ת <b>ע</b>קיבא <b>ש</b>היה <b>ר</b>ועה - בקר וצאן<QM> - כל [אחד] אשר יעבור [יהרג ע"י המלכות, מיתתו היא] תחת השבט, [ואילו] העשירי, יהיה קדש לה' [ראה של"ה, וישב]. 
(60) ע"פ <b>מהרש''א</b>. ומיישב בכך שלא אמר "חלקם" בלשון רבים, כי דיבר על חלקם של כל הצדיקים. ובאופן נוסף ביאר, שענה להם כפי שאמרו [חגיגה טו א] שצדיק נוטל חלקו וחלק רשע בגן עדן, ונמצא ששכרו הוא שיטול בארץ החים את חלקם של הרשעים שהמיתו אותו [ראה דף ה הערה 40]. ויתכן עוד, שנקט "חלקם" כי העולם כולו נחשב כבינוני עד שהצדיקים מטים בזכותם את כולו לכף זכות. 
(61) <b>תוס' בכתובות</b> [קג ב] כתבו שכל מקום שנאמר "מזומן לחיי העולם הבא" היינו בלא דין ובלא יסורין, וב<b>מכתב מאליהו</b> [שם] ביאר שהטעם לכך, כי מדובר באדם שכבר במעלתו הרוחנית בעוה"ז הגיע עד לדרגת עוה"ב. 
(62) <b>הרמב''ם בפיה''מ</b> כתב ש"קלות ראש" הוא צחוק ושעשועים, וה<b>מאירי</b> כתב דהיינו כגון תספורת או עשיית מי רגלים [וכן ביאר הב"ח בדעת הרמב"ם ביה"ב ז ט, ולכן נקט שאינו נוהג בזמן הזה], ו<b>הריטב''א</b> כתב שהכוונה לעומד ערום מול שער המזרח, אך להפנות כנגדו הוא איסור חמור יותר, כדלהלן. 
(63) כך פירש <b>רש''י</b>, <b>ולעיל</b> [מט ב] פירש שהוא שם מקום ליד ירושלים, והקשו <b>תוס'</b> אם שם מקום הוא, הרי ראוי לומר שהאיסור "כמדתו לכל רוח", ולכן ביארו ששיעור ראיה הוא, ובאמת הכוונה <b>לכל מקום</b> שעד אליו ניתן לראות את המקדש. ומדברי הגרעק"א שם נראה שדברי רש"י כאן הם כדעת תוס' שם, וראה שם הערה 45. 
(64) ה<b>בית יוסף</b> [ג] הביא מ<b>מהר''י אבוהב</b> שדוקא אם המחיצות סמוכות זו לזו, כגון בבית, מותר. אבל בחצר גדולה אסור אף כשהיא מוקפת מחיצות. אולם מדברי תוס' [ד"ה רבי] הוכיח שהאיסור רק במקום מגולה, אך כל מקום שיש בו כותל מותר, וה<b>ט''ז</b> [סק"ג] השיב על כל ראיותיו, עי"ש. וכתב <b>המג''א</b> שעיר המוקפת חומה אינה נחשבת מחיצה לדין זה. והוסיף ש"מחיצות" לאו דוקא, אלא די במחיצה אחת לצד מערב, כיון שכותל מפסיק בינו לבין רוח מערבית שבו עיקר הקפידה, כי הוא נגד הר הבית. וביאר ה<b>פמ''ג</b> שאין צריך שיהיה שיעור מחיצה, אלא די בכל גדר שמסתיר את פירועו מכנגד הר הבית, ואף אם ראשו גבוה מהגדר ורואה את הר הבית, אך צריך שיהא צמוד למחיצה, כי אינו מוקף, וראה הערה 66. 
(65) בפשטות נראה שרבי יוחנן סובר שקדושה ראשונה קדשה לשעתה ולא קדשה לעתיד לבא, אך <b>הרמב''ם</b> פסק [בית הבחירה ו יד] שקדשה לעתיד לבא, ובכל זאת נקט כרבי יוחנן שהאיסור להקל ראשו מן הצופים ולפנים הוא רק בזמן המקדש [שם ז ח]. אכן לגבי הקלת ראש נגד שער המזרח, פסק [שם ז ז] שאסור אפילו בעת החרבן, והקשה ה<b>בכור שור</b> שסותר דבריו בקביעת המקום שאסרו להקל ראשו, והחמיר בעת בנין הבית לאסור אפילו שלא כנגד השער. וביאר שבזמן הבית היה אסור כנגד השער עד צופים שהוא במזרח ירושלים, ואילו בחרבנו האיסור רק בתוך הר הבית, כי שם נשארה קדושה לעולם [וכ"כ ה<b>קרית ספר</b>. וראה <b>מנחת חנוך</b> רנד, שעדיין תמוה, כי בסוגיין משמע שהאיסור רק בעת שהשכינה שורה שם, וראה <b>דברי חמודות</b> [צה]. וה<b>מלבי''ם</b> [ארצות החיים ג ד] ביאר שהרמב"ם ביאר בגמרא, שבזמן הבית האיסור עד צופים, ורק בזמן המשנה הוגבל האיסור למקום הר הבית, כי כבר נחרב הבית ולא היה נראה מ"צופים". 
(66) כך פירש רש"י [ד"ה הנפנה], וה<b>ב''י</b> למד מדבריו שמותר להטיל מים כשפניו לצד מזרח, משום שאין פירועו לצד ירושלים. ובירושלמי [ה"ה] נקט שהאיסור רק אם נפנה ואחוריו למערב, וכתב הב"י שאין ללמוד מכך שמותר להפנות ופניו למערב, כי הכוונה לאסור כשאחוריו למערב אפילו שבהם מגלה רק טפח [כדלעיל כג ב], וכל שכן כשמגלה טפחיים לפניו שאסור. וצידד שאשה שאינה מגלה לפניה כלום, מותרת להפנות אפילו פניה למערב. אך מדברי <b>הרמב''ם</b> [בית הבחירה ז ט] למד שאין האיסור להפנות למערב כי פירועו כנגד פתח ההיכל במערב, אלא שאסור להפנות בצד מערב ומזרח כי כיון שההיכל בצד מערב, התקדשו שני הצדדים, והאיסור בין באיש ובין באשה, ואילו הטלת מים מותרת גם למערב, ואפילו כלפי המקדש. וה<b>מג''א</b> [ג ה] למד מכך שאין איסור בפירועו שלפניו, וא"כ גם הנפנה די לו במחיצה אחת מאחוריו [כהערה 64], ודחה ה<b>פמ''ג</b> שרק למשתין אין גנאי בפירועו, אך הנפנה אפילו לפניו הוא גנאי, שהרי ביהודה אסור להפנות גם כשפניו למערב. וב<b>כסף משנה</b> [שם] גרס ברמב"ם שגם המטיל מים לא ישב ופניו למקדש, וב<b>בכור שור</b> דייק מלשון הרמב"ם שגם בהטלת מים אסור שיהיו אפילו אחוריו למקדש, רק כלפי צפון או דרום, וראה <b>דברי חמודות</b> [צה]. 
(67) ה<b>רמב''ם והטור</b> כתבו שלא ישב בין מזרח למערב, ולא חילקו בין יהודה לגליל. וכתב <b>הב''י</b> [שם] שסברו כי רבי עקיבא נחלק על תנא קמא בזה, וסבר שאין הבדל בין מקום שנמצא במערב ובמזרח המקדש, למקום שנמצא בצפונו ובדרומו, ולעולם אין איסור אלא להפנות בין מזרח למערב העולם, מפני ששכינה במערב [וכמו שמצינו לעיל ה ב שמפני כך צריך להניח מטתו בין צפון לדרום], וראה <b>דרישה וב''ח</b>. אך ה<b>דרכי משה</b> כתב, שנקטו "בין מזרח למערב" כי היו גרים במדינות שממערב לארץ ישראל. 
(68) ה<b>מהרש''א</b> הקשה למה יהיו הצדדים שלא כנגד המקדש אסורים, ובמה הם חמורים מצפון ודרום שמותר להפנות בהם כל עוד הוא אינו כנגד המקדש. ולפי ביאור ה<b>ב''י</b> אסרו בין מזרח ומערב מפני כבוד השכינה. אך עדיין קשה, כי מדברי רש"י משמע שתנא קמא אוסר בגליל אפילו צדדין שלא כנגד מקדש ממש, וכתב ה<b>ט''ז</b> [סק"ד] שביהודה רוב הארץ שממזרח וממערב היא נגד ירושלים, ולכן הצדדין נגררים אחר הרוב לאיסור, ואילו צפון ודרום שרובם אינו נגד ירושלים, מותר להפנות בכלן, אף בחלק המיעוט שכנגד ירושלים. וב<b>פמ''ג</b> שם ביאר שרק בבבל אסרו להפנות בין מזרח ומערב, כי בה יש שני טעמים לאסור, א. שנפנה נגד ארץ ישראל שבמערב, ב. שהשכינה במערב. אך בין צפון לדרום מותר אפילו כנגד ארץ ישראל, כמו ברוב ארצות העולם, שאין בהם שני סיבות לאסור, וגם כי הוא רחוק מירושלים. 
(69) <b>תוס'</b> ביארו שרבי עקיבא אסר לפנות בכל מקום כשאחוריו למזרח ופניו למערב, והוכיחו מכך ה<b>מהרש''א והב''ח</b> שרבי עקיבא אוסר להפנות בין מזרח למערב העולם מפני ששכינה במערב. 
(70) <b>הב''י</b> כתב שאם נבאר [כדלעיל הערה 67] שרבי עקיבא אוסר להפנות בין מזרח למערב העולם, מפני ששכינה במערב, נמצא שאמר דבר אחר מתנא קמא, כי ת"ק מחלק בין מקום שנמצא במערב ובמזרח המקדש, למקום שנמצא בצפונו ובדרומו, והסיק שבאמת הגמרא יכלה לחלק גם כך. אולם <b>הט''ז וחידושי הגהות</b> דחו דבריו כי כל ההכרח לומר שרבי עקיבא אוסר בין מזרח למערב העולם, מפני ששכינה במערב, נובע מהנפקא מינה שנקטה הגמרא שרבי עקיבא אוסר גם בחו"ל. 
(71) כך פירש <b>רש''י</b>, וב<b>מצפה איתן</b> העיר שבירמיה [א יד ורש"י שם] מבואר שבבל היתה מצפון לארץ ישראל. וביאר ע"פ רש"י [ר"ה כג ב] שארץ ישראל היתה משני צדדיה של בבל, ונמצא שבבל היתה גם ממזרח לה וגם מצפונה. ו<b>הרמב''ם</b> [שם] כתב שבכל מקום אסור להפנות בין מזרח למערב, ואפילו בארצות שהן מצפון או מדרום לא"י, וביאר ה<b>בכור שור</b> שמקורו מהנהגת רבה, שלא רצה להפנות למזרח, אף שבבל כולה לצפונה של ארץ ישראל. 
(1) ה<b>ט''ז</b> [ג ג] הוכיח מהלשון "נכנסתי", שההיתר לפנות בין מזרח למערב, הוא דוקא אם המחיצות סמוכות זו לזו, כגון בבית. 
(2) כך הוסיף רש"י, וביאר ה<b>פמ''ג</b> [משב"ז ג ג] שלפי פשוטו הוצרך לכך כי בחו"ל יש ארצות שהם מצפון או מדרום לא"י ובהם באמת צריך להפנות בין מזרח למערב. אך לפי ביאור <b>תוס'</b> הנ"ל שרבי עקיבא אוסר להפנות בין מזרח למערב העולם מפני ששכינה במערב, צריך לפרש שהאיסור רק במקום שיש שני טעמים לאסור, א. שנפנה נגד ארץ ישראל שבמערב, ב. שהשכינה במערב, ולכן במדינה שיושבת מצפון או מדרום לא"י מותר להפנות לכל צד ולכן נקט שהאיסור בין מזרח למערב הוא ביהודה, וראה הערה 7. 
(3) <b>המהרש''א</b> ביאר שלמד מהנהגותיו דברים אלו, כי ראה ששינה מהדרך הנוחה לו בהם, שהיה לו יותר קל להפנות למזרח, ולפרוע מעומד, ולקנח בימין. 
(4) וכן כשסיים לעשות צרכיו, לובשם בעודו מיושב, שלא יעמוד ויגלה פירועו [מ"ב ג ב]. 
(5) ה<b>יעב''ץ</b> [בסדורו הל' ביהכ"ס ז] ו<b>שו''ע</b> <b>הגר''ז</b> [מ"ה ג ט] כתבו שהאיסור רק אם מקנח ביד, אך אם מקנח בנייר מותר גם בימין, וראה <b>ציץ אליעזר</b> [ח"ז ב ב]. 
(6) <b>המהרש''א</b> ביאר שראהו מקנח בשמאלו, ולמד מכך שאסור לקנח בימין, כי אילו היה מותר, היה מקנח בימין, שבה תשמישו של כל אדם. וה<b>צל''ח</b> פירש, שלמד כן ממה שראהו אוחז את תפיליו בימינו בשעה שנפנה, ומוכח שאסור לקנח בימין, שהרי הב"י [מג] כתב כי אע"פ שאסרו להשתין בבית כסא שאינו קבוע כשתפילין בידו, מחשש שמא ישפשף הניצוצות ביד שאוחז בה תפילין, בכל זאת מותר להפנות כשהתפילין בימינו, כיון שאסור לקנח בימין, וראה הערה 8. 
(7) ה<b>מהרש''א</b> ביאר שרבי עקיבא לא יכל לשאול את רבי יהושע על הלכות אלו, כי לא ידע באיזה פרטים יש חשש איסור, ורק מתוך ראיה למד אלו איסורים והנהגות יש בענינים אלו. ו<b>הגר''א</b> ביאר כדלעיל [ז ב] שרצה לראות את ההנהגה, כי "גדול שימושה יותר מלימודה" [ובב"ב קל ב, אין למדים אלא מהלכה שנאמרה למעשה]. 
(8) ב<b>יפה עינים</b> כתב שבן עזאי נכנס אחר שסיפר לו רבי עקיבא על מה שראה אצל רבי יהושע, כי עדותו של רבי עקיבא היתה על הנהגות בית הכסא שביהודה [כפירוש רש"י ד"ה אחר], ואילו בן עזאי נכנס אצל רבי עקיבא בחו"ל, כי רצה לראות אם גם שם אסור בין מזרח למערב, וראה <b>רש''ש</b>. והמלבי"ם [ארצות החיים ג ו] כתב שבן עזאי סבר שיתכן כי רבי יהושע לא קנח בימין משום שלא היה הולך ד' אמות בלי תפילין [יומא פו א], וכיון שאחזן בימינו נגד לבו היה אסור לקנח בימין [כדלעיל כג א], אך רבי עקיבא אחזו בבגדו, ורצה לראות אם גם הוא יזהר בכך, ויהיה ראיה שהאיסור בעצם הקינוח בימין. וב<b>יד דוד</b> כתב שכיון ששמע מרבי עקיבא שמותר להכנס כי הוא למוד דיני התורה, וחשש שיש עוד פרטים שיש בהם חשש איסור, והם פשוטים בעיני רבי עקיבא ולכן לא פירטם לו, וצריך לראותם כדי ללמוד. 
(9) כך פירש <b>רש''י</b>, ואף שה<b>רמב''ם</b> [דעות ב] כתב שרב לא שח שיחה בטלה מימיו, יתכן שכיון שהריצוי הוא חלק ממצוות עונה, אף הדיבור בו הוא מצוה, וראה רמב"ן [שמות כא ט]. 
(10) בחגיגה [ה ב] אמרו שאפילו שיחה קלה שבין איש לאשתו מגידין לו בשעת מיתה, אלא אם כן צריך לפייסה לדבר מצוה כגון רב דשח ושחק, וכך נפסק ב<b>שו''ע</b> [או"ח רמ י] "אם היה לו כעס עמה אסור לשמש עד שיפייסנה, ויכול לספר עמה קודם תשמיש כדי לרצותה", ומשמע שאם אין לו כעס אסור. ובנדרים [כ ב] אמרו שרק במילי דעלמא אסור לשוחח בעת תשמיש, אך במילי דתשמיש מותר, וביאר ה<b>לחם משנה</b> [דעות ה ד] שכדי לרצותה מותר לדבר אפילו במילי דעלמא, ואילו להנאתה כדי לקיים מצוות עונה, ידבר רק בענין תשמיש. אולם <b>הרא''ש</b> [נדרים שם] ביאר שמדבר עמה בעניני תשמיש כדי להרבות תאוותו, כי הבועל בלא תאווה מוליד בנים בעלי מידות רעות, וה<b>טור</b> [או"ח רמ] כתב שרב דבר עמה בעניני תשמיש [וראה לח"מ שם]. 
(11) ב<b>בכור שור</b> כתב שרבא אינו חולק על רבי יוחנן שאמר [שבת סא א] שהשמאל חשובה יותר, מפני שקושר עליה תפילין. כי רבי יוחנן דיבר על חשיבות הזרוע, ואילו רבא דיבר על כף היד שבה מקנח, והכף הימנית חשובה יותר, וראה הערה 14. 
(12) <b>הט''ז ומג''א</b> [ג] כתבו שנפקא מינה בין טעם זה לטעמים דלהלן, שלטעם זה, אף אטר מקנח בשמאל כל אדם, ואילו לשאר הטעמים מקנח בשמאל שלו שהיא ימין כל אדם, כי חשיבות היד תלויה בשימושה לדבר חשוב, וה<b>פמ''ג</b> כתב שספק דרבנן לקולא, ומקנח באיזו יד שירצה, וראה הערה 15. 
(13) ע"פ <b>מהרש''א</b>, ובאופן אחר ביאר, שטעם זה אינו מחמת חשיבות הימין, אלא משום שצריך לשמרה נקיה, כי משתמש בה בשעת האוכל. שני טעמים אלו שייכים בין באנשים ובין בנשים, ואילו הטעמים שמכאן ואילך שייכים רק באנשים. וב<b>מור וקציעה</b> כתב שגם אשה לא תקנח בימין, כי מצינו [בכורות לב] אשת חבר שהיתה קושרת תפילין לבעלה. 
(14) <b>המהרש''א</b> הקשה הרי בשבת [סא א] מצינו שקושר נעל שמאל תחילה, כי קשירת התפילין היא על יד שמאל, הרי שהתפילין מחשיבים את השמאל יותר מהימין. וביאר שהשמאל חשובה לגבי קשירה, אך כיון שהיד הפועלת בקשירה היא הימין, אסור לעשות בה פעולה בזויה. [וכתב ה<b>של''ה</b> שגם בשמאלו לא יקנח באצבע שכורך עליה רצועת התפילין]. 
(15) <b>רש''י</b> פירש "בין בניקוד שבספר, בין בהגבהת קול ובצלצול נעימות הנגינה" והוצרך לשני הפירושים, כי להראות בידו את ה"ניקוד שבספר" שייך רק בקורא להתלמד, או בקורא נ"ך בלבד, שהרי ניקוד בס"ת פוסלו לקריאה בציבור, ולכן הוסיף שהקורא "מוליך ידו לפי טעם הנגינה", והיינו שאינו מראה את הניקוד והטעמים, אלא רק מנענע ידו לפי קצב הניגון [ע"פ <b>באר שבע</b> סי' מז]. וכתב ה<b>ט''ז</b> [ג ט] שאפילו לטעם זה אטר המקנח בשמאל [כמבואר בהערה 12], יכול לנענע בידו כניגון הטעמים, וביאר ב<b>לבושי</b> <b>שרד</b> דהיינו באקראי, שהרי לטעם שהתורה ניתנה בימין יכול לנענע אפילו בקביעות, ולא מסתבר שנחלקו מקצה לקצה. 
(16) ב<b>אבות דרבי נתן</b> [מ ט] הגירסא: "רבי אליעזר אומר מפני שמראין בה דברי תורה. ר' יהושע אומר מפני שאוכל ושותה בה" ולכאורה משמע שכוונת רבי יהושע שעושה בה עיקר תשמישיו, והיינו "שכותב בה". אך ב<b>בכור שור</b> כתב שכוונת רבי יהושע שכותב בה דברי קדושה. 
(17) כך פירש <b>רש''י</b>, ו<b>המהרש''א</b> ביאר שהמתנהג בצניעות, המלאכים המלוים אותו שומרים עליו מהמזיקין. 
(18) ה<b>ערוך</b> [קבל] גרס "קבלא" והיינו "קמיע", וביאר שכוונתם כי הצניעות והשתיקה הם כמו קמיע להנצל ממזיקים בביהכ"ס. 
(19) ב<b>בן יהוידע</b> ביאר שהזכירו שתי קבלות אלו יחד, כדי ללמד שאין חיוב לשמור על שקט גמור בביהכ"ס, אלא רק שלא לדבר, כשם שבעל יסורים אינו צריך לשתוק לגמרי, שהרי "מיבעי רחמי", ורק עליו להזהר בדבורו שלא יבעוט ביסורים. 
(20) ב<b>אור זרוע</b> [קלז] תמה הרי אמרו בקידושין [פא ב] שכאשר הלך אביי ללמוד בשדה לבדו היה משלח את הבהמות מכל השדה מחשש יחוד, ואיך יתייחד עם שה בבית הכסא. וחילק שהחשש רק עם רחל ועז, אך עם כבש ותיש, שהם זכרים, מותר. וראה ע"ז [כב ב] שאפילו גוי אינו חשוד על זכרים כי הם מכחישים בבשר 
(21) ביאר <b>המהרש''א</b> שנחש מתיירא מרעש, כמבואר בתרומות [ח ד] שאין חשש גילוי במים נוזלים, כי משמיעים קול טיף טיף, והנחש מתיירא מלקרב אליהם. וכן מצינו שהמזיקים מתייראים מקול, כי סבורים שיש כמה אנשים [ראה ע"ז יב ב]. 
(22) ה<b>פמ''ג</b> [א"א ג א] הוכיח מכך שאפילו אשתו אסורה להכנס עמו יחד בבית הכסא. <b>והמלבי''ם</b> [ארצות החיים ג ב] כתב שמותר להכנס עם קטן שאין בו דעת 
(23) לפי גירסת רש"י וביאורו, אך <b>הרא''ש</b> [בטהרות שם] ביאר שהנידון על בעלי בית הבד שהוצרכו להפנות, אם יש לחוש שמא לא יראם השומר ויגעו בטומאה, והקלו להם שיהיו רשאין להתרחק לצורך בית הכסא. ועל כך מקשה הגמרא ממשמעות הסיפא, שלא יתרחק אלא אם רואהו, ומסקנתה [כרש"י] שהקלו להם רק בדיני בית הכסא, שאין חייבין להתרחק, ויתפנו בתוך מקום שהשומר רואה אותם. 
(24) <b>הרמב''ם</b> [דעות ה ו] פסק כאיסי, שאחורי הגדר, צריך להתרחק עד שיתעטש ואין חברו שומע. ובבקעה, עד שאין חברו רואהו. ואילו <b>הרי''ף</b> פסק שאחורי הגדר יכול להפנות מיד, כעולא, ואילו בבקעה פסק כאיסי בר נתן, שנפנה רק במקום שאין חבירו רואה פירועו. וביאר ה<b>ב''י</b> [ג] שפסק כעולא לגבי איסי, כי עולא היה מרא דתלמודא, אבל בבקעה פסק כרב איסי כי רב אשי שהוא בתראה אמר כמותו. <b>והב''ח</b> ביאר שאחורי הגדר פסק כעולא משום שמצינו באשת רבא שהניחה ידה על ראשו, ומשמע שדי בהפסק כותל בלבד, וכתב ה<b>פמ''ג</b> [משב"ז ז] שלדעת הרמב"ם היתרה של אשת רבא הוא משום שאשתו כגופו. וה<b>גר''א</b> ביאר, שפסק כרב אשי, כי גם רב אשי אינו סובר כאיסי אלא בבקעה, שהרי מיאן בתירוץ הגמרא "אוכלי טהרות שאני", ולכן פירש את דברי איסי, ברואה את פירועו. ולא תירץ אלא את הקושיה מהסיפא, אבל מה שהקשו מהרישא שאחורי הגדר נפנה מיד, לא תירץ כלל, ובהכרח שבזה רב אשי סובר כעולא. 
(25) <b>המהרש''א</b> הוכיח שהכוונה ללשון שדברו בה רבנן, אך בתורה מצינו "ואת צנועים חכמה" ו"הצנע לכת עם אלוקיך" שאינם עוסקים בצניעות בבית הכסא, ו<b>הגרא''מ הורביץ</b> כתב כי אף שנקרא צנוע גם על שאר הליכות, אינו נחשב כצנוע גמור עד שיהא צנוע אפילו בבית הכסא כשהוא לבדו. 
(26) ע"פ <b>מהרש''א</b>, ו<b>רבינו חננאל</b> ביאר שנפרעים ממתים חוטאים, ומהספדנים שאמרו עליהם שהיו צדיקים. <b>והרא''ש</b> [מו"ק פ"ג סג] כתב שההספד גורם שידקדקו במעשי המת אם הם כפי ששבחוהו, וגורם שיפרעו ממנו, וראה <b>ב''ח</b> [יו"ד שמד] שהתירו להוסיף קצת על שבחו, כי יש לחוש מאידך שמא ימעט, וה<b>ט''ז</b> כתב שתולין כי אילו היה יכול בנקל להוסיף על מעשיו, ודאי היה מוסיף. 
(27) <b>הרמב''ם</b> הביא את הנהגות הצניעות בבית הכסא בהלכות דעות [ה ו], כהנהגות תלמידי חכמים, וה<b>לחם משנה</b> [שם ד] נקט שנוהגות בכל אדם, אלא שת"ח צריך להזהר בהם יותר. וראה ב<b>בה''ל</b> [ג ד"ה יהא] שה<b>סמ''ק</b> מנה את הצניעות כמצוות עשה. וב<b>אגרות משה</b> [יו"ד ח"ג מז ג] כתב שבבית הכסא לא שייך כבוד, ולפיכך כל דבר שעושה בו לצורך אין בו חשש של חוסר צניעות, וכל ההנהגות הנזכרות כאן, מדת חסידות הן, ולכן אינם בכלל איסור והיתר, אלא כהליכות ת"ח, וכן הבין <b>הפמ''ג</b> [ג א"א א] מדברי ה<b>דרכי</b> <b>משה</b> [שם א]. 
(28) כדלהלן [ע"ב], וכתבו <b>הגהות מיימוניות</b> [דעות פ"ה ד] שבזמננו אין צורך להתפנות בבקר ובערב, כיון שבית הכסא נמצא בסמוך, אך מדת זהירות היא ומביאה לפרישות וטהרה [וראה <b>רמ''א</b> ונושאי כליו או"ח ס"ס ב]. 
(29) ב<b>שו''ע</b> [ג יב] פסק כתירוץ הראשון, ותמה <b>הפמ''ג</b> [משב"ז יא] למה לא כתב שצריך להתרחק או לפנות בקרן זוית, וכרב אשי שהוא בתרא. ועל הגמרא תמה, למה לא תירצו שהברייתא באה להשמיע שלא יפנה בין מזרח למערב, ולכך אין חילוק בין יום ללילה, שהרי לפני ה' לילה כיום יאיר. 
(30) <b>הגר''א</b> [משלי כד לא] העיר, כי חוץ מפשטות הדברים, יש כאן גם הוראה לנפש האדם, שראוי לנקותה כל יום מעפוש הדעות והמדות. 
(31) <b>רש''י</b>, והוסיף, שאין לפרש שימשמש את המושב שלא יהא מלוכלך, שלכך אין צורך בטעם של חשש כשפים, שהרי מאחר שכבר ישב והתלכלך, מה יועיל לו המשמוש. 
(32) רש"י, ובאופן אחר פירש ש"לא מהני" ביאורו, כשפיכם "לא יועילו". 
(33) ה<b>יעב''ץ</b> ביאר שכאן מדובר באופן שאין דבר מפסיק בינו לקרקע, ולכן יש חשש שיתקרר, ואילו מה שאמרו באבות [ו ה] "כך היא דרכה של תורה:. ועל הארץ תישן" היינו באופן שיש בגד מפסיק בינו לקרקע, ורק אינו שוכב במטה נוחה. וכן מבואר <b>בתוס' רי''ד</b> [ב"ב נג] עי"ש. 
(34) <b>רש''י</b>, <b>והגר''א</b> כתב דהיינו אפילו בקורה רחבה, וכשמונחת במקום גבוה, כי כאשר בא פחד בלבו, השטן מתחיל לקטרג [ראה שבת לב א]. 
(35) ה<b>ערוך</b> [אסטמה] הביא בשם <b>רב האי גאון</b> שמה ששנינו באבות [ג י] "שינה של שחרית מוציאה את האדם מן העולם", היינו כשמתאחר בשינת הבקר שהיא נעימה מאד, ויש חשש לביטול ק"ש ותורה, אך בעת עלות השחר עדיין מותר לישון. אך <b>במוסף הערוך</b> ביאר שכוונת שמואל להשתנה בעמוד השחר [ומצינו בו גזרת לשון "שינה", במלכים ב, יח]. 
(36) <b>הגר''א</b> ביאר שלא רצה ליטול שכר על לימוד תורה, ולכן התפרנס כיועץ בעניני דרך ארץ. ועוד, שרצה להחשיב את עצותיו בלב השומע, ורק לשם כך נטל מהם תשלום. 
(37) <b>הגר''א</b> ביאר שהוא משל לעסק התורה, שבשעה שיש לך חשק ללמוד, אל תדחנו להתחילו מחר, כי הלימוד הוא כאוכל, שמעלתו כאשר הוא רעב, ואם דוחהו, הוא נחלש, ושוב אינו יכול לאכול אפילו כפי שרצה לאכול קודם לכן, וכמו שמצינו בירושלמי שהתורה אומרת "אם תעזבני יום, יומים אעזבך". 
(38) <b>הגר''א</b> ביאר שהוא משל לעסק המצוות, וכנ"ל בתורה. 
(39) <b>רש''י</b>. ותמה ה<b>גר''א</b> שאין המשל דומה לנמשל, ופירש, שמאכל הניטל מקדרה בשעה שהיא רותחת, הריהו נשמר. אך אם מניח לקדירה לרתוח ואינו נוטל ממנה, נשפך חלקו לחוץ והולך לאבוד. וכן הוא בדמים שביד האדם, שכל עוד יש בידו מעות הרבה, תן מהן לעניים. כי מה שאתה נוטל מהן עתה, הרי הוא נשמר, אך אם אין אתה נותן מהן, הריהם הולכים לאבוד, כי כשם שהקדרה בעת רתיחתה אינה יכולה להכיל את מה שבתוכה, כן אין האדם יכול לשמר ממון שבידו. 
(40) ביאר <b>הגר''א</b> שהוא רמז, כי אף אם אתה יודע לומר תורה משל עצמך, אמור תורה ששמעת מאביך. כי תאנים הם רמז לתורה, וכמו שדרשו לעיל [נז א] מקרא "נוצר תאנה יאכל פריה". 
(41) כך משמע גם בסמוך, במעשה הפרסי שנכנס לרבי אלעזר ודחקו, [ורק בבית המוקד תקנו דלת נעולה]. אך <b>הריטב''א</b> נקט שהיתה שם דלת, ורב ספרא לא נעלה מפני חששו שמא יבא שם אדם שיכול להסתכן בהמתנתו עד שיפתח, וכדלהלן. 
(42) <b>הרמב''ם</b> [דעות ה ו] כתב שלא ידבר כשהוא נפנה, ואפילו לצורך גדול, וב<b>ברכי יוסף</b> כתב שמקורו מכאן, וב<b>שערי תשובה</b> כתב דהיינו דוקא בעת שהוא נפנה ממש, ואילו כל עוד בבית הכסא אם יש לו צורך גדול יכול לדבר. 
(43) ע"פ <b>באר שבע</b>. וה<b>מהרש''א</b> כתב, שנקט "שעיר", ולא "אדום", משום שכונתו לשד בית הכסא שדומה לשעיר. והתכוון לומר לו "גמרת מילי דשעיר" שנסתכנת בשד של בית הכסא, שמזיק למי שאינו צנוע בבית הכסא, ואינו חפץ בצניעות, בכדי שיוכל להזיק. 
(44) בסנהדרין [יט א] התקינו לנשים שיהיו מספרות יחד בבית הכסא, כדי שאיש הבא לשם ידע שיש אשה בפנים, ולא יכשל באיסור יחוד, והוכיח מכך ה<b>פמ''ג</b> [א"א ב] ששתי נשים נכנסות יחד לבית הכסא, אך היינו דוקא בשדה, כי כשהן בעיר, אין חשש יחוד. 
(45) <b>רש''י</b> [ד"ה ובית], וה<b>גר''א</b> ציין לתמיד [כז ב] שם משמע שהכוונה להוכיח שאין לשני אנשים ליכנס יחד לבית הכסא, וכן נקטו <b>הריטב''א והב''ח</b> [ג ד"ה כתב בהגהת], ויתכן שרש"י סבר כי אילו היה מותר לדבר, לא היה צריך לנעול, וכיון שתקנו לנעול, בהכרח שחששו שמא היושב בפנים יענה בדיבור. 
(46) ראה ב<b>ירושלמי</b> [שבת פ"ו ה"ט] שרבי אלעזר התבונן שאין הקב"ה מייסרו לחנם, ולכן המתין לראות אם תצא תועלת מדחיקתו, ואכן ראה איך הנחש ממית את הפרסי שבא תחתיו. 
(47) בספר <b>יד המלך</b> [רוצח א יג] הוכיח מכאן כדעת <b>הריב''ש</b> [רלח, הובא במל"מ חובל ח ב] שמותר לנרדף להרוג את הרודף, ואינו צריך לדקדק אם יכול להנצל ממנו כשיפגע באחד מאבריו בלבד, שהרי דוד יכל לברוח ולהנצל, ובכל זאת החשיב את שאול כרודף. והנה <b>הגרי''ז</b> [רוצח שם] נקט שדמו של הרודף הותר לנרדף, כי אינו הורגו רק כדי להציל את עצמו, אלא כי "אין לו דם", ולדבריו מובן למה הזכיר דוד דוקא ש"הבא להרגך השכם להרגו", כי ידע ששאול לא יהרגנו בפועל [כמבואר בהערה 49], ואינו "רודף" שהותר דמו, אלא רק מצד שרצונו להרגו, ומפני כך לא היה דוד חייב להורגו, ויכל לוותר לו, וכדלהלן. 
(48) לכאורה תמוה, שהרי מצינו שם [שמואל א, כד ו] שדוד אמר לאנשיו "חלילה לי אם אעשה את הדבר הזה למשיח ה' לשלח ידי בו כי משיח ה' הוא", ומשמע שלא מחמת צניעותו חס עליו. ומסתבר שדבריו אלו נסובו רק כלפי מה שהבטיחו ה' שיתן כל אויביו בידו לעשות בהם כרצונו [עי"ש מצודות דוד פס' ד], אך מה שלא הרגו מצד חיוב הריגת הרודף, הוא מפני צניעות שראה בו, וכדלהלן. 
(49) לכאורה תמוה, שהרי אפילו אם הרודף הוא צדיק גמור, מצוה להורגו. וביאר ב<b>סמיכת</b> <b>חכמים</b> שכוונת דוד למה שאמרו במגילה [יג ב] "בשכר צניעות שהיתה ברחל זכתה ויצא ממנה שאול, ובשכר צניעות שהיתה בשאול זכה ויצאת ממנו אסתר", וכיון שעדיין לא נולד ממנו הזרע שיוליד את אסתר, לא יכל להרגו, ולכן אמר לו ש"הצניעות" עצמה "חסה" עליו, [אך <b>המהרש''א</b> ביאר שאמר לשאול: אתה "חסת" על עצמך, שנצלת בצניעותך]. ונכדו <b>היעב''ץ</b> הוסיף שדוד ידע שלא יהרגנו, כי כבר נמשח למלך על פי נביא, ובהכרח תתקיים מלכותו [ואף אם מעשה התלוי בבחירה מועיל לבטל בשורה שראה בחלום, נבואה אינה בטלה על ידו, ראה <b>אור החיים</b> בראשית לז כא]. וב<b>ברכת ראש</b> כתב שמתוך צניעותו הבין כי אף שעתה רודפהו, לא יהרגנו בפועל, ואם כן אינו בכלל דין "רודף", ואסור להרגו, וראה הערה 47 
(50) <b>הגר''א</b> ביאר שאחרי כל גדר היתה מערה. וב<b>בן יהוידע</b> ביאר שדרשו כן מכפלות תיבת "ויבא". 
(51) ב<b>גבול בנימין</b> כתב שעל ידי ששלשל בגדיו יכל דוד לכרות כנף מעילו, ולפיכך נענש שלא יועיל לו כסוי הבגדים, שהרי גלה מעט מכיסויו. 
(52) ב<b>מדרש</b> [שוחר טוב ז] מבואר שכרת לו כנף אחד מד' כנפות, ופסל טליתו לציצית, וראה ב<b>בן יהוידע</b> שזהו ביזוי מצוה, כי יכל לכרות את הבגד שלא במקום הכנף, ולא לפוסלו. ובספר <b>חסידים</b> [תשעה] נקט שבשעה שעשה שאול צרכיו לא היה הבגד העליון עליו, ולכן יכל דוד לכרות ממנו כנף, וה<b>חיד''א</b> [ברית עולם] דקדק כדבריו מהלשון "המעיל אשר לשאול", דהיינו מעיל שלו אך אינו עליו. אולם <b>הראבי''ה</b> [ברכות קסא] הוכיח משאול שמותר להכנס עם טלית מצויצת לבית הכסא, ונקט כפשוטו שכרת מבגדו כשהיה עליו. 
(53) ב<b>משנת רבי אהרן</b> [ח"א נג] ביאר, כי אף שכוונת דוד היתה לטובה [שהרי הראהו את הכנף, והוכיח לו שלא הרגו כי רצונו בשלום], בכל זאת לא הועילו לו הבגדים, כי כך נקבעה המציאות, שאדם אינו יכול להינות מדבר שבזהו. וה<b>חתם סופר</b> [הפטרת חי שרה] כתב ש"כעס" בגימטריא "כנף", ורמז לשאול שאינו ראוי לכנף כי התאכזר לנוב עיר הכהנים, ואף שלא נגע בשאול כי הוא משיח ה', סבר שאין קדושה בבגדיו, וכיון שכל הנאת הצדיק אינה מדברים גשמיים אלא מעין עוה"ב, הרי מאחר שכך היתה דעתו על הבגדים, שוב לא נהנה מהם. 
(54) ה<b>מהרש''א</b> ביאר שדרשו כי תיבת "בבגדים" מיותרת, ובאה ללמד שרק הבגדים לא חממוהו. 
(55) ה<b>רמב''ן</b> [שמות ל יב] ביאר שטעותו של דוד היתה, כי סבר שרק משה הצטווה שלא למנות את ישראל, אך אינה מצווה לדורות. ועוד ביאר [במדבר א ג] שמנה את כלם, ולא כמנין התורה, שהיה רק מבן עשרים עד שישים, שבכך אין עין הרע, כי אינו יודע מנין כולם. ובאופן נוסף כתב [שם] שדוד מנאם ע"י שקלים, ועוונו היה שמנאם שלא לצורך מצוה, שהוא אסור אף במנין ע"י נטילת שקלים [ורק כשהמנין עצמו נצרך, כגון לדעת מספרם כשיוצאים למלחמה, אין צורך בכופר, ראה תוס' יומא כב ב]. [וב<b>אור החיים</b> שמות ל יב כתב, שהמנין על ידי נתינת שקלים או דבר אחר הותר רק לצורך, ואילו מנין שלא לצורך טעון נתינת כופר. ולכן נאמר שכל חטאו של דוד הוא רק מפני ש"כופר לא שקל"]. וביאר <b>שו''ת מקום שמואל</b>, שדוד סבר שאין איסור בעצם המנין, ומה שהצטוה משה ליטול מחצית השקל, לא היה כדי לכפר על המנין, אלא על שחטאו בעגל, אך היה לו ללמוד מהאמור בשאול שספר את הטלאים ולא את העם, ומכך היה מבין שנאמר למשה איסור למנותם [וראה <b>מהרש''א</b> יומא כב ב, <b>ובאר</b> <b>שבע</b> תמיד פ"א]. 
(56) משמע שאין איסור בעצם המנין, אלא במה שלא נטל כופר לכפר על המנין. וכך ביאר ה<b>מלבי''ם</b> [שמות שם] שמותר למנותם, רק צריך ליקח כופר בעת המנין. וכן נראה מ<b>אבן</b> <b>עזרא</b> שם] ומ<b>תוס' יומא</b> [כב ב] שהאיסור למנותם בלא נתינת כופר. אך מדברי <b>רש''י</b> [שמות שם] משמע שנטילת המטבע בעת המנין לא היתה לכופר, אלא כתחבולה למנות מטבעות ולא את ישראל עצמם. וגם ה<b>רמב''ן</b> [במדבר שם] נקט שמנין התורה לא היה על ישראל עצמם, אלא ספרו את השמות של נותני הכופר. וכבר הבאנו דעת האור החיים שמנין לצורך הותר כשנעשה על ידי דבר אחר, ואילו שלא לצורך אסור אפילו באופן זה, ואם עשאוהו צריך ליתן שקלים לכפר. וכן דעת <b>תוס' רי''ד</b> [יומא שם]. וראה <b>נחל איתן</b> [ו, י יז]. 
(57) <b>הרמב''ן</b> [במדבר טז כא] ביאר שגם העם נענשו כי היה עליהם לתת שקלים, שהרי המלך לא צוה אותם שלא יתנו השקלים, אלא רק צוה למנותם כדי לדעת מנינם [ומה שכתב שם א ג שאף אם היו נמנים ע"י מטבעות היה יוצא הקצף, כי נמנו שלא לצורך, היינו רק על דוד שמנאם "לשמח לבו, שמלך על עם רב", או שכוונתו כנ"ל, שעל מנין שלא לצורך צריך ליתן שקלים בתורת כופר ולא רק כתחבולה למנין]. ועוד כתב, שכבר קודם לכן היה חיוב עונש על העם, כי אחרו לבנות את בית הבחירה, והיה הארון הולך מאהל אל אהל כגר בארץ, ולא התעוררו השבטים לדרוש את ה' ולבנות בית לשמו [וכן הוא במדרש שוחר טוב יז]. וביאור זה הוא כטעמו של <b>רבינו בחיי</b> שמות שם, שהמנין גורם לקצף, כי על ידו כל אחד עומד לדין בפני עצמו, [ותרומת מחצית השקל שבה לצרפם כציבור, שהרי קרבנות ציבור באין רק מתרומת הלשכה], ודוד לא ידע שיש חרון אף על החוטאים שבישראל ולכן מנאם. 
(58) זמן מגיפת הדבר נקבע להמשך שלשה ימים [ראה שם פס' יג], אלא שקרבן התמיד הגן עליהם, כי התמיד קרב מדמי מחצית השקל, והם ניתנים ככופר על מנין ישראל. 
(59) ב<b>מדרש רבה</b> [בראשית מד ה] "בשעה שיהיו בניך באים לידי עבירות ומעשים רעים אני רואה צדיק אחד שבהם שהוא יכול לומר למדת הדין די, ואני נוטלו ומכפר עליהם", ובשיר השירים [רבה א סב] אני רואה אדם גדול שבהן: . ואני נוטלו וממשכנו". 
(60) ראה <b>רש''י להלן</b> [סד א ד"ה שיאחז] "יעקב שכל הבנים שלו וטרח בגידולם, יבקש עליהם רחמים". 
(61) <b>המהר''ל</b> [גור אריה ויקרא כו מב] ביאר שזכרון העקדה נחשב לזכות כאילו אפרו של יצחק מונח לפני הקב"ה, כיון שמסר נפשו להיות נשחט ונשרף. <b>והמהרש''א</b> ביאר שראה את מחשבת אברהם שהסכים לשחוט את יצחק יחידו ולעשותו אפר, ובזכות זו התברך שירבה זרעו כחול הים, והועילה נגד המשחית שבא למעט זרעו, והוסיף ה<b>צל''ח</b> שהמשחית עמד בהר המוריה שבו היתה העקדה, ובזכותה בטלה המגיפה. ו<b>בעלי התוספות</b> [בראשית כב יד] ביארו שהכוונה לאפר האיל שבא תחת יצחק, [וראה דברי החת"ס בתורת משה שם], ו<b>הגרי''ז</b> ביאר כוונתם ע"פ רש"י [שם כב יג] שאברהם אמר בכל עבודה מהקרבת האיל, "יהי רצון כאילו עשויה בבני" [ובעולה צריך לעשות דשן, מעילה י א], ונמצא שבעשיית האפר מהאיל נחשב כאפרו של יצחק, וראה <b>פחד יצחק</b> [סוכות כט ח, מד ה]. 
(62) <b>רש''י</b> פירש שהוא הכסף שנתנו בפעם הראשונה משלשת הפעמים שנמנו במדבר, וראה <b>רש''י בשמות</b> [ל טז] שמכסף זה עשו את האדנים למשכן, ו<b>בעל הטורים</b> [שם לח כז] כתב שכנגד מאה האדנים תקן דוד מאה ברכות, והוסיף ב<b>טור</b> [או"ח מו] שתקנם מפני שמתו בנגף כל יום מאה איש, ולא ידע על מה, עד שחקר והבין ברוח הקדש, וביאר <b>הפרישה</b> [טז] שכיון לסוד המאה הידוע למקובלים, ומסתבר שלמדו מכפרת האדנים, שהיו יסוד המשכן, והועילו לצרפם שוב כציבור, ולבטל את פירודם ליחידים ע"י המנין [ראה הערה 57]. 
(63) כך ביאר ה<b>צל''ח</b>. וה<b>מהרש''א</b> נקט שרבי יוחנן חלק על רבי יצחק נפחא, וסבר שכסף הכפורים שניתן בימי משה, אינו יכול לכפר בימי דוד, אלא שהקב"ה ראה את כסף הכפורים שעתידים לתת כל שנה בבית המקדש. 
(64) במגילה [כט א] הגירסא: "מאי קפנדריא אמר רבא קפנדריא כשמה, מאי כשמה, כמאן דאמר אדמקיפנא אדרי איעול אדמקיפנא אדרי איעול בהא", וב<b>טורי אבן</b> כתב שהיא הגירסא הנכונה, ואין מחלוקת בין הביאורים. אך ב<b>גליוני הש''ס</b> נקט שהאמת כגירסת סוגיין, שהרי "כשמה" ביאור "כמשמעה הידוע לנו", ואיך הקשו שוב "מאי כשמה", ובהכרח שרבא סבר שמשמעותה הוא שלא יעשו בביהכנ"ס קיבוץ בני אדם [כמבואר ברש"י ע"ז יא ב ד"ה חגתא], ורק רב חנא ביאר שהאיסור לקצר דרכו בביהכנ"ס. 
(65) <b>בכל בו</b> [יז] נקט שכדי לעבור בבביהכנ"ס די לקרא בו פסוק או לשהות מעט, וכן פסק <b>הבה''ל</b> [קנא ד"ה לעשותו], אך ה<b>אור שמח</b> [תפלה יא י] כתב שההיתר הוא רק באופן שנכנס מתחלה להתפלל או לקרות, אבל אם נכנס לקרוא לחבירו או לתנוק, וכדי לקצר דרכו קרא שם פסוק או ענה קדושה, אסור לצאת בפתח שכנגדו לעשותו. ונחלקו אם האיסור מצד בזיון [כשיטת <b>ראבי''ה</b> מגילה תקצא], ואם כן אף הקורא פסוק אסור, כי הוא מבזה את המקום. אך אם האיסור מצד עצם השימוש במקום קדוש [כדלהלן סג הערה 1], הדבר תלוי בכוונתו כשנכנס, וכיון שהיו לו שתי מטרות בכניסתו מותר, [וראה <b>עינים למשפט וציץ אליעזר</b> יב טז]. והרמב"ם [שם] כתב ש"אסור להכנס בהם אלא לדבר מצוה", וה<b>פמ''ג</b> [קנא א"א ו] העלה מכך שאם הולך לדבר מצוה יכול לעבור בביהכנ"ס, ותמה עליו ה<b>בה''ל</b> [ד"ה לקצר] שההיתר לקצר, הוא רק כשנכנס לביהכנ"ס לצורך עשיית מצוה בתוכו, ולא כאשר נכנס לקצר דרכו למצוה שבהמשך הדרך, והיינו משום שהמעבר הוא בזיון לביהכנ"ס, אך יתכן שהפמ"ג נקט כי כל שאינו משתמש בביהכנ"ס כמעבר לצורך עצמו, מותר. 
(66) <b>הרמב''ם</b> [תפלה יא ח] התיר קפנדריא רק ב"נכנס להתפלל או לקרות" ולא הביא שני היתרים אלו, וביאר ה<b>כסף משנה</b> שאע"פ שמותר לעשות כן, אין הדבר ראוי, שהרי מצינו במגילה [כז ב] שרבי אלעזר בן שמוע אמר שאריכות ימיו היא מפני שמימיו לא עשה קפנדריא לבית הכנסת, וכפי שביאר <b>הרשב''א</b> שם שכוונתו לאופנים שהיה רשאי לעבור ולא עבר, שאם לא כן הרי יש איסור בדבר, ואין זו מעלה. ו<b>רבינו אברהם מן ההר</b> ביאר שהרמב"ם סבר שהיתרו של רב נחמן הוא רק בנכנס לדבר מצוה, וכללו ב"נכנס לקרות", וגם סבר שרב חלבו ורב נחמן נחלקו על רבי אבהו, ואסרו את השמוש בביהכנ"ס שנבנה על שביל, ולכן השמיטו [ויתכן שרבי אבהו סבר שהאיסור משום בזיון, וכיון שכבר היה שם שביל שוב המעבר אינו גנאי, או שהמקום לא הוקצה לענין מעבר, וראה <b>חזו''א</b> יו"ד רט טו]. 
(67) זו גירסת <b>הרמב''ם</b> [תפלה יא י], וביאר ה<b>כסף משנה</b> [שם] שרבי חלבו חלק על רב נחמן, וסבר כי רק המתפלל מותר לקצר לכתחילה, שכן היתרו נלמד מקרא [ואין להזהר בו כמו בשני ההיתרים דלעיל], אבל הנכנס לצורך מצוה, אין ראוי לו לקצר. אך ב<b>טורי אבן</b> [מגילה כז ב] נקט שלדעת הרמב"ם גם הנכנס להתפלל לכתחילה לא יקצר דרכו בביהכנ"ס, וב<b>נחלת צבי</b> הוכיח כך מדברי רבי אלעזר בן שמוע ש"מעולם" לא עשה קפנדריא, אף כשנכנס להתפלל. <b>והרי''ף</b> גרס "<b>מצוה</b> לעשותו קפנדריא", כמשמעות הפסוק שכך היה חובה לצאת במקדש מהפתח הנגדי, וביאר ה<b>ר''ן</b> [מגילה שם] שבכך מראה את חביבותה, ומסתבר שכוונתו לחיבוב התפלה, ואין זה מדיני כבוד ביהכנ"ס אלא מדיני תפלה [ויתכן שגם לפי הרמב"ם, החידוש בדין זה הוא שמותר לצאת בצד אחר, מצד כבוד התפלה, ואין חשש שיראה כמתפלל עראי, ראה <b>כל בו</b> יז]. ו<b>הגר''א</b> הוכיח כגירסא זו, שהרי כבר אמרו כי אף כשלא נכנס להתפלל, אלא על מנת שלא לעשותו קפנדריא, מותר לעשותו קפנדריא, ובהכרח שבנכנס להתפלל נוסף חידוש שמצוה לעשותו קפנדריא [וראה <b>מג''א</b> קנא ז שרבי חלבו לא נחלק על רב נחמן, אלא הוסיף לחדש שאף אם נכנס גם על דעת לעשות קפנדריא, כיון שהתפלל יש לו מצוה לקצר]. 
(68) <b>רש''י</b> [יחזקאל מו ט] פירש "מצוה עליהם שיתראו בתוך העזרה יפה יפה", ולכאורה תמוה, אם כן איך מוכיחים מפסוק זה להתיר קפנדריא בבית הכנסת, והרי הם עשו בכך מצוה. ומוכח כדברי הר"ן הנ"ל, שהנידון כאן אינו מדיני כבוד ביהכנ"ס אלא מדיני תפלה, והמצוה לצאת מפתח השני, כדי להראות חיבוב התפלה, ושאינו מתפלל עראי. 
(69) ב<b>תרומת הדשן</b> [ח"ב קיד] כתב שדין זה נוהג גם בעולה לבימה, שעליו לירד מצדה האחר, כי קדושתה יתירה מבית הכנסת, וב<b>מקור</b> <b>חיים</b> הוסיף, שלדבריו אסור לעשות בה קפנדריא לצורכו. 
(70) ב<b>ירושלמי</b> [פ"ג ה"ה] נקט "בבית הכנסת", ו<b>רבינו יונה</b> [טו ב מדפי הרי"ף] גרס שם "בבית המקדש", וכאן ביאר שהירושלמי לא נחלק על סוגיין, כי כאן מדובר כששף את הרוק בגמי [או כיורק לתוך תבן שמתכסה מאליו] ולכן מותר לו לירוק. 
(71) ה<b>מהרש''א</b> כתב שדין זה הוא רק למ"ד שקדושה ראשונה קדשה לעתיד לבא [והרמב"ם לא הזכירו אף שפסק שקדשה לעתיד לבא, כי כיום כולנו טמאי מתים, ואין אפשרות להכנס להר הבית]. ולכאורה תמוה, וכי מי שסובר שלא קדשה לעתיד לבא יחלוק על הפסוק "והיה לבי ועיני שם כל הימים". וראה ב<b>תרגום יונתן</b> שם שהכוונה שעיני יהיו שם רק כאשר גם ליבי יהיה שם. ואין לתמוה מדברי רבי יוחנן לעיל [סא ב] שאיסור הקלת ראש כנגד שער המזרח אינו נוהג בזמן הזה שאין השכינה שרויה בהר הבית. כי כבר אמרו ב<b>מדרש רבה</b> [שמות ב ב] "עד שלא חרב ביהמ"ק היתה שכינה שורה בתוכו, ומשחרב ביהמ"ק נסתלקה השכינה לשמים", וכיון שהיא כנגדו הרי באותו מקום אסור לעשות דבר בזיון, ורק במקום שכנגדו הותר, כי כיון שאין השכינה שורה בהר אין הבזיון כנגדה [וראה מועדים וזמנים ד שמט באריכות]. 
(72) <b>תוס' בסוטה</b> [מ א ד"ה שמא] הוכיחו שמותר להכנס לביהכנ"ס בסנדל, שהרי הוצרכו לאסור לכהנים לעלות עמו לדוכן, ולכאורה תמוה, שדין זה מפורש בברייתא כאן [ושם הוכיחו רק מדברי רבא]. ובספר <b>מנחה חרבה</b> [שם] כתב שבברייתא ניתן לבאר שההיתר רק במנעל חדש המיועד לביהכנ"ס, ולכך הוצרך להוכיח מסנדל הכהנים, שלולי חששו שמא תפסק רצועה, היו עולין לדוכן בסנדל שמהלכין בו בשוק. 
(73) ב<b>מדרש רבה</b> [בראשית סא ז] מובא שאלכסנדר מוקדון בא למקדש עשו לו אנפלאות [גרביים], ונכנס בהם עד קדש הקדשים, ומשמע שמותר להכנס בהם גם לעזרה, וכמו שפירש <b>רש''י ביבמות</b> [קב ב ד"ה הכי] שגם בעזרה אין בהם בזיון, כי אין דרך להכניסם בטיט, וראה <b>תוס' ביומא</b> [עח ב ד"ה בקטע] ו<b>מנחת חנוך</b> [רנד ד]. ובהגהות ה<b>רד''ל</b> תמה למה הוצרכו לחייבו לחלוץ מנעליו, והרי הוא נכרי שאינו חייב במצוות. אכן, קושיא זו היא רק אם חיוב חליצת מנעל הוא מחמת מורא מפני השכינה, שהוא חל רק על הנכנס, אולם באמת החיוב הוא לכבד את המקדש [ואת השכינה שבו], והוא חל על כל הנמצא במקדש, והיה מוטל על מלויו לשמור שלא יחלל כבודו בכניסתו עם מנעל, וראה הערה 75. 
(74) כך פירש <b>רש''י</b>, <b>והרמב''ם בפיה''מ</b> נקט שהוא בגד התחתון שלובש להציל מזיעה, ואין דרך האדם לצאת בו לבדו בלי בגד נוסף מעליו. ומסתבר שרש"י נקט שאסור להכנס בפונדתו, אפילו אין בה מעות, כי המהלך בבגד זה שמטרתו למסחר אינו נוהג במורא לפני השכינה. ואילו הרמב"ם נקט שהאיסור משום כבוד המקום, והוא רק בהולך בבגד מבוזה, או כשמכניס מעות צרורין בסדינו כהולך לפרקמטיא. וראה <b>תוס' בפסחים</b> [ז א ד"ה בהר] שהקשו על המשנה "המוצא מעות בהר הבית", הרי אסור להכנס שם בפונדתו עם מעותיו, ותירצו שהאיסור רק בפרהסיא, והיינו כהרמב"ם שהאיסור משום הבזיון שנראה כצורר מעותיו והולך לפרקמטיא, אך לדעת רש"י אין איסור בהבאת מעות בידו, אלא בעצם לבישת בגד של מסחר. 
(75) ב<b>מדרש רבה</b> [שמות ב ו] אמרו על מקרא זה: "כל מקום שהשכינה נגלית אסור בנעילת הסנדל", ומשמע שהאיסור אינו מפני קדושת המקום, אלא מפני כבוד השכינה שבו, וכן ביאר <b>הגרי''ז</b> את האמור ביבמות [ו ב] על איסור כניסה במנעל "לא מהמקדש אתה מתיירא, אלא ממי שהזהיר על המקדש", וראה ב<b>יראים</b> [תט] שכל איסור שהוא מפני כבוד השכינה שייך בין בבית המקדש ובין בבית הכנסת. אולם ה<b>ערוך לנר</b> שם נקט שהאיסור מחמת קדושת המקום, וכמשמעות המשך הכתוב "כי אדמת קדש הוא", ולשון ה<b>רמב''ם</b> [בית הבחירה ו טז] "שקדושת המקדש וירושלים מפני השכינה, ושכינה אינה בטלה". 
(76) לכאורה תמוה, למה העדיף רבי יהודה את המקור מנביא יותר מאשר המקור בתורה, ועוד, שהרי זה וזה נלמדים מקל וחומר. ויתכן שסבר שאין לומדים מהכתוב קודם מתן תורה. או ששק מוכיח יותר, שהרי יש בו סברא נוספת [חוץ ממיאוס או בזיון], שאסור לבא בו אפילו לפני מלך בשר ודם, וכל שכן לפני מלך מלכי המלכים. ולפי המבואר [בהערה 63] יתכן שרבי יוסי ברבי יהודה אמר שהטעם של בזיון, שייך רק כשהאיסור מחמת קדושת המקום, אך אין צריך לכך, כי כיון שמורא מקדש הוא מפני השכינה שבו, אסור לעשות דבר מאוס לפניה, [ואכן רש"י ביבמות ו ב נקט רק את הטעם שרקיקה מאוסה, כי שם אמרו שאינך ירא מפני המקדש אלא מפני מי שהזהיר עליו]. 
(77) ה<b>מהרש''א</b> העלה מכאן שאסור להתפלל בלבוש שק, כי אם לפני מלך בשר ודם כך כל שכן לפני מלך מלכי המלכים. וב<b>מקור חיים</b> דחה, שהרי מצינו מפורש בנביאים שהתפללו בלבוש שק [ראה מלכים ב, יט. דניאל ט]. 
(1) ה<b>פמ''ג</b> תמה הרי כל אדם אוכל בביתו, ואם כן למה אסור לאכול בבית הכנסת. וכבר הבאנו [סב הערה 63] ש<b>הרמב''ם</b> [תפלה יא ח] כתב "לא יעשנו קפנדריא שאסור ליכנס בהן אלא לדבר מצוה", ומסתבר שלא נטה מטעם הגמרא, אלא שסבר כי דבר שיש בו בזיון [כגון אכילה], אסור אף שעושהו בביתו, ואילו שאר השימושים במקום, תלויים בקפידתו [כי אין בהם בזיון, כדלהלן], ובכל בית אין מקפידים כשעושה בו את תכליתו, וכיון שבית הכנסת תכליתו לדבר מצוה, לפיכך יש בו קפידא שלא ישתמש בו כקפנדריא שלא לדבר מצוה. 
(2) ה<b>מג''א</b> [קנא ט] כתב שהאר"י היה נזהר מרקיקה, וביאר <b>הפמ''ג</b> שלא הותרה רקיקה אלא לצורך, כגון כשמונעת את הכוונה בתפילה, שהרי כל אדם מקפיד על חברו שלא ירוק בביתו להנאתו. אך ב<b>שער הציון</b> [שם טו] כתב שמדת חסידות היא שלא לירוק, וראה ב<b>ערוך השלחן</b> [שם ט] שרק האר"י גופו הקדוש יכל לעמוד בזה. וב<b>שעה''צ</b> שם צידד שהעשירים המקפידים על רקיקה בביתם, יהיו אסורים בה אף בבית הכנסת, והיינו למסקנת רבא שהאיסור משום שמוש שמקפידים עליו, ותלוי בדעת כל אדם, כי אם האיסור משום בזיון, ודאי הוא תלוי בדעת רוב הציבור. [ומסתבר שבימינו שהבתים מרוצפים והכל מקפידים ברקיקה, יאסר לירוק, ראה משנת יוסף סי' כו]. עוד הביא ה<b>מג''א</b> [צא ה] שמהר"ם מינץ תיקן שלא יכנסו עם מנעלים לביהכנ"ס, וביאר ה<b>פמ''ג</b> שכוונתו למגפיים, שאין נוהגים לעמוד בהם לפני הגדולים, אך בנעל אין לחוש לבזיון שמחמת הטיט הנדבק בה, וב<b>ערוך השלחן</b> [קנא ט] כתב שהנוהגים לחלוץ נעליהם למדו זאת מהישמעאלים ואינו מנהג יפה. 
(3) ה<b>מהרש''א</b> נקט שנידון הגמרא על אריכות ענייתם על הברכה, ולכן תמה למה הביאה הגמרא את המקור מהפסוק על המשנה, והרי לא הוזכר בה ענין ענית אמן במקדש, [והובא רק בתוספתא כענין בפני עצמו]. אמנם בפנים ביארנו כה<b>ריטב''א</b>, ש"אין עונין אמן במקדש" הוא הטעם לנוסח הברכה במקדש, כי היות והעונים מאריכים, בדין הוא שגם המברכים יאריכו, וראה <b>רש''י בתענית</b> [טז ב] שמפסוק זה למדו על אריכות הברכה והעניה, ועי' הג' <b>הגרא''מ הורביץ</b>. 
(4) ה<b>ריטב''א</b> ביאר שהפסוק מלמד כי במקדש היה חיוב על העונים להוסיף וברך בענייתם, ושלא ככל עניית אמן שהיא רק הסכמה עם שבח המברך. וראה <b>תוס' רי''ד</b> [יומא סח א]. וה<b>צל''ח</b> ביאר, על פי <b>מהרש''א</b> [סוטה מב ב], ש"אמן" כולל שני שמות, "הוי"ה" שהוא השם בכתבו, ו"אדנ"י" שהוא השם בקריאתו, ויחד הם בגימטריה צ"א, כמנין "אמן". ובמקדש שלא היו עונים אמן, אלא "ברוך שם כבוד מלכותו לעולם ועד", לא נכללו שני השמות בדברי העונים, וגם בדברי המברך לא נכללו, כי במקדש אומר את השם ככתבו, לכך תקנו לומר "ברוך ה' אלוהי ישראל" שהוא מעין שם אדנות המורה על כבוד מלכותו, כי שם אדנות הוא בחינת מלכות [ראה <b>זהר</b> ויקרא], נמצא שבדברי המברך נכללים שני השמות יחד. 
(5) <b>הרשב''א</b> הביא <b>שהראב''ד</b> נקט כי רק בברכות שבתפילה ענו כך [וראה <b>רש''י במשנה</b> שנקט לדוגמא ברכת חונן הדעת] אך בשאר ברכות היו עונים אמן, כפי שמצינו [נחמיה ח ו] שעזרא ברך בתורה וענו אחריו אמן, ויתכן שעניית בשכמל"ו לא נתקנה אלא לצבור, ושייכת רק בתפלה התלויה בצבור, ולא בשאר ברכות. ו<b>הרע''ב</b> [תענית ב ה] כתב "שבמקדש לא היו עונין אמן אחר כל ברכה אלא ברוך שם כבוד מלכותו לעולם ועד, לפי שהיו מזכירין שם המפורש בחתימת הברכה", ומשמע שכך נהגו בכל הברכות, אך ה<b>תוי''ט</b> [סוטה ז ו] כתב שאין אומרים בשכמל"ו אלא כשהמברך אמר בברכתו "ברוך ה' אלהי ישראל מן העולם" שכן היתה תקנת עזרא במקדש, ויתכן שכוונתו שעונים כך רק על תפלה שנתקנה במקדש דוקא, [וראה רמב"ם תענית ד טו שבתענית היו עונין כך על ההוספה בברכת "גואל ישראל" הנאמרת במקדש. וראה גם רש"י שמות כ כא שאין רשות להזכיר שם המפורש אלא בברכת כהנים במקדש, ומקורו מסוטה לח א]. ו<b>תוס' בסוטה</b> [מ ב] כתבו שבברכת כהנים עונים מיד בהזכרת השם, ולא בסוף הברכה [ובכתבי הגר"ח תלה הוכיח שהיו עונים רק אחר ההזכרה, ולא בעת ההזכרה], וביאר התוי"ט [שם] שנאמר בה "כה תברכו" כמו שנכתבה בתורה, ואין המברכים יכולים לומר "ברוך ה' אלוהי ישראל וגו"', לפיכך גם העונים לא אמרו בשכמל"ו [ובזה יש סברא נוספת, שאין ברכתם נסובה כלפי הקב"ה, ולא שייך לומר בשכמל"ו על הברכה, אלא על עצם השם]. 
(6) לכאורה תמוה, הרי מנהג זה נזכר במגילת רות שנכתבה ברוח הקדש, ואילו נעשה שלא כדין, ודאי לא היה נכתב במקרא. וביאר ב<b>יד</b> <b>דוד</b> שכוונת הגמרא שעל מקרא זה ניתן לומר שלא נתקן לדורות, ועל כך מוכיחה ממעשה המלאך, ומסיקה, שניתן ללמוד מזקני הדורות שהמשיכו ונהגו כך. 
(7) <b>רש''י</b>, <b>והרמב''ם בפיה''מ</b> ביאר שכאשר יבא העת להפרע מאדם, יזדמנו לו סיבות להפר התורה, כדי שיבא עליהם העונש במשפט, וכך הוא נדרש: בעת שהקב"ה עושה משפט, הוא מקדים לכך ביטול תורה, וראה <b>מהרש''א</b>. 
(8) בסוף המשנה שנינו "ואומר עת לעשות לה' הפרו תורתך, רבי נתן אומר הפרו תורתך משום עת לעשות לה"', וביאר <b>הרמב''ם בפיה''מ</b> שבעת שהפרו תורתך ועברו על התקנה, יהיה עת לעשות לה' להפרע מהם ולהענישם. וה<b>ריטב''א</b> נקט שתקנו כך כדי שלא ישכחו שם השם, ושלא יהיה שם ע"ז שגור בפי העם. ולביאוריהם התקנה היתה חיוב לברך בשם, ולכן כשלא יעשו כן יענשו. ואילו <b>רש''י</b> פירש שלפעמים הפרו תורתך, כגון בשאלת שלום בשם, שנראית תקנתם כדבר האסור, וביאר <b>הגר''א</b> שכוונת המשנה לפרש שלא נדרוש את "עת לעשות" כזמן נקמה בחוטאים, אלא כרי נתן שבעת תקנה ניתן להפר את התורה, ולכן היתירו לברך בשם, ולא לחוש לזלזול, וראה <b>רש''י במכות</b> [כג ב]. 
(9) <b>רבינו יונה</b> [אבות ב ה] נקט שאף זה בכלל "עת לעשות לה"', כי כיון שחכמי הדור "הפרו תורתך" ולא למדוה, הרי מוטל עליך לעשות לה' וללמדה. 
(10) <b>רש''י</b>, וה<b>מהרש''א</b> הביא מירושלמי שגם מימרא זו [כמו המימרא דלהלן] עוסקת במצב התלמידים, שאם רצונם לכנוס תורה לקרבם, ראוי ללמדם, ואם אם מפזרים אותה ואינה חביבה עליהם, יכנוס הרב את תורתו בקרבו, ולא ילמדם. וב<b>תוי''ט</b> [אבות א ו] הביא ממהר"ל [דרך החיים] שלכן שנינו "קנה לך רב" ולא "קנה לך תלמיד" כי אין ראוי לאדם לעשות עצמו לרב וליקח לעצמו שם חשיבות לומר תלמוד ממני כמו שעושים בארצות הללו. וכתב שאין צורך לביאור זה, כי משנה זו נאמרה אחר דברי אנשי כנסת הגדולה, והם כבר אמרו "והעמידו תלמידים הרבה" וזה אינו שייך אלא כשהתלמידים חפצים ברב, כי בעל כרחם לא יבואו, ומי שאינו ראוי להעמיד תלמידים לא יכול לקנותם. 
(11) <b>בספר חסידים</b> [רסא] כתב "אהוב את המצוה הדומה למת מצוה, כגון שתראה מצוה בזויה או תורה שאין לה עוסקים, כגון שבני עירך לומדים מועד וסדר נשים, תלמוד סדר קדשים, ואם תראה שאין חוששים ללמוד מועד קטן ופרק מי שמתו, אתה תלמדם ותקבל שכר גדול כנגד כולם, כי הם דוגמת מת מצוה, וראה <b>תנחומא</b> [משפטים ה]. 
(12) ב<b>עין אליהו</b> ביאר שדרש זה הוא כהמשך לקודמו, וכוונתו, כי אף במקום שהמצוות בזול, אם יש אדם אחר שיעשם, יעסוק הוא בתורה והמצוה תעשה ע"י אחר. 
(13) <b>רבינו יונה</b> [אבות ב ה] נקט שאף זה בכלל "עת לעשות לה"', כי כיון שהראויים להוראה "הפרו תורתך" ולא הורוה, הרי מוטל עליך לעשות לה' ולהורות. 
(14) באבות [ב ה] שנינו "במקום שאין אנשים השתדל להיות איש", וביאר ה<b>מהרש''א</b> דהיינו לגבי עיסוק בצרכי ציבור, אבל כאן מדובר לגבי ללמד תורה, ולכן דייק אביי ש"באתר דאית גבר לא תהוי גבר". והוסיף, שבהכרח כל כוונת בר קפרא היתה לדיוק זה, שהרי עצם דבריו אין בהם חידוש, כי כך דרשו מהכתוב "עצומים כל הרוגיה", זה תלמיד שהגיע להוראה ואינו מורה, וראה הגהות <b>הגרא''מ הורביץ</b>: 
(15) משמע מקושיית הגמרא שהאיסור להורות בפני רבו נוהג בכל אדם הגדול ממנו, שהרי לא תירצה הגמרא שחידושו של אביי הוא במי שלא למד ממנו תורה, וראה <b>חכמת שלמה</b> [יו"ד רמב]. 
(16) ראה <b>תוס' בסוטה</b> [כב ב] שאם שניהם קבועים באותו מקום, והם שוים בחכמה, יכול גם השני להורות, וכן פסק <b>הרמ''א</b> [יו"ד רמה כב]: 
(17) ע"פ <b>מהרש''א</b>. <b>ובשפתי חיים</b> [מועדים ח"ג עב] ביאר שבכל מעשיו, אפילו המותרים, יכוון לעבודת ה', ומתוך כך יתקרב לה', כי "דעהו" מלשון קורבה, כמו שפירש רש"י [בראשית יח יט] "כי ידעתיו", שהמחבב את האדם מקרבו אצלו ויודעו. 
(18) רש"י כתב "אם צורך מצוה הוא, כגון אליהו [שהקריב קרבן בשעת איסור הבמות] בהר הכרמל, עבור עליה", <b>ומהר''ץ חיות</b> נקט שכוונתו להתיר עשיית עבירה לצורך מצוה, אך כבר כתב <b>בנפש החיים</b> [א כב] שמיום שנתנה תורה, אין היתר לעבור עבירה לשמה [והרחבנו בזה ב<b>חברותא להוריות</b> י ב]. ויתכן שכוונת רש"י רק לקיום הוראת שעה של נביא, שהיא מצוה אף כאומר לעבור על דבר תורה. אכן <b>הרמב''ם</b> [בשמונה פרקים, פ"ו] ביאר שהכוונה על העושה מעשה שיש לו תוצאה לטוב ולרע, והוא תלוי בכוונתו [כגון שהורג רודף והוא גם שונאו], שצריך להזהר בכוונתו שתהיה לתכלית טובה. וב<b>משך חכמה</b> [ויקרא ו כג] ביאר שהכוונה לכח התאוה אשר באדם, כי אף שבכללו הוא עבירה, אינו ראוי להסירו לגמרי, שהרי זה עצם השלמות, לזכך את כוחות החומר, שלא יאכל אלא לשם שמים לקיום עצמו, ומקורו מה<b>רמב''ם</b> [דעות ג ב]. 
(19) ב<b>עין יעקב</b> גרס כאן "אמר רב פפא היינו דאמרי אינשי: גנבא אפום מחתרתא, רחמנא קרי", וביאר ב<b>מכתב מאליהו</b> [ח"ד 289] שמדובר באדם שמעשה גניבה הוא למטה מנקודת הבחירה שלו, אך לגבי תפילה עדיין יש לו בחירה, ובאופן שדינו של הנגנב אינו מעכב, כגון שמגיע לו נזק, יתכן שתתקבל תפלת הגנב, כדי שיתעלה וירגיש את הסתירה שבנפשו, ואולי ישוב בתשובה. 
(20) ביאר <b>הגר''א</b> שהרי בכל אומנות יש עניים ועשירים, ולמה יטרח ללמוד אומנות קשה, ולפיכך עדיף ללמוד אומנות קלה. 
(21) ה<b>ערוך</b> [תלמיותא] פירש, שהיא "נקיה" מחשש גזל, ו"קלה" שאין בה חסרון כיס. וב<b>חובת הלבבות</b> [בטחון ג] ו<b>מהרש''א</b> [קידושין פב א] ביארו שהכוונה לאומנות כזו שישאר לו גם פנאי ללמוד תורה. 
(22) <b>רש''י סנהדרין</b> [ק ב], וביאר <b>המהרש''א</b> [שם] שבמכלול הידידים ודאי יהיו גם כאלו שאינם הגונים, והם ירעו לו. וראה דבריו ביבמות סג ב. 
(23) כמבואר <b>ברש''י</b> [בראשית לט ו] "כיון שראה עצמו מושל, התחיל אוכל ושותה ומסלסל בשערו" ומתוך כך "ותשא אשת אדוניו את עיניה וגו"'. 
(24) ב<b>עקידת יצחק</b> [עג], ביאר שכשאדם רואה נס מפורסם, הוא מתפעל, ונדמה לו שאין צריך עוד להתרחקות יתירה, לכן נאמר, שאז יזיר עצמו מן היין. ויש שביארו שרצון התורה ללמד, שלא יסתפק בהתפעלותו בלבד, כי ההתפעלות עצמה אינה כלום, אלא היא הכנה לקבל עליו אז סייגים והרחקות מהחטא. ואחרים ביארו שאדם סבור שראיית העונש מונעו מלחטוא, אך האמת היא שגם בראיה זו הוא מתעורר להרהר בחטא שגרם לעונש [או שעצם הידיעה על מציאות חטא היא פסולה], ולכן עליו לקבוע לעצמו סייג שלא יחטא. 
(25) <b>הגר''א</b> [קול אליהו] ביאר, כיון שהמעכב מעשרותיו סוף שנצרך להם, יתכן שאשתו תחשוד שסיבת עניותו היא ככתוב [משלי כט] "רועה זונות יאבד הון", וכיון שאם האיש חטא אין המים בודקין אותה, לא תחשוש משתייתם, ותזנה תחתיו. וה<b>חתם סופר</b> ביאר שעל שני דברים אמרו שמביאים לעשירות, א. מעשר, כמו שדרשו "עשר בשביל שתתעשר". ב. המכבד את אשתו [ב"מ נט א]. וכדי שלא ימנע אדם ממעשר ותחת זה יקשט את אשתו, נקבע שהעושה כן, קישוט אשתו יעשנה סוטה. וב<b>גבול בנימין</b> ביאר ע"פ דברי רב יהודה [ב"מ נט א] שאין מריבה מצויה בביתו של אדם אלא על עסקי תבואה, וכיון שהמעכב מעשרותיו סוף שנצרך להם, הרי תמשך קטטה לתוך ביתו, ותסטה אשתו. ויתכן לפרש שאין הכוונה שתסטה ממש, אלא שעיכוב המעשר ימנע ממנו פרי בטן, שהרי שנינו [מע"ש ה יג] שברכת הבנים באה בזכות המעשרות, ושמא תסתר אשתו, כדי שישקנה, ותזכה לברכה של "ונזרעה זרע" כטענת חנה לעיל [לא ב], וראה <b>של''ה</b> [במדבר תורה אור יא]. 
(26) ה<b>צל''ח</b> הביא רמז לכך מדברי רש"י על הפסוק "ויקחו לי תרומה" - "לי לשמי", שאם תשטה אשתו, ימחק השם לתוך המים המאררים, ועל ידי נתינת התרומה, לא תשטה אשתו ויציל את שם ה' מידי מחיקה. 
(27) ע"פ <b>מהרש''א והגר''א</b>. 
(28) <b>רש''י</b>. ותמה ה<b>מהרש''א</b>, שאין זו משמעות לשון "המשתף". ופירש, שמתפלל כביכול על הקב"ה עצמו, שיעשה עמנו למען שמו, כי הוא עמנו בצרה. ו<b>הגר''א</b> ביאר שיודע שאין צערו בא בדרך מקרה, אלא משתף בכך גם את הטעם שה' גזר עליו כך. 
(29) ב<b>נפש החיים</b> [ב יב] ביאר שהשכינה מצטערת בצערו של ישראל [ראה סנהדרין מו א], ונמצא שחוטא שהתייסר, כיון שהצטער על צער השכינה מפני חטאיו ומפני יסוריו, הרי כיון שחטאיו הפכו לזכויות, יש בהם כפלים, על שני חלקי הצער שנגרם בעטיו, וראה <b>רוח חיים</b> [ג ב] ו<b>שפתי חיים</b> [מועדים ג שמט]. 
(30) מצינו "תועפות" מלשון חוזק בפסוק [במדבר כג כב] "ותועפות ראם לו", והכפילות גורמת לחזק את הדבר, וכן מעוף הציפור מורה על חוזק. וראה <b>רש''י</b> [שם] "וכסף תועפות לשון מעוז המה, ואומר אני שהוא לשון ועוף יעופף, המעופף ברום וגובה ותוקף רב הוא זה". 
(31) דעת <b>הרמב''ם</b> [קידוה"ח א ח] שגם אין מחשבים את חשבון הראיה בחו"ל, אך <b>תוס'</b> [יבמות קטו א] נקטו שאם יש קצת אונס אפשר לחשב בחו"ל ולקבוע ע"פ חשבון זה בארץ ישראל, וראה הערה 40. 
(32) <b>רש''י</b> כאן הביא שבסנהדרין [יא ב] דרשו דין זה מ"לשכנו תדרשו", והיינו שכל דרישות שאתה דורש, לא יהיו אלא בשכנו [בשכנותו] של מקום, דהיינו ביהודה שבה היה המקדש, וראה הערה 40. ו<b>רש''י בקדושין</b> [לז ב ד"ה תבעי] כתב שגם אין מקדשין את החדש בחו"ל, ותמה ה<b>מנחת חנוך</b> [ד] א"כ איך קדשו משה ואהרן את החדש במדבר [תוספתא ר"ה א י], והעלה מכך שקודם שנתקדשה ארץ יראל, היו מקדשין ומעברים גם בחו"ל, ותמוה מפרקי דרבי אליעזר [ח] שהקב"ה אמר ליעקב כשיצא לחו"ל, שלא יעבר את השנה. ויתכן שהקידוש הנלמד מ"כי מציון" לא נעשה בחו"ל אפילו קודם שהתקדשה א"י, ורק הקידוש הנלמד מ"לשכנו תדרשו" יכלו משה ואהרן לעשותו במדבר, כיון שהיו שכני המשכן, וכדלהלן. 
(33) האור החיים בספרו <b>חפץ ה'</b> ביאר שאמרו כן כדי שיחשיבם בעיני העם, ואז ישמעו דבריהם, ולכן כשגלה מטרתם אמר שהם "שוא" דהיינו שאמרו שקר, כי לא באו ללמוד ממנו אלא לחלוק עליו, וגם שהם "תוהו" דהיינו שאינם חכמים עד כדי שיהיו ראויים לחלוק עליו. 
(34) ה<b>מהרש''א</b> ביאר שלא היו מטהרין אלא כדי לסתור את דבריו, ולהראות לו שאם לא ישמע לדבריהם, יכולין הם לחלוק עליו אף שלא כהלכה, וכן נקט <b>הרמ''ע מפאנו</b> [קח]. אולם <b>הגר''א והיעב''ץ</b> נקטו שדעתם היתה לטהר במקרה שבא לפניהם, אלא שלולי היו צריכים להתנגד לו, לא היו מטהרים אחר שכבר הורה חכם לאסור. 
(35) בהגהות <b>חתם סופר</b> ביאר שעשו לו כן, כי בעיבור השנה יש נפקא מינה לטומאה, שאיו קטן מטמא בקרי עד ט' שנים, וגילו תלוי בתאריך, וכן לאיסורים כגון ערלה ורבעי שהיתרם חל אחר שעבר זמן האיסור. ועוד כתב [ח"ז כז] שנחלקו עמו בחלב של בן ט' חודשים, שהולכים בו אחר חדשי לבנה, שלפי קביעתו כבר היה אסור, והם התירו כי עדיין לא התקדש החודש לחשבונם. 
(36) רש"י הביא שהמקור למעשה זה הוא ממה שאמר רבי עקיבא במשנה [יבמות קכב ב] "כשהלכתי לעבר שנים בנהרדעא". ותמה ב<b>מלא</b> <b>הרועים</b> שהרי באותו זמן עדיין היו שם חלק מרבותיו, כרבי אליעזר ורבי טרפון ועוד [עי"ש הוכחותיו], והעלה מכך שמעשה המובא כאן ארע בתקופה מאוחרת יותר [וכן משמע ממה שכתבו <b>תוס' ביבמות</b> שם, שקדש בחו"ל כי היה אונס, ושלא כסוגיין, וראה <b>שרידי אש</b> ח"ד קמח]. וב<b>אור שמח</b> [קידוה"ח ד טז] כתב שאף אם הניח חכמים גדולים ממנו בתורה, כיון שאינם יודעים לחשב חשבונות הראיה כמוהו, יכול לקדש בחו"ל, וראה <b>אבני נזר</b> [או"ח שיד]. 
(37) <b>הרמב''ם</b> [קידוה"ח יא יז] כתב שהביא את חשבון זמני ראית הלבנה רק לפי אופק ירושלים, כי קידוש החודש לפי הראיה שייך רק בארץ ישראל, וכוונתו כדברי <b>בעל המאור</b> [ר"ה ח], שגם גדול הדור שיכול לקדש בחו"ל, אינו מקדש אלא לפי זמני הראיה בארץ ישראל. וביאר ב<b>שקל הקדש</b> [בה"ל פ"א ד"ה ואם, פ"ה ד"ה על וד"ה זה] שרק ראית הלבנה בארץ ישראל קובעת, ולכן רק עדים מארץ ישראל יכולים להעיד לצרכה. ומכאן מקור דברי הרמב"ם [סהמ"צ עשה קנג] שאם לא יהיה שום אדם מישראל בא"י, יבטלו כל המועדות. והיינו, אפילו אם יהא גדול הדור בחו"ל. כי הקידוש תלוי בראיית ארץ ישראל, ובלא עדים מא"י מקדש על פי חשבון מתי חלה הראיה בארץ ישראל. וב<b>מנחת חנוך</b> [ד] כתב שאם יש אדם גדול בחו"ל שלא הניח כמוהו בא"י, עדיף שהוא יקדש, ולא בי"ד קטן ממנו שבארץ ישראל. וב<b>משך חכמה</b> [שמות יב ב] ביאר הטעם שבזמננו שאין ב"ד סמוך, הקידוש תלוי רק בבני א"י, כי אם ירצו ישראל שבא"י לסמוך זקנים הרי הם מוסמכים, ונמצא שדי בחשבון בני א"י לקידוש, כי היות ויש כח לקיבוץ הכללי שבארץ ישראל להסמיך זקנים, הרי חשבונם נחשב כחשבון ב"ד סמוך. 
(38) ואז באמת יכל לעבר שנים בחו"ל, אלא שמאז ועד עתה קמו חכמים גדולים ממנו בא"י, ושוב אינו יכול לעבר בחו"ל. 
(39) <b>הגר''ח שמואלביץ</b> [שיחות מוסר לב לה, לג ב] ביאר שחומר הענין הוא משום שאם אין היחיד מקבל מרות רוב חכמי הדור, אף אם הוא גדול הדור, הרי הוא עוקר את מעלת זקני ישראל, שעליהם נשען כל העם, והעושים כך מבטלים את המסורת, ויוצאים מכלל מקבלי התורה, והרי הם "נוטלים" תורה לעצמם, וכאומרים "אין לנו חלק באלוהי ישראל. וזהו גם חומר האיסור להורות הוראה בפני רבו, שאינו משום הפגיעה בכבוד רבו, אלא מפני ביטול מעלת הזקנים שכלל ישראל כולו נשמע אליהם, [ומסתבר שהוא הטעם בחכם שהורה אחר הוראת חכם שלפניו, ולכן הורו להיפך מחנינא, להראות כיצד נעקרת התורה כשמורים בה שלא כמסורה]. 
(40) <b>תוס' בסנהדרין</b> [שם] הקשו, שהרי שם למדו דין זה מהכתוב "לשכנו תדרשו ובאת שמה". וכשיטתם ביבמות שהחשבון מותר בחו"ל, כי לדעת הרמב"ם שגם החשבון אסור, יתכן ש"לשכנו תדרשו" מלמד רק על הקביעות שהיא "דרישה" בשכנו של מקום, ואילו "כי מציון" בא ללמד שגם את החשבון צריך לעשות בירושלים, ראה הערה 31. ו<b>המהרש''א</b> תירץ, שמקרא זה אינו ממעט חוץ לארץ אלא בזמן שבית המקדש קיים, כמשמעות "לשכנו", דהיינו בזמן שהשכינה שרויה בו. ואילו כאן מדובר גם בזמן שאין בית המקדש קיים, ולכן הוצרכו למעט מ"כי מציון תצא תורה". וה<b>צל''ח</b> כתב ש"לשכנו תדרשו" ממעט רק עיבור השנה בחו"ל, ו"כי מציון" מלמד גם על קידוש החדש, עי"ש. <b>והגר''ח שמואלביץ</b> [שם] תירץ לפי דרכו, שודאי מקור המניעה לעבר בחו"ל נלמד מ"לשכנו תדרשו", ואילו הפסוק "כי מציון תצא תורה" מלמד מפני מה ענין זה חמור כל כך, כי מקור התורה בזקני ישראל שבירושלים, והפורש מהם, אף אם הוא גדול הדור, סופו לבא לידי כפירה באלוהי ישראל [אך ברמב"ם שם לא משמע כן, כי נקט את "כי מציון" כמקור שאין מקדשין]. 
(41) <b>הרש''ש</b> הקשה לדעת <b>תוס' בחולין</b> [מד ב] שאם היו שני החכמים בביהמ"ד ונשאלה השאלה לשניהם יחד, אף שאסר האחד רשאי חבירו להתיר, הרי כיון שחנינא ושני הת"ח ישבו יחד, למה לא יוכלו לטהר אחר שטמא, ולהפך. ובשם הגר"א גורדון מובא שההיתר הוא רק כששניהם נשאלים יחד, ולא כשיושבים במקום אחד, וראה <b>עינים למשפט</b>. 
(42) <b>הר''ן</b> [ריש ע"ז] הביא שלש טעמים לדבר. וב<b>בית לחם יהודה</b> [גליון שו"ע יו"ד רמב] כתב, דהיינו דוקא בחכם שהורה מתוך ידיעת הדין, אך אם החמיר ואסר בלא טעם, אלא משום שאינו בקי בדין, מותר להתיר אחריו. 
(43) ראה <b>מהרש''א</b> [ב"ק קיז א] שביהמ"ד ביבנה נקרא על שם סדורו, כי דקדקו בו להושיב כל אחד במקום הראוי לו, וכמבואר שם שמי ששאל שלא כראוי לו, הורידוהו לשורה אחורית כפי ירידתו. 
(44) ב<b>יערות דבש</b> [ח"ב ג] העיר שהמשך דבריו נסובו על חביבות התורה, ולא על כבודה. וביאר שהמון העם היו עומדים מפני ס"ת ולא מפני ת"ח [מכות כב], וסברו שאין בכך ביטול עשה של "והדרת פני זקן" כי רק בשעת מלאכתם עשו כן, ואז הם פטורים מכבוד ת"ח, ועל כך בא רבי יהודה לומר שכבוד התורה הוא גם עבור חביבותה, וראוי לעמוד לפניה בכל עת, כמו שנינו בבכורים [ג ג] שהאומנים היו עומדים לפני מביאי הבכורים אפילו בעת מלאכתם, כי היתה מצוה חביבה. 
(45) אף שבאו לדבר בכבוד אכסניא, דיבר בכבוד התורה, כי אילולי מכניסי האורחים לא יכלו תלמידי חכמים ללכת מעיר לעיר ללמוד תורה, וכיון שכבוד התורה הוא רק כשיש "מבקשי ה"', ומציאותם תלויה באכסניא, נמצא שהיא חלק מכבוד התורה [וראה עוד <b>בתוס' ר''י</b> <b>החסיד ומהרש''א</b>]. ובהקדמת שו"ת <b>עמודי אור</b> כתב שהטעם לפתוח בכבודה <b>תחילה</b>, נלמד ממעשה הצרפית [מלכים יז] שהיה לה רק כד קמח, ואמר לה אליהו שתעשה ממנו עוגה קטנה, ושוב לא כלה הקמח, והיינו שרק בזכות שארחה את אליהו המשיך לה הקמח, ולולי מעט הקמח שבתחילה לא היתה מארחתו, ומכאן שאם אין קמח אין תורה ולהיפך, ותלויים זה בזה. ו<b>הגרי''ש אלישיב</b> [קובץ תשובות א ע] ביאר שרבי יהודה בא ללמד כי אע"פ שעשר גלויות גלתה סנהדרין [ר"ה לא], אין צורך לשנות את התורה להתאימה לרצון העם שיהיו לה לאכסניא, ולא יאמרו שהיא ישנה לטעמם, כי האכסניא של תורה היא לומדיה המחבבים אותה, ובעיניהם היא חדשה כל יום. 
(46) ע"פ <b>הגר''א</b>, וביאר שארון זה לא נעשה ע"י בצלאל, אלא ע"י משה, ועשאו כשקבללוחות ניות, והניח בו שברי לוחות ראשונות, והוא היה יוצא לפני ישראל למלחמה [ראה רש"י במדבר י לג, ותוס' סוטה מב ב ד"ה מפני]. 
(47) ה<b>מהר''ל</b> נתיבות עולם א נתיב התורה יא] ביאר שכוונת רבי יהודה ללמד, כי כאשר הולכים ללמוד תורה, אין הליכתם נחשבת כהליכה רק לבית רבם, אלא כמבקשים את ה', כמו שהמבקש את הארון נחשב שהוא מבקש ה', וכאדם ההולך לבית הסמוך לעיר אחרת, שאינו אומר שהולך לבית פלוני, אלא לעיר פלונית, כי הבית הוא נמשך ונטפל להעיר וכן הארון הוא נמשך אחר ה' וטפל לו, ולכך המבקש את הארון נחשב כהולך אל ה', וכל שכן ת"ח שהולכים מעיר לעיר ללמוד תורה, והתורה נמשכת אחר השכינה, שהם נחשבים כמבקשי ה' שהוא העיקר שאחריו נמשך התורה. 
(48) ראה בתענית [ח א] שאין התלמיד לומד מרבו, אלא כשהרב מסביר לו פניו, וכן לאידך, כל קבלת התורה היא רק מצד השתוקקות ישראל, ונמצא שלימוד התורה מפי הקב"ה תלוי בהסברת פנים של הלומד והמלמד [וראה <b>נפש</b> <b>החיים</b> א ז, ו<b>בן יהוידע</b>]. 
(49) ב<b>עיני יצחק</b> ביאר, כי כשם שצמצמתי חכמתי העמוקה, והסברתי לך כפי כח שכלך, כך גם אתה תשתדל לצמצם שכלך ללמד ולהסביר לישראל כפי הבנתם, שהתמעטה אחר מעשה העגל. [ועוד אמר לו שגם יחזיר את האהל למקומו]. 
(50) <b>רש''י</b> לא גרס כאן "שנאמר וכו"', וביאר <b>הגר''א</b> שרבי אבהו סבר שכל הפסוק נאמר למשה, ואינו נסוב על מה שיקרה אחר שיקיים את הצווי לחזור למחנה ויתבטל התנאי, ונמצא שרבא אמר דבר בפני עצמו. 
(51) מו"ר <b>הגראי''ל</b> ביאר בספרו "ימלא פי תהלתך" עמוד ר"כ, שמושגי "חדש וישן" הם רק בדבר שאדם משתמש בו לצרכו אולם אין חייו תלויים בו. אך התורה נחשבת ללומדיה כאויר שחיי האדם תלויים בו תמיד, ובכל רגע ורגע נחשב אצלו כאויר חדש. וכיון שחיי האדם הרוחניים תלויים בלימוד התורה, רצה הקב"ה שכל אחד מישראל יוכל ליטול חלק בה אפילו כשאינו יכול ללמוד, ולכן התחדשה האפשרות של שותפות בלימוד התורה כמו יששכר וזבולון, מה שלא מצינו כן בשאר מצוות שבגופו [מתוך דבריו במעמד סיום הש"ס מחזור י"א של הדף היומי, בירושלים]. 
(52) <b>מהרש''א והגר''א</b> [ע"פ סוטה לז ב]. 
(53) <b>המהרש''א</b> ביאר, כי כשם שדרשו כך על קריאת שמע שנאמר בה "אשר אנכי מצוך היום", כך יש לדרוש גם על התורה שנאמר בה "היום הזה". ו<b>הגר''ח שמואלביץ</b> [לא א] ביאר שבכל פעם שקורא ק"ש נחשב לו כקבלת עול מלכות שמים חדשה, ואינה כהמשך של קבלתו מאתמול, וכן העוסק בתורה נחשבת לו כאילו עתה קיבלה, וזהו כבוד התורה. ויתכן עוד, שהרי אמרו [חגיגה ט ב] שהמבטל ק"ש פעם אחת הוא בכלל "מעוות לא יוכל לתקון", והיינו כי אף שיכול לשוב על ביטול מצוות ק"ש, הרי הוא כעבד המורד בדבר אחד [שע"ת א ו] שנחשב כפורק עול לגמרי, וכן הלומד תורה, קדושתו היא בלימוד ללא הפסק, כי הפסקתו מוכיחה על מיעוט חשיבותה בעיניו [<b>תשב''ץ</b> לג ג]. וה<b>חפץ חיים</b> [שה"ל שער התורה ג בהגה] הוכיח שקדושת הלימוד היא כפי שמחשיב את התורה, וכמה שמפסיק יותר, כך מפחית בחשיבותה, כמבואר ב<b>רא''ש</b> [פ"א יג] שאם תורתו אומנותו לימודו חשוב משאר אדם, וראה <b>ב''ח</b> [או"ח מז] <b>וביאור הגר''א</b> למשלי [כא כח], <b>ואגרות חזו''א</b> [ח"א ג] ולהלן. 
(54) <b>הגר''א</b>: ביאר ש"הס" נגזר מלשון שתיקה, והיינו שבלימוד חבורה צריך לדעת לשתוק בעת שחברו מדבר. 
(55) כתב ה<b>מהרש''א</b> [מכות י א] "דרך למוד תורתנו, מתוך עומק ענינים לא יבא האדם על בוריה של תורה ועל אמיתתה, רק ע"י פלפול וחידוד עם חברים, משא"כ דתי העכו"ם שכל אחד עושה לו דת לעצמו כפי רצונו ודעתו, ואינו צריך לחברים" [ועיין לעיל ו הערה 23, ובסמוך הערה 56]. וב<b>עץ יוסף</b> ביאר שרק ע"י הפלפול בחבורה יוציא דברים מחודשים, ומתוך כך תהא התורה חביבה כאילו היום קבלוה. וכבר מצינו בכמה מקומות שריבוי הציבור מועיל לחידוד וליבון הלימוד, [ראה לעיל כח א, וברש"י ד"ה תלויה, סנהדרין לג א רש"י ד"ה אפילו], אך לעיל [ו הערה 23] מוכח שאין זה דבר טבעי מצד ניצוח הלומדים בלבד, אלא שכפי ריבוי המשתתפים גדולה מעלת השראת השכינה, וראה <b>ב''ח</b> [א"ח רצד] שהשכינה יושבת כנגדם ומחכמתם ומלמדתם תורה. [ובתענית ז א הגירסא ד"ת אין מתקיימין ביחידי, וראה הערה 58]. וב<b>בה''ל</b> [קנה ד"ה ויקבע] כתב שע"י לימוד בחבורה מתרבה כבוד שמים, והביא <b>תנא דבי</b> <b>אליהו</b> שעל ידה הקב"ה נושא פניו לישראל. 
(56) ה<b>מהרש''א</b> [שם] ביאר כדרכו, שהלומד ביחידות, הרי הוא נוהג כעובדי כוכבים שלימודם ביחידות, והרי עכו"ם שלמד חייב מיתה [סנהדרין נט] וכל מיתתו בסייף, ולכן נאמר בו "חרב על הבדים". [ולמבואר לעיל שרק בחבורה נעשית כחדשה, הרי ביחיד גורם שתהא כדיוטגמא של מלך ישנה, ומפני כך לא ישמעו לה, וחייב מיתת סייף כמורד]. וה<b>גר''א</b> ביאר ששלשה החסרונות שנמנו כאן, הם כנגד שלשה דברים שהתורה מועילה להם, כי היא נותנת חיים ומצילה מחטא ומחכמת, והלומד יחידי גורם להיפך. ויתכן עוד כביאור ה<b>מהרש''א</b> ששנים הלומדים מתוך שמחדדים זה לזה יבואו ברוב אל האמת, אבל האחד יתכן שיטעה ולא ישים אל לבו. ומצינו [לעיל ה ב, כט ב] שהתורה נקראה "אמת" והיינו שלימוד התורה לאמיתה אינו מעלה גרידא, אלא שהאמת היא המהות של התורה, ונמצא שאם לומד יחידי ואינו מגיע אל האמת, הרי הוא מנותק ממקור החיים, וממילא הוא מת בסייף כמו שאמרו ב<b>ילקוט שמעוני</b> [ישעיהו שפט] הספר וסייף ירדו כרוכין מן השמים אם אתם מקיימים את התורה הכתובה בספר הזה אתם ניצולים מזה ואם לאו הרי אתם לוקים בו, וראה עוד בסוף הערה 58. 
(57) ה<b>יעב''ץ</b> [תענית ז א] הקשה הרי שנינו באבות [ג ו] ומנין שאפלו אחד היושב ולומד ששכינה כנגדו וכו', ומשמע שאין איסור ללמוד יחידי. וביאר, דהיינו באופן שאין לו חברים בעירו ללמוד עמם, שודאי ילמד לבדו, ולא יתבטל מפני לימוד יחידי. וראה <b>רש''י</b> [אבות א ו] "עשה לך חבר - אמרי לה ספרים ואמרי לה חבר ממש, לפי שטובים השנים מן האחד", וגם ב<b>ספר חסידים</b> [תתקמ] כתב "יש אדם המצליח בלמודו כשהוא עוסק לבד, יותר ממה שהיה לו חבר", וכ"כ בשו"ת <b>מהר''י מינץ</b> [סה] שבימינו הספרים הם חבריו, ובשו"ת <b>שבות יעקב</b> [ח"ב סד] נקט שהם נחשבים כרבותיו. 
(58) ב<b>עיון יעקב</b> [שבת פג ב] ביאר שמשמעות "מתקיימת" היא כירושה, והיינו שרק לאדם כזה התורה עוברת בירושה ותחזר על בניו [ראה ב"מ פה א], אך מי שאינו יגע על התורה, אילו יהיו בניו ת"ח, יראה כאילו התורה באה בירושה, ולא יעמלו בה, ולכן רק העמל בה יהיו בניו ת"ח, למען ידעו שהיא נקנית בעמל. ו<b>רש''י</b> פירש מתקיימת - מצויה, וכוונתו כמציאה, שבתורה היא באה ע"י יגיעה, כמאמרם [מגילה ו ב] "יגעת ומצאת תאמין", והיינו שאינו משיגה העמל עצמו, אלא שהעמל בה זוכה ונתנת לו כמציאה, ומכוון לאמיתה של תורה, וכן מצינו ב<b>ירושלמי</b> [פאה א א] "דבר שמסרו בי"ד נפשם עליו, מתקיים כמו שנאמר מסיני", [אבל לאוקמי גירסא שלא תשתכח ממנו תלוי בסיעתא דשמיא, מגילה שם]. אולם מדברי <b>הרמב''ם</b> [ת"ת ג יב] משמע שלא במהרה הוא משכח, וראה בשבת [קלח ב ומהרש"א שם] ובעירובין [נג א ורש"י שם, ומהרש"א חגיגה יד ב] ש"מתקיימת" בשניהם, שמכוון לאמיתה וגם אינו שוכח. ויתכן שמפני כך הלומד יחידי מתחייב מיתה, כי שנינו באבות [ג ח] שהמשכח דבר מלימודו חייב מיתה, ובאונס פטור, כי חיובו רק כשמסירם מלבו, והיגע בתורה לאמיתה אפילו ביחידי, הובטח לו שלא תשכח מפי זרעו, והוא בכלל אונס, אך אם אינו יגע, כיון שאינה מתקיימת בידו הוא מתחייב מיתה. 
(59) במהות "מיתה" זו מצינו כמה ביאורים: <b>בשו''ת מהרשד''ם</b> [חו"מ צז] כתב שאינו מש מהאהל תורה אפילו כאשר גופו מת וחלל מצרות הזמן. ב<b>עיני יצחק</b> [המגיד מוילקומיר] ביאר שהוא האדם המסיר מלבו בעת למודו את כל עניני העולם, ועושה עצמו כמת שאינו מרגיש בהם. וב<b>מכתב מאליהו</b> נקט שממית את ה"עצמו" ואינו חושב כיצד להתגדל. וראה ב<b>דרך חיים</b> [מהר"ל לאבות ו ה] שאם הוא עשיר ויאכל פת במלח שלא לצורך, אין זה נקרא שממית עצמו על התורה, אלא רק אם יניח עשרו וכל עסקיו בשביל התורה. וה<b>חפץ חיים</b> ביאר שבעת למודו צריך לראות עצמו כאילו זו כל תורתו, כאילו היום ימות, ואין לו אלא שעה זו ופרק זה. אולם ה<b>ט''ז</b> [או"ח מז א] כתב שה"מיתה" היא בעצם הלימוד, כי אינו מתקיים במי שלומד בשטחיות ובקלות, אלא רק במי שעוסק בפלפול, ועמל להעמיק בהבנת התורה. ועיין בספר <b>דברי תורה על פרשת השבוע</b> <b>לפי החזון איש</b> [בהוצאת ספרית "חברותא"], בפרשת חקת, שלדברי החזון איש המיתה האמורה כאן היא <b>המתת החיים השטחיים</b>, <b>ומיתה זו היא היוצרת את החיים האמיתיים</b>. וב<b>אבי עזרי</b> [הקדמת נשים] הקשה הרי אמרו [קידושין יב א] שמעתתא בעיא צילותא. וביאר כנ"ל, שקנין התורה אינו מכח העמל עצמו, אלא שהעמל בה זוכה ונתנת לו כמציאה, ועיקר העבודה היא להתרומם מעל כל הפרעה, ולהשים עצמו כמת, ואז יזכה מתוך הצער למצא הרווחה וצלילות הדעת. 
(60) <b>השל''ה</b> [תולדות אדם בית חכמה יד] ביאר, שאילו לא חטא אדם, היה שכלו בהיר היה מבין תורה שבכתב, ומתוך הבנה זו היה יודע הכל, ולא היה צריך לתורה שבעל פה. ורק מכח שחטא וסילק האור והביא מיתה לעולם, הוצרך לתורה שבעל פה כמו התלמוד, שהוא ביאור ופירוש לתורה שבכתב, וצריך להמית עצמו עליה, שאלולי כן היתה מבואר בעצמה, כמו שעינינו רואות בדור הקדמונים, שהיה להם שכל בהיר היו מבינים דבר עמוק בלי פירוש, אחר כך לא היו מבינים בלתי פירוש, ואחר כך פירוש על פירושם, הכל לפי חשכת השכל. וה<b>מהר''ל</b> [נצח ישראל ז ועוד] ביאר שהגופניות היא סתירה לשכליות, ורק מי שאינו מחשיב את גופו כלפי התורה, בו היא יכולה להתקיים, וראה סנהדרין [קיא א] "לא בארץ החיים" שאין מתקיימת במתענג. ובספר <b>חסידים</b> [תתקנה] ביאר שימות באהל ביתו או באהל רבו, ואף שחי חיי צער תורה הוא עמל, וכלשון <b>הרמב''ם</b> [ת"ת ג יב] "מי שממית עצמו באהל החכמים", וראה <b>מהרש''א</b> [גיטין נז ב]. 
(61) <b>הגר''י קמנצקי</b> [אמת ליעקב, חקת] כתב שפסוק זה נאמר בפרשת פרה אדומה, כדי ללמד כי כשם שטעם מצוות פרה אדומה אינו נתפס בשכל האנושי, כך גם לימוד התורה, אי אפשר להשיגו בכל האדם, אלא שהעמל וממית עצמו בעומק בלימוד [כהט"ז הנ"ל] מזכים אותו מהשמים להבינה ולקנותה. 
(62) רש"י בשבת [סג א] ובע"ז [יט א] ביאר שאם לא ישנן תחילה את דברי רבו, אלא ירבה בקושיות ותירוצים, יתכן שישכח את עיקר הדברים, ושמא לא ימצא רבו זמן פנוי ללמדו, ואילו אם ישנן תחילה ואח"כ יקשה, יעלה בידו לתרץ את הקושיות בעצמו. 
(63) <b>מהרש''א</b>, <b>והגר''א</b> ביאר ע"פ מה ששנינו [אבות ה ו] שיש כמה דרגות בתלמידים, יש שסופג הכל, ויש שיודע להפריש את הפסולת, וכמו שותי החלב שיש השותה עם כל הפסולת, ויש שעושה ממנו חלב, והטורח בתורה לקחת רק את המובחר, דומה לעושה החמאה. 
(64) בישעיה [כח ט] נאמר "את מי יורה דעה ואת מי יבין שמועה, גמולי חלב עתיקי משדים", וביאר <b>הגר''א</b> ש"גמולי חלב" הוא המקיא חלב אמו, והיינו שמשבר כל תאוותיו, אך כל זמן שיש לו תאוות הממון, הוא כתינוק הרוצה להיות קרוב לשדי אמו, כי הממון נצרך לרכוש את התאוות [ואף שאינו נצרך להם, עדיין קשור בהם], ולכן אינו זוכה לשלימות בתורה, עד שיהיה "עתיקי משדים" ויגמל גם מתאווה זו. 
(65) ה<b>מהרש''א</b> [סוף ב"ב] ביאר שהכונה שיזכה להבחין גם בדם שהוא ספק - שאחרים מטמאים אותו מספק, אך אין שורפין עליו תרומה - והוא ידע להבחין ולקבוע אם הוא טהור ודאי או טמא ודאי. 
(66) ה<b>מהרש''א</b> ביאר שלדון בדיני ממונות צריך יותר ארך רוח, כי בא לפניו ריב בין שני בעלי דין [שלא כאיסורים ונפשות שאין צד נוסף], ולכן זוכה לכך רק אם שתק לכעס רבו פעמיים, ובסוף ב"ב הוסיף שלפעמים מתוך דיני ממונות כגון גזלות באים לדיני נפשות, ולכך בדיני גזלות צריך דיין מומחה, ומי ששתק לכעס רבו, יהיה מומחה לדון בדינים אלו שהם "בין ממונות לנפשות". ו<b>הגר''א</b> לא גרס "בין" אלא "בדיני נפשות ובדיני ממונות", והיינו שזוכה לדון בשניהם. 
(67) בשבת [לא א] אמרו ש"חכמה" האמורה בכתוב היא סדר קדשים, וביאר החפץ חיים שכוונת הפסוק לחכמה העליונה, ואילו כאן מדובר על הרוצה להחכים בחכמה אנושית. 
(68) <b>רש''י</b> נקט שחסדו של יתרו נזכר בפסוק "ויבואו אהרן וכל זקני ישראל לאכול לחם עם חותן משה", וכ"כ בשמואל א [טו ו] שנהנו מסעודתו משה ואהרן וכל זקני ישראל, וראה <b>מהרש''א</b> [סד א] שמשה לא אכל עמם רק היה משמש לפניהם. <b>והגר''א</b> תמה איזה חסד עשה להם במה שאכל עמם. ולכן ביאר שהכוונה על מה שהאכיל את משה כשברח ממצרים, ונחשב כחסד עם כל ישראל, כי משה הוא עיקרם, וכן משמע מהמשך לשון הגמרא "ומה יתרו שלא קרב את משה אלא לכבוד עצמו". 
(69) ה<b>מהר''ל</b> [שם] ביאר שהמכניס ת"ח לביתו ישמר מכל רע, כי כל מציאות קיום העולם הוא לצורך הת"ח, וכדי שיהא קיום לחכם צריך בהכרח להקדים קיום למכניסו כדי שיוכל להעניק לו מקום. 
(70) ה<b>מהר''ל</b> [שם] ביאר שמצרים הם סמל החומריות, וישראל הם סמל הרוחניות, ואם המצרים זכו להתחבר מעט אל הרוחניות, אע"פ שארחום רק לטובתם, המארח תלמיד חכם בביתו ודאי יזכה להתחבר למעלת התלמיד חכם, שגם הוא נחשב כחלק רוחני כלפי שאר בני אדם שהם שקועים בחומריות. 
(71) ראה ב<b>דברי הימים א</b> [טו יח] שעובד אדום היה לוי מן השוערים במקדש, ולכאורה תמוה, אם כן איך עבד גם בכיבוד וריבוץ, והרי אין משורר רשאי לשער. ושיטת רש"י [ערכין יג ב] שגם כיבוד העזרה הוא מכלל עבודות הלויים [וראה הגהות יעב"ץ שם, ויתכן לומר שהיה שוער רק בביתו, וכיון שלכך לא שייך מינוי לכן היה יכול לעשות עוד עבודה. או שרק כיבוד העזרה נחשב עבודה, ולא כיבוד לפני הארון בביתו]. וראה <b>מקדש דוד</b> [י ה] שרק עבודות השירה והשיעור היה בהן מינויים ללויים מסויימים, אך שאר העבודות כל לוי יכל לעשותן כרצונו. 
(72) ה<b>מהר''ל</b> [שם] ביאר שכל הברכה והשפע בעולם הזה מקורו מעולם העליון, והוא בא רק על ידי הארון, או תלמיד חכם שיש לו דביקות בעולם העליון, עי"ש ביאור סוגיין באריכות. 
(73) <b>בירושלמי</b> [יבמות פ"ב הי"ד] מבואר שלא ילדו בבת אחת, אלא כל אחד נולד בהפרש ט"ו מקודמו, ונמצא שכל אחת ילדה בשלשה חדשים שש בנים, ונחשבו כששה ב"כרס אחת", כי עד שלשה חדשים אין עוברה ניכר. והראיה לכך, שהרי נאמר [שמואל ב, ו יב] שאחר ג' חדשים כבר אמרו לדוד שהתברך ביתו של עובד אדום, ואילו נולדו כל הששה בהריון רגיל, הרי עתה לא ניכרה עדיין הברכה, ובהכרח שעד ג' חדשים נולדו כלם בסדר זה. [והגר"א נקט שסוגייתנו שלא כהירושלמי, וביאר, כיון שהיה ההריון גדול כל כך, שהיו ששה בכרס אחד, מסתמא היה ניכר מיד]. 
(1) יתכן שפסוק זה בא ללמד למה כל הששה היו בנים, כי ב<b>שנות אליהו</b> [סוף זרעים] כתב שלידת נקבה עדיפה לצורך העולם, כי היא תוליד כמה בנים, אך לאדם המוליד, עדיף ללדת בנים, כי כל אחד מהם יכול לקחת כמה נשים ויביאו הרבה בנים, וכבר הבאנו [ס הערה 12] בשם <b>בעלי התוספות</b> [ויקרא יב ב] שיש באשה שבעה נקבים שלשה מימין ושלשה משמאל ואחד באמצע. אם נכנס הזרע בנקבי ימין תלד זכר, ואם בשל שמאל תלד נקבה, ולכן בני ישראל במצרים ילדו שלשה זכרים ושלשה נקבות בכרס אחד, כי אצלם הברכה נצרכה לקיום העם, אך אצל עובד אדום שהיתה הברכה רק לו עצמו, הועילה לו הברכה שיהיו כלם בנים [וראה <b>מהר''ל</b> גבורות ה יב, נצח ישראל לב, בביאור הברכה של לידת ששה בכרס אחת]. 
(2) ב<b>קול אליהו</b> [שמואל ב, ו יא בהגה] ביאר שהכתוב הוצרך להודיע שהיו בעלי כח וגבורה כי ה<b>אברבנאל</b> כתב שבדרך הטבע ששה שנולדו בכרס אחד המה חלשים, ורק אלו שנולדו מכח הברכה עבור הארון, לא שלט בהם הטבע, והיו בעלי חיל בכח לעבודה. 
(3) ע"פ <b>מהרש''א</b>. 
(4) כך פירש <b>רש''י</b>, <b>ובעין יעקב</b> גרס בגמרא "השעה דוחקתו, מאבשלום", וביאר ב<b>עיון יעקב</b> [עירובין יג ב] שאבשלום היה ראוי למלוך אחר דוד, ומאחר שדחק את השעה, נדחה הוא. 
(5) כך ביאר <b>הגר''א</b>, וכמשמעות ההוכחות מאבשלום ורב יוסף. אך <b>רש''י בעירובין</b> [יג ב] ביאר "הדוחק את השעה - מתיגע להעשיר ולהתגדל, ורואה שאינו מצליח, ואף על פי כן חוזר והולך למרחקים, ומכניס עצמו לגבוהות". וה<b>מהרש''א</b> ביאר ע"פ רש"י [ב"ב יב ב] ש"שעה" היא "מזל", ואמרו [שבת קנו ב] "מזל שעה גורם", ולכן אין אדם יכול לדחוק את המזל בכח, אלא בסיעתא דשמיא, וראה ב<b>אבן</b> <b>שלמה</b> [פ"ג] שהנולד במזל עני, אם דוחק את מזלו, השעה דוחקתו, והיינו שלפעמים מתעשר על חשבון חלקו בעוה"ב. 
(6) כך ביאורו ע"פ <b>הגר''א</b>, וכנ"ל. ובעירובין [שם] אמרו שהנדחה מפני השעה, שעה עומדת לו - ופירש רש"י "לאחר זמן עתידה לעמוד לו שעה מצלחת". ואף שאמרו [ב"ב יב ב] "כל המריעין לו לא במהרה מטיבין לו", כבר ביאר <b>המהרש''א</b> [ב"ק פ ב] דהיינו רק למי שמצטער ומרגיש שמריעין לו, כי הרודף אחר השררה השררה בורחת ממנו. ומה שאמרו [בב"ק שם] "דלת הננעלת לא במהרה תפתח", כבר התבאר ב<b>שטמ''ק</b> שם דהיינו באדם שהיתה לו שעת רצון, ועברה ממנו שלא ברצונו, ולכן צריך להרבות ברחמים שתבא לו שוב [רש"י שם] ועי"ש <b>מהר''ץ חיות</b>. 
(7) <b>רש''י</b> [הוריות יד א] פירש ש"סיני" הוא היודע משנה וברייתא שהן אבוהון דהלכתא, וכוונתו למה שאמרו בירושלמי פסחים [פ"ו ה"א] כל תורה שאין לה בית אב אינה תורה, והיינו שאי אפשר לסמוך על מה שדורש מעצמו, אלא אם מסתמך ומתבסס על משנה או ברייתא. אמנם כל התועלת של סיני נצרכת רק לתלמידים הבאים ללמוד, ועליהם למגמר והדר למיסבר [כדלעיל] ואם לא יהיה הרב סיני לא יוכל ללמדם, אך בסוגיין כשבקשו ראש ישיבה, היה תפקידו ללמד את החכמים, שהרי גם רב יוסף המשיך ללמוד לפני רבה [כדלהלן], ולפיכך הסתפקו אם עדיף עוקר הרים. וסיבת הספק היא כי בראש ישיבה מצינו שני תפקידים, שיהיה פרנס על הציבור [הוריות י א, וראה לעיל נח ב] ובתפקיד זה עליו להורות לרבים, ומאידך תפקידו להעמיד תלמידים, ובדרך לימודו אין למדים ממנו הלכה למעשה, [ב"ב קל א,] כי עיקר הלימוד לתלמידים הוא בפלפול וסברא, אצל מי ששמועותיו מחודדות ומבין על בורים. [שבת פב א, עירובין סז א ועוד] ובזה דנו, האם צריך שיהא גם סיני או עיקרו עוקר הרים, והסיקו שהעיקר הוא שילמד שמועות פסוקות ששמע מרבותיו. עוד יתכן, שלא הסתפקו מי <b>עדיף</b> אלא מי <b>קודם</b>, כי לענין עדיפות, הלכה כתנא קמא באבות שסיני עדיף, אך לענין מינוי ראש ישיבה דנו להקדים עוקר הרים, כדי שילמד כיצד לברר הלכות על בוריים, דהיינו שלא יהיו לומדים הלכות מתוך תלמוד, כמבואר ברש"י בנדה [ז ב] שהאמוראים הראשונים שנו לתלמידיהם כל אחד כפי ששמע מרבו, ורק האחרונים העמידו הלכה על בוריה, ודקדקו בטעמיה וקבעו כמי ההלכה. 
(8) <b>הגר''א</b> [משלי ו ח] ביאר שהמעמיק בלימודו נקרא טוחן, וכמו שמצינו ביומא [מו א] "לא חש לקמחיה", ואילו מי שיודע הרבה אך אינו מעמיק, נקרא "בעל חיטים" כי יש לו חומר שאינו מוכן כחיטים לפני הטחינה, ואף הם נצרכים לכל. 
(9) <b>רש''י</b> [הוריות שם] פירש שרב יוסף הוא מרי חטיא שמשנה וברייתא סדורין לו כנתינתן מהר סיני, ו<b>רבינו יהונתן</b> בעירובין [ל א] כתב שהיה בקי במשניות וברייתות ומסודרין בפיו כאילו קבלן מהר סיני מפי משה רבינו. ומשמע מדבריו שהבקיאות והסדר שתי מעלות הן. וכן הוא בביצה [טז ב] בסומא שידע משניות והיה חוזר עליהן לפני שמואל שתהיה משנתו סדורה כמעיקרן. וראה דברי <b>רש''י בסנהדרין</b> [צט ב] שהחוזר על התורה, התורה מחזרת עליו ומבקשת מאת קונה למסור לו טעמי תורה וסדריה. ומבואר שהסדר להעמיד כל הלכה בענין הדומה לה, הוא חלק מגילויי טעמי תורה, ואינו בקיאות וידיעה בעלמא, ואינו בכלל לאוקמי גירסא שלא תשתכח, אלא כתוספת בעצם לימודו. ולכן נחשב סידור משנתו כנתינתן מסיני, שהרי אמרו כי רב שמשנתו סדורה שונה לתלמידיו בדרך קצרה, [לדעת רש"י בעירובין מז ב דלא כהרמב"ם פ"ב מדעות ה"ד] ועל ידי כך יודע פירושה האמיתי, כמו שקבלה משה רבינו כללים כללים, ומתוך ידיעת מקומה בכלל יודע טעמה. [עיין <b>במדרש רבה</b> שמות מא ו <b>ובביאור</b> <b>הגר''א</b> משלי ט ב]. 
(10) באבות [פ"ב מ"י ואילך] שנינו חמשה תלמידים היו לריב"ז, וביניהם רבי אליעזר בן הורקנוס שהיה בור סוד [-יודע ובקי ואינו שוכח דבר מתלמודו], ורבי אלעזר בן ערך שהיה כמעיין המתגבר [-חריף ומחודד ומחדש מסברא], ונחלקו שם ת"ק ואבא שאול מי משניהם שקול כנגד כל התלמידים. וכתב רבינו יונה שלא נחלקו, אלא שכל אחד נקט במה שיבח ריב"ז את אחד מהם יותר מכל תלמידיו, אך רש"י שם נקט שנחלקו בסיני ועוקר הרים מי עדיף, ולדבריו יקשה ממשנה זו לנידון סוגיין, שהרי הלכה כת"ק שרבי אליעזר בן הורקנוס, שהוא סיני, עדיף כנגד כולם. עוד הקשו האחרונים ממה שנפסקה הלכה בכל מקום כרבה במחלוקותיו עם רב יוסף, ובמיוחד תמוה לפי מה שביאר <b>הרא''ש</b> [שבת פ"ב כג] דהיינו כשחולקים בסברות, שבזה רבה עדיף כי הוא עוקר הרים, אך כשחולקים בשמועה לא נאמר כלל זה. ולכאורה המסקנא במשנה באבות ובסוגיין כי סיני עדיף. ואמנם כך כתב <b>מהרי''ק</b> [שרש קסט] בשם הריצב"א, שהלכה כרב יוסף נגד רבה, כי מסקינן שסיני עדיף. ולכאורה מוכח כמבואר בהערה 7, שנידון סוגיין הוא רק לענין מינוי ראש ישיבה, ואילו שם מדובר לענין הכרעה בהוראה, ויתכן שבזה סיני עדיף לפסוק. [וראה <b>בתשב''ץ</b> לג שריש מתיבתא אינו ממונה להורות]. אולם <b>המאירי</b> בהוריות כתב, שאין סיני עדיף אלא כשיודע לדמות דבר לדבר ולהוציא דבר מתוך דבר, אך כשמשנתו סדורה בפיו בלבד ואינו יודע לדמות ולהבין אינו בכלל סיני, וצריך להזהר מהוראתו וכו', ונמצא שבמקום שנחלקו בסברות עצמם פשיטא שעוקר הרים עדיף, וכמו שכתב הרא"ש. ומה שאמרו כי סיני עדיף, היינו כי גם לבדוק אמיתות הסברא צריך בקיאות, וכמו שמצאנו בסנהדרין [מב א] במי אתה מוצא מלחמתה של תורה, במי שיש בידו חבילות של משנה, ופירש"י שם כי בעל סברא שלא למד משניות מהיכן יתגלה הסוד, ורק כשיודע ומקשה מדבר על דבר מבין טעם ההלכה [וראה מהרש"א חגיגה כב א]. ונמצא שסיני עדיף לגלות טעמי ההלכה, אבל באופן שהתגלו מקורות הטעמים על ידי סברא ודאי שעוקר הרים עדיף. וראה <b>בשערי תשובה</b> [או"ח קלו] בשם <b>הכנסת הגדולה</b> שלגבי עליה לתורה של שני בעלי שמחה, תלמיד חכם בעל הוראה קודם לת"ח מפולפל ואינו בעל הוראה, וביאר <b>הפמ''ג</b> שטעמו משום שסיני עדיף. ועדיין יש לדון בבעל הוראה שהוא עוקר הרים ואינו סיני אם יקדם למי שאינו בעל הוראה אלא רק עוקר הרים. ולכאורה משמע שהבין כי ענין סיני הוא הידיעה לפסוק, וגם בעל הוראה שהוא עוקר הרים יקדם למי שאינו בעל הוראה. ובכך נדחית השגת מהרש"ק על הפמ"ג, שהרי היום אין עדיפות לסיני כי במעט חיפוש ימצא האדם מבוקשו, ואין צורך במרי חיטי, אך הביאור הוא כנ"ל, שמעלת סיני היא בידיעה לפסוק בדברים המתחדשים בכל יום [לשון המהרי"ק, שם], ולכן הוא קודם למי שאינו בעל הוראה. 
(11) <b>הגר''א</b> ביאר שחוזי הכוכבים באו אל רב יוסף, שהרי אסור לשאול בהם [פסחים קיג ב, וכשיטתו ביו"ד קעט ז שהאיסור רק כשהולך אליהם לשאלם]. 
(12) ב<b>בן יהוידע</b> כתב שנוספה לרב יוסף מחצית שנה כיון שנדחה מפני השעה. 
(13) הרבה ביאורים נאמרו על תיבות אלו. א. <b>רש''י</b> פירש, שרב יוסף לא רצה לנהוג שררה בזמן גדלותו של רבה, ולפיכך אפילו כשרצה להקיז דם לא קרא את המקיז לביתו, אלא כשהגיע המקיז לבית רבה היה הולך להקיז שם. וביאר <b>הגר''א</b> שמאחר שאמרו לו שבהיותו נשיא ויהיה לו כבוד ימות מהרה, חשש שמא אם ינהג כבוד, ינכה לו הקב"ה מחייו. ב. <b>רש''י בהוריות</b> [יד א] הביא פירוש נוסף, שרב יוסף היה עוסק כל הזמן בתורה לפני רבה, ולפיכך לא היה לו זמן אפילו בכדי להקיז דם. ג. <b>הרא''ש</b> [שם] הביא פירוש <b>רב האי גאון</b>, שרבה היה חולק כבוד לרב יוסף, ולפיכך לא הוצרך רב יוסף אפילו להזמין מקיז דם לביתו, כי עשו את כל צרכיו בבית רבה. ד. ובשם <b>הרמ''ה</b> הביא כי בזכות שהשפיל רב יוסף את עצמו, הגינה זכות ענוותנותו עליו ועל כל אנשי ביתו, ובכל שנות גדלותו של רבה לא הוצרך לקרא מקיז דם לביתו. <b>ובבאר שבע</b> [שם] תמה על הפירושים שנקטו כי רב יוסף לא רצה לקבל את ראשית הישיבה מפני ענוותנותו, שהרי בסוגיין אמרו ששמע מחוזי הכוכבים שימלוך רק שנתיים, ולכן העדיף למלוך רק אחר רבה, ומשמע שלא מחמת ענוה ויתר על ראשות הישיבה. <b>ובחק נתן</b> כתב שרב יוסף לא חשש לדבריהם, ככתוב "מאותות השמים אל תחתו", ובודאי לא היה דוחה מצוות הרבצת תורה מפני חשש זה, והיה חושש להיפך שמא ימות קודם רבה ולא יזכה להרביץ תורה, אלא משום ענוה לא קיבל על עצמו את המינוי, ומרוב ענוותנותו היה אומר שמפני דברי החוזים נמנע מהמינוי. <b>ובמלא הרועים</b> כתב שהרי ממעשה זה הוכיחו שכל הנדחה מפני שעה, השעה עומדת לו. ובהכרח שהשעה שנדחה ממנה במינוי לראש ישיבה, עמדה לו שלא רק שחי ולא מת כפי שחזו לו, אלא אף לא נחלש ולא נזקק להקזת דם. וראה עוד <b>בקרן אורה</b> שם <b>וברמב''ן</b> עה"ת [ויקרא כו יא]. 
(14) ע"פ <b>הגר''א</b>. 
(15) ה<b>מהרש''א</b> ביאר שמשה לא אכל עמם רק היה משמש לפניהם, והוא התלמיד חכם שהיה שרוי בסעודה, וכיון שאכלו לפניו נחשב כאוכלים לפני האלוקים. אך רש"י [שמות יח יב] הביא מכילתא "סעודה שת"ח מסובים בה", והיינו שאהרן וזקני ישראל אכלו בה [ואין הכוונה למשה, כי הוא לא אכל], ונחשב כאכלו לפני האלוקים, כי ודאי אמרו בה דברי תורה, ושנינו באבות [ג ג] שלשה שאכלו על שלחן אחד ואמרו ד"ת כאילו אכלו על שלחנו של מקום. וב<b>משך חכמה</b> [שם] נקט שרבי אבין סבר שיתרו בא אחר מתן תורה, ואז כבר היה משה מלך, ולא שמש לפניהם, ואילו דעת המכילתא שבא קודם מתן תורה. 
(16) ה<b>ריטב''א</b> [מו"ק כט א] ביאר שההולך צריך ברכה רק על המקום שהולך אליו, כי מכאן הוא כבר נפטר לשלום, אך המת צריך שיהא לו שלום בעולם הזה שיוצא ממנו, כי כל השלום בעתידו תלוי במעשיו שעשה בעוה"ז. וה<b>מהרש''א</b> ביאר שלשון "לשלום" מורה שיצליח במקום חפצו שאליו הוא הולך, אבל "לך בשלום" משמעו שעצם ההליכה תהיה בשלום. ולכך בחיים שייך לשון "לשלום", אבל במתים שהולכים לקבר שאין בו חפץ ותכלית, יאמר "בשלום", וכן ביארו <b>הנימוקי יוסף</b> [סוף מו"ק] ו<b>הפרישה</b> [רל ג]. ו<b>הגר''א</b> ביאר שהחי נחשב "הולך לשלום" כי בקיום המצוות הוא מתעלה ממדרגה למדרגה, והוא עדיין בדרך לתכליתו בשמים, אך המת נחשב "עומד" [כמלאכים שנקראו "עומדים" כי הם קבועים בדרגה שנקבעה להם] שהרי כבר אין בידו להוסיף ולהתעלות, ולכן אומרים לו "בא בשלום" כי כבר נכנס למדרגתו, והולך עם שלימות מדרגתו כפי שהשיג, וכן מצינו בכתובות [קד א] שהמלאכים אומרים למת "בא בשלום". וב<b>נימוקי יוסף</b> [סוף מו"ק] כתב שדין זה נאמר רק לבני אדם שמנחשים וחוששין, אך מי שאינו מקפיד, אינו ניזק מאמירת "לך בשלום", והביאו ה<b>רמ''א</b> [יו"ד תג], וראה <b>מ''ב</b> [קי יז]. 
(17) ב<b>עיון יעקב</b> ביאר שאין לשון "בשלום" גורמת רעה, וכוונת הגמרא היא, שהיוצא לדרך יחשוב שכוונתו לקללו, כי לשון זו כוללת טובה ורעה, שהרי מצינו שדוד ברך את אבשלום בלשון זו, ובכל זאת ניזוק. 
(18) ב<b>ברכי יוסף</b> [רל] הקשה שבכמה מקומות מצינו שאמרו לשון "בשלום", שהרי כך התפלל יעקב [בראשית כח כא] "ושבתי בשלום", וכך אמר יתרו לשמה [שמות יח כג] "וגם כל העם הזה על מקומו יבא בשלום". וראה פרישה שם, וה<b>חפץ חיים</b> [שמות שם] כתב שדברים אלו נאמרו על מה שיהא אחר השלמת הענין, ועל כך אין צורך לומר "לשלום", כי הוא שייך רק כשיוצא ללכת, ומשמעותו שיסיים וישיג את השלימות [ולכן אין אומרים למת "לך לשלום", כי ישמע שעליו לעבור יסורי גהנום להשלים עצמו]. ועוד יש ליישב כביאור ה<b>עיון יעקב</b> שהחשש בלשון זו החל רק אחר מעשה אבשלום. 
(19) ראה ביאור הגר"א [קנה א] ובה"ל [שם ד"ה ויקבע]. 
(20) כתב ה<b>נימוקי יוסף</b> [סוף מו"ק] שגם בעולם הבא הם עוסקים בתורה בישיבה של מעלה, <b>וביאר המהרש''א</b> כי אף שעוה"ב נקרא "יום שכולו שבת ומנוחה לחיי העולמים", היינו מנוחה שהיא גמר וסילוק המלאכה כעין מנוחה של שבת בראשית, אבל הפעולה של עיון השכלי, אינו כלה אף לעולם הבא, והיא עצמה פעולת המנוחה, שצדיקים יושבים ונהנים מזיו השכינה בעיון השכלי. ובספר מעלות התורה ביאר שתכלית כל דבר נקרא מנוחה, ותלמידי חכמים אין להם דבר שנחשב כתכלית, כי גם אחרי התענוג והעידון בגן עדן, הם מוכנים לעלות עוד ממדרגה למדרגה, עד להנות מזיו השכינה. ובספר <b>שלחן של ארבע</b> [לרבינו בחיי עמ' תקיא] כתב שבעוה"ב אין העליה ע"י עבודה, אלא שכתוצאה מעבודתו בעוה"ז, זוכה להזדכך ולהתעלות ממדרגה למדרגה [וראה <b>שפתי חיים</b> אמונה ב עמ' ריג שביאר דבריו]. ולכאורה תמוה הרי עליה והתקדמות תלויות בזמן ומקום, ואילו בעוה"ב אין כלל מושג של זמן, וביאר הרמח"ל [דעת תבונות עמ' פב] שהכוונה לעולם השכר, שאינו עולם הנצח הגמור, וב<b>מכתב מאליהו</b> הבהיר שאז עוד יהיו שיריים ממושג הזמן, ורק ההווה לא יהיה כהרף עין, אלא יתפשט ויתרחב. 
(21) <b>רש''י בשיר השירים</b> [ה טז] פירש ש"הם הולכים ממדרשו של פלוני חכם לבית המדרש של פלוני חכם לבקש טעמי תורה". <b>ורבינו נסים גאון</b> הביא מירושלמי שהליכה זו היא היגיעה שמשבחין וגורסין בתורה, וכן הביא <b>רש''י</b> [ריש פר' בחוקותי] מתורת כהנים, תלכו - שתהיו עמלים בתורה. וראה ב<b>מדרש</b> <b>אגדת בראשית</b> [מו] על הפסוק [משלי ו כב] בהתהלכך תנחה אותך - בשעה שאדם יגע בתורה בחייו. וב<b>זכרון שמואל</b> [עמ' תקצ] ביאר שלשון הליכה מורה על עמל, כי אי אפשר להתקדם ולהתעלות בתורה, אלא ע"י עמל, שבו נעשית "תורתו דיליה" ומרוממתו. 
(22) ה<b>גר''א</b> אמר ש"בניך" הוא ראשי תיבות של ארבעת המסכתות המסתיימות במימרא זו, והן <b>ב</b>רכות <b>נ</b>זיר <b>י</b>במות ו<b>כ</b>ריתות, וראה ה<b>מהרש''א</b> [סוף יבמות]. וב<b>ערוך לנר</b> [שם] ביאר שארבעת מסכתות אלו מרמזות על כל חלקי השלום, ברכות - בין אדם למקום, בק"ש תפלה וברכות. יבמות - בין אדם לחברו, שמקים לאחיו שם. נזיר - בין איש לאשתו, כי היין גורם פירוד, ולכן הרואה סוטה בקלקולה מזיר עצמו מיין. כריתות - בין נשמתו לגופו, שלא יכרת לעולם, ויקום לתחיית המתים. 
(23) ע"פ <b>מהרש''א</b>, <b>והגר''א</b> הוסיף שאם נאמר "בניך" הרי "ורב שלום" נסוב על הבנים שהם הת"ח, אך אם נקרא "בוניך" נמצא ש"ורב שלום" יבא על העולם בזכות "בוניך". 
(24) ב<b>נפש החיים</b> [א ג-יב] ביאר שמעשיו הטובים של אדם המה המסדרים עולמות העליונים, כבונה המסדר בנינו, ונותנים בהם רב כח. וכל העולמות מתנהגים ע"י מעשי האדם, כי המה כפי נטייתם מעוררים שרש נשמתו העליונה שמעליהם, שהיא הנפש חיה שלהם, בהתנועעו ינועו ובעמדם תרפינה. ונמצא שכשאדם מחזק את חלקו למעלה ע"י לימוד התורה, הרי הוא בונה בכך כמה עולמות המשתלשלים משרשו למטה. ומה שאמרו מעלה זו דוקא בתלמידי חכמים, ואילו בסנהדרין [צט ב] אמרו "כל העוסק בתורה לשמה משים שלום בפמליא של מעלה ובפמליא של מטה", היינו מפני שקדושת למודו של ת"ח גדולה משל כל אדם, וכמבואר לעיל [סג הערה 52]. אך בספר מעלות התורה השווה את שני המאמרים. 
(25) ה<b>ערוך לנר</b> [סוף יבמות] העיר שהיה ראוי לומר "מביאים שלום לעולם", וה"<b>רי''ף</b>" על עין יעקב הקשה שהיה ראוי לומר "מרבים שלום לעצמם", וב<b>עולת שמואל</b> הקשה שהיה ראוי לומר "התורה מרבה שלום בעולם" [והכל מיושב לביאור נפש החיים הנ"ל]. וה<b>חתם סופר</b> [פסחים סוף פ"ד] כתב שהורו לו מהשמים שכוונת הגמרא נסובה על מה ששנינו במשנתנו שחכמים תקנו שאלת שלום בשם, אף שנראה כעובר על איסור, ונמצא שה"חכמים" הם ש"הרבו" והוסיפו באמירת שלום לכל ה"עולם". 
(26) ע"פ <b>צל''ח</b>, וביאר בכך את הפסוקים המובאים בהמשך, כי כיון שהם עולים ממדרגה למדרגה, יש שלום ב"חילם", דהיינו בציבור הלומדים, ומתוך כך נסוכה שלוה ב"ארמונותיך" דהיינו בבתי המדרש. 
