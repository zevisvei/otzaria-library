<h1>אוצר המלך</h1>
ר' צדוק הכהן מלובלין
הלכות דעות
<h2>פרק ב</h2>
<h3>הלכה ד</h3>
<b>אמרו</b> על רב תלמיד רבינו הקדוש וכו'. [נ"ב] עי' לקמן סוף פ"ד מתפילין הלכה כ"ה:
<h3>הלכה ו</h3>
<b>אסור</b> לאדם להנהיג עצמו בדברי חלקות ופיתוי ולא יהיה אחד בפה ואחד בלב אלא תוכו כברו והענין שבלב הוא הדבר שבפה. ואסור לגנוב דעת הבריות ואפילו דעת הנכרי כיצד לא ימכור לנכרי בשר נבילה במקום בשר שחוטה ולא מנעל של מתה במקום מנעל של שחוטה. ולא יסרהב בחבירו שיאכל אצלו והוא יודע שאינו אוכל ולא ירבה לו בתקרובת והוא יודע שאינו מקבל. ולא יפתח לו חביות שהוא צריך לפותחן למוכרן כדי לפתותו שבשביל כבודו פתח וכו'. הוא מפרק גיד הנשה [דף צ"ה ע"א] ולא יפתח לו חביות המכורות לחנוני אלא א"כ הודיעהו ולא יאמר לו וכו' ואם בשביל כבודו מותר איני וכו'. פירש"י בשביל כבודו של אורח להודיע לבריות שחביב עליו ביותר ע"כ. והנה משמע דקאי גם ארישא דלא יפתח לו חביות דאם בשביל כבודו מותר וכבר תמה כן הרב כסף משנה ולא תירץ כלום. ומאי דנראה לי דרבינו הוקשה לו בגמרא בתר הכי דפריך מעולא דאיקלע לבי רב יהודה ופתח לו חביות המכורות לחנוני ומשני ר"י אודעיה אי נמי שאני עולא דחביב וכו'. ומאי טעמא לא משני ליה נמי ר"י בשביל כבודו דעולא עביד הכי. וצ"ל דבאמת בשביל כבודו שפיר דמי והא ודאי ופשוט לכל דלא דמי מכבד בעבור חבירו בממונו ולא איכפת ליה גם הפסידו בשביל חבירו למכבד חבירו בלבד ובדבר שאין בו הפסד ממון. וא"כ עדיין קשה משום כבודו מי שרי והא עדיין יש כאן גניבת דעת שזה סבור שהוא [מפסיד] ממונו בשבילו ובאמת אין רצונו להפסיד ממונו בשבילו רק לכבדו בלבד ואיך ס"ד דשרי בכהאי גונא תנא. דודאי אפי' הוא סבור שמכבדו בכבוד גדול ובאמת אינו אלא כבוד קטן נמי יש כאן גניבת דעת וכדהא דשמעיה דמר שמואל דיהיב טריפה בחזקת כשרה אף על גב דגם טריפה שוה איזה סך רק שהכשרה יקר ממנו. וראיה מדתנן ספ"ב דמכות [דף י"ב ע"ב] כיוצא בו רוצח שגלה לעיר מקלטו ורצו אנשי העיר לכבדו יאמר להם רוצח אני וכו'. ובהר"ש [סוף פ"י דשביעית משנה ח] כתב בשם הירושלמי עלה דהך מתניתין אמר רבי יוסי הדא בר נש דתני חדא מכילתא ואזיל לאתר ואינון מוקרין ליה בגין תרתי צריך לומר להו חדא מכילתא אנא גמיר וכו' עיין שם. הרי דאע"ג דגם בשביל חדא מכילתא היו מכבדים אותו וכן אפי' הוא רוצח מכבדים כמ"ש אעפ"כ וכו' אפי' הכי כיון דעכשיו מכבדים ביותר צריך לומר להם. הכי נמי דכותיה צריך לומר לו לבל יחשוב שמכבדו ביותר ואיכא גניבת דעת והבן:
<b>וצריך</b> לומר דהא בלאו הכי קשה דהא על כרחך בהך דלא יאמר לו סוך שמן מפך ריקן ע"כ צ"ל דמיירי דיודע בחבירו שלא יסוך דאם לא כן מה אהני ליה לרמאה ברמאותיה הא חבירו ירצה לסוך ויראה שאין בו וכן פירש"י דאיירי ביודע שאינו סך. וא"כ קשה הא בלאו הכי אסור אפי' יש בו שמן וכדתנן התם אל יסרהב אדם בחבירו לסעוד אצלו ויודע בו שאינו סועד ולא ירבה בתקרובת וכו' עיין שם. ומאי שנא דקאמר פך ריקן הא אפי' מלא אסור:
<b>[ואולי</b> יתכן דרק לבקש ממנו הרבה פעמים ולסרהב בו הוא דאסור אבל לומר לו פעם אחת שפיר דמי. וקצת ראיה מפ"ק דחולין [דף ז' ע"ב] שמע רבי נפק לאפיה אמר לו רצונך סעוד אצלי אמר ליה הן צהבו פניו של רבי וכו' עיין שם. וקשה היכי עביד רבי הכי לבקש ממנו שיאכל אצלו והרי היה יודע בר' פנחס בן יאיר שאינו מקבל תדע ממאי דצהבו פניו של רבי כשאמר לו הן וא"כ הא אסור בכהאי גונא. ועל כרחך דלשאול פעם אחת שפיר דמי רק לסרהב אסור. מיהו יש לדחות כמו דמשני תלמודא בעובדא דעולא ורב יהודה שאני עולא דחביב ליה לר"י דבלאו הכי נמי פתוחי מפתח ליה עיין שם. הכי נמי דכותיה ברבי. וראיתי בספר תורת חיים שתירץ לחלק כנ"ל]:
<b>וצריך</b> לומר דבאמת כוונתו באמרו סוך היתה רק לכבדו שהוא מבקש ממנו לסוך וזה אינו רוצה לקבל. דבזה מה נכבד האיש ההוא כמו שאיתא בנדרים [דף כ"ד רע"א] כלום אמרת בשביל כבודי זהו כבודי וכו' עיין שם. וקמ"ל דאף בכהאי גונא אסור דאין כבוד אלא כשאומר לו סוך מכלי מלא וזה אינו רוצה לקבל אבל אם אמר לו סוך מפך ריקן אינו כבודו כלל וא"כ יש כאן גניבת דעת. ועל זה קאמר שפיר דבשביל כבודו מותר דאם יש בזו כבודו היינו שאף בפך ריקן מתכבד בעיני הבריות מותר שהרי כל עיקרו אף אם היה פך מלא אינו אלא לכבודו ואם גם עכשיו ישנו לכבודו פשוט דשרי. אכן בלאו הכי דהיכן אם לא היה כך היה מחסר ממונו ועכשיו אינו מחסר ממונו אלא כבודו בלבד פשוט דאסור דהיינו גניבת דעת שזה מחשב שהפסיד ממונו בשבילו ובאמת אינו כן. וא"כ לא מצינו לשנויי בהא דרב יהודה ועולא דמשום כבודו הוי דהא אפי' אי הוי משום כבודו אסור והוי גניבת דעת שאולי היה סבור שמפסיד ממונו בשבילו ובאמת לא הפסיד ממונו והוי גניבת דעת. וע"כ הוצרך לשנויי שינויא אחרינא. ולפי זה אתי שפיר נמי דברי רבינו דאיהו לא כתב הך דלא יאמר סוך מפך ריקן דזה נלמד ג"כ מהנך דמאי שנא. רק כתב הך דלא יפתח חביות ובזו ליכא למימר דמשום כבודו מותר דהא אף משום כבודו אסור ע"כ השמיט זה ואתי שפיר כן נראה לי:
<b>איברא</b> הא קשה מדוע השמיט רבינו הא דמשני תלמודא בעובדא דעולא ורב יהודה דשאני עולא דהוי חביב לרב יהודה דבלאו הכי פתח ליה דשמענו מזה דין חדש דהיכי דהיה פותח ג"כ חבית שאינה מכורה בשבילו עכשיו נמי דיש לו מכורה רשאי לפותחה סתמא ולא איכפת לן במה דיטעה ויסבור שבשבילו הפסיד כל החבית כיון דבאמת היה עושה כן וא"כ מדוע השמיט רבינו דבר זה, וראיתי שכבר תמה כן הרב בית יוסף טור חו"מ [סימן רכ"ח] עיין שם:
<b>ומאי</b> דנראה לפי ענ"ד בזה. דהוקשה לרבינו קושיית התוס' [שם סוף ע"ב] בעובדא דרבא ורב ספרא דפגעו במר זוטרא ואמר להו למה להו לרבנן דטריח ואתו כולי האי ואמר לו רב ספרא אנן לא הוי ידעינן דקאתי מר אי ידעי טפי טרחנא אמר ליה רבא מאי טעמא וכו' א"ל והא קמטעי ליה וכו'. והקשו התוס' ד"ה והא כיון דבלאו הכי היו באים לכבודו כדאמר ליה טפי הוי טרחנא א"כ שרי בכהאי גונא כמו שאמרינן ברב יהודה ועולא עיין שם מה שדחקו לתרץ. ולפי ענ"ד דבאמת יש להבין ובכהאי גונא דהוי חביב ואלו היה לו חביות אחרות היה פותח אף שאין מכורות מי שרי עכשיו והרי כל המהנה את חבירו נודע כי סופו ליהנות ממנו וע"כ אמרו [פ"ק דב"מ] ובמגילה [דף כ"ו ע"ב] מתנה כמכר וכן אמרו בפרק חזקת הבתים [דף נ"ג ע"א] מאן דיהיב מתנה בעין יפה יהיב ובהדיא אמרו בפ"ג דנדרים [דף כ"ד ע"א] לאו כלבא אנא דמתהנייא מינך ולא מתהנית מינאי וכו' לאו מלכא אנא דמהנינא לך ולא מהנית את לי וכו' עיין שם כי אורח כל ארעא זה מהנה לזה כעת והיה יום מחר חליפות אלה חבירו מהנה לו ומי שאינו כאן נקרא בנדרים הנ"ל כלבא. וא"כ זה האורח הנכנס לביתו של זה והלה פותח חבית וישקהו יין והוא סבור שאינה מכורה וכשיגיע העת אשר יבוא זה לביתו ודירתו של אורח אם כי לא מרצונו יעשה ככה אולם בל יחפוץ להיקרא כלבא דיתהני מיניה ולא יהנה לו בודאי יפתח חבית שאינה מכורה בשבילו. ונמצא זה מפסיד בשבילו לחנם כי לו ידע האמת שזה לא פתח בשבילו אלא חבית המכורה גם הוא לא היה רוצה להפסיד כל כך בשבילו לפתוח חבית שאין מכורה. וא"כ מאי טעמא שרי למעבד הכי ומה יתן ומה יוסיף חביבותיה עד שהיה עושה כן הלא בשביל זה שהיה עושה כן עדיין לא היה הלה מהנהו בבואו לביתו אלא שעכשיו שזה סבור שכבר ההנהו בהפסד גדול כ"כ לפתוח חבית שאין מכורה בהכרח יעשה גם הוא כן כשיבוא לביתו וא"כ הוי גניבת דעת גמור ואיך שרי:
<b>וצריך</b> לומר דשאני עולא ורב יהודה דנודע כי משכן עולא היה בארץ ישראל ובפרק ג' דנדרים [דף כ"ב ע"א] עולא במסקיה לארעא דישראל וכו' ובשלהי כתובות [דף קי"א ע"א] עולא הוי רגיל דהוי סליק לארץ ישראל וכו' עיין שם, ורב יהודה לטעמיה דאמר בסוף כתובות [דף ק"י סע"ב] אסור לצאת מבבל לארץ ישראל וכל היוצא עובר בעשה דכתיב בבלה יובאו ושמה יהיו וכו' עיין שם ומשכן רב יהודה היה בבבל כנודע. וא"כ אין לחוש להנ"ל פן כשיבוא רב יהודה לעולא בהכרח בשביל שהוא כבדו כ"כ ולא חש להפסיד ממונו גם עולא יעשה כן שהרי זה לא היה באפשר כלל שיבוא רב יהודה לעולא שזה בבבל וזה בארץ ישראל ור"י ס"ל דאסור לצאת מבבל לארץ ישראל. ונמצא אין כאן רק חשש גניבת דעת דבזו שפיר משני דהוי חביב ליה וכו' ואתי שפיר:
<b>ולפי</b> זה יובן דלא קשה קושיית התוס' בהא דרב ספרא ורבא ומר זוטרא. דזה נכון כאן בעולא ורב יהודה דמשום שילום תגמולהו עבור זה אין כאן חשש ורק משום גניבת דעת על זה שפיר משני דחביב ליה. אכן ברב ספרא ומר זוטרא שפיר דאף אי חביב ליה והיה עושה כן אסור, לפי שכשיחשוב הוא שכבר עשה ככה לכבדו ולטרוח ולצאת כנגדו בודאי כשיארע להיפך גם הוא יוסיף להטריח בעבורם תגמול טרחם עבורו. ואמנם אחרי הודעו כי במקרה היה כן אף אם גם בשבילו היו מטריחים אכן אחרי עדן לא ההנהו גם הוא אפשר לא הי' מההנם ונמצא יפה עשה רב ספרא שהודיע ושלא הטעהו ואתי שפיר, ולפי זה דעת רבינו דהשמיט זה דבחביב ליה מותר נכון דלדידן אף בכהאי גונא אסור לו לעשות כן אלא א"כ יודיע ומהטעם הנ"ל כן נראה לי נכון:
<b>ולא</b> יהיה אחד בפה ואחד בלב. [נ"ב] פסחים [קי"ג ב] ב"מ [מ"ט א]:
<b>אלא</b> תוכו כברו וכו'. [נ"ב] ברכות [כ"ח א] ויומא [ע"ב ב]:
<h2>פרק ג</h2>
<h3>הלכה א</h3>
<b>שמא</b> יאמר אדם הואיל והקנאה והתאוה והכבוד וכיוצא בהם דרך רעה הן ומוציאין את האדם מן העולם אפרוש מהן ביותר ואתרחק לצד האחרון עד שלא יאכל בשר ולא ישתה יין ולא ישא אשה ולא ישב בדירה נאה ולא ילבש מלבוש נאה אלא השק והצמר הקשה וכיוצא בהן כגון כהני עכו"ם גם זה דרך רעה היא ואסור לילך בה המהלך בדרך זו נקרא חוטא וכו'. הוא מפ"ק דתענית [דף י"א ע"א] אמר שמואל היושב בתענית נקרא חוטא וכו' כמאן כרבי אלעזר הקפר וכו'. ועיין בלחם משנה שכתב אף על גב דבנדרים [דף י' ע"א] אמר אביי שמעון הצדיק ור' שמעון ור' אלעזר הקפר כולן שיטה אחת הן וקיי"ל דאין הלכה כשיטה מ"מ כתב בעל הליכות עולם דהיכי דמוכח מגמרא דהכי הלכתא ליתא להאי כללא והכי נמי כיון דשמואל ס"ל הכי הלכתא כן ע"כ דבריו. ובאמת אין זו ראיה משמואל דאית הלכתא כן דהא טעמא דאין הלכה כשיטה כתב בעל הליכות עולם והובא בספרי כללים דמדאמר הנך אמרו דבר אחד ש"מ כולי עלמא לית להו כותייהו. וא"כ אף על גב דשמואל ס"ל נמי כר"א הקפר היינו דאיהו הוי ס"ל דכולי עלמא ס"ל כותייהו אכן אביי דאמר כולהו שיטה אחת בא להשמיענו דלית הלכתא. וא"כ הוי ליה לרבינו לפסוק כאביי דבתרא ודלא כשמואל:
<b>[ועיין</b> בש"ך יו"ד [סוף סי' רצ"ד] שכתב כסברת הלחם משנה עיין שם. שוב מצאתי בשו"ת הרשב"א [סי' תל"א וסי' תרפ"ח] שנשאל על דברי רבינו שפסק כשמואל דהא שיטה היא. ותירץ תירוץ אחד כסברת הלחם משנה ועוד תירץ דשיטה אינו אלא כשאמרו כולם אמרו דבר אחד אבל כשאמרו כולם יש להן כן אינו שיטה וכי דייקת תמצא כן בפ"ק דסוכה [דף ז' ע"ב] גבי סוכה דירת קבע עיין שם. ובגליון ראיתי רשום בכתב יד גדול אחד על זה וזה לשונו ועיין בחידושי הרשב"א פ"ק דסוכה [דף י"א ע"א] בהא דמותר לישן בכילה דמשמע דהלכה כר' יהודה דסוכה דירת קבע בעינן והרי זו שיטה היא עיין שם שכתב דבאמת לית הלכתא כותייהו וצ"ע שסותר דברי עצמו ע"כ. ובכללים יתבאר מזה בעזרת השם]:
<b>אבל</b> לפי ענ"ד דרבינו פסק כן משום הא דמר זוטרא בפ"ק דברכות [דף ו' ע"ב] דאמר אגרא דתעניתא צדקתא. וקשה דהא בפרק אין עומדין [דף ל"ג ע"ב] אמר ר' אלעזר גדולה תענית יותר מן הצדקה מאי טעמא שזה בגופו וזה בממונו ועיין מהרש"א בחדושי אגדות שם מה שכתב בזה עיין שם. ולפי ענ"ד הדבר ברור דר' אלעזר לטעמיה דס"ל [בפ"ק דתענית] שכל היושב בתענית נקרא קדוש שנאמר קדוש יהיה גדל פרע וכו'. על כן איהו קאמר בפרק אין עומדין דגדול תענית יותר מצדקה. אכן מר זוטרא קאמר לדידן דקיי"ל דנקרא חוטא וא"כ בעד התענית אין לו שום קבול שכר אדרבא נקרא חוטא וע"כ אמר דמקבל שכר על הצדקה. ולפי זה שמעינן דמר זוטרא נמי ס"ל הכי דיושב בתענית נקרא חוטא ומר זוטרא בתרא בימי רב אשי כנודע ע"כ פסק רבינו כותיה:
<b>ובזו</b> יובן בכתובות [דף ס"א רע"ב] בעובדא דאמימר ומר זוטרא ורב אשי הוי יתבי אפתחא דבי וכו' חזיא רב אשי למר זוטרא דחוור אפיה שקל באצבעתיה אנח ליה בפומיה וכו' יעיין שם ברש"י ד"ה דבר אחר דאותו תבשיל של חזיר היה. וקשה היכי עביד הכי להניח ליה אפומיה באצבעו מבשר חזיר והא בע"ז [דף י"ח ע"ב] בר' מאיר דחזיוהו רהטי אבתריה רהט מקמייהו על לבי זונות איכא דאמרי בישולי עכו"ם חזא טמש בהא ומחק בהא וכו' יעיין שם. הרי דלא רצה למחוק אותו אצבע שטמש בבישולי עכו"ם אף על גב דהיה בסכנה דפן יביטו יראו בו דטמש בהא ומחק בהא אפי' הכי לא רצה לאכול בישולי עכו"ם ואיך למר זוטרא אנח בפומיה מבישולי עכו"ם אף על גב דתוך כך לא היה אלא בספק סכנה כדמשמע התם עיין שם. אבל לפי מה שכתבתי יובן דבאמת מדינא ודאי אין צריך למסור עצמו בסכנה בשביל כל איסורים שבתורה חוץ עבודה זרה גילוי עריות ושפיכת דמים. רק ר' מאיר הא דהחמיר על עצמו שלא למחוק אותו אצבע לטעמיה דס"ל דרשאי לחבול בעצמו ולצער עצמו ורק היושב בנזיר נקרא חוטא שמא יעבור ולא יקיים נזרו וכמו שיתבאר בסמוך בעזרת השם. להכי הכי נמי הוי רשאי להחמיר על עצמו ולהכניס עצמו בסכנה. אכן מר זוטרא לטעמיה דס"ל אגרא דתעניתא צדקתא אבל על התענית גופא לא יגיע לו שכר אף על גב דזה בגופו משום דהיושב בתענית נקרא חוטא דאסור לחבול בעצמו ולצער עצמו. ע"כ הכי נמי כיון דמדינא שרי לא החמיר על עצמו כיון דמסוכן היה ואסור להחמיר בכהאי גונא על עצמו לחבול בעצמו ואתי שפיר:
<b>ודע</b> בריש פ"ק דנזיר [דף ג' רע"א] קאמר אמתני' דאהא נאה וכו'. אף על גב דנזירא מלתא דעבירה היא דאפי' לרבי אלעזר הקפר הני מילי גבי נזיר טמא דאמר רחמנא והימים הראשונים יפלו התם הוא דלמא אתי למעבר על נזירותיה אבל נזיר טהור לאו חוטא הוא עיין שם והקשו התוס' שם ד"ה ואמאי ובהחובל [דף צ"א ע"ב] ד"ה אלא דהא שם בהחובל ובנדרים [בפרק קמא] ועוד בדוכתי טובא משמע להדיא דהוא הדין בנזיר טהור ס"ל לר"א הקפר דהוי חוטא. עיין שם שתירצו דבנזיר טהור המצוה גדולה מהעבירה ודמי למתענה תענית חלום בשבת דצריך להתענות וצריך למיתב תענית לתעניתו ועיין שם. והנה מדברי רבינו נראה דאין כאן שום מצוה כלל רק עבירה גמורה ואסור להתענות וקשה לדבריו מהא דריש פ"ק דנזיר אכל הנך ועיין בלחם משנה שם מה שכתב בזה:
<b>ולפי</b> ענ"ד ליישב זה דבאמת מה מקום יש לחלק בין נזיר טמא לנזיר טהור כיון דטעמא דנקרא חוטא משום דחובל בעצמו א"כ מה לי נזיר טמא ומה לי נזיר טהור בין כך ובין כך חובל בעצמו מה לי חבלה מרובה מה לי חבלה מועטת וכיון דחזינן דקראה התורה חוטא לנזיר טמא הוא הדין לנזיר טהור וליושב בתענית דמחבל בעצמו וכן לכל המחבל בעצמו:
<b>אכן</b> הך דריש נזיר הנה בלאו הכי יש להבין מה דדחיק תלמודא לאוקמי מתני' דאהא נאה כר"א הקפר. ונראה דהוא על דרך שאיתא בפ"ק דגיטין [דף ד' ע"ב] במתניתין דבפני נכתב ובפני נחתם מהדרינן אר' מאיר דסתם מתניתין ר' מאיר וכו' עיין שם. הכי נמי דכותיה מהדרינן אר' אלעזר הקפר משום דסתם מתני' ר' מאיר ור' מאיר כר"א הקפר ס"ל בנדרים שם דאפליגו ר' מאיר ורבי יהודה ר' מאיר אומר טוב מזה ומזה שאינו נודר כל עיקר ור"י אומר טוב מזה ומזה נודר ומשלם ואסיק ר"י לטעמיה דס"ל דחסידים הראשונים היו מתנדבים נזירות למקום ור' מאיר לית ליה דר' יהודה ושם קאמר דפליג אדר"י וס"ל דלא היו מתנדבים נזירות ס"ל כר"א הקפר. ולפי זה גם ר' מאיר כר"א הקפר ס"ל דהא גם הוא לית ליה הא דר' יהודה דהיו מתנדבים נזירות וכו'. וע"כ מהדר תלמודא לאוקמי מתני' אף אליבא דר"א הקפר משום דר' מאיר קאי כוותיה וסתם מתני' ר' מאיר:
<b>איברא</b> הנה בתענית [דף י' ע"ב] ת"ר לא כל הרוצה לעשות עצמו יחיד עושה תלמיד עושה דברי ר' מאיר ר' יוסי אומר עושה וזכור לטוב לפי שלא שבח הוא לו אלא צער וכו'. וגירסת הרי"ף שם לא כל הרוצה וכו' והתלמידים עושים עצמם יחידים דברי ר' מאיר ר"י אומר עושה וכו' עיין שם. ורבינו [ברפ"ג מהל' תענית] פסק כר' מאיר וכגירסת הרי"ף דהתלמידים עושים עצמם כיחידים ולא כל אדם עיין שם וקשה הא קיי"ל [בעירובין דף מ"ו ע"ב] ר"מ ור"י הלכה כר"י ומדוע פסק רבינו כר"מ ועיין בלחם משנה שם ומה שכתבתי שם בסייעתא דשמיא.
<b>ונראה</b> לי דהיה גירסת רבינו מהופכת דר' מאיר לדרבי יוסי ודר"י לר"מ משום דהוקשה לו הא בפ"ב דתענית [דף כ"ב ע"ב] תניא ר' יוסי אומר אין היחיד רשאי לסגף עצמו בתענית שמא יצטרך לבריות וכו' מאי טעמא דר"י דכתיב והיה לנפש חיה נשמה שנתתי בך החייהו ע"כ. וא"כ קשה דר' יוסי אהדדי דהיאך ס"ל הכא דכל הרוצה לעשות עצמו יחיד עושה בדבר של צער והרי זה משובח והרי צריך להחיות הנשמה וכיון שאין מוטל עליו להתענות איך רשאי להתענות וזכור לטוב. ע"כ היה גירסת רבינו הפוכה דר"מ לדרבי יוסי ודר"י לדר' מאיר. וע"כ ר"י לטעמיה דס"ל דצריך להחיות הנשמה ואסור לסגף עצמו בתענית הכי נמי ס"ל לא כל הרוצה וכו' ואסור להחמיר על עצמו להתענות. ור' מאיר הוא דפליג וס"ל עושה וזכור לטוב וכו' וא"כ יפה פסק רבינו כהלכתא כר"י לגבי ר"מ. ושוב ראיתי בתוספתא דתענית [פרק א'] קאמר אהא דאמר שם דבר שהוא של צער הרוצה לעשות עצמו יחיד עושה וכו' ר' שמעון בן אלעזר אומר משום ר' מאיר וכן היה ר' דוסא אומר כדבריו ע"כ. מבואר להדיא כמו שכתבתי בעזרת ה' דר' מאיר הוא דס"ל דבדבר של צער עושה עצמו יחיד וכמו שכתבתי.
<b>איברא</b> כמו דהקשינו דרבי יוסי אהדדי לפום גירסין דר' יוסי הוא אומר הרוצה לעשות עצמו יחיד עושה וזכור לטוב. כן קשה לפי מה שנתבאר דר' מאיר ס"ל כרבי אלעזר הקפר דנזיר חוטא והיושב בתענית נקרא חוטא וא"כ מאי טעמא ס"ל לר"מ הכא דכל הרוצה לעשות עצמו יחיד עושה והא נקרא חוטא היושב בתענית ואין צריך לישב בתענית ואיך רשאי להחמיר על עצמו בדבר של צער. וצ"ל דעל כרחך לא ס"ל לר' מאיר אלא בנזיר דנקרא חוטא וטעמיה משום דשמא לא יקיים כן וכדקאמר טוב מזה ומזה שאינו נודר כל עיקר דשמא ידור ולא ישלם. אכן היושב בתענית וכהאי גונא כל דלית לן בה משום נדר רשאי דס"ל לר"מ דרשאי לחבל בעצמו ורשאי לצער עצמו רק נזיר חוטא הוא דשמא לא יקיים נזרו. וע"כ שפיר קאמר ר' מאיר הכא דבדבר של צער כל הרוצה לעשות עצמו יחיד עושה דאדם רשאי לצער עצמו כן נראה.
<b>ולפי</b> זה יובן דהתם בריש נזיר דקאי אליבא דר' מאיר וכנזכר לעיל דרק משום דמהדר אר' מאיר להכי קאמר מתניתין אף כרבי אלעזר הקפר ולפי זה לר' מאיר לטעמיה דנתבאר דס"ל רק בנזיר דחוטא אבל לא היושב בתענית. וא"כ דטעמו רק משום פן יעבור נזירתו שפיר דיש לחלק בין נזיר טמא לנזיר טהור וכדמפלגינן בנדרים [דף ט' ע"ב] אליבא דשמעון הצדיק דנזיר טהור אמודי אמיד נפשיה דיכול להזהר. אבל נזיר טמא כשנטמא תוהה על הראשונות ויש לחוש שפיר פן יעבור על נזירתו וע"כ נקרא חוטא אבל לא נזיר טהור. ושפיר קאמר בגמרא נזיר שם דאפילו ר"א הקפר לא אמר אלא בנזיר טמא דלמא אתי למעבר על נזירותיה אבל לא נזיר טהור. אכן אנן לדידן דסבירא לן בנזיר חוטא משום מחבל עצמו. וכיון דטעמא הוא משום זה ממילא שמעינן דהוא הדין לנזיר טהור כמו כן יש איסור דמחבל בעצמו דמאי שנא מחבל עצמו מעט או הרבה. ואתי שפיר כל הני דוכתי דמשמע דאף בנזיר טהור ס"ל לר"א הקפר דנקרא חוטא דבאמת ס"ל כן וכנ"ל ודו"ק:
<b>ונראה</b> לי דלתשובה ולכפרה על עונותיו רשאי להרבות ולהתענות ואינו נקרא חוטא. אדרבא הרי זה משובח כי הלא זה אחת מדרכי התשובה המבואר במקרא, צום. וראיה מפ"ז דנזיר [דף נ"ב ע"ב] בהא דתניא עצם כשעורה שנחלק לשתים רבי עקיבא מטמא וכו' ר' שמעון אומר עד ימיו היה מטמא אם משמת חזר בו איני יודע תנא השחירו שיניו מפני התענית עיין שם והרי ר' שמעון הוא דס"ל [בפ"ק דנדרים] כרבי אלעזר הקפר דהיושב בתענית וכו' ואיך לא עביד כשמעתיה וע"כ כיון שהוא חשש לחטאו בפגעו בכבוד רבו ר' עקיבא רשאי להתענות כחפצו:
<b>ובזה</b> נראה לי ג"כ ליישב קושיית התוס' [בפ"ק דתענית] שהקשו דשמואל אהדדי דבפ"ק דתענית ס"ל לשמואל היושב בתענית נקרא חוטא ובהחובל מוקי שמואל ברייתא דיכול נשבע להרע בעצמו ולא הרע יהיה פטור וכו' אף הרעה רשות וכו' ביושב בתענית דזו הרעת עצמו דרשות עיין שם הרי דרשאי לישב בתענית, עיין שם מה שתירצו לפום שיטתם דיש מצוה ועבירה ודמי למתענה בשבת עיין שם, אכן לרבינו דס"ל דחטא גמור יש כאן קשה דשמואל אהדדי ועי' בלחם משנה, ולפי האמור דאיש רשע רע הרשות אליו להתענות ימים רבים לכפרת עונותיו, והנה בפ"ק דנדרים [דף ט' ע"א] תנן כנדרי רשעים נדר בנזיר ובקרבן כנדרי כשרים לא אמר כלום כי רק הרשעים קופצים ונשבעים ונודרים אבל לא כן משפט ישר הולך ואיש כשר, וא"כ זה הנשבע להרע לעצמו חזקתו רשע כי לו היה איש כשר לא היה נשבע כמשפט כשר וא"כ הלא לו נתנה הרשות להתענות ושפיר אמר שמואל בנשבע להתענות שזה דבר הרשות, אכן בפ"ק דתענית דודאי מיירי באיש כשר אשר לא העוה נתיבה ואין בידו עון אשר חטא להתענות עליו, אך לסגף נפשו בלבד עלה קאמר דנקרא חוטא דמה לך לסגף נפשך על לא דבר ונשמה שנתת בך החייהו כן נ"ל:
<h2>פרק ד</h2>
<h3>הלכה ט</h3>
<b>יש</b> מאכלות שהם רעים ביותר עד מאד וראוי לאדם שלא לאוכלן לעולם כגון הדגים הגדולים המלוחים הישנים. והגבינה המלוחה הישנה. והכמהין ופטריות והבשר המליח הישן ויין מגתו ותבשיל ששהא עד שנדף ריחו. וכן כל מאכל שריחו רע או מר ביותר הרי אלו לגוף כמו סם המות. ויש מאכלות שהן רעים אבל אינם כמו הראשונים לרוע. לפיכך ראוי לאדם שלא לאכול מהן אלא מעט ואחר ימים הרבה. ולא ירגיל עצמו להיות מזונו מהם או לאוכלן עם מזונו תמיד כגון דגים גדולים וגבינה וחלב ששהא אחר שנחלב כ"ד שעות. ובשר שוורים גדולים ותיישים גדולים והפול והעדשים והספיר ולחם שעורים ולחם מצות והכרוב והחציר והבצלים והשומים והחרדל והצנון כל אלו מאכלים רעים הם אין ראוי לאדם לאכול מאלו אלא מעט עד מאד ובימות הגשמים. אבל בימות החמה לא יאכל מהן כלל והפול והעדשים בלבד אין ראוי לאוכלן לא בימות החמה ולא בימות הגשמים והדילועין אוכלין מהן בימות החמה.
<b>ומה</b> שכתב והכמהים ופטריות. עי' ברפ"ג דעירובין [דף כ"ז ע"א] אמתניתין דבכל מערבין ומשתתפין חוץ מן המים ומלח ופריך ותו ליכא והאיכא כמהים ופטריות וכו' עי' שם, משמע דכמהים ופטריות לאו מידי דמיזן נינהו:
<b>ומה</b> שכתב והעדשים. עיין בפרק כיצד מברכין [דף מ' ע"א] אמר רב מרי אמר ר' יוחנן הרגיל בעדשים אחת לשלשים יום מונע אסכרה מתוך ביתו אבל כל יומא לא מאי טעמא דקשה לריח הפה ע"כ, ועי' בפ"ק דפסחים [דף ג' סוע"ב] בעובדא דיוחנן חקוקאה בהא דקאמר הוה ליה לומר עדשים נעשין יפות עי' שם, משמע דעדשים היה נאכל לאדם ועדיף משעורים ועיין שם וכן משמע בספ"ק דביצה [דף י"ד ע"ב] דתניא רבי שמעון מתיר בתבואה וכו' שעורין ליתן לפני בהמתו עדשים לעשות מהן רסיסין עי' שם, ועי' בעירובין [דף פ"א ע"א] אמר רב חייא בר אבין אמר רב מערבין בפת עדשים איני והא ההוא דהואי בשני דמר שמואל ושדיה לכלבא וכו' יעיין שם:
<b>ומה</b> שכתב ולחם שעורין. עיין בכתובות [דס"ד ע"ב] המשרה אשתו על ידי שליש וכו' אמר ר' יוסי לא פסק לה שעורין אלא ר' ישמעאל שהיה סמוך לאדום וכו' ובגמ' פריך עלה באדום הוא דאכלין שעורין בכולי עלמא לא אכלי ומשני הכי קאמר לא פסק לה שעורין כפלים בחטין אלא ר' ישמעאל שהיה סמוך לאדום מפני ששעורין אדומיות רעות עי' שם, משמע דשעורין מאכל אדם בכל העולם וצ"ע לפי ענ"ד דבפ"ק דפסחים [דף ג' ע"ב] בעובדא דיוחנן חקוקאה וכו' אמרו ליה שעורין נעשו יפות אמר להו צא ובשר לסוסים וחמורים דכתיב השעורין והתבן לסוסים ולרכש וכו' עי' שם, הרי מבואר להדיא דשעורין אינו מאכל אדם כלל, והכי נמי אמרינן בסוטה ריש פ"ב [דף י"ד ע"א] כל המנחות מן החטין וזו מן השעורין וכו' כשם שמעשיה מעשה בהמה כך קרבנה מאכל בהמה ע"כ, מבואר ג"כ דשעורין הוא מאכל בהמה, וכן בספ"ק דביצה [דף י"ד ע"ב] תניא ר' שמעון מתיר בתבואה וכו' שעורין ליתן לפני בהמתו וכו' עי' שם, וכן משמע בשילהי פרק המדיר [דף ע"ז ע"א] אמר רב האומר איני זן ואיני מפרנס יוציא ויתן כתובה וכו' אמר אכסוה שערי לאלעזר וכו' ופירש"י ד"ה אכסוה האכילהו שעורין כבהמה וכו' עי' שם, הרי מכל הנ"ל דשעורין אינו אלא מאכל בהמה ולא יוצלח למאכל אדם וצ"ע, ועיין ברכות [דף ל"ו ע"א] והא אמר ר' זירא אמר רב מתנא אמר שמואל אקרא חייא ואקמחא דשערי מברכינן וכו' אצטריך ס"ד אמינא וכו' קמחא דשערי הואיל וקשה לקיקיאני לא לבריך עליה כלל וכו' עי' שם, ועיין עוד שבת [דף ק"מ ע"ב] האי מאן דאפשר ליה למיכל נהמא דשערי ואכל דחטי וכו' עי' שם ועיין שבועות [דף כ"ו ע"ב] בשפתים ולא שגמר בלבו להוציא פת חטין והוציא פת שעורין גמר בלבו להוציא פת חטין והוציא פת סתם וכו' עי' שם.
<b>וכתב</b> הרב בית יוסף בטור [יו"ד סימן ר"י] דמשמע דוקא פת חטין הוי סתם פת אבל לא פת שעורין עי' שם שנשאר בצ"ע על דברי הרמב"ם והרא"ש עיין שם ובדרכי משה שכתב ולקמן סימן רי"ח מבואר דפת שעורין נמי פת סתם מקרי ודינו כשל חטין ע"כ, ונראה דטעות סופר רי"ח וצ"ל רי"ז וכונתו למה שכתוב בטור שם הנודר מפת סתם אינו אסור אלא מפת חטין ושעורין וכו' עי' שם דמבואר כן דפת סתם היינו גם שעורין ומשמע דגם פת שעורין נאכל לאדם. וכן משמע במגילת רות שנתן בועז לרות שעורין משמע דהיה מאכל אדם, וצ"ע מכל הנזכר לעיל דנתבאר דאינו אלא מאכל בהמה ואינו ראוי לאדם, וכן משמע דאין נאכל לאדם דאי היה נאכל לאדם היה אסור להאכיל לבהמה [ועי' בספר אמתחת בנימין פ"ח דשביעית משנה א' ואין ראייתו מוכרחת כל כך עי' שם] וכדאמרינן בתענית [דף כ' ע"ב] ברב הונא דכל ירקא דהוי פייש וכו' זבניה ושדיה לנהרא ופריך ולשדיה לבהמה ומשני קסבר מאכל אדם אין מאכילין לכלבים, עי' שם ברש"י הטעם דנראה כבועט בטובת הקדוש ברוך הוא שהשפיע בעולם עי' שם, ובפ"ק דביצה [דף ו' ע"ב] אמרינן מוכן לאדם לא הוי מוכן לכלבים וכו' עי' שם [ועיין בשבת דף קנ"ה ע"ב שמע מינה אורח ארעא למשדי אומצא לכלבא וכו' ואף על גב דהאומצא מאכל אדם ס"ל שאני כלב דמזונותיו עליך ואינו אוכל דבר אחר זולת אומצא וכמו שאמרו ז"ל לית עניא מכלבא] ואיך יאכילו לסוסים ולרכש אלו היה מאכל אדם שמע מינה דלא חזי למאכל אדם, ועי' בשבת [דף ק"ח ע"א] בעובדא דרב כי אתי לבבל וחזא למיא דקא דלו ועכירי דאוכליה שמואל נהמא דשערי עיין שם וצ"ע בזה, גם צ"ע קצת אשינויא דכתובות שם דקאמר לא פסק לה שעורין כפלים בחטין אלא ר' ישמעאל וכו' משמע דבכולי עלמא דהשעורין טובים אין צריך שעורין כפלים בחטין ולא משמע כן פשטא דלישנא דגמרא פ"ק דתענית [דף ה' ע"א] ברעב שהיה בימי יואל בן פתואל קאמר דאמר ליה נביא לישראל וכו' אמרו לו מי שיש לו קב חטין או קביים שעורין יאכלנו ויחיה וכו'. עי' שם דנקט בלישניה קב חטין או קביים שעורין משמע דמסתמא השעורין להיותם גרועים המה כפלים מחטין וצ"ע:
<b>ומה</b> שכתב והכרוב. עיין בס"פ כיצד מברכין [דף מ"ד ע"ב] כרוב למזון ותרדין לרפואה וכרוב למזון אין לרפואה לא וכו' עי' שם:
<b>ומה</b> שכתב והחציר. היינו מה שנקרא בלשון חז"ל כרתי וכמו שתרגם אונקלוס [במדבר י"א פסוק ה'] עיין שם, ושם משמע דהוא טוב למאכל אדם, ועיין ברכות [דף ל"ה ע"ב] דכרת ותומי בלבד הם טובים חיים כמו מבושלים לא ככל הירקות שהבישול משבחם ועיין שם בתוס' ד"ה משכחת:
<b>ומה</b> שכתב והבצלים. עיין עירובין [דף כ"ט ע"א] אכל בצל והשכים ומת אין אומרים ממה מת ואמר שמואל לא שנו אלא בעלין אבל באימהות לית לן בה ובעלין נמי לא אמרן אלא דלא איבצל זירתא [שלא גדל זרת] אבל איבצל זירתא לית לן בה ולא אמרן אלא דלא אשתי שיכרא אבל אישתי שיכרא לית לן בה, ושם לא יאכל אדם בצל מפני נחש שבו ומעשה וכו' ועי' שם ברש"י נחש ארס שרף הבצל. ועי' שם בתוס' ד"ה מפני. ועיין ברש"י פירוש החומש [במדבר י"א ה'] דאומרים לאשה מינקת אל תאכלי שום ובצל מפני התינוק וכו' עי' שם, וכן כתב עוד ביומא [דף ע"ה ע"א] ברש"י ד"ה הללו עי' שם:
<b>ומה</b> שכתב והשומים. עיין שלהי מרובה [דף פ"ב ע"א] חמשה דברים נאמרו בשום משביע משחין ומצהיל הפנים ומרבה זרע והורג כנים שבמעים ויש אומרים מכניס אהבה ומוציא הקנאה עיין שם, משמע דשומים טובים למאכל אדם, ועיין בעירובין [דף נ"ה סוע"ב] פריך למימרא דירק מעליא והתניא שלשה מרבין הזבל וכופפים הקומה ונוטלים א' מת"ק ממאור עיניו וכו' וירק לא קשיא הא בתומי וכרתי הא בשאר ירקי ופירש"י תומי וכרתי לא מעלי כך שמעתי ונראה בעיני תוכו מעלי וכו' עיין שם, ודברי רבינו כשמעתיה דרש"י:
<b>ומה</b> שכתב והחרדל. עיין פרק כיצד מברכין [דף מ' ע"א] אמר רב מרי א"ר יוחנן הרגיל בחרדל אחד לשלשים יום מונע חלאים מתוך ביתו אבל כל יומא לא דקשה לחולשא דליבא ע"כ:
<b>ומה</b> שכתב והצנון. עיין פ"ק דע"ז [דף י"א ע"א] גבי אנטנינוס ורבי קאמר שלא פסקה מעל שלחנם צנון לא בימות החמה ולא בימות הגשמים וכו' עי' שם. משמע דגם בימות החמה הצנון יפה, ועיין בעירובין [דף נ"ו ע"א] נראה צנון נראה סם חיים והתניא סם מות לא קשיא הא בעלים הא באמהות כאן בימות החמה כאן בימות הגשמים פירש"י בימות החמה יפים שמצננים הגוף בימות הגשמים קשים ע"כ. מבואר ההיפך מדברי רבינו ועי' שם בתוס' פירשו דרך אחר עיין שם:
<b>ומה</b> שכתב והדלועים. עיין במשנה שילהי שבת [דף קנ"ו ע"ב] מחתכין הדלועין לפני בהמה וכו', מבואר דדלועין מאכל בהמה [וכבר נתבאר דמאכל אדם אין מאכילין לבהמה,] מיהו י"ל דהתם דילועין חיים הוי וזה אין בני אדם אוכלים כי אם ראוי לבהמה וכמו שאיתא בתמיד [דף כ"ז ע"ב] כל מילי לא תפלוט קמי רבך בר מקרא חייא דכפתילה של אבר דמי אבל מבושל הוא מאכל אדם, ועיין בתוס' פ"ק דחולין [דף ט"ו ע"ב] ד"ה כגון עי' שם שכתבו כן להדיא, ובברכות [דף ל"ח ע"ב] בהא דקאמר כל שתחלתו שהכל נהיה בדברו שלקו בורא פרי האדמה וכו' משכחת לה בכרבא וסילקא וקרא פירש"י שהם טובים מבושלים יותר מחיים עי' שם. ועיין בפרק ערבי פסחים [דף קי"ג ע"א] בהא דאמר ליה רב לרב כהנא וכו' מאה קרי במתא בזוזי וכו', משמע דעיקר מאכלם היה קרי ודילועין, מיהו בשבת [דף קכ"ט ע"ב] מכריז רב מאה קרי בזוזי וכו' עי' שם. וברש"י שכתב כלומר אם יהיו בזול מאוד קנה ואם לאו אל תקח שאינם בריאין לאכול ע"כ, מבואר איפכא דאינו עיקר מאכלם, ועיין בשילהי מכות [דף כ"ד ע"א] אמר רב מסתפינא מהאי קרא וכו' ואכלה אתכם ארץ אויביכם מתקיף לה מר זוטרא דלמא כאכילת קישואין ודילועין וכו' עי' שם ברש"י שהדילועין קצתם נאכלין וקצתם אין אוכלין עיין שם:
<h3>הלכה כג</h3>
<b>כל</b> עיר שאין בה י' דברים האלו אין תלמיד חכם רשאי לדור בתוכה ואלו הן. רופא. ואומן. ובית המרחץ. ובית הכסא. ומים מצויין כגון נהר ומעין. ובית הכנסת. ומלמד תינוקות. ולבלר. וגבאי צדקה. ובית דין מכים וחובשים. בגמרא סנהדרין [דף י"ז ע"ב] איתא וטבח במקום מים מצויין. ורבינו לא גרס טבח לטעמיה אזיל דבהלכות סנהדרין [סוף פרק א] מונה שם במספר הק"כ אנשים שצריך להיות בעיר למניית סנהדרין ומנה שם כל אחד בפני עצמו לבלר בפני עצמו רופא אומן בפני עצמו וכו'. ואם ימנה טבח ג"כ יהיה קכ"א ע"כ חשב לתשלום העשרה דברים ומים מצויין. אכן רש"י ז"ל שם כתב וזה לשונו גובין ומחלקין הוה להו חמשה משיתא דבצרי לעיל רופא אומן לבלר ומלמד חד גברא הוא לכל הני ע"כ, דעתו דלכולהו סלקי בחד רק דס"ל דתלת דמחלקין צריך להיות בלעדי שנים הגובים כדי להשלים המספר ק"כ ולדעתו יתכן לגרוס גם טבח וגם הוא סגי בחד גברא הרופא אומן וכו'. אמנם עם כל זה רש"י לא גריס טבח גם לא גריס מים מצוין משום דלדעתו יש למנות גובים ומחלקים בתרתי ונשלם מנין העשרה דברים בלתי הנך הנ"ל. וזה מבואר ברש"י שם עשרה דברים בי"ד מכים [ונגבית בשתים ומתחלקת בשלשה כצ"ל וכן הגיה רש"ל] הוה להו תלת מילי ע"כ. הרי מבואר כמו שכתבתי:
<b>וכל</b> זה פשוט לכל, וכתבתי לפי שראיתי להרב לחם משנה [ספ"א מהל' סנהדרין הלכה ו'] כתב וזה לשונו ורש"י גרס טבח וס"ל דרופא אומן וטבח בחד גברא עכ"ל. ובמחילת כבוד תורתו טעה בתרתי טעה במה שכתב דרש"י גריס טבח וליתא דרש"י לא גריס טבח כי מנין העשרה דברים ישלמו בלעדו וכנ"ל ואם ימנה גם הוא יהיו י"א. וטעה במה שכתב דלרש"י אך רופא אומן וטבח יהיה ביחד ומבואר ברש"י דלדעתו כולהו רופא אומן לבלר וכו' הכל חד גברא וכנ"ל:
<b>אולם</b> יראה אלו הוי צריך טבח ודאי אף לרבינו הוי סגי בחד גברא עם רופא ואומן, דהא טעמא בעי לרבינו ממה נפשך אי ס"ל דיתכן למצוא אדם אחד בעל מלאכות רבות א"כ כולהו בחד סגי וכרש"י ואי ס"ל דלא שכיח אדם אחד בעל ב' אומנות א"כ מדוע אומן ורופא סגי בחד, וצ"ל דאך אומן ורופא סגי בחד לפי שאמרו [בשילהי שבת] האי מאן דבמאדים או טבחא או אומנא או מוהלא ופירוש רופא היינו למול כדפירש"י עיין בכסף משנה [בהלכה ט'], וא"כ מסתמא רופא ואומן אדם אחד שנולד במזל מאדים, וא"כ אלו היה צריך גם טבח שלשתם הוי סגי בחד כן נראה:
<b>ויש</b> לראות לכאורה לפי מה שאיתא בפ"ק דחולין [דף ח' ע"א] תלמיד חכם צריך שילמוד ג' דברים כתב שחיטה ומילה. א"כ למה לי טבח וכן לבלר ורופא הא הת"ח שרוצה לדור ודאי יודע הג' דברים הנ"ל, ויש לדחות, אבל קשה לי לשיטת רש"י דכולהו בחד גברא איך רשאי המלמד תינוקות להיות רופא אומן ולבלר הא אמרינן בפ"ק דב"ב [דף ח' ע"ב] רב אשכחיה לרב שמואל בר שילת דהוי קאי בגינתיה אמר ליה שבקת להימנותך וכו' ועיין במרדכי דב"מ פרק האומנין [רמז שמ"ג] כתב ג"כ להדיא דאין למלמד תינוקות לעשות שום מלאכה אחרת עיין שם וא"כ איך רשאי המלמד תינוקות להיות כל הנך דזכר רש"י ז"ל וצ"ע לכאורה, ויתבאר בסייעתא דשמיא במקומו:
<b>ודע</b> בסנהדרין שם איתא משום ר' עקיבא אמרו אף מיני פירא שמיני פירא מאירין את העינים ע"כ, [ורבינו שהשמיט זה אולי ס"ל משום דת"ק פליג על ר' עקיבא מדלא חשביה] ונראה דהיינו בפירות מתוקים וכדאמרינן ביומא [דף פ"ג ע"ב] מי שאחזו בולמוס מאכילין אותו דבש וכל מיני מתיקה שהדבש וכל מיני מתיקה מאירין עינו של אדם וכו' עיין שם, ונראה דלכונה זו נתכוין רבה בר בר חנה במה שהלך אחר ר' יוחנן לאכול מפירות גינוסר כמו שסיפר בפרק כיצד מברכין [דף מ"ד ע"א] כי הוינן וכו' שם יעיין שם וכן שאר אמוראי דהתם לא לאכול ולשבוע מהפירות נתכוונו, אבל רק בעבור התועלת המגיע לתלמידי חכמים מהם לגודל מתיקותם כאמור:
<b>ויראה</b> כי הוא לתועלת התלמיד חכם לפי שעל ידי המיני מתיקה אשר מאירה מכבודה לעין הרואה גם לעין הלב והשכל תאיר ביותר. וע"כ אמר חמרא וריחני פקחין שהם מפקחין אטימת הלב ומחדדים השכל, ועיין בספ"ק דיבמות [דף י"ז ע"א] אמרינן יתיב רב המנונא קמיה דעולא וקא הוו בשמעתא אמר מה גברא ומה גברא אי לאו דהרפניא מאתיה וכו' עי' שם, ויש להעיר מדוע עשה ככה עולא לביישו לרב המנונא לומר עליו שהוא ממזר, וגם יפלא איך אמר מקודם דבר ברור כי הוא מהרפניא טרם שאלו אותו כסף גלגלתא היכי יהיב. אבל יובן עם דברינו הנ"ל כי באמת עולא לכונה אחרת נתכוין דבריש פ"ב דעירובין [דף י"ט ע"א] חשב שם שבחי הפירות ואמר בבבל רבא משתבח בפירי דהרפניא וכו', עיין שם דבפירי דהרפניא היו משובחים ומתוקים ביותר מכל פירות בבל, ואיפוא כראות עולא לרב המנונא דקמהווי בשמעתא וראה גודל חדוד מוחו וזכות שכלו וחריפותו אמר אי לאו דהרפניא מאתיה והוא אוכל מפירות המתוקים דשם אשר הם המחדדים שכלו ולזאת אין להפליא על גודל חריפותו, אולם לולא דהרפניא מאתיה באמת היה נפלא במאוד על גברא כדין אדם גדול בתורה וזך השכל כמוהו, וא"כ לא לביישו ולהכלימו ח"ו נתכוין, אולם רב המנונא איהו דקמטעי נפשיה בחשבו כונתו להכלימו ע"כ אכסיף, וע"כ אמר ליה כסף גולגלתא היכי יהיב א"ל לפום נהרא וא"כ מפום נהרא את ומולדך משם ואינך ממזר אבל רק מותבך בהרפניא ושם תאכל הפירות מתוקים המחכימים ומאירים עין השכל כן נראה:
<b>ובזה</b> אמרנו טעם ישר למה שנודע מדברי רז"ל בכמה מקומות כי בני ארץ ישראל היו בקיאים ביותר בכל הש"ס אבל לא כל כך מפולפלים, והיפוכם בני בבל היו ביותר מפולפלים וחריפים ולא כל כך בקיאים. [ובמקום אחר כתבנו מזה הרבה בסייעתא דשמיא ואין כאן מקומו], ויראה עילה לזו כי הנה בשילהי הוריות אמרו הרגיל בשמן זית משיב את הלימוד של שבעים שנה עי' שם ועיין מנחות [פ"ה ע"ב] אמר רבי יוחנן מתוך שרגילים בשמן זית חכמה מצויה בהם עי' שם ועיי"ש [פ"ד ריש ע"ב] לא מתמרים שבהרים ולא מפירות שבעמקים, ונודע ארץ ישראל גבוה מכל הארצות ובבל עמוקה, ובפרק במה מדליקין [דף כ"ו ע"א] לענין הדלקת נר שבת אי דוקא בשמן זית אמרו ומה יעשו וכו' אנשי בבל שאין להם אלא שמן שומשמין וכו' ועי' שם. ובפסחים [דף פ"ח רע"א] אמר עולא טעם שהגלו לבבל כדי שיאכלו תמרים ויעסקו בתורה לפי שבבבל יש הרבה תמרים מתוקים וטובים. ושם עולא איקלע לפומבדיתא וכו' אמרי צנא דדובשא בזוזי ובבלאי לא עסקי באורייתא עי' שם, ואיפוא לא על חנם היו בני בבל יתירי המדע וחריפות השכל מבני ארץ ישראל ליתרון התמרים המתוקים הנמצאים בקרבם, ולא לחנם היו בני ארץ ישראל יתירי כח הזוכר ובקיאים יותר מבני בבל ליתרון השמן זית המשיב הלימוד אשר נמצא אתם ולא נמצא בבבל וכאמור, שהזכירה והחידוד לא ימצאו כאחד כמו שהוא בבינה לעתים [דרוש ל"ב] כן נראה נכון:
<b>ודע</b> בעירובין [דף נ"ה ע"ב] אמר רב הונא כל עיר שאין בה ירק אין תלמיד חכם רשאי לדור בתוכה וכו' עי' שם, ויש לעיין מדוע לא נחשב בהדי עשרה דברים בברייתא שם, ושמא הוא בכלל המיני פירות דזכר ר' עקיבא. והנה רש"י ז"ל פירש הטעם משום דירק נלקח בזול ויכול לעסוק בתורה עי' שם, ולפי טעם זה אין זה שייכות למיני פירא דמאירים העינים, ובאמת כן נכון לתלמיד חכם לדור במקום שיכול לקנות מאכלו בזול ועל דרך שאיתא בפ"ק דתענית [דף ט' ע"ב] מלא צנא דדובשא ובבלאי לא עסקו באורייתא ועי' שם ברש"י ד"ה בבלאי, אכן מלשון גמרא דפריך אהא דרב הונא וירק מעליא הוא והתניא שלשה מרבין וכו' ונוטלין אחת מת"ק ממאור עיניו וכו' וירק וכו' עי' שם נראה יותר לפרש דטעמא דירק משום דמאיר עיניו. וע"כ פריך עלה והא אדרבה תניא דנוטל אחת מת"ק ממאור עיניו ומשני הא בתומי וכרתי הא בשאר ירקי וכו' עיין שם. וגם הא דצנא דדובשא בזוזא וכו' דתענית היינו משום דמאיר עיני שכלו וכנ"ל דמיני מתיקה מאירים העינים ומחכימים:
<b>והנה</b> על רבינו ודאי קשה מדוע השמיט מימרא מפורשת דרב הונא. ונראה לי על פי גמרא דפרק כיסוי הדם [דף פ"ד ע"א] תניא אמר ר' אלעזר בן עזריה מי שיש לו מנה יקח לפסו וכו' אמר רב צריכין אנו לחוש לדברי זקן אמר רבי יוחנן אבא ממשפחת בריאים היה וכו' כגון אנו לוין ואוכלין וכו' עיין שם, והנה בפרק האשה רבה [דף צ"ג ע"א] לענין מקנה דבר שלא בא לעולם קאמר התם אמר רב נחמן בר יצחק רב הונא כרב ורב כרבי ינאי וכו' עי' שם ופירש"י רב הונא מרב שהוא רבו קיבלה וכו' עי' שם, ולפי זה יובן דהתם בעירובין רב הונא קאמר לה והיינו אליבא דרב לטעמיה דס"ל דצריך לחוש לדברי זקן ולהסתפק במזונות זולים וקלים ולאכול רק ירק ולא בשר ודגים וכל מטעמים ע"כ קאמר דכל עיר שאין בה ירק אסור לתלמיד חכם לדור בתוכה, אכן אנן דקיי"ל כר' יוחנן וכרב נחמן דכגון אנו לוין ואוכלין ולא יענה גופו וירעיב נפשו רק אוכל כחפצו בשר ודגים [עיין מה שכתב רבינו לקמן פרק ה' הלכה י' עי' שם ובהרב כסף משנה] יפה עשה רבינו דלא זכר זה כן נראה נכון:
<b>בענין</b> שלא לדור בעיר שאין בה ירק, זהו לתלמיד חכם, אך אם אינו תלמיד חכם יותר טוב שיגע במלאכה כמו שאיתא באבות שיגיעת שניהם משכחת עון. ושנינו בכתובות הבטלה מביאה לידי זנות. ועיין בברכות [דף ל"ה ע"ב] כשאין עושין רצונו של מקום מלאכתן נעשית על ידי עצמן ולא עוד וכו', ולדעתי אינו בעונש רק לטובתם שיגעו וישכחו עון, ועיין מה שכתבתי בדרושים על פסוק ותמלא הארץ אותם:
<b>והנה</b> בענין בני בבל ובני ארץ ישראל שכתבתי, הנה בתענית [דף ט' ע"ב] אמרינן דלא עסקו באורייתא, והיינו שאין עוסקים תמיד כדפירש"י דהא קאמר נמי התם דעסקו, ובקדושין [דף מ"ט ע"א] ובשבת [דף קמ"ה ע"ב] מפני שאינן בני תורה, ועיין בכתובות [דף ע"ז ע"א] חד מהתם עדיף כתרי מינן, ועיין מה שכתבתי בחידושי לאה"ע [סימן א], ועיין בפ"ק דגיטין [דף ו' ע"א] בבל כארץ ישראל לגיטין מכי אתי רב לבבל עיין שם ברש"י ותוס', ועיין בב"ק [דף קי"ז ע"ב] ובגיטין [דף פ"ד ע"ב] לאחד קראתי נועם וכו', אלו בני ארץ ישראל שמנעימים וכו', אלו בני בבל שמחבלים וכו' ובב"מ [פרק הפועלים] ר' זירא התענה דלשכח תלמודא דבבלאי. וי"ל הטעם לפי שאמרו בשבת [דף קמ"ה ע"ב] דהתלמידי חכמים שבבל אינן בני מקומן. וכן בקדושין [דף כ"ט ע"ב] הא לן והא להו ובתוס' עיין שם, ואמרינן [בפ"ק דמגילה] שאנן מואב וכו' לכן וכו' ואנן גלינן וכו' עיין שם וכן אמרו בסבי דבי אתונא [פ"ק דבכורות], וכן בעירובין [דף ס"א ע"א] גבי בני קדר ובני חמתן ובשבת [דף קמ"ה ע"ב] מפני מה עופות שבבבל שמנים מפני שלא גלו. ובעירובין ר"י לא התפלל ביום שבא מן הדרך, ולכן דעת בני ארץ ישראל צלולה יותר מבני בבל. ובזה יובן גמרא מנחות [דף ל"ז ע"א] קום גלי דאין מובן, ועיין שם בתוס' וצאן קדשים. ונראה דר"ל כשתגלה אז לא יהיה שכלך צח שפיר תשאל שאלה זו ולא עכשיו:
<b>או</b> אפשר משום דאיתא בנדרים [דף כ"ג ע"א] ונתן לך לב רגז בבבל כתיב, ואמרינן בפסחים [דף ס"ו ע"ב] כל הכועס אם חכם הוא חכמתו מסתלקת.
<b>או</b> אפשר משום דאמרינן בקדושין [דף מ"ט ע"ב] דבני בבל עניים וכן אמרו בשבת [דף קמ"ה ע"ב]. ונודע כי עני אין לומד כ"כ מדהוצרכו לחייבם מהלל ביומא [דף ל"ה ע"ב]. [ועיין בנדרים [דף פ"א ע"א] מבני עניים תצא תורה והוא מטעם דאמרינן בתענית [דף ז' ע"א] דדברי תורה הולכים למקום נמוך], ועיין בסנהדרין [דף כ"ד ע"א] מאי עניות דתורה:
<b>או</b> אפשר דאמרינן קדושין [דף מ"ט ע"ב] גסות הרוח לבבל נחית ואמרינן בפסחים [דף ס"ו ע"ב] כל המתיהר חכמתו מסתלקת, ושוב מצאתי בירושלמי [פרק תמיד נשחט] בר' שמלאי דאתי למילף אגדה אמר ליה מסורת בידי מאבות שלא ללמד אגדה לא לבבלי ולא לדרומי שהן גסי הרוח ומעוטי תורה ע"כ, משמע דזו נתינת טעם גסי רוח ע"כ הם מעוטי תורה:
<b>ונראה</b> דבני בבל היו רק חריפים ובני ארץ ישראל בקיאים וע"כ שלחו מתם [בשלהי הוריות] סיני עדיף. וכל מתם היינו ארץ ישראל. עי' רש"י תענית [דף י' ע"ב] ובספ"ק דסנהדרין, והיינו דשם היו לומדים רק בבקיאות לכן סיני עדיף, ועיין הקדמת ספר משכנות יעקב, ובזה הטעם דאמרינן בסנהדרין [דף ל"ו ע"ב] רב כהנא ורב אסי לגמריה דרב הוי צריכי ולא לסבריה, לפי שרב גדל בארץ ישראל ואח"כ בא לבבל כדאיתא בשבת [דף ק"ח ע"א] עיין שם ובגיטין [דף ו' ע"א] מכי אתא רב לבבל ובסנהדרין [דף ה' ע"א] כי הוי נחית רב לבבל, ועיין ברש"י תענית [דף י' ע"א] ד"ה תתאי ולכן היה בקי. ורב כהנא גדל בבבל ואח"כ בארץ ישראל כדאיתא בב"ק [דף קי"ז ע"ב] וכן רב אסי, ע"כ לגמריה הוי צריכי ולא לסבריה. ועיין מה שכתבתי בפנים הטעם משום שמן זית. ובזה י"ל דדחיק בעירובין [דף נ"ג ע"א] טעם דבבני גליל לא נתקיים תלמודן. ולא אמרו דלא היה להם כח זכרון. רק דהתוס' חגיגה [דף כ"ה ע"א] ד"ה בגלילא דבגליל שמן זית לרוב. ובהכרח היה להם זכרון. ועיין בסנהדרין [דף כ"ד] במחשכים הושיבני זה תלמודא של בבל עיין ברש"י שם ובגליון מהר"י ברלין. ולדעתי על דרך שאיתא בפסחים [דף ל"ד ע"ב] ושאר מקומות בבלאי טפשאי דיתבי בארעא דחשוכא אמריתו וכו'. וזה תלמודא של בבל שהם יושבים בארעא חשוכא והבן:
<h2>פרק ה</h2>
<h3>הלכה ב</h3>
<b>כשהחכם</b> אוכל מעט זה הראוי לו לא יאכלנו אלא בביתו על שולחנו לא יאכל בחנות ולא בשוק אלא מפני צורך גדול כדי שלא יתגנה בפני הבריות ולא יאכל אצל עמי הארץ ולא על אותן השולחנות המלאות קיא צואה. ולא ירבה סעודותיו בכל מקום ואפילו עם החכמים. ולא יאכל בסעודות שיש בהן קיבוץ הרבה ואין ראוי לו לאכול אלא בסעודה של מצוה בלבד כגון סעודת אירוסין ונישואין והוא שיהיה תלמיד חכם שנשא בת תלמיד חכם. והצדיקים והחסידים הראשונים לא אכלו מסעודה שאינה שלהן. בסוף פרק אלו עוברין [דף מ"ט ע"א] תניא אמר ר' שמעון כל סעודה שאינה של מצוה אין תלמיד חכם רשאי להנות ממנה כגון מאי אמר ר' יוחנן כגון בת כהן לישראל ובת תלמיד חכם לעם הארץ וכו' עי' שם משמע הא כל שאינה בכהאי גונא דבת כהן לישראל וכו' שרי, אבל רבינו החמיר עוד שלא להנות מכל סעודת הרשות בלעדי סעודת תלמיד חכם בבת תלמיד חכם, ועיין מה שכתב הרב כסף משנה דרבינו כתב זה דרך מוסר ולא ביאר מנין לו להוסיף על דברי רז"ל. ונראה לי דהוא ממה שאמרו רז"ל בפרק אלו טריפות [דף מ"ד סוע"ב] ר' אלעזר כי הוי משדרי ליה וכו' וכי הוי מזמני ליה [פירש"י לאכול אצלם] לא אזיל אמר לא קא בעי מר דאיחי דכתיב ושונא מתנות יחיה ע"כ, ובודאי היינו בסעודת הרשות דאלו בסעודת מצוה מי לא שמיע ליה דברי יש אומרים ס"פ ערבי פסחים [דף קי"ג ע"ב] בהא דשבעה כמנודים לשמים יש אומרים אף מי שאינו מיסב בסעודה של מצוה, וכן לא יתכן דמיירי בסעודה שאינה של מצוה כגון בת תלמיד חכם לעם הארץ דזו בלאו הכי אסור ולאו משום שונא מתנות, וע"כ דהתם היינו כל סעודת הרשות זולת סעודת מצוה לא הוה אזיל משום שונא מתנות יחיה, וזה שכתב רבינו כאן דמיירי ג"כ לאכול בבית אחרים דאלו בביתו מי ס"ד דיהיה אסור לאכול אלא סעודה של מצוה והרי בתענית [דף כ"ב ע"ב] אמר רב יהודה אמר רב וכו' ויהי האדם לנפש חיה נשמה שנתתי בך החייהו, אבל צריך לומר דמיירי לענין לאכול בבית אחרים וזו נפקא ליה מהך דר' אלעזר הנ"ל דהוי מזמני ליה לא הוה אזיל משום שונא מתנות כן נראה, [ודע דיש קצת צ"ע במה שכתב רבינו והצדיקים והחסידים הראשונים לא נהנו מסעודה שאינה שלהם משמע דקאי אפי' אסעודת מצוה וצ"ע והרי יש אומרים דהוי כמנודה לשמים וכנ"ל ויש לישב]:
<b>איברא</b> צריך טעם מדוע פסק רבינו כר' אלעזר והרי שם בחולין אמר ר' זירא כי הוה מזמני ליה הוי אזיל אמר אתייקורי הוא דמתייקרי ביה עי' שם וברש"י שפירש הטעם לפי שהנאתם היא במה שאני סועד אצלם ונמצא אין זו מתנה עי' שם, ולדבריו א"כ רשאי להנות מסעודת הרשות של אחרים דבודאי קאי אסעודת הרשות ג"כ ואפי' הכי היה נהנה ומדוע לא ביאר רבינו חילוק זה דהיכי דמתייקרי ביה וליכא משום שונא מתנות שרי:
<b>ונראה</b> לי דהנה בפ"ק דב"ב [דף י"ג ע"ב] לענין שותפים בקרקע בדינא דגוד או אגיד תניא אמר לו טול אתה בשוה ואני פחות ממנו שומעין לו רבן שמעון בן גמליאל אומר אין שומעין לו ואסיק לעולם כדתניא ודקאמרת מאי טעמא דרשב"ג משום דאמר לו וכו' במתנה לא ניחא לי דכתיב ושונא מתנות יחיה עי' שם ובפוסקים לשם דטעמא דתנא קמא דס"ל דשומעין ולא מצי אמר לא ניחא לי במתנה משום דס"ל דכיון דחבירו נותן לו לטובת עצמו כדי שיחלקו בשדה ואינו חפץ בטובתו של זה כלל לא קאי כלל קרא דשונא מתנות שהרי אינו נותן לו רק לו לעצמו ולטובתו הוא דורש עי' שם. והנה הוא ממש הך דהכא פלוגתת ר' זירא ור' אלעזר, דר' זירא ס"ל כיון דהנותן מתייקר בו ולטובת עצמו דורש לא קאי על זה שונא מתנות, והיינו על כרחך כת"ק דרשב"ג, דאלו לרשב"ג דס"ל גם התם שונא מתנות אף על גב דהנותן מתכוין לטובתו דחפץ בחלוקה אפי' הכי הלה מצי אמר שונא מתנות והכי נמי דכוותיה אף דמתייקרי ביה אסור המקבל לקבל מתנה, ולפי זה יובן דרבינו לטעמיה דפסק כרשב"ג דהתם וכדעת הרי"ף שם דמסתבר טעמיה דרשב"ג, ועי' בש"ך בחו"מ [סימן קע"א] דטעמיה דקיי"ל בהא כרשב"ג במשנתינו והוא הדין בברייתא עיין שם, וא"כ דס"ל התם דאע"ג דנותן מכוין לטובתו מ"מ מצי אמר שונא מתנות, הכי נמי הכא ממילא לית הלכתא כר' זירא אלא כר' אלעזר דאע"ג דהנותן מתייקר בהם אסור לקבל וראוי לו להיות שונא מתנות ויחיה כן נראה לי:
<b>ועיין</b> בפרק השולח [דף ל"ח ע"ב] בהא דאמר ר' יהודה אמר שמואל המשחרר עבדו עובר בעשה ופריך מעשה בר' אליעזר ששחרר עבדו והשלימו לעשרה ומשני מצוה שאני, וכתב הר"ן שם בשם יש מפרשים הטעם דמצוה שאני משום דהא דאסור לשחרר עבדו הוא משום לא תחנם לא תתן להם מתנת חנם וכיון דלדבר מצוה הוא לטובת עצמו ולא לטובת המקבל ליכא בזה משום מתנת חנם עכ"ד, ונראה דהיינו ג"כ רק אליבא דת"ק דרשב"ג דס"ל הך סברא דכל שהנותן מכוין לטובתו לא מקרי מתנה הוא הדין הכא לענין מתנת חנם, אכן לרשב"ג דס"ל התם דמיקרי מתנה אף על גב דהנותן מכוין לטובתו הכי נמי דכותיה אף על גב דהמשחרר מכוין לשם מצוה מכל מקום עובר משום מתנת חנם:
<b>וראיתי</b> להרב מג"א [או"ח סימן צ'] הקשה על דברי הר"ן מגמרא דברכות [דף מ"ז ע"ב] דאיתא נמי להא מעשה ופריך עלה מרב יהודה אמר שמואל ומשני נמי מצוה שאני והדר פריך עלה והא מצוה הבאה בעבירה ומשני מצוה דרבים שאני והשתא להר"ן מאי פריך והא מצוה הבאה בעבירה הא הכא דמכוין למצוה ולטובת עצמו ליכא עבירה כלל ועי' שם שנשאר בצ"ע, ולפי ענ"ד ליישב דברי הר"ן עם האמור, דהא דבמצוה שרי לשחרר עבדו וליכא מתנת חנם היכי דהנותן מכוין לטובתו אינו אלא אליבא דת"ק דב"ב אבל לא למה דקיי"ל כרשב"ג וכנ"ל, והנה בגיטין שם לא פריך כלל אהא דמצוה שאני והא מצוה הבאה בעבירה כדפריך בברכות וצריך טעם מדוע, ובמקום אחר אמרנו ב"ה תירוצים שונים ואין כאן מקומם ואולם פה נאמר עם האמור, דשם בגיטין בתר הכי מייתי פלוגתת ר' עקיבא ור' ישמעאל במשחרר עבדו אי רשאי או עובר על מצות עשה ופריך ואימר ר' אליעזר כמאן דאמר רשאי ולמה ליה לומר מצוה שאני ומשני לא ס"ד וכו' עי' שם ובברכות לא פריך כלל אימר ר' אליעזר כמאן דאמר רשות. וצריך לומר דבברכות פריך אליבא ממאי דאמר רב יהודה אמר שמואל להלכה דהמשחרר עבדו עובר בעשה, ופריך דאין סברא דיעשה ר' אליעזר מעשה נגד מה דקיי"ל להלכה דהא אמרינן בדוכתי טובא מעשה רב ולמעשה אדם מדקדק ביותר, ועיין בירושלמי [ברכות פ"ק] אמעשה דרבן גמליאל ובניו פריך ור"ג היכי עביד עובדא כוותיה והא ר"מ פליג עם רבנן ולא עביד עובדא כוותיה רשב"י פליג עם רבנן לא עביד עובדא כוותיה עי' שם, וע"כ פריך בברכות כיון דר' אליעזר עביד עובדא וסתמא עביד כהלכתא כך צ"ל דס"ל לגמרא בברכות:
<b>ולפי</b> זה יובן דפריך שפיר והא מצוה הבאה בעבירה היא. דכיון דר' אליעזר בעי לומר דעביד כהלכתא והרי קיי"ל כל מקום ששנה רשב"ג במשנתינו ובברייתא הלכה כמותו ורשב"ג הא ס"ל דאף היכי דהנותן מתכוין להנאתו מ"מ מיקרי מתנה דאסור לענין שונא מתנות, וא"כ דכוותיה הכי נמי אסור ליתן מתנת חנם לנכרי אף על גב דכונתו לטובת עצמו וא"כ אף בכונתו למצוה אסור ופריך שפיר והא מצוה הבאה בעבירה. אכן בגיטין שם דפריך תלמודא רק לר' אליעזר לטעמיה דאשכחן דס"ל דהמשחרר עובר בעשה ולעולם בהם תעבודו חובה. אכן לולא דאשכחן דס"ל בהדיא הכי לא הוי קשה לן מידי דהוה אמינא דר' אליעזר ס"ל כמאן דאמר מותר לשחרר עבדו ואף על גב דאתאן דלא כהלכתא לא אכפת לן מידי, רק דהקושיא הוא לפום שיטתיה דס"ל להדיא דאסור, וא"כ משני שפיר מצוה שאני ולא פריך עלה מצוה הבאה בעבירה דמצינו לשנויי ר' אליעזר ס"ל כת"ק דרשב"ג דכל שהנותן מכוין לטובתו לא מיקרי מתנה ושרי, וא"כ כיון דהכא המשחרר מכוון להנאתו לקיים המצוה שרי לשחרר ואינו מתנת חנם כלל. ואף על גב דהוא דלא הלכתא דהא אנן קיי"ל כרשב"ג הא לא איכפת לן בזה כלום ושפיר דלא פריך התם מה דפריך בברכות, ודברי הר"ן בשם יש מפרשים נכונים ומוכרחים מדלא פריך נמי בגיטין כמו בברכות וכנ"ל ודו"ק:
<b>ומדברינו</b> אנו למידין דלפי דעת הפוסקים שהביא הרא"ש [בפ"ק דב"ב] דס"ל להלכה כת"ק דרשב"ג דכיון דהנותן מכוין להנאתו רשאי המקבל לקבל וליכא משום שונא מתנות, הוא הדין הכא אף בסעודת הרשות כל שאינה נשיאת בת תלמיד חכם לעם הארץ רשאי להנות משל אחרים היכי דמתייקרי ביה וכהאי דר' זירא דפרק אלו טריפות כן נראה:
<b>ועיין</b> בפרק גיד הנשה [דף צ"ה ע"ב] בעובדא דרב איקלע לבי רב חנן חתניה לסעודת נשואין דבר ברתיה ולא אכל דהוה סעודת רשות בת תלמיד חכם לעם הארץ ורב לא אכיל מסעודת הרשות עי' שם, ואינו מובן דקדוק הלשון ורב לא אכיל וכו' משמע דוקא רב והלא באמת כן צריך וחיוב על כל תלמיד חכם כדתניא בסו"פ אלו עוברין, ונ"ל דדוקא קאמר רב דהנה התוס' בב"מ [דף ס"ז ע"ב] בהא דקאמר רבינא אכל בנכייתא הקשו האיך עביד הכי והאמרינן התם צורבא מרבנן לא ליכול בנכייתא ותירצו דרבינא לא היה רוצה ליטול השם לעשות עצמו כתלמיד חכם עיין שם, הרי דאף להחמיר על עצמו לא היה רבינא רוצה היות כתלמיד חכם, וא"כ הוא הדין לענין סעודת הרשות שאמרו רק תלמיד חכם אין הכל רוצים ליטול השם, אך רב שמצינו בפרק בתרא דיומא [דף פ"ו ע"א] דאמר היכי דמי חילול השם כגון אנא דשקילנא בשרא מטבחא ולא יהיבנא דמי וכו' ועיין שם דמתבאר דרב היה מחשיב עצמו לתלמיד חכם וע"כ קאמר דרב לא אכיל מסעודת הרשות כן נראה:
<h3>הלכה ד</h3>
<b>אף</b> על פי שאשתו של אדם מותרת לו תמיד ראוי לו לתלמיד חכם שינהיג עצמו בקדושה ולא יהא מצוי אצל אשתו כתרנגול אלא מלילי שבת ללילי שבת אם יש בו כח. וכשהוא מספר עמה לא יספר בתחלת הלילה כשהוא שבע ובטנו מלא ולא בסוף הלילה כשהוא רעב אלא באמצע הלילה כשיתעכל המזון שבמעיו. ולא יקל בראשו ביותר ולא ינבל את פיו בדברי הבאי ואפילו בינו לבינה הרי הוא אומר בקבלה מגיד לאדם מה שיחו אמרו חכמים אפילו שיחה קלה שבין אדם לאשתו עתיד ליתן עליה את הדין. ולא יהיו שניהם לא שכורים ולא עצלנים ולא עצבנים ולא אחד מהן. ולא תהיה ישינה ולא יאנוס אותה והיא אינה רוצה אלא ברצון שניהם ובשמחתם יספר וישחק מעט עמה כדי שתתישב נפשה ויבעול בבושה ולא בעזות ויפרוש מיד. בגמרא [נדרים דף כ' ע"ב] איתא באימא שלום אשתו של ר' אליעזר שאמרה אינו מספר עמי אלא בחצות לילה לא בתחלה ובסוף וכשהוא מספר וכו' ואמרתי לו מה טעם ואמר לי כדי שלא אתן עיני באשה אחרת וכו' ע"כ, הרי מבואר להדיא בגמרא דר' אליעזר עצמו אמר הטעם משום שלא יתן עיניו באשה אחרת וכמו שכתב הר"ן דבתחלת הלילה וכן בסופה מצויים נשים ההולכות בשוק ויתן דעתו עליהם, וא"כ קשה על רבינו מדוע כתב טעם אחר משום דבתחלת הלילה שבע ובסופה רעב, ופלא מהרב כסף משנה שעשה עצמו כלא ידע הטעם המפורש בגמ' וכתב דס"ל לרבינו הטעם וכו'. ויותר פלא מהגהות מיימוני שכתב הטעם הנזכר בגמ' שהשיב ר"א עצמו על שם התוס' עיין שם, ואולי מפרש דתשובת ר"א קאי אהא דמגלה טפח ומכסה טפחיים, ודחוק:
<b>ונראה</b> לי דבפ"ק דברכות [דף ח' ע"ב] תניא ר' שמעון בר יוחאי אומר פעמים אדם קורא קריאת שמע שתי פעמים בלילה אחת קודם שיעלה עמוד השחר ואחת לאחר שיעלה עמוד השחר ויוצא ידי חובתו אחת של יום ואחת של לילה וכו' לעולם לילה הוא והא דקרי לה יום דאיכא אינשי דקמו בההיא שעתא ע"כ הנה מבואר מדברי רשב"י דזמן ק"ש של שחרית בשעה שבני אדם קמים ואף על פי דעדיין לילה היא רק כיון דאיכא דקמו בההיא שעתא יכול לקרות וקשה מהא דקאמר הכא דר' אליעזר לא היה מספר בסוף הלילה אלא בחצות, דודאי האי סוף הלילה אינו מעמוד השחר [ובמסכת כלה איתא בפירוש לא במשמורה ראשונה ולא במשמורה אחרונה אלא בבינונית וכו' ועיין שם] אלא כל משמר השלישי לא היה מספר משום דכבר הנשים מצויין בשוק, הרי שכבר בני אדם קמים גם קודם עמוד השחר וא"כ מדוע לא יקרא ק"ש ג"כ מקודם כל שבני אדם קמים [ועיין בהרא"ש ז"ל שכתוב לילה פירוש בלשון העולם נקרא לילה וכו' עיין שם כל דבריו. ויראה דלפי דבריו לא קשה מידי, אכן לדעת רבינו יתכן לומר כדברינו ועיין ברש"י ותוס' לשם] ואף על גב דלילה הוא, דלא גרע מעמוד השחר דג"כ לילה ואפי' הכי קורין ק"ש של שחרית כיון דאיכא דקמו, והכי נמי קשה מדוע לא יקרא מקודם ג"כ:
<b>ונראה</b> דר' אליעזר לטעמיה דס"ל במשנה בברכות [דף ט' ע"ב] דקורין את שמע משיכיר בין תכלת לכרתי ולא מעמוד השחר, ואף על גב דמעמוד השחר איכא דקמו מכל מקום ס"ל דכיון דלילה היא לא קרא אלא א"כ יום גמור הוא ולא איכפת לן במה דיש קמים באותה שעה. א"כ לשיטתו לא קשה מידי מדוע לא יקרא ק"ש מקודם כיון דבני אדם קמים. דהוא ס"ל דאע"ג דבני אדם קמים כל שאינו יום עדיין אין קורין, אכן רשב"י דקאמר משיעלה עמוד השחר אף על גב דלילה היא כיון דאיכא דקמו אז, על כרחך דס"ל דרק אז קמים בני אדם ולא מקודם, ואין זו פלא שיחלקו חכמים בדבר זו אימת קמים בני אדם דהרי מצינו כהאי גונא דפליגי תרתי לישני בריש מכילתין ואביא בסמוך וכן מצינו בדוכתי טובי כיוצא בזו:
<b>ולפי</b> זה יובן דרבינו לטעמיה דפסיק לקמן [בפ"א מהלכות ק"ש הלכה י"ב] כרשב"י דבשעת הדחק רשאי לקרות משעלה עמוד השחר ואף על גב דלילה היא כיון דיש שקמים אז אבל מקודם לא, וע"כ דאין קמים מקודם עמוד השחר. וא"כ שרי לבעול בסוף הלילה ותו אין חושש בנתינת עיניו באשה אחרת, ע"כ כתב רבינו דמ"מ אסור בסוף הלילה משום שהוא רעב ואסור על פי הרפואה [ואגב זה כתב ג"כ על תחלת הלילה אותו טעם דעל פי הרפואה, כדי שיהא מניעת ב' העתים מטעם אחד כמו שהם לר"א מטעם אחד כן נראה נכון:
<b>ועיין</b> בריש ברכות [דף ג' ע"א] תניא ר' אליעזר אומר ג' משמורות הוי הלילה ועל כל משמר ומשמר יושב הקדוש ברוך הוא ושואג כארי וכו' ראשונה וכו' שלישית תינוק יונק משדי אמו ואשה מספרת עם בעלה וכו' חשיב סוף משמורה ראשונה ותחלת משמורה אחרונה ואמצעית דאמצעיתא ואי בעית אימא כולהו סוף משמורות קחשיב וכו' ועי' שם ובחידושי הרשב"א לשם כתב בשם בעל הלכות גדולות דנפקא מינה בסימנים לדעת אימת עדיף להתפלל עי' שם. והנה הטור [או"ח סימן א] כתב וטוב למי שמקדים שיכוין לשעות שמשתנות המשמרות שהן בשליש הלילה ולסוף ב' שלישי הלילה ולסוף הלילה שבאלו הזמנים הקדוש ברוך הוא וכו' ע"כ. הנה כתב בפשיטות כהאיבעית אימא דבסוף כל משמר הוא העת רצון, וקשה הא לדעת הריב"א שהביא התוס' שבת [דף מ"ב ע"ב] ד"ה והיינו דס"ל דבכל מקום איכא דאמרי טפל ללשון ראשון יש לפסוק גם כאן כלישנא קמא וא"כ העת רצון בסוף ראשונה ותחלת שלישית ואמצעית שניה, ועיין אבן השוהם [סימן כ"ב], ומצאתי להרב בכור שור בחידושיו ריש ברכות כתב דהטור הוכיח כאיבעית אימא מעובדא דר' יוסי דנכנס לחורבה להתפלל ושמע קול וכו' ומשמע שנכנס בזמנו להתפלל וא"כ קשה אם להתפלל ערבית מה עשה שם עד שליש הלילה ואם לשחרית מפני מה הקדים לתחלת משמורה שלישית ועל כרחך כאיבעית אימא ונכנס לשחרית ובכניסתו שהוא בסוף משמורה ג' דלילה שמע קול עד כאן דבריו. ולא נהירא לי דמשמע דעובדא דר' יוסי היה ביום דבלילה ודאי דלא היה מהלך יחידי דאסור לתלמיד חכם לצאת יחידי בלילה וצריך שימור. וגם משמע הכי לישנא דאליהו זכור לטוב שאמר ולא שעה זו בלבד אלא בכל יום ויום שלשה פעמים וכו' ולא אמר בכל לילה משמע דהיה זה ביום וגם ביום יש חלוקת המשמורות וג' צווחות הללו, וא"כ י"ל דנכנס להתפלל שחרית שזמנו עד חצות ולר' יהודה עד ד' שעות ושמע הצווחה שבראש משמורה שניה ובראש משמורה שלישית לרבנן וזה ברור ופשוט:
<b>אבל</b> לי נראה דדעת הטור עם האמור דודאי לשון אחרון טפל להראשון ולישנא קמא עיקרי, דהרי התם לישובי מלתא דר' אליעזר בעי והרי ר' אליעזר הוא דס"ל בנדרים שלא לבעול בסוף הלילה והיינו ודאי קודם סוף משמורה שלישית דהיינו יום ממש רק קודם לו כבר הנשים בשוק. וא"כ לישנא קמא עיקר דלא כלישנא בתרא דזמן דתינוק יונק ואשה מספרת עם בעלה הנה הוא קודם הרבה לסוף משמורה שלישית, וע"כ לישנא קמא עיקר דהסימן דהאשה מספרת וכו' היינו על תחלת משמורה שלישית וזה רק אליבא דר' אליעזר לטעמיה דס"ל דאשה מצויה בשוק קודם היום, אכן לדידן דקיי"ל כר"ש בן יוחאי דרק בעלות השחר איכא דקמו בהאי שעתא אבל לא קודם לזמן זה יפה עשה הטור שהעתיק כהאיבעית אימא דעל כרחך זמן דתינוק יונק ואשה מספרת היינו בסוף משמורה שלישית והוא כשמתחיל אור היום ואז הוא העת רצון להתפלל וכהאיבעית אימא, ואתי שפיר:
<b>ומה</b> שכתב רבינו ולא תהיה ישנה בספ"ב דנדרים [דף כ' ע"ב] בהא דוברותי מכם המורדים והפושעים לא נזכר בני ישינה, והרב כסף משנה לא הראה מקום לדבריו אלו. ואנכי הרואה ראיתי במס' כלה איתא ויש אומרים אף בני ישינה ומשם הוציא רבינו דבריו. ומה שכתב ולא תהיה ישינה ולא הזהיר עליו שלא יהיה ישן, היינו דאינו שייך להזהיר לישן וגם מסתמא ישן לא יבעול. והנה משמע מהתם דת"ק דשם לא מנה רק בני ט' מדות לית ליה בני ישינה וצריך טעם מדוע פסק כיש אומרים. וראיתי להתוס' ספ"ק דנדה [דף י"ב ע"א] אברייתא דהחמרים נשותיהן בחזקת טהרה ובאים ושוהים עמהם בין ישינות ובין ערות וכתבו התוס' פירוש דליכא איסור נדות אבל אסור לבוא על הישינה כדאמר בנדרים אי נמי וכו' ע"כ, והנה אם דת"ק פליג לא קשה מידי דהתם איירי אפי' לת"ק, ואולי היה גירסת התוס' זה דבני ישינה גם בת"ק דבלאו הכי על כרחך היתה גרסתם גם בגמרא נדרים הא דבני ישינה:
<b>ויותר</b> נראה לי לדעת רבינו דהנה ת"ק קאמר גם בני שכרות ועיין בהרא"ש והר"ן ורש"י שם הטעם דמתוך שכרותו אין נוחין ואין כונתו שלימה ובלא דעת נפש לא טוב ע"כ. ולפי זה היה נראה כ"ש בני ישינה דהא משמע בדוכתי טובי דישן אין לו כונה כל כך. ועיין בפרק הדר [דף ס"ה ע"א] שיכור מקחו מקח וממכרו ממכר עבר עבירה שיש בה מיתה ממיתין וכו' הרי הוא כפקח לכל דבריו וכו' ובישן אמרינן בר"פ הבא על יבמתו [דף נ"ד ע"א] דישן לא קנה ביבמתו דאמר קרא יבמה יבא עליה עד דמכוון לשם ביאה וכו' עיין שם, הרי להדיא דישן לא קמכוין לשם ביאה וא"כ כמו דבני שכורה הוי מורדים כמו כן בני ישינה ועיין בדברי רבינו [פ"ב מהל' יבום הלכה ד'] נראה ג"כ בבירור דישן ושיכור כהדדי, ועיין שם בהרב כסף משנה דהיינו אף בהגיע לשכרותו של לוט עיין שם. אבל נראה דאפשר לחלק כמו דמחלק תלמודא בפ"ב דחולין [דף ל"א ע"א] לענין שחיטה אין צריך כונה דקאמר דממתני' דהפילה היא לסכין והלכה ושחטה כשרה לא הוי ידעינן דשחיטת חרש שוטה וקטן כשרה דשאני הכא דקאתי מכח בן דעת ואף על גב דלא מכוין שרי אבל התם לא קאתי כלל מכלל בן דעת ס"ד דפסולה עיין שם, והכי נמי יש לחלק כאן כיוצא בו דרק בשכורים אסור ובניהם הם מורדים ופושעים דההיא לא קאתי מכלל בן דעת. אבל ישן דאתי מכלל בן דעת אלא דעכשיו לא מכוין בניהם כשרים כן צ"ל לחלק אליבא דתנא קמא:
<b>אכן</b> הך יש אומרים לטעמיה דבשילהי הוריות אמרינן דקראו לר' נתן יש אומרים עיין שם באותו מעשה דרשב"ג, ולפי זה ר' נתן לטעמיה דשם בחולין מוקמינן מתניתין דחרש שוטה וקטן שחיטתם כשרה כר' נתן דס"ל דשחיטה אין צריך כונה, והנה [שם ע"ב] אסקינן דר' נתן נפקא ליה דשחיטה אין צריך כונה מדגלי קרא מתעסק בקדשים פסול ש"מ בחולין כשרה, וקשה מנא ליה לר' נתן בחרש שוטה וקטן דלא אתי מכלל בן דעת דכשר, וצ"ל דס"ל לר' נתן דאין נפק"מ בין אתי על ידי בן דעת או שלא על ידי בן דעת כיון דבין כך וכך אינו מכוין הכל כהדדי וכיון דגלי קרא דרק בקדשים צריך כונה אבל לא בחולין ממילא ידעינן הוא הדין שחיטת חרש שוטה וקטן דמאי שנא מבן דעת דלא מכוין, וא"כ דס"ל לר' נתן דאין חילוק בין בן דעת שאינו מכוין לשאינו בן דעת שפיר קאמר כאן אף בני ישינה מקרי מורדים דדמי ממש לבני שכורה ובין כך ובין כך לא מכוונים לשם מצוה ובלא דעת נפש לא טוב, ולפי זה אתי שפיר דרבינו לטעמיה דפסק [בהל' שחיטה] כר' נתן דשחיטה אין צריך כונה והוא הדין לשחיטת חרש שוטה וקטן דדמי לשחיטת בר דעת שאינו מכוין, ע"כ כתב ג"כ שלא יהיו ישנים וכיש אומרים והיינו דדמי לשיכורים. כן נראה לי נכון:
<h3>הלכה ו</h3>
<b>צניעות</b> גדולה נוהגים תלמידי חכמים בעצמן לא יתבזו ולא יתגלו ראשן ולא גופן ואפי' בשעה שיכנסו לבית הכסא יהא צנוע ולא יגלה בגדיו עד שישב ולא יקנח בימין ויתרחק מכל אדם. ויכנס חדר לפנים מחדר מערה לפנים מן המערה ונפנה. ואם נפנה אחורי הגדר יתרחק כדי שלא ישמע חבירו קולו אם נתעטש. ואם נפנה בבקעה ירחיק כדי שלא יראה חבירו פירועו ולא ידבר כשהוא נפנה אפילו לצורך גדול. וכדרך שנוהג צניעות ביום בבית הכסא כך נוהג בלילה. ולעולם ילמד אדם עצמו להפנות שחרית וערבית בלבד כדי שלא יתרחק. הרי"ף ז"ל פסק באחורי הגדר דנפנה מיד, ובגמרא ברכות [דף ס"ב ע"ב] אמר עולא אחורי הגדר נפנה מיד ובבקעה כל שאין חבירו שומע עיטושו ואיסי מתני אחורי הגדר כל שאין חבירו שומע קול עיטושו ובבקעה כל שאין חבירו רואהו ומפרש רב אשי שאין רואה פירועו. והנה רבינו בכולה כאיסי כפירוש רב אשי, אכן הרי"ף פסק בחדא כעולא ובחדא כאיסי, ועיין בהרב כסף משנה דבבקעה דמפרש רב אשי דברי איסי פסק כותי' אבל באחורי הגדר פסק כעולא דהוא מרא דתלמודא טפי עיין שם:
<b>ולפי</b> ענ"ד רבינו והרי"ף לטעמייהו, דשם בברכות תניא איזהו וכו' הנפנה בלילה במקום שנפנה ביום איני וכו' פנו לי דוכתא וכו' אלא כדרך שנפנה ביום רב אשי אמר אפילו תימא במקום לא נצרכה אלא לקרן זוית ע"כ, והנה הרי"ף העתיק ברייתא דאיזהו וכו' כדרך שנפנה ביום ובתר הכי הא דעולא באחורי הגדר ולא כסדר שנשנה בגמרא, והיינו דלא נימא דקאי אהאי וכס"ד בגמרא באמת במקום הרחוק לא צריך בלילה כביום ע"כ כתב זה מקודם דנדע דרק כדרך שנפנה בעינן אבל לא במקום, והנה רבינו כתב אח"כ וכדרך שנפנה ביום בבית הכסא כן נוהג בלילה ומשמע דקאי נמי אמאי דסמיך ליה בדין ההרחקה במקום, וצריך טעם דנראה דרבינו פוסק כרב אשי דלא נצרכה אלא לקרן זוית דצריך גם בלילה וא"כ יש בלילה ג"כ קפידא במקום ולאו כל אתרין שוין, והא דלא ביאר רבינו זה דקרן זוית פשוט דהא טעמיה דרב אשי דבעי קרן זוית צ"ל דס"ל דהגם דבלילה אין בני אדם רואים אותו מ"מ שומעים קול עיטושו דלענין שמיעת קול אין הבדל בין לילה ליום [ואדרבא בלילה הקול נשמע ביותר וכהא דרבן יוחנן בן זכאי דשמע קול ילד הבוכה ובכה כנגדו] וע"כ ס"ל דצריך בשביל זה להיות בקרן זוית, וע"כ גם רבינו כתב הך דינהג בלילה כדרך שנפנה ביום אחר דין מקום בית הכסא דיום שכתב דצריך שלא יראה פירועו ולא שומע קול עיטושו וכן בלילה וממילא ידעינן דירחיק לקרן זוית בשביל שלא ישמע לקול עיטושו. ואכן הרי"ף לית ליה דרב אשי וכמו שכתבו הפוסקים דלכך השמיט מימרא דרב אשי בקרן זוית דס"ל כסתמא דתלמודא ע"כ כתב זה דנפנה בלילה כדרך שנפנה ביום מקודם שכתב מקום הבית הכסא דבלילה אין נפק"מ במקום וכל מקום שוה, ולפי זה רבינו לטעמיה דס"ל כרב אשי דאף בלילה צריך קרן זוית דוקא אף דאין רואה פירועו בלילה רק שמא שומע עיטושו. ע"כ פסק באחורי הגדר ג"כ כאיסי דאף דאין חבירו רואה פירועו צריך להתרחק עד שלא ישמע קול עיטושו, אכן הרי"ף לטעמיה דפסק כסתמא דתלמודא דבלילה אין צריך להתרחק לקרן זוית ואף דחבירו שמע עיטושו לית לן בה כיון דאינו רואה פירועו. ע"כ פסק גם באחורי הגדר כעולא דנפנה מיד אף דחבירו שומע עיטושו כיון דאין רואה פירועו סגי:
<b>ונראה</b> לפי ענ"ד לדעת הרי"ף דהוכיח כדבריו מפ"ק דמכות [דף ח' ע"א] במתני' דהזורק אבן לרשות הרבים והרג הרי זה גולה ופריך לרשות הרבים מזיד הוא ואסיק רב פפא לא צריכא אלא לאשפה העשויה לפנות בלילה ואינה עשויה לפנות ביום ואיכא דמקרי ויתיב פושע לא הוי וכו' עיין שם, וקשה למה לי למידק ולאוקמי בעשויה לפנות בלילה וא"כ מיירי רק בזרק ביום ולא כדבעי לאוקמי שם מתחלה בזרק בלילה. טפי הוה ליה לומר באינה עשויה לפנות לא ביום ולא בלילה ואיכא דמקרי ויתיב ומיירי בזורק בכל עת ובכל שעה שיהיה [ועיין שם בתוס' ד"ה באשפה שהקשו כן ודחקו לחלק בזה עיין שם, ולהרי"ף ז"ל משמע כמו שכתוב בדברינו], וצ"ל דאורחא דמלתא נקיט דכיון דמיירי התם באשפה דלא שכיחי רבים וכדאוקי התם דאי שכיחי רבים מזיד הוא, וא"כ אשפה כזו מסתמא עשויה לפנות בלילה כיון שהיא מופנה מבני אדם ובלילה העומד מרחוק אין רואה פירועו אבל ביום אינה עשויה לפנות שהרי העומד סמוך לאותה אשפה רואה פירועו, ולפי זה מוכח על כרחך כעולא דבאין רואה פירועו לחוד סגי אף דשומע קול עיטושו, דאי לא תימא הכי א"כ גם בלילה לא כל מקום המופנה מבני אדם ראוי להפנות אלא רק שאינו שומע קול עיטושו אבל בלאו הכי לא דיש לחוש פן שומע קול עיטושו, א"כ נוקי באשפה שאינה עשויה לפנות גם בלילה שאינה בקרן זוית רק איכא דמקרי ויתיב וע"כ כיון דבלילה אין חבירו רואה פירועו רשאי לפנות ואין חוששין שמא שומע קול עיטושו, וכמו כן באחורי הגדר כיון דאינו רואה פירועו אף דשומע קול עיטושו נפנה מיד, כן נראה לי:
<h3>הלכה ט</h3>
<b>מלבוש</b> תלמיד חכם מלבוש נאה ונקי ואסור לו שימצא בבגדו כתם או שמנונית וכיוצא בהן. ולא ילבש לא מלבוש מלכים כגון בגדי זהב וארגמן שהכל מסתכלין בהן. ולא מלבוש עניים שהוא מבזה את לובשיו אלא בגדים בינוניים נאים. ולא יהא בשרו נראה מתחת מדיו כמו בגדי הפשתן הקלים ביותר שעושים במצרים. ולא יהיו בגדיו סחובין על הארץ כמו בגדי גסי הרוח אלא עד עקבו ובית יד שלו עד ראשי אצבעותיו. ולא ישלשל טליתו מפני שנראה כגסות הרוח אלא בשבת בלבד אם אין לו להחליף ולא ינעל מנעלים מטולאים טלאי על גבי טלאי בימות החמה אבל בימות הגשמים מותר אם היה עני. לא יצא מבושם לשוק ולא בבגדים מבושמים ולא ישים בושם בשערו אבל אם משח בשרו בבושם כדי להעביר את הזוהמא מותר. וכן לא יצא יחידי בלילה אלא אם כן היה לו זמן קבוע לצאת בו לתלמודו כל אלו מפני החשד. ומה שכתב ואסור לו שימצא בבגדו [רבב] כתם הוא מסוף פרק אלו קשרים [דף קי"ד ע"א] אמר רב חייא בר אבא אמר רבי יוחנן כל תלמיד חכם שנמצא רבב וכו' רבינא אמר רבד איתמר ולא פליגי הא בגלימא הא בלבושא, דבלבושא שהוא התחתון אין לחוש לרבב לפי שאינו ניכר רק רבד לא יהיה נמצא. והעתיק כן הרי"ף שם וכתב ופירוש רבב [שכבת זרע עיין שם] קירא או זיפתא וכיוצא בו ופירוש רבד דם יבש, וטעמו של דבר כדי שלא יראה כדם נדה ויבוא לידי חשד [ומיהו רש"י ז"ל פירש רבד שכבת זרע עיין שם], והנה רבינו השמיט הך דינא דלבושא שאינו נראה ואינו חושש לרבב וכתם רק לרבד ודם יבש ולא כתב רק דין הגלימא שלא ימצא בו כתם [ועיין בלחם משנה שהניח בקושיא,] וגם אם נאמר דלא היה גירסתו כן בגמרא צריך טעם מדוע, גם מדוע הרי"ף כתב זה:
<b>ונראה</b> לי דהרי"ף ורבינו לשיטתייהו אזלי, דבהקומץ רבה [דף ל"ה ע"א] אהא דאמר ר' יצחק רצועות שחורות הלכה למשה מסיני קאמר מיתיבי תפילין וכו' אדומות לא יעשה מפני גנאי ודבר אחר וכו' [פירש"י גנאי שמא יאמרו גרדן הוא ומדם חטטיו נצבעו והאדימו, דבר אחר שלא יאמרו אשתו נדה בעל ונצבעו בדם ע"כ] ומשני כאן בפנים כאן בחוץ אי בפנים מה גנאי ודבר אחר איכא שמא יתהפכו וכו' ועיין שם, והרי"ף בהלכות תפילין העתיק הך דינא כנ"ל [ועיי"ש בנימוקי יוסף פירוש אחר על גנאי ודבר אחר עיין שם,] אכן רבינו [בפ"ג מהל' תפילין הלכה י"ד] כתב אדומות לא יעשה שמא תהפך הרצועה וגנאי הוא לו ע"כ, וכתב הרב כסף משנה שם דלא היה בגירסת רבינו רק טעמא דגנאי ולא משום דבר אחר עיין שם, ונראה דהטעם דלא גריס רבינו הטעם משום דבר אחר דלא ס"ל שיחשדו זה לאדם דהרי אמרינן בפרק אחד דיני ממונות [דף ל"ז ע"א] בשאלת הצדוקי אמריתו נדה שרי ליחודי אפשר אש בנעורת ואינה מהבהבת אמר ליה התורה העידה עלינו סוגה בשושנים וכו' עיין שם, וע"כ ס"ל לרבינו דאין לחוש לזה שיחשדוהו [וכעין מה שכתב הבית יוסף הובא בט"ז או"ח סי' תרע"א סק"ט שכתב דלא יחשדוהו שלא יתפלל עיין שם] לבועל נדה שהתורה העידה וכו' ולא גזרו על היחוד בזו משום האי טעמא, וע"כ לא גריס משום דבר אחר רק משום גנאי שהוא מטביל הרצועות בדם חטטיו:
<b>וא"כ</b> לפי זה רבינו לטעמיה אזיל הכא דלא שייך הך גנאי רק משום איסור שיחשדוהו לבועל נדה ובזו ס"ל דלא חיישינן, ע"כ לא כתב ג"כ דין זה דרבד אסור בלבושא ג"כ שמא יראה כשיתגלה באיזה פעם דאין לחוש לזה כברצועות, אכן הרי"ף לטעמיה דכתב גם שם ברצועות הטעם משום דבר אחר דס"ל דחשדינן ג"כ לבועל נדה ע"כ לטעמיה כתב ג"כ הכא דבלבושא יש להקפיד על רבד ודם יבש שמא יתראה כשיתגלה הלבושא ויחשדוהו לבועל נדה וכמו שחששו ברצועות מבפנים שמא יתהפכו ויחשדוהו לדבר אחר לבועל נדה הכי נמי דכותיה, כן נראה:
<b>ומה</b> שכתב ולא ינעל מנעלים המטולאים. הוא מפרק כיצד מברכין [דף מ"ג ע"ב] ת"ר ו' דברים גנאי לתלמיד חכם וכו' ולא יצא במנעלים מטולאים וכו' מסייע ליה לרבי חייא בר אבא דאמר רחב"א גנאי וכו' איני והא רחב"א נפיק אמר מר זוטרא בריה דרב נחמן בטלאי על גבי טלאי ולא אמרן אלא בפנתא אבל בגלדא [עקב שאינו נראה] לית לן בה ובפנתא נמי לא אמרן אלא באורחא אבל בביתא לית לן בה וכו' עיין שם, ורבינו השמיט כל הני חילוקים דדוקא בפנתא ובאורחא וכבר העיר בזה הרב לחם משנה וכתב ולא ידעתי למה ע"כ:
<b>ולפי</b> ענ"ד ליישב דעת רבינו. דבפרק אלו קשרים [דף קי"ד ע"א] איתא נמי להך מימרא דרבי חייא בר אבא ומשמיה דר' יוחנן דגנאי לת"ח וכו' ופריך עלה איני והא רבי אחא וכו' נפק אמר מר זוטרא בריה דרב נחמן בטלאי על גבי טלאי ע"כ ותו לא מפליג התם מידי בין פנתא לגילדי ובין אורחא לביתא. ונראה דהיינו טעמא דשם פריך מרבי אחא ב"ר חנינא דנפיק ולא פריך בברכות ממנו דנפיק אלא פריך התם מרחב"א וצריך טעם, [ובהגהות הב"ח הוסיף החילוק בין פנתא לגילדא בשבת שם, וצ"ע מדוע לא הוסיף ג"כ שאר החילוקים דבברכות]:
<b>ונראה</b> לי דהנה בפרק חבית [דף קמ"ה ע"ב] איתא יתיב רבי חייא בר אבא ורבי אסי קמיה דר' יוחנן וכו' א"ל רבי חייא בר אבא לרבי אסי מפני מה וכו' ת"ח שבבבל מצויינין וכו' אתער בהו ר' יוחנן א"ל דרדקי וכו' מפני מה ת"ח שבבבל מצויינין מפני שאינם בני מקומן דאמרי אינשי במתא שמאי בלא מתא תותבאי וכו', ועיין דמתבאר משם דת"ח היושב בביתו שקט ושאנן אין צריך לבגדים נאים כמו אותו שאינו לומד במקומו וע"כ היו בני בבל הולכין בבגדים נאים ומצויינין לפי שהם לא היו לומדים במקומם רק במקומות אחרים ע"כ התלבשו בגדים נאים יותר מבני ארץ ישראל שהיו בני מקומם ולומדים במקומם ע"כ לא התלבשו כ"כ במלבושי כבוד, והנה רש"י בבכורות [דף ל' ע"א] העתיק גמרא דהנחנקין [דף פ"ו ע"א] דסתם מתני' ר' מאיר סתם וכו' ברייתא ר' נתן וכו' עיין שם [ולפנינו בסנהדרין ליתא להא דסתם ברייתא, ועיין בהגהת מהר"י ברלין שם בבכורות,] ונודע מה שכתב רבינו שמואל הנגיד במבוא התלמוד דסימן הברייתא הוא ת"ר ותניא חדא ותניא אידך עיין שם, ונודע דר' נתן בבלי וכמו שאמר רבי ילדות היתה בי והעזתי פני בר' נתן הבבלי ועוד בדוכתי טובי:
<b>ולפי</b> זה אתי שפיר דלא הוי מצי למפרך בברכות מרבי אחא ב"ר חנינא, דאיכא למימר דברייתא סתמא ר' נתן הוא דבבלי הוא וכבר כתבו התוס' בברכות [דף מ"ד ע"א] ד"ה אינהו דאין סברא שידברו בני בבל אליבא דבני ארץ ישראל ומסתמא דברו אליבא דבני מקומן, וכן כתב הרא"ש בפרק הבא על יבמתו [סימן י"ב] בענין שהתה י' שנים ולא ילדה כתב שם ככה עי' שם ובשו"ת חכם צבי [סימן מ"א], והכי נמי מסתמא ר' נתן דבבלי הוא דיבר לבני מקומו שהם אינם בני מקומן וע"כ צריכין למלבושי כבוד וכנ"ל ע"כ אמר דלא ילך בנעלים המטולאים דבלא מתאי תותבאי, וא"כ לא קשה אר"א בן חנינא דהיה מבני ארץ ישראל ובן מקומו ובמתא שמאי ואין צריך למאני מכבדותא וע"כ נפק במנעלים מטולאים ולהכי הוצרך תלמודא למפרך איני והא רבי חייא בר אבא נפק ורחב"א גם הוא היה מבני בבל כנודע שאח"כ עלה לארץ ישראל וג"כ לא היה בן מקומו ועם כל זה נפק והוצרך לשנויי בטלאי על גבי טלאי הוא דאסור, אכן בשבת פרק אלו קשרים שם דאיתא הך מימרא אמר רחב"א משמיה דר' יוחנן ור' יוחנן היה מבני ארץ ישראל ואמר מסתמא אף אליבא דבני ארץ ישראל כמו שכתבו התוס' שם שאסור לצאת במנעלים מטולאים ע"כ שפיר פריך גם מר"א ב"ר חנינא דאף שהוא בן מקומו בארץ ישראל היכי נפק הא אף לבני ארץ ישראל אמר ר' יוחנן דגנאי הוא ואתי שפיר:
<b>והנה</b> טעם הא דקאמר תלמודא לא אמרן אלא בפנתא וכו' לא אמרן אלא באורחא וכו' הא דבביתא או בגלדי לית לן בה, היינו משום דכיון דטעמא הוא משום דבזיון הוא לו א"כ בגילדא או בביתא דליכא בזיון שרי, וזה נכון למה דאיירי תלמודא התם דרק לבני בבל דאינם בני מקומם הוא דגנאי לצאת במנעל מטולאי וא"כ על כרחך הטעם משום בזיון, אכן בשבת שם דקאי אליבא דר' יוחנן דאמר התם אף לבני ארץ ישראל שהם בני מקומם אפילו הכי גנאי, וא"כ על כרחך אין הטעם משום דבזיון הוא לעיני הבריות דהא במתא שמאי ואין צריך להתכבד במלבושיו וע"כ דטעמא לאו משום בזיון לעיני הבריות שהרי כל הבריות יודעים ומכירים אותו רק דמ"מ לא נאות הוא לת"ח לצאת במנעל מטולאי וגנאי הוא לו, וא"כ אין הבדל בין פנתא לגלדא ובין אורחא לביתא שהרי גם באורחא ובפנתא שנראה לבריות אין בזיון יותר מגלדא ובביתא שהרי הוא במתיה וע"כ לא מחלק תלמודא בשבת שם כל הנך חילוקים, וזה דעת רבינו שהשמיט כל אותן חילוקים וכגמרא דשבת ואתי שפיר:
<b>ומה</b> שכתב לא יצא מבושם לשוק. בגמרא ברכות [דף מ"ג ע"ב] אמר רבי חייא בר אבא אמר רבי יוחנן ובמקום שחשודים על משכב זכור ע"כ [עיין מה שכתבתי בשותא דינוקא [סימן קנ"ו] בסייעתא דשמיא מגמרא דב"מ [דף ע"א ע"א] ותוס' ד"ה לא] ורבינו לא חילק וצריך טעם וכבר העיר על זה הלחם משנה ולא כתב לתרץ מאומה.
<b>ונראה</b> לפי ענ"ד דבאמת יש להפליא הא בשלהי קדושין [דף פ"ב ע"א תנן רבי יהודה אומר וכו' ולא ישנו ב' רווקים בטלית אחד וחכמים מתירין וקאמר התם בגמרא תניא אמרו לו לר' יהודה לא נחשדו ישראל על משכב זכור וכו' עיין שם. ואנן קיי"ל כחכמים דרבים נינהו ואין ישראל חשודים על הזכור והשתא קשה איך קאמר רבי יוחנן דברייתא דגנאי לתלמיד חכם היינו רק במקום שחשודים על משכב זכור והרי לא נחשדו כלל ישראל על זה ואיך תנא ברייתא סתמא דגנאי הוא לת"ח ודוחק לומר דברייתא אתאן לר"י דנחשדו דזה דחוק דברייתא אתאן דלא כהלכתא ועל כיוצא בזו אמרו ביבמות [דף מ"ג רע"א] וכי רבי לא שנאה ר' חייא מנין לו פירש"י רבי שסידר המשנה לא רצה לסותמה אלא כתבה במחלוקת ר' חייא תלמידו מנא ליה שהלכה כן שסתמה בברייתא עיין שם, והכי נמי דכותה דרבי שנאה בשלהי קדושין במחלוקת וחכמים פליגי דאינהו רבים והלכתא כותייהו איך סתם ר' חייא ברייתא הכא דגנאי לתלמיד חכם ומפרש ר' יוחנן דסתמא דקאמר היינו במקום שחשודים והרי לחכמים אין ישראל חשודים ולא הוי ליה למתני סתמא בפשיטות דגנאי לת"ח ועל כרחך דלא כר' יהודה וטעמא דברייתא לאו משום משכב זכור הוא דבאמת גם בלא משכב זכור יש לומר דרוצה לבשם עצמו בשביל זנות עם נשים, ועל דרך שכתב בנימוקי יוסף בהל' תפילין פירוש הא דלא יעשה רצועות אדומות בפנים משום גנאי שיאמרו מקשט עצמו לנשים עיין שם]:
<b>ונראה</b> לי ליישב דברי ר' יוחנן דהנה בפרק אנדרוגינוס [שלהי ביכורים] תנן דהאנדרוגינוס אינו מתייחד עם האנשים עיין שם, ורבינו [בפרק כ"ב מהל' איסורי ביאה הלכה י"א] כתב אנדרוגינוס אינו מתייחד עם הנשים וכו' אבל האיש מתייחד עם אנדרוגינוס, עיין שם דהוא נגד משנה הנ"ל וכתב הרב כסף משנה שם דס"ל לרבינו דההיא משנה אתאן לר' יהודה דנחשדו על משכב זכור אכן לדידן קיי"ל כחכמים דלא נחשדו ישראל שרי להתייחד עם האנדרוגינוס ע"כ דבריו, ויש להבין באמת דעת רבינו מדוע פסק כחכמים דלא נחשדו נגד סתם משנה דביכורים והגם כי נודע דעת כמה [וכן הוא דעת הכסף משנה שם] דפרק אנדרוגינוס אינו מן המשנה אבל הוא מהתוספתא, אכן דעת הסמ"ג דהוא ממשניות ומנאה במנין פרקי המשנה [ובדעת רבינו אין הכרע ואבאר בזה במקום אחר בעז"ה] ונראה דאף להסמ"ג לא קשה מידי דהא קיי"ל סתם ואח"כ מחלוקת אין הלכה כסתם והכי נמי הוי סתם בזרעים ואח"כ בנשים מחלוקת ואין הלכה כסתם, והנה בס"פ המוציא יין [דף פ"א ע"ב] תוס' ד"ה והאמר ובהחולץ [דף מ"ב ע"ב] ד"ה סתם כתב דסתמא מחלוקת ואח"כ סתם הוא ולא סתם ואח"כ מחלוקת כיון דאין סדר למשנה דאין לנו לומר שרבי חזר בו מפסקו עד שנראה בפירוש אבל שאר אמוראי כולהו ס"ל דר' יוחנן בהא ובכהאי גונא אין הלכה כסתם ע"כ עיין שם:
<b>ולפי</b> זה אתי שפיר דברי ר' יוחנן הכא דלטעמיה אזיל דס"ל דסתם ואח"כ מחלוקת הלכה כסתם בתרי מסכתות, וא"כ הכי נמי הלכה כסתם משנה דאנדרוגינוס דהיינו כר' יהודה דנחשדו ישראל על משכב זכור וע"כ ס"ל ג"כ דטעמא דברייתא משום שיחשדוהו במשכב זכור ורבי שנאה במתניתין ורבי חייא קבעה בברייתא ג"כ, וע"כ אמר ר' יוחנן ובמקום שנחשדו על משכב זכור דיש הרבה מקומות דגם ישראל נחשדו אכן רבינו לטעמיה דפסק [בפרק כ"ב מהל' איסורי ביאה] כחכמים דר' יהודה דאין ישראל חשודים על משכב זכור והיינו ככולהו אמוראי וס"ל דאף בתרי מסכתות אין הלכה כסתם היכא דאח"כ מחלוקת דאין סדר למשנה והמחלוקת הוא אח"כ, וא"כ רבי שנה דין זה במחלוקת אח"כ שחזר מסתמא ור' חייא מנא ליה לסתום בברייתא סתמא כר' יהודה, וע"כ דברייתא אתאן אף לחכמים דלא נחשדו ישראל על משכב זכור ואפי' הכי אסור לצאת מבושם ולא משום חשדא דמשכב זכור אלא משום חשדא דזנות וכדכתיבנא, ע"כ לא ביאר רבינו כלל הך מימרא דר' יוחנן דדוקא במקום שחשודים על משכב זכור דלשיטתיה אין צריך לזו וכאמור, כן נראה נכון:
<b>ומה</b> שכתב וכן לא יצא יחידי בלילה וכו'. הוא מפרק כיצד מברכין שם [דף מ"ג ע"ב] ושם מתבאר הטעם משום חשדא, וקשה דבפרק ערבי פסחים [דף קי"ב ע"ב] אמרינן אל תצא יחידי בלילה וכו' מפני שאגרת בת מחלת היא וי"ח רבוא של מלאכי חבלה יוצאים וכל אחד ואחד יש לו רשות לחבל וכו' עיין שם, הרי דהתם קאמרינן דאסור לצאת יחידי בלילה, ונראה דהכא מיירי בעיר דליכא חשש שדים ומלאכי חבלה וכמו שכתבו התוס' פ"ק דמגילה [דף ג' ע"א] אהא דפריך איהושע דלמא שד הוא וכו' וכתבו שם התוס' דהיינו דוקא בשדה אבל בעיר לא חיישינן עיין שם, וכן כתבו עוד התוס' פ"ק דברכות [דף ו' ע"א] ד"ה המתפלל ובריש המסכתא [דף ב' ע"א] ד"ה מברך דרק בבית הכנסת שלהם שהיו בשדה והיו מסוכנים ממזיקים היה צריך להמתין אבל לא בבית הכנסת שלנו שהם בעיר ואין חשש מזיקים עיין שם, וע"כ הוצרך למימר הכא דאסור אף בעיר לצאת יחידי בלילה מפני החשד, והתם מיירי בשדה דליכא חשש חשד דהא אמרינן בפ"ק דברכות [דף ג' רע"ב] בהא שלא ליכנס לחורבה דבחורבא דקאי בדברא ליכא חשד דאשה בדברא ליכא, עיין שם ולהכי אצטריך שם טעמא דמזיקים, ורבינו שכתב טעמא דחשד ולא כתב טעמא דמזיקים יש לומר משום דבפרק ע"פ שם אמרינן דרבי חנינא בן דוסא פגע בה וגזר עלה שלא תצא אלא בלילי ד' ובלילי שבת ואביי גזר עלה בתר הכי שלא תצא כל עיקר שלא תזיק לבריות וא"כ תו ליכא חשש מזיקים:
<b>איברא</b> דפריך שם בתר הכי והא חזינן דעברה ומשני הני גזייתא נינהו דשמטי סוסייהו ואתו דברי להו ע"כ, וא"כ עדיין יש לחוש להנהו גזייתא פן יפגעוהו, ויש לי ספק אם הנהו גזייתא ישנם בכל לילה או רק בליל ד' וליל ז' ואם שמטי סוסייהו ימתינו עד ליל ד' וליל ז' דליתו דברי להו, והיה נראה לכאורה דודאי רק אלילי ד' וז' שביק אביי להנך דאי לאו הכי מה תיקן אביי אדרבא תקנתו קלקלתו, דהא משמע דלרבי חנינא בן דוסא לא הוי רוחא להנך גזייתא רק בלילי ד' וז' ואז היו מדורם בקביעות כל הלילה ומשמע דגם כי משמטי סוסייהו אחר גזירת ר"ח בן דוסא היו ממתינים עד לילי ד' וז' ואביי בא לתקן שלא יהיו בקביעות כלל וקלקל נגד זה שיהיו גזייתא בכל לילה שיוכלו להזיק בכל לילה הגזייתא:
<b>מיהו</b> כד דייקנא ליתא דודאי תקנה גדולה תיקון דעדיף שיהיה רק גזייתא בלבד ולא בקביעות אף שיהיו בכל לילה משיהיו בקביעות בליל ד' וז' ואף שבכל השבוע ולא כלום, וראיה לדבר מהא [דשלהי מרובה] דעזרא תיקן שיהיו דנין בשני וחמישי והקשו התוס' בפ"ק דכתובות [דף ג' ע"א] ובשבת [דף קכ"ט רע"ב] ד"ה מי שיש הא קודם תקנת עזרא היו ב"ד קבועים בכל יום וא"כ מה בא עזרא למעט ותירצו דקודם תקנת עזרא לא היו קובעים לישב בכל יום אלא לפרקים בכל יום ועזרא תיקן שיהיו קבועים בשני וחמישי, הרי דתקנה גדולה תיקן עזרא מלפרקים בכל יום ליקבע בשני וחמישי, הכי נמי תיקן אביי בשדים מקבוע דלילי ד' וז' אלפרקים דכל לילה דהיינו הנהו גזייתא כנ"ל:
<b>שוב</b> מצאתי לשארי הגאון האמיתי בטורי אבן [פ"ק דחגיגה דף ג' ע"ב] אהא דאיזהו שוטה היוצא יחידי בלילה הקשה והא בפסחים הנ"ל דלא יצא יחידי רק בלילי ד' וז' מחשש מזיקים דליכא למימר דברייתא נשנית קודם רבי חנינא בן דוסא דהא אביי גזר שלא יעכבו בישוב לעולם וא"כ מדוע כתבו הפוסקים בחיבוריהם הא דיצא יחידי בסימני שוטה ואם נימא דגם בתר אביי היה חשש דגזייתא א"כ מה תיקן אדרבא קלקל דלר"ח בן דוסא לא היה גזייתא כלל ואפי' תימא דאביי תיקן גזייתא רק בלילי ד' וז' א"כ לא קלקל אבל עדיין לא תיקן דאסור לצאת מחשש גזייתא ע"כ דבריו ועיין שם האריך בלשונו:
<b>ולפי</b> ענ"ד לא קשה מידי דהרי לא נזכר כלל בגמרא דאביי ורבי חנינא בן דוסא תיקנו דיהיה רשאי לצאת יחידי בלילה ומשמע בדוכתי טובא דאף בתר תקנתם אסור לצאת יחידי, ומהם בפרק גיד הנשה [דף צ"א ע"א] דאמר רבי יצחק מכאן לת"ח שלא יצא יחידי בלילה עיין שם ואף דהיה אחר ר"ח בן דוסא אמר בסתמא ולא חילק בין לילה ללילה, וכן ברפ"ק דפסחים אמר רב יהודה אמר רב לעולם יכנס אדם בכי טוב ויצא בכי טוב עיין שם בתוס' בשם הר"י הטעם משום מזיקין, וביומא [דף כ"א ע"א] היוצא לדרך קודם קריאת הגבר דמו בראשו וכו' פירש"י מפני המזיקין, והנה הני כולהו הוי אחר ר"ח בן דוסא ולא חלקו כלל ומשמע דבכל לילה אסור, והיינו דודאי יש בכל לילה חשש לצאת מפני הנך גזייתא וכקושיית הגמרא והא חזינן דעברו שראו הרבה פעמים שאדם ההולך בלילה ניזוק והרי שכ"ש ת"ח שמזיקים מתגרים בו ביותר וכמו שכתבו התוס' בפרק גיד הנשה שם עיין שם בודאי יחוש לצאת ומפני הנך גזייתא דדלמא משמטי סוסייהו, ואביי ור"ח בן דוסא לא באו לתקן כלל שיהיו רשאים לצאת בלילה שהרי בודאי יש לחוש עדיין דלמא משמטי סוסייהו אלא באו לתקן שהיוצא לא יהיה ניזוק מהם ומהמונם ותיקנו שברוב הפעמים לא יהיה ניזוק מי שעבר ויצא דהנהו גזייתא דמשמטי סוסייהו אינו אלא מקרה, אבל בודאי לצאת אסור והיוצא דמו בראשו והוא השוטה שאמרו חכמים כן נראה ברור, [ואין לתמוה שיתקנו תקנה למי שעבר ויצא דמצינו כהאי גונא במנחות [דף מ"א ע"ב] טלית שכולה תכלת וכו' דלמא דאי עבד וכו' יעיין שם היטב]:
<h3>הלכה יא</h3>
<b>דרך</b> בעלי דעה שיקבע לו אדם מלאכה המפרנסת אותו תחילה. ואחר כך יקנה בית דירה ואחר כך ישא אשה שנאמר מי האיש אשר נטע כרם ולא חללו מי האיש אשר בנה בית חדש ולא חנכו מי האיש אשר אירש אשה ולא לקחה. אבל הטפשין מתחילין לישא אשה ואחר כך אם תמצא ידו יקנה בית ואחר כך בסוף ימיו יחזור לבקש אומנות או יתפרנס מן הצדקה. וכן הוא אומר בקללות אשה תארש בית תבנה כרם תטע כלומר יהיו מעשיך הפוכין כדי שלא תצליח את דרכיך ובברכה הוא אומר ויהי דוד בכל דרכיו משכיל ויי עמו.
<b>ומה</b> שכתב שיקבע לו אדם מלאכה המפרנסת. בפ"ק דקדושין [דף ל' ע"ב] ללמדו אומנות מנא לן אמר חזקיה דאמר קרא ראה חיים עם אשה וכו' וחיים היינו אומנות, ועיין מענין האומנות בשלהי קדושין [דף פ"ב] במשנה וגמרא שם עיין שם ומשמע דלא ילמוד כי אם מלאכה המפרנסת ותו לא, וכן משמע בפ"ג דתענית [דף כ"א ע"א] בהא דאילפא ור' יוחנן הוי דחיקא להו מלתא טובא אמרו ניקום ניזול ונעבד עסקא וכו' ושדי עלייהו האי וכו' שמניחים חיי עולם ועוסקים בחיי שעה, והרי אמרו ראה חיים וכו' זו אומנות וא"כ מדוע קראו המלאכים זה אל זה נשדי עלייהו גודא וכו' על מה שרוצים למעבד עסקא להתפרנס, ועל כרחך דכיון שעדיין היה אפשר להם להתפרנס בדוחק בביתם לא היו רשאים לצאת למעבד עסקא, וכן משמע להדיא בפ"ב דמכות [דף ח' ע"ב] אמתניתין דהאב גולה על ידי הבן פריך והתנן יצא האב המכה את בנו וכו' ומשני דגמיר ופריך והאמרת אף על גב דגמיר מצוה קעביד ומשני בשוליא דנגרי ופריך חיותיה הוא דכתיב ראה חיים וכו' ומשני בגמיר אומנות אחריתא ע"כ, הרי דבגמיר אומנות אחריתי תו לא מקרי חיים למידת האומנות ואין חושש פן לא ימצא די ספוקו למזוני באומנות חדא דגמיר:
<b>אך</b> קצת קשה דלפי זה מתניתין דהאב הרודה את בנו היינו כשרודהו ללמוד תורה דאי לאומנות אחריתי קשה קושיית הגמרא שם מקמי הך משנה לרבא נימא כיון דאלו גמר לאו מצוה השתא נמי לאו מצוה וע"כ דמיירי ברודהו לתלמוד תורה דבזו אף על גב דגמיר מצוה, וא"כ קשה למה לי תרתי בבי אב הרודה את בנו ורב הרודה את תלמידו הא היינו הך והכל חדא שרודה לתלמוד תורה:
<b>ונראה</b> לי דודאי י"ל מתניתין דיצא אב המכה בנו דמיירי גם בלומדו אומנות ולא קשה כדפריך לרבא כיון דאלו גמיר לאו מצוה השתא נמי, דהנה בריש פרק ואלו מגלחין [דף י"ד ע"א] אמתניתין דאלו מגלחין הבא ממדינת הים קאמר מתניתין דלא כר' יהודה דתניא ר' יהודה אומר הבא ממדינת הים לא יגלח מפני שיצא שלא ברשות ואמר רבא לשוט דברי הכל אסור למזונות דברי הכל מותר כי פליגי להרוחה מר מדמי כלשוט ומר מדמי כמזונות ועיין שם, ושמעינן מהא דפליגי ר' יהודה וחכמים ביוצא לים לסחורה להרוחה דחכמים מדמי למזונות ושרי ור' יהודה מדמי ללשוט ואסור:
<b>ולפי</b> זה אתי שפיר דרק אמתניתין דהכא הוא דמשני בדגמיר אומנות אחריתי דתו ליכא מצוה בהכאה דכיון דהאומנות דלומד עכשיו היינו למותר ולהרוחה בעלמא, והנה במתניתין תנא עוד והבן גולה על ידי אביו ופריך והתניא אינו גולה ומשני מתני' רבנן דר' שמעון הוא דסייף חמור מחנק וברייתא ר' שמעון עיין שם, והנה בתמורה [דף ל"ב ע"ב] מייתי תניא כוותיה דרבי יוחנן דאמר לרבנן דר' שמעון בין קדשי מזבח בין קדשי בדק הבית היו בכלל העמדה והערכה ודלא כריש לקיש מדתנא בספרא הכי וסתם ספרא ר' יהודה ור' יהודה היינו רבנן [בר פלוגתיה דר' שמעון עיין שם וברש"י [דף ל"ג רע"א] ולפי זה יובן דמתני' דהתם כיון דאתיא כרבנן דר' שמעון והיינו ר' יהודה שפיר קאמר בדגמיר אומנות אחריתי תו ליכא מצוה דר"י לטעמיה דס"ל דלהרוחה כלשוט דמי ומקרי יצא שלא ברשות, אכן מתניתין דלא קתני בן גולה על ידי אביו שפיר י"ל דהא דאב המכה את בנו היינו בדגמיר אומנות ושפיר אצטריך אב המכה את בנו בדגמריה אומנות ורב הרודה את תלמידו כשלומדו תורה ולא חד גונא הוא, ולא קשה כיון דאלו גמיר לאו מצוה השתא נמי, די"ל מתני' אתאן לחכמים דלהרוחה כמזונות ומקרי יצא ברשות משום דפעמים שמזונותיו מועטים וצריך להרוחה, וא"כ הכי נמי אף על גב דגמיר אומנות אחריתי מ"מ מה דגמריה עכשיו נמי חיותיה הוא דלא גרע מלהרוחה דשמא לא יצליח ולא ישתכר באומנות זו ואתי שפיר:
<b>ולהלכה</b> הנה רבינו [בפ"ז מהל' יום טוב הל' י"ח] כתב ואלו מגלחין הבא ממדינת הים והוא דיצא לצורך כגון לסחורה וכיוצא בו ולא לטייל וכו' עיין שם. מבואר דס"ל כחכמים דר' יהודה דכל לסחורה אפי' להרוחה בעלמא כלמזונות:
<b>איברא</b> צ"ע דבפ"ה [מהל' רוצח הלכה ה'] פסק רבינו באב המכה את בנו היכא דגמיר אומנות אחרתי גולה דאינו מכהו ברשות עיין שם וצ"ע דסתרי דבריו אהדדי דהכא פסק דאף להרוחה מקרי יוצא ברשות והתם כתב דבדגמיר אומנות אחריתי אינו רשאי להכותו והיינו נמי כהרוחה דמי. [ושמא ס"ל לרבינו לחלק דרק לגבי עצמו לצאת לים הוי רשות וכלמזונות אבל לענין שיוכל אביו להכותו בלמדו לו אומנות יתרה להרוחה לא הוי הרוחה כמזונות. ודחוק]:
<b>ועיין</b> בירושלמי [פ"ק דפאה] איתא שאלו את ר' יהושע מהו שילמד אדם את בנו יונית אמר להו מלמדו בשעה שאינו לא יום ולא לילה דכתיב והגית וכו' ופריך והתני ר' ישמעאל ובחרת בחיים זו אומנות מעתה אסור ללמד בנו אומנות בגין דכתיב והגית וכו' מפני המסורות וכו' עיין שם. והנה כיוצא בסוגיא זו יש בבבלי במנחות [דף צ"ט ע"ב] שאל בן דמא בן אחותו של ר' ישמעאל את ר' ישמעאל כגון אני שלמדתי כל התורה כולה מהו ללמוד חכמת יונית אמר ליה צא ובדוק שעה שאינו לא יום ולא לילה וכו' עיין שם, ולא פריך עלה מידי מהא דובחרת בחיים זו אומנות וצריך טעם:
<b>ונראה</b> לי דבאמת מאי פריך כלל מאומנות והא אומנות היא קיום התורה וכמו שאיתא בב"מ [דף ל' ע"ב] והודעת להם זו בית חייהם ופירש"י זו אומנות עיין שם ובהגוזל [דף צ"ט] איתא נמי להך מימרא ופירש"י בית חייהם זו תורה, וביאר בתפ"י דהכל הולך למקום אחד דאם אין קמח אין תורה ונמצא אומנות ותורה הכל אחד דעל ידי אומנות זוכה לתורה עיין שם, וא"כ שפיר דרשאי ללמוד אומנות ולהבטל מתלמוד תורה דאשכחן כהאי גונא במנחות [דף צ"ט רע"ב] אמר ריש לקיש פעמים דביטולה של תורה זהו קיומה דכתיב אשר שברת אמר ליה הקדוש ברוך הוא למשה יישר כחך ששברת עיין שם, והכי נמי דכותיה בלימוד אומנות הגם שהוא ביטול תורה היא קיומה ויסודה כי אם אין קמח אין תורה אבל לימוד חכמת יונית בודאי אין מועיל כלל ללימוד התורה וא"כ מאי פריך כלל שפיר קאמר ר' יהושע ילמדנו בשעה שלא יום ולא לילה:
<b>וצריך</b> לומר דהנה במנחות [דף ס"ד ע"ב] ת"ר כשצרו מלכי בית חשמונאי וכו' באותה שעה אמרו ארור שלומד בנו חכמת יונית. והקשו התוס' א"כ מה שאל בן דמא לר' ישמעאל כגון אני וכו' מהו שאלמד חכמת יונית והא קאי בהך ארור וגם מדוע השיבו ר' ישמעאל צא ובדוק שעה וכו' הוי ליה להשיב דאיכא ארור עלה ותרצו דלצורך שרי כדאשכחן בסוטה [דף מ"ט] דשל בית רבן גמליאל התירו ללמוד חכמת יונית מפני שקרובים למלכות ומה דלא התירו ר' ישמעאל י"ל שלא היה כל כך צורך כמו של בית ר"ג ע"כ דבריהם. והנה כן צ"ל בירושלמי דהיה צורך קצת דאל"כ וכי לא ידעו מארור רק דלא היה צורך גדול וע"כ אסר ר' יהושע מפני המסורת ולפי זה פריך שפיר כיון דבאומנות שרי אף על גב דכתיב והגית וכו' משום דאי אפשר בלאו הכי והוא צורך הכי נמי יש להתיר במקום צורך. ואף על גב דאומנות צורך גדול דבלאו הכי אין לו לאכול ואלו הכא אינו אלא צורך קצת דבצורך גדול באמת שרי. י"ל דפריך מאומנות דלהרוחה דג"כ אינו אלא צורך קצת ואפי' הכא שרי הכי נמי הכא לישרי. אך הא דלהרוחה שרי וכלמזונות דמי ומקרי יוצא דרשות היא מחלוקת ר' יהודה ורבנן וכנתבאר. ולפי זה אתי שפיר דלא מצי למפרך אר' ישמעאל והא אומנות דשרי לבטל מתלמוד תורה ולעסוק באומנות, די"ל ממה נפשך אם לצורך גדול כמו אומנות לצורך שיוכל גם ללמוד גם חכמת יונית שרי ללמוד כמו שהתירו לבית רבן גמליאל ואם אינו לצורך גדול דעלה קאי שאלת בן דמא גם באומנות בכהאי גונא כשאינו אלא להרוחה ואינו צורך גדול אסור על כן לא פריך כלום:
<b>אכן</b> בירושלמי פריך שפיר דשם איתא את ר' יהושע ולר' יהושע לטעמיה פריך שפיר דאיהו על כרחך ס"ל כחכמים דר' יהודה מדאשכחן בהוריות [דף י' ע"א] שיצא בספינה לסחורה עם רבן גמליאל עיין שם ואף על גב דהיה לו אומנות בביתו שהיה פחמי כמו שאיתא בפרק תפלת השחר [דף כ"ח ע"א] ואפי' הכי יצא לסחורה בספינה ומה דאמר לו רבן גמליאל כל כך יש בידך ואתה עולה לספינה היינו שגם ביבשה היה יכול להרויח הרבה ברוב חכמתו ולפי זה שמעינן מדנפיק ר' יהושע לסחורה ולא חייש לקול המלאכים שרצו למשדי גודא על אילפא ור' יוחנן ש"מ דס"ל כחכמים דר' יהודה דאף להרוחה כלמזונות ומקרי יוצא ברשות ושרי, וא"כ פריך שפיר א"כ לא יהא רשאי לאומנות וכונתו להרוחה דג"כ בכלל אומנות ואין אלא צורך קצת כמו ללמוד חכמת יונית ואפי' הכי שרי וא"כ גם לימוד חכמת יונית שרי ואתי שפיר:
<b>ודע</b> דבברכות [דף ל"ה ע"ב] ת"ר ואספת דגנך מה תלמוד לומר לפי שנאמר לא ימוש וכו' יכול דברים ככתבן תלמוד לומר דגנך הנהג בהם מנהג דרך ארץ דברי ר' ישמעאל רבי שמעון בן יוחאי אומר אפשר אדם חורש וכו' תורה מה תהא עליה אלא בזמן שישראל עושין רצונו של מקום וכו' ע"כ, וקשה לכאורה סתרן דברי ר' ישמעאל ור"ש בן יוחאי אהדדי דר' ישמעאל דס"ל במנחות לא ימיש דוקא ועל חכמת יונית אמר צא ובדוק שעה שלא יום וכו' איהו דקאמר שיבטל מצות תלמוד תורה וינהג בהם מנהג דרך ארץ לעסוק מלאכה ור"ש בן יוחאי דס"ל שם במנחות דאפי' בק"ש שחרית וערבית קיים ולא ימוש קאמר הכא אף לחרוש בשעת חרישה וכו' תורה מה תהא עליה וכלפי לאיי, וכדומה שראיתי באיזה חיבור העיר בזה ואינני זוכר באיזה חיבור:
<b>ומה</b> דנראה לי, דאדרבא ר' ישמעאל ורבי שמעון בן יוחאי לשיטתייהו קאזלי. דודאי אף לר' ישמעאל דוהגית יום ולילה חובה מ"מ שרי לבטל לאומנות וכמו שנתבאר דאם אין קמח אין תורה. וכן משמע שם במנחות דתנא דבי רבי ישמעאל דברי תורה לא יהיו עליך חובה ואי אתה רשאי לפטור עצמך מהם ופירשו התוס' שם ד"ה לא דר"ל שלא יהא חובה לעסוק אלא בהם ואי אתה רשאי לפטור שלא לעסוק בהם כלל. אלא יפה תלמוד תורה עם דרך ארץ ע"כ. הרי דאף לר' ישמעאל דאי אתה רשאי לפטור עצמך מהם ובכל עת ובכל שעה החיוב. מ"מ לא יהיו עליך חובה רק יעסוק גם בדרך ארץ. וכמו דאמר ר' ישמעאל הנהג בהם מנהג דרך ארץ ואף דעושין רצונו של מקום לא יסמוך על זה שיהא מלאכתו נעשית על ידי אחרים כי אין לסמוך על הנס. ואף כי מגיע לו שכר למצותו מ"מ שכר מצוה בהאי עלמא ליכא כנודע:
<b>אך</b> הנה בפ"ק דב"ק [דף ט' ע"ב] אמרינן למצוה עד שליש משלו מכאן ואילך משל הקדוש ברוך הוא. ופירש"י ותוס' דר"ל עד שליש שהוא מצווה עליו בזו משלו ואין לו שכר בהאי עלמא דשכר מצוה בהאי עלמא ליכא. מכאן ואילך שהוא יותר ממה שמצווה ומוסיף מדיליה מוסיפין לו שכרו בהאי עלמא עיין שם. [וראיתי בראש ספר מנחה חדשה בקונטרס שמן למנחה דף ב' ע"ב כתב וזה לשונו, וכתבנו במקום אחר בשם מדרש הנעלם הובא בבדק הבית חו"מ סי' ב' וכן כתבו כל גדולי המחברים ומהם בי"ב הביאו האלגאזי בספר אהבת עולם דעל לפנים משורת הדין יש לו שכר מצוה בהאי עלמא וכו' ע"כ. ובמחילת כבודו נתלבש במדרש הנעלם ונעלם ממנו בגלוי ומבואר בתלמודין בב"ק שם כנ"ל דעל מה שעושה לפנים משורת הדין ויותר מחיובו שכרו בהאי עלמא]. ולפי זה יובן דר' ישמעאל דס"ל והגית יומם ולילה חובה וא"כ שכר מצוה בהאי עלמא ליכא ע"כ אמר הנהג בהם מנהג דרך ארץ כי אם לא כן תבטל תורה באין קמח ומצינו ביטולה של תורה זה קיומה, אכן רבי שמעון בן יוחאי לטעמיה דס"ל בק"ש שחרית וערבית קיים לא ימיש. וא"כ זה הלומד כל היום הרי עושה לפנים משוה"ד ויש שכר לפעולתו בהאי עלמא. ע"כ ס"ל דלא יחרוש בשעת חרישה וכו' דא"כ תורה מה תהא עליה. אלא יסמוך כי כשישראל עושין רצונו של מקום מלאכתן נעשית על ידי אחרים דשכרו גם בהאי עלמא וכאמור. ואתי שפיר:
<h2>פרק ו</h2>
<h3>הלכה ה</h3>
<b>כל</b> השונא אחד מישראל בלבו עובר בלא תעשה שנאמר לא תשנא את אחיך בלבבך. ואין לוקין על לאו זה לפי שאין בו מעשה, ולא הזהירה תורה אלא על שנאה שבלב, אבל המכה את חבירו והמחרפו אף על פי שאינו רשאי אינו עובר משום לא תשנא. הנה מצאנו בהרבה מקומות התירו לעבור על איסור בשביל שלא יבואו לידי שנאה. וכן בסוף פרק הבא על יבמתו [דף מ"ה ע"ב] מותר לאדם לשנות מפני דרכי שלום וכו' עיין שם. מיהו י"ל דשאני התם דזה לא נחשב לדבר שקר כלל כשאומר מפני השלום ונמצא אינו עובר כלל על דובר שקר. ובהחולץ [דף מ"ד ע"א] תניא וקראו לו זקני עירו וכו' ודברו אליו מלמד שמשיאין לו עצה הוגנת לו שאם היה הוא ילד והיא זקנה וכו' אומרים לו וכו' כלך אצל שכמותך ואל תשים קטטה בביתך וכו' עיין שם. מבואר ג"כ דאע"ג דאסקינן בפ"ב דיבמות [דף כ"א ע"א] דחליצה במקום יבום לאו מצוה היא. ובהמגרש [דף פ"ג ע"א] בפלוגתא דרבי אליעזר וחכמים במגרש חוץ מפלוני פריך התם רבי טרפון הרי שהלכה ונשאת לאחיו וכו' אין זה עוקר וכו' עוקר ס"ד אלא אין זה מתנה לעקור דבר מן התורה ופריך על זה מתנה לא סגי דלא מנסבא וכו'. משמע הא אי מתנה בפירוש שתנשא לאחיו של פלוני ולא לפלוני הוי מתנה לעקור דבר מן התורה, ואף על גב דאפשר בחליצה מ"מ הוי עוקר דבר מן התורה כשעוקר שלא לייבם [ואם כי דבר זה פשוט. הבאתי ראיות לזה לפי שראיתי להרדב"ז ז"ל בדפוס חדש חלק א' סי' נ"ו נשאל בנשבע שלא להתייבם אם חלה. והשיב דחלה. דלא אמרינן אין שבועה חלה לבטל מצוה אלא כגון סוכה לולב ודומיהן שאין להם תקנה בקיומם בדרך אחר. לאפוקי האי אף למ"ד מצות יבום קודמת אפשר נמי בחליצה ואינו נשבע לעקור דבר מן התורה ע"כ דבריו יעיין שם ובסימני [קי"ד וש"ס]. וצ"ע בעיני מהנך סוגיות דהמגרש ופרק ב' דיבמות שהבאתי. שנתבאר דמקרי מתנה לעקור דבר מן התורה כשמתנה שלא להתייבם. ואף לענין עשה דוחה לא תעשה לא מקרי אפשר בחליצה וכנתבאר] ואפי' הכי חזינן דמשיאין לו עצה לחלוץ ולא לייבם לבטל מצות יבום משום חשש קטטה ושנאה, הרי כמה גדול כחו של שלום ומניעת השנאה והקטטה מבני ישראל:
<b>וראיתי</b> בתרומת הדשן [סימן רס"ג] הורה על מי שיש לו בנים, ורוצה לישא אשה בת בנים משום ולערב אל תנח ידך, וחושש לקטטה שיהיה שנאה בינה ובין הבנים. דרשאי לישא אשה שאינה בת בנים מהך דהחולץ הנ"ל דמבטלין מצות יבמין בשביל קטטה ע"כ דבריו, ובעל חלקת מחוקק באה"ע [סי' א] השיב עליו די"ל דההיא ברייתא אתיא כאבא שאול דאמר מצות חליצה קודמת למצות יבום ונמצא אינו עובר כלל דבר מן התורה דדי לו בחליצה עכ"ד. ודבריו תמוהין [דעד כאן לא קאמר אבא שאול אלא לפי שראו שאין מכוונים לשם מצוה ע"כ מצות חליצה קודמת. אכן בהחולץ דאקרא דודברו לו קאי, ודריש ודברו לו היינו שישיאו לו עצה הוגנת דיחלוץ ולא ייבם. ומן התורה ודאי גם אבא שאול מודה דמצות יבום קודמת. ועיין בהרדב"ז סימן נ"ו שם, ושוב מצאתי בט"ז לאה"ע וכן בספר פני משה [ח"ב סי' ט'] שכתבו כן. ועיין שם מה שהשיבו על דברי בעל חלקת מחוקק האחרונים. עיין שם] דהרי רבינו [בר"פ א' מהל' יבום] פוסק דלא כאבא שאול. ומצות יבום קודמת למצות חליצה. וכמסקנא דתלמודא דהחולץ [דף ל"ט ע"ב] עיין שם ואפי' הכי העתיק [בר"פ ד'] מהלכה הנ"ל הך ברייתא דודברו או שישיאו לו עצה ההוגנת אם הוא זקן והיא ילדה דאומרים לו כלך אצל שכמותך ואל תשים קטטה, ואף על גב דס"ל מצות יבום קודם אפי' הכי פסק דדחינן מצוה זו משום קטטה, וא"כ ראיית התרומת הדשן נכונה. דאף לענין ביטול מצות ולערב אל תנח ידך יכול לבטל כשחושש לקטטה כמו דמבטל מצות יבמין משום האי חששא וכנ"ל:
<b>והנה</b> בתרומת הדשן הוסיף שם לומר דדוקא לישא אשה שאינה בת בנים, אבל שלא לישא כלל אסור משום חשש קטטה דאפשר שיבוא לידי חטא עיין שם. ולא ביאר זו מניין לו. ונראה דמשמע ליה מסברא דרק עשה דחינן בשביל קטטה שיעבור על לאו דלא תשנא. אבל ביש לחוש לחטא לא דחינן בשביל קטטה שיבוא לידי לאו דלא תשנא. דמאי אולמא האי לאו מהאי לאו שיבוא לידי חטא. אלא דלכאורה מהא דגדול השלום שמותר לשנות מפני דרכי שלום משמע איפכא. וכבר נתבאר לעיל דלא דמי להתם:
<b>וראיתי</b> לש"ב הגאון החסיד ר' אליהו מווילנא ז"ל [בביאורו לאהע"ז] כתב משמעות יפה לדברי התרומת הדשן מלשון הגמרא כלך אצל שכמותך דהוא מיותר, אבל בא להורות לנו דוקא כלך אצל שכמותך אבל לא תשב בלא אשה כלל מחשש קטטה ודפח"ח. ולפי ענ"ד יש מקור לזה מגמרא ערוכה בפ"ג דסוטה [דף ג' ע"א] דתניא וקינא את אשתו רשות דברי ר' ישמעאל ר' עקיבא אומר חובה וכו' מאי טעמא דר' ישמעאל ס"ל כהאי תנא דתניא רבי אליעזר בן יעקב אומר כלפי שאמרה תורה לא תשנא וכו' יכול כגון זו, [פירש"י אחר שאמרה תורה שאסור להביא עצמו לידי שנאה ותגר יכול אף שרואה אשתו עוברת על דת יהודית נסתרת עם שכיניה לא יקנא לה]. תלמוד לומר ועבר עליו רוח קנאה וקינא את אשתו, ור"ע אומר קינוי אחרינא כתיב וכו' עיין שם. הרי להדיא דאע"ג דגלי קרא לא תעשה שאסור להביא עצמו לידי קטטה. מ"מ כשחושש לחטא פן תזנה אשתו רשאי לקנאות, ואף שיבוא לידי קטטה. וצ"ל דרק מצות יבום בלבד דחינן בשביל קטט אבל לא כשחושש לבוא לידי חטא, וכחילוק התרומת הדשן:
<b>איברא</b> כד דייקינן י"ל עוד. דאף דביטול מצות יבום ולהביא לידי חטא כהדדי נינהו. רק ההיא ברייתא דהתירה משום קטט לבטל מצות יבום אתיא כמאן דאמר אסור לקנאות. ומבואר שם [דף ב' סע"ב] טעמיה דדריש לשון קינוי המטיל קנאה בינו לבינה ומהאי טעמא אסור לקנאות עיין שם. וא"כ על כרחך דס"ל דאף דחושש לחטא פן תזנה מ"מ כיון שעל ידי הקינוי יבוא לידי קנאה וקטטה בינו לבינה, וכפירש"י שזו מקניטתו על שחושדה ויהי' קטט, ע"כ אסור לקנאות אף דחושש לחטא וכותיה אתיא הך ברייתא דבשביל קטט רשאי לבטל מצות יבום. אכן למאן דאמר דמותר וחובה לקנאות דקיי"ל כוותיה ואף על גב שיבוא לידי קטט לא חיישינן כיון שחושש לחטא. הכי נמי אין לבטל מצות יבום בשביל קטט:
<b>וכזה</b> היה ניחא מה דמעולם תמהתי, בהא דקאמר בריש סוטה אמתני' דהמקנא, בדיעבד אין לכתחלה לא קסבר אסור לקנאות, דמאן תנא הוא דהא לא פליגי ר' ישמעאל ור' עקיבא אלא אי רשות אי חובה אבל מותר לכולי עלמא. וכן תנא דבי רבי ישמעאל אסקינן דנכנס בו רוח דקאמר היינו רוח טהרה. וכן משמע ר' מאיר דברייתא דקאמר אדם עובר בסתר והקב"ה מכריז בגלוי דכתיב ועבר עליו רוח קנאה דס"ל דרשות ודאי מדקאמר הקדוש ברוך הוא מכריז וכו', והיינו כמאן דאמר נכנס בו רוח טהרה ולא מצינו דס"ל אסור לקנאות אלא אביי וריש לקיש [דף ב' ע"ב] דדרשו לשון קינא דבר המטיל קנאה וכו' ואמוראי נינהו. אבל בתנאים לא מצינו וקשה מאן תנא, אבל לפי מה שכתבתי הוא תנא דברייתא דהכא דדריש ודברו לו מלמד שמשיאין לו עצה ההוגנת לו ומשום חשש קטט מבטלין מצות יבום, הכי נמי משום חשש קטטה אסור לקנאות. אכן קשה לדברינו מדוע פסק רבינו [בספ"ד מהלכות סוטה] דרשות וחובה לקנאות ואינו חושש לחשש קטטה. והרי [ברפ"ד מהלכות יבום] פסק כתנא דברייתא דמשיאים לו עצה הוגנת לחלוץ ומבטלין מצות יבום בשביל חשש קטט:
<b>ונראה</b> די"ל איפכא דהרי תרווייהו נפקא להו מקרא, בין מאן דאמר אסור לקנאות נפקא ליה מדכתיב קרא לשון קינא להורות נתן דהוא דבר המטיל קנאה ואסור. וכן מאן דאמר מותר ס"ל לשון וקינא התראה ומדאיצטריך וקינא ש"מ דאיצטריך לרשות. וא"כ צ"ל לאידך גיסא דלמ"ד דאיצטריך וקינא דאסור לקנאות ש"מ הא בלאו קרא הוי אמינא דמותר לקנאות ואין חוששין לקטטה. ש"מ דלא כתנא דברייתא דדריש ודברו לו דמשיאין לו עצה לחלוץ ולא ליבם מחשש קטטה, דלברייתא קשה למה לי וקינא בלאו הכי נדע דאסור לקנאות מחשש קטטה כמו דמבטלין מצות יבום מהאי טעמא. ולמאן דאמר דצריך וקינא להורות דמותר לקנאות הא בלאו הכי ס"ד דאסור משום חשש קטטה. על כרחך דס"ל דודברו לו כתנא דברייתא דמשום חשש קטטה מבטלין מצות יבום. והכי נמי הוי ס"ד בלאו הכי דאסור לקנאות משום חשש קטטה. ולפי זה אתי שפיר דרבינו סובר כתנא דברייתא דודברו לו שיחלוץ דמבטלין מצות יבום משום חשש קטטה. הכי נמי ע"כ וקינא אצטריך דמותר לקנאות דבלאו הכי הוי ס"ד דאסור דומיא דהיכא דאינו מיבם. דאי לאסור לקנאות למה לי קרא הא בלאו הכי ידעינן דאסור כמו דמבטלין מצות יבום בשביל קטטה:
<b>ובזה</b> יובן לפענ"ד ליישב מה דקשה לי על דברי רבינו, מדוע פסק דרשות וחובה לקנאות והא קיי"ל בכל מקום הלכה כסתם משנה וסתם משנה דהמקנא דיעבד אין לכתחילה לא דאסור לקנאות. ואף על גב דתלמודא מסיק [בדף ג' ע"א] ומסתברא כמאן דאמר רוח טהרה דתניא וקינא את אשתו רשות וכו'. הא התם אלא אמימרא דתנא דבי רבי ישמעאל דקאמר נכנס בו רוח דמסתברא דר"ל רוח טהרה, דהרי אשכחן דס"ל דוקינא רשות אבל להלכה לא קאמר והוי ליה לרבינו לפסוק כסתם משנה דאסור. ולפי מה שכתבתי מובן דהנה בהחולץ שם פריך אמתני' דארבעה אחין שמתו אם רצה הגדול לייבם את כולם הרשות בידו. ופריך ומי שבקינן ליה והתניא וכו' מלמד שמשיאין לו עצה הוגנת וכו'. וקשה מה פריך אימר מתניתין דלא כברייתא ואתיא כמאן דאמר דאין משיאין לו עצה וכו' לבטל מצות יבום וע"כ קאמר דאם רצה לייבם כולם רשאי. וצ"ל דפריך משום דסתם לן תנא בספ"ק דבכורות [דף י"ג ע"א] במשנה דחזרו לומר מצות חליצה קודמת למצות יבום וכן [בריש יבמות] אמתני' דפוטרות צרותיהן וכו' קאמר בגמרא דסתם לן תנא כאבא שאול דמצות חליצה קודמת עיין שם. וא"כ דמצות חליצה קודמת פריך שפיר דהיה לנו להשיא לו עצה הוגנת וכדתניא בברייתא ואין שום אדם חולק בזה דהרי אין מבטל שום מצוה דבלאו הכי מצות חליצה קודמת ואפשר ג"כ בחליצה:
<b>ולפי</b> זה אתי שפיר דתנא דמתני' לטעמיה דקתני משנה אחרונה דמצות חליצה קודמת וכאבא שאול וא"כ שפיר ס"ל דאסור לקנאות. ולהכי אצטריך וקינא דבלאו הכי הוי אמינא דמותר לקנאות ולא איכפת לן לקטטה, והא דביבום משיאין לו עצה שלא לייבם, היינו משום דמצות חליצה קודמת ליבום אכן רבינו לטעמיה דפסק [ברפ"א מהל' יבום] דמצות יבום קודמת לחליצה וכמסקנא דתלמודא בהחולץ [דף ל"ט ע"ב] דחזרו לומר מצות יבום קודמת ולא אכשור דרי רק דמעיקרא ס"ל כאבא שאול ולבסוף ס"ל כרבנן עיין שם. וא"כ דמצות יבום קודמת ואפ"ה גלי קרא דודברו לו דמשיאין לו עצה שלא לייבם משום קטטה. ש"מ על כרחך דוקינא איצטריך להתיר לקנאות. דאי לאסור למה לי וקינא בלאו הכי נדע לאסור מדגלי קרא דמבטלין מצות יבום משום קטטה ממילא נדע דאסור לקנאות משום חשש קטטה ולמה לי וקינא, על כרחך דאצטריך וקינא לגלות להתיר לקנאות ולא חיישינן לקטטה, וגלי קרא בהדיא דקינוי מצוה או רשות ולא איכפת לן לקטטה, ואתי שפיר ודו"ק:
<b>בהגהות</b> מיימוני כתב דוקא כשהוא ריעך בתורה ובמצות אבל אדם רשע שאין מקבל תוכחה מצוה לשנאו שנאמר יראת ד' שנאת רע וכו' בערבי פסחים וכו' ע"כ. והוא מגמרא דפרק ערבי פסחים [דף קי"ג ע"ב] דרב אמר מותר לשנאתו שנאמר וכו' עיין שם. [וכתב זה רבינו עצמו בספי"ג מהל' רוצח עיין שם]. וראיתי להרב משנת חכמים כתב והנה זה פשוט דהא דמצוה לשנוא לעובר עבירה אין חילוק בין ראוהו עבר אלאו או עבר אעשה דמאי שנא. [ועיין בפרי מגדים על או"ח באשל אברהם סי' ק"מ שנסתפק בזה עיין שם, ומדברי רש"י משלי ג' פסוק ל' מבואר להדיא דגם על עבירת עשה רשאי לשנאתו], אלא דיש להסתפק בראוהו עובר עבירה דרבנן מי נימא וכו' עיין שם מה שכתב בזה:
<b>ולפי</b> ענ"ד מלתא דפשיטא ליה להרב מבעיא לי טובא. די"ל דאין רשאי לשנוא אלא בעבר עבירה דעל ידי זה נפסל לעדות. ולא בכל העבירות נאמרו הדברים. וראיה מהא דרבי אליעזר בן יעקב [דריש סוטה] הנ"ל דאצטריך וקינא דס"ד אמינא לא תשנא אחיך בלבבך כגון זה תלמוד לומר וקינא. וקשה למה לי וקינא לרשות. בלאו הכי נדע דהא בעובר דבר עבירה גלי קרא דכי תראה חמור שונאך דרשאי לשנאתו, וא"כ זו שנסתרה הא אמרינן בפרק אין מעמידין [דף ט"ו ע"ב] דיחוד אשת איש דאורייתא דאמר ר' יוחנן משום רבי שמעון בן יוחאי רמז ליחוד מן התורה מניין וכו' עיין שם, וזו עברה ונתייחדה הרי בלאו הכי רשאי לשנאותה דהא ראה בה דבר עבירה ולמה לי קרא דוקינא דרשות לקנאות. ועל כרחך דבשביל איסור יחוד אין זו עבירה שבשבילה יהיה רשאי לשנאותה:
<b>ועוד</b> ראיה מפ"ק דתענית [דף ז' ע"ב] אמר רבה בר רב הונא כל אדם שיש לו עזות פנים מותר לקרותו רשע שנאמר העז איש רשע בפניו רב נחמן בר יצחק אמר מותר לשנאותו שנאמר ועז פנים ישונא אל תקרי ישונא אלא ישנא ע"כ. וקשה למה ליה לרב נחמן בר יצחק להביא ממרחק לחמו מאל תקרי ישונא וכו' ורק דמותר לשנאתו. והא רב נחמן בר יצחק בעצמו קאמר [בערבי פסחים] דרואה בחבירו דבר עבירה מצוה לשנאותו שנאמר יראת ד' שנאת רע וכו', וזה כיון שרשאי לקרותו רשע דהכרת פניו ענתה בו דודאי נכשל בדבר עבירה ועומד במרדו וכמו שכתבו התוס' ד"ה מותר, ממילא הרי נודע לו דעבר דבר עבירה ומצוה ג"כ לשנאותו, אלא ודאי דלא על כל העבירות מותר ומצוה לשנוא. אבל לקרוא רשע מבואר בפ"ב דיבמות [דף כ' ע"א] אמתניתין דאיסור מצוה ואיסור קדושה דאף העובר על איסור דרבנן שרי לקרותו רשע עיין שם. ותו ראיה מהא דתנן כשבאו בעלי הדין לפניך עד שלא קבלו הדין יהיו בעיניך כרשעים, וקשה אם יהיו בעיניך כרשעים א"כ ישנאם דהא מצוה לשנוא עוברי עבירה. וא"כ איך ידין הא קיי"ל שונא פסול לדון ולא מצינו כששונא לשניהם דיכשר לדין. אלא ודאי דאין רשאי לשנאתו, אלא על עובר עבירה שנפסל בה לעדות וכיוצא ולא על כל העבירות:
<b>ומה</b> שכתב בעל משנת חכמים ליישב בזה קושיית הגאון בתומים [סי' ז' ס"ק י"ב]. שהניח בצ"ע אהא דב' תלמידי חכמים השונאים זה את זה לא ישבו בדין יחד, דהקשה ב' תלמידי חכמים השונאים זה את זה איך משכחת לה אטו בשופטני עסקינן ועל כרחך דכל אחד ואחד ראה בחבירו דבר עבירה וא"כ בלאו הכי אסורים לישב כמ"ש בסעיף י' ע"כ, ולפי זה יישב בעל משנת חכמים קושיא זו די"ל דכל אחד ואחד שראה חבירו עובר דבר עבירה דרבנן דרשאי לשנאותו ובלעדי השנאה בשביל הדבר עבירה היו רשאים לישב בדין עיין שם. הנה לפי ענ"ד בלאו הכי לא קשה מידי קושיית התומים דנפקותא רבתי בהא דב' ת"ח השונאים לא ישבו היכא דידוע שכל אחד עבר דבר עבירה. רק דהבעלי דין קבלו עלייהו אף דפסולין לדין ומיירי שקבלו לזה ולא לזה. אי נמי לזה לא מהני קבלה לחוד דהוי תרתי לריעותא ובתרתי לריעותא דעת כמה פוסקים דלא מהני קבלה עיין [בסי' כ"ב]. וא"כ טובא אשמעינן דפסולין לדון משום ששונאים זה את זה:
<b>ועיין</b> בתומים [שם ס"ק ט] הקשה עוד כעין זה אהא דסנהדרין שראו באחד שהרג את הנפש. הא הוי ליה שונאים שראו שעושה עבירה גדולה כזו ואם שונא פסול לדיני ממונות כ"ש לדיני נפשות. ועיין שם שהוכיח מזה דהא דשונא פסול לדין היינו כששונאו גם מחמת ענין עולם הזה אבל כששונאו משום דבר עבירה בשביל זה לא נפסל לדין עיין שם. ולפי ענ"ד בלאו הכי לא קשה מידי. דודאי כשעובר עבירה הוא שונאו אמנם אח"כ כשעושה תשובה הלא בשביל זה לא יבטל דינו. וכי ס"ד דבשביל תשובתו נפטרנו ממיתות, א"כ כל חייבי מיתות יאמרו שמתחרטים ועושים תשובה כי עור בעד עור וכו', וכל התשובות החמורות יקבלו על עצמם כדי להפטר ממיתה. אלא ודאי דכל זה לא להועיל ובהדיא תנן ברפ"ג דמכות [דף י"ג ע"ב] חייבי מיתות בי"ד אינן בכלל מלקות ארבעים שאם עשו תשובה אין בי"ד שלמטה מוחלין להם עיין שם [ועיין בנודע ביהודה קמא חלק או"ח סימן ל"ה]. ולענין שנאה בודאי אין לשנאותו כי הרי במקום שבעלי תשובה עומדים אין צדיקים גמורים יכולים לעמוד. והנה אמרו ת"ח שעבר עבירה ביום אל תהרהר אחריו בלילה שמא עשה תשובה שמא ס"ד אלא ודאי וכו' וא"כ כיון שעשה תשובה הרי הוא כאחיך ואסור לשנאותו. ושפיר משכחת לה דחייב מיתה כשראו הסנהדרין שהרג הנפש דהרי בודאי אחר המעשה עשה תשובה ועל דרך שאמרו כל המומתין מתודין ואתי שפיר דרשאים הסנהדרין לדונו. ואין דינו של התומים מוכרע די"ל אף בשונא מחמת דבר עבירה פסול לדון:
<b>ואחר</b> העיון נראה לי לכאורה דדין זה במחלוקת שנויה אם בכהאי גונא ששונאו משום דבר עבירה מיקרי שונאו. ואבאר [אמנם דינו של התומים יש הכרח מהא דעבר ושנה בי"ד מכניסין אותו לכיפה והרי הדיין שונאו בשביל עבירה ראשונה], הנה בפרק היו בודקין [דף מ"א ע"א] פריך לרבי יוסי ברבי יהודה דאמר חבר אין צריך התראה אשה חברה דמקטלא היכי משכחת לה הא יכולים לומר לאוסרה על בעלה באנו ומשני כשזינתה וחזרה וזינתה והא יכולים לומר לאוסרה על בעלה השני באנו וכו' כשזינתה מקרובים ע"כ. והקשו התוס' אכתי מצי אמרו לפוסלו לעדות באנו דבא על הערוה פסול לעדות וי"ל וכו' עיין שם, וקשה לי הא בפ' הנחנקין [דף פ"ו ע"ב] אהא דעידי גניבה בנפש שהוזמו נהרגים לחד מאן דאמר הקשו התוס' והא מצו אמרו לפוסלו לעדות באנו ותירצו בסוף דבריהם די"ל דאצטריך היכא דנפסל מעיקרא עיין שם. והכי נמי הוי להו לשנויי כאן וכעין דמשני תלמודא כשזינתה וחזרה וזינתה הכי נמי הוי להו להתוס' לתרוצי בשכבר נפסל לעדות ג"כ, וכתירוצם בהנחנקין:
<b>ונראה</b> לי דהנה למאי דכתבנו לתרץ קושיית התומים דסנהדרין שראו באחד שהרג את הנפש, היינו בשעשה תשובה דחייב מיתה ואסור לשנאותו הא בלאו הכי מצוה לשנאותו ובודאי הבי"ד שונאים אותו ופסולים לדונו. קשה הכא בהך בי"ד שקבלו עדות היכי מיירי. אי ידעו מזה שנפסל מעיקרא לעדות על ידי עדים, א"כ בודאי הם שונאים אותו וכדאמר בפרק ערבי פסחים אי דאיכא עדים כולי עלמא סני ליה ופסולין לדון, ואי דלא ידעו מזה וע"כ אין שונאים אותו א"כ גם העדים יכולים לומר לפוסלו לעדות באנו בפני בי"ד זה. ואי דעשה תשובה ואסור לשנאו א"כ גם לעדות שוב לא נפסל דהא בפסולי עדות קיי"ל דבשעשה תשובה חוזר להכשירו:
<b>וצ"ל</b> דהרי בלאו הכי קשה לרבי יהודה דס"ל במשנה פרק זה בורר [דף כ"ז ע"ב] דשונא פסול להעיד, א"כ היכא משכחת לה כלל דין עדות שיעיד בחבירו שראהו עובר עבירה לענין מלקות או מיתה וכיוצא דהא בעת שראוהו בודאי נעשה שונאו. ואם תמצא לומר שעשה תשובה עכשיו וכנ"ל מ"מ לפסול אדם לעדות היכי משכחת לה כלל דהא על כרחך לא עשה תשובה עדיין וא"כ הם שונאיו, וניחא לחכמים דעד שונא כשר ורק דיין שונא פסול, והדיין הרי לזה הוא נזקק לראות ולחקור אם רשע הוא ועבר עבירה ופסול אם לא, אכן בעד שכבר בשעת מעשה העבירה נעשה שונאו איך עכשיו יוכל להעיד. וע"כ צ"ל כסברת התומים דבשונא מחמת דבר עבירה לא נפסל לדין והוא הדין לעדות ורק בשונא מחמת דבר הרשות נפסל וא"כ שפיר העדים יכולים להעיד לפוסלו. וא"כ שפיר תירצו התוס' בהנחנקין דאיירי בשכבר נפסל לעדות והבי"ד ידעו מזה והם שונאים מחמת דבר עבירה ומ"מ לא נפסלו בשביל כן:
<b>וזה</b> נכון בסוגיא דהנחנקין, אכן סוגיא דהיו בודקין דאתיא לרבי יוסי ברבי יהודה, ור"י בר"י מצינו בפרק זה בורר [דכ"ט ע"א] אמר ר"י בר"י והוא לא אויב לו ולא מבקש רעתו מכאן לב' תלמידי חכמים ששונאים זה את זה שלא ישבו בדין ודלא כרבי יהודה דדריש ולא מבקש רעתו לענין שונא להעיד, וקשה מנא ליה לב' ת"ח ששונאים אימר לענין עד שונא. ועל כרחך דס"ל דעל עד שונא ליכא למימר דא"כ עדים לפסול אדם לעדות היכי משכחת לה הא הם שונאיו בודאי. וע"כ דריש לב' ת"ח ששונאים אבל עד שונא כשר להעיד, וא"כ על כרחך דס"ל לרבי יוסי ברבי יהודה דאף בשונא משום עבירה מיקרי שונא ופסול לדון. וא"כ הקשו התוס' שפיר אליביה והא מצי אמרו לפוסלו לעדות באנו ולא תירצו דמיירי שכבר נפסל, דא"כ אין הבי"ד רשאים לדונו דהא הם בודאי שונאיו והרי ר"י בר"י ס"ל דאף שונא משום דבר עבירה פסול לדון דמהאי טעמא הוכיח דעד שונא כשר, ואי דעשה תשובה א"כ גם כשר להעיד מחמת עדות הראשונה [ותינח באשה שזינתה וחזרה וזינתה לא קשיא האיך ידונו הא הם שונאים, י"ל כשעשה תשובה אבל לפסול לעדות דלא שייך זה קשה] ויכולים לומר לפוסלו לעדות באנו ואתי שפיר ודו"ק:
<b>ונמצינו</b> למידים דהך סברא דכתב התומים דכששונאו מחמת דבר עבירה אי מיקרי שונא לענין לפסול לדון או לא רק השונא מחמת ענייני העולם. הוא מחלוקת רבי יהודה וחכמים שנחלקו בענין שונא להעיד וכאמור, וי"ל כסברת התומים בחו"מ [סי' י"ז סעיף י'] ואם בא לפניו אחד כשר ואחד רשע וכו' קשה כיון דאחד רשע הרי הוא שונאו ואיך ידונו. ואין לומר דמיירי שקבלוהו. הא אסיק המחבר יהיו ב' בעלי דינים בעיניו כרשעים, וביאר ר' יעבץ בריש ספר משפט שלום הטעם דפשטות הלשון דדנים על ידי כפיה וא"כ הנתבע ודאי רשע ולכך יהיו שניהם רשעים, וקשה בעל ידי כפיה ואחד רשע א"כ הוא שונאו. רק י"ל אולי לכך שניהם כרשעים ויהיו שונא לשניהם [ועיין בקרבן מנחה סי' שט"ו]. אך קשה איך רשאי לשנוא לשני ומוכח כהתומים, ושוב מצאתי הקושיא בתשובות חות יאיר בהשמטות:
<h3>הלכה ז</h3>
<b>הרואה</b> חבירו שחטא או שהלך בדרך לא טובה מצוה להחזירו למוטב. ולהודיעו שהוא חוטא על עצמו במעשיו הרעים שנאמר הוכח תוכיח את עמיתך. המוכיח את חבירו בין בדברים שבינו לבינו בין בדברים שבינו לבין המקום. צריך להוכיחו בינו לבין עצמו. וידבר לו בנחת ובלשון רכה ויודיעו שאינו אומר לו אלא לטובתו להביאו לחיי העוה"ב. אם קיבל ממנו מוטב ואם לאו יוכיחנו פעם שנייה ושלישית. וכן תמיד חייב אדם להוכיחו עד שיכהו החוטא ויאמר לו איני שומע. וכל שאפשר בידו למחות ואינו מוחה. הוא נתפש בעון אלו. כיון שאפשר לו למחות בהם. בספ"ג דערכין [דף ט"ז ע"ב] עד היכן תוכחה רב אמר עד הכאה שמואל אמר עד קללה רבי יוחנן אמר עד נזיפה. והנה רבינו פסק כרב, וצריך טעם דתינח לגבי שמואל הלכה כותיה אבל לגבי ר' יוחנן קשה דהוי ליה לפסוק כר' יוחנן, ועיין בכסף משנה ולחם משנה שדחקו בזה ותירוץ הלחם משנה תמוה איך נתחכם יותר מר' יוחנן עיין שם:
<b>ולפי</b> ענ"ד דהנה בגמרא שם פריך לר' יוחנן הכתיב הכאה וקללה בקראי דיהונתן ושאול, ומשני שאני התם דאגב חביבותא יתירה דהוי ליהונתן בדוד מסר נפשיה טפי ע"כ. וקשה לפענ"ד דהנה בס"פ הבא על יבמתו אמר רבי אילעא משום רבי אלעזר ברבי שמעון כשם שמצוה על אדם לומר דבר הנשמע כך מצוה על אדם שלא לומר דבר שאינו נשמע ר' אבא אמר חובה שנאמר אל תוכח לץ וכו' יעיין שם. והנה הכא בפלוגתא דהנך אמוראי אי תוכחה עד הכאה או עד נזיפה, י"ל דכל חד ס"ל עד כמה גבול שיודע בו אל המוכיח שבודאי לא ישמע בתוכחתו לשימנענה ממנו פן ישנאנו, ומר ס"ל דבנזיפה לחוד נודע לו שבודאי לא ישמע תוכחתו, ומר ס"ל דבנזיפה לחוד עוד חזון למועד פן כאשר יוסיף לדבר אליו יטה אוזן לשמוע בקול תוכחתו. ורק כאשר יקולל לשמואל, או לרב כאשר יוכה המוכיח, אז אפס תקוה שבודאי לא ישמע לו וא"כ אינו מחויב להוכיח עוד, [שוב מצאתי בהר"ן פרק הבא על יבמתו עמד מהא דהכאה או נזיפה אדהתם עיין שם מה שכתב לחלק בין יחיד לרבים עיין שם. ולפי ענ"ד לדעת רבינו כאשר כתבתי בעז"ה]. והשתא לפי זה לר' יוחנן דבנזיפה לחוד סגי דאין מחויב להוכיחו עוד דבודאי לא ישמע לו, א"כ מאי משני שאני יהונתן דחביבותא יתירה וכו', וכי מה יועיל חביבותיה היתירה כיון שכבר קיבל נזיפה משאול ולר' יוחנן בהכי סגי דבודאי שוב לא ישמע לו, וא"כ הרי חובה למנוע מלומר לו דכתיב אל תוכח וכו' ואיך בשביל חביבותא יתירה דדוד ביקש לעבור על לאו מדברי קבלה אל תוכח וכו'. ותינח לר"א בר"ש דרק מצוה בעלמא שלא לומר דבר שלא נשמע אבל לא חובה ניחא הא דיהונתן משום חביבותיה יתירה לא חש לקיים המצוה. אלא לר' אבא דאמר חובה דכתיב אל תוכח וכו' קשה:
<b>ומצאתי</b> בירושלמי [ספ"ה דתרומות] איתא רב אחא בשם ר' יוחנן כשם שמצוה לומר על דבר שהוא נעשה כך מצוה שלא לומר על דבר שאינו נעשה ע"כ. ולפ"ז נכון דר' יוחנן דעירובין לטעמיה אזיל דס"ל דרק מצוה בלבד שלא לומר דבר שאינו נשמע [דפן ואולי ספק וספק ספיקא דישמע לו] אבל לא חובה. וע"כ ניחא דיהונתן אגב חביבותיה בדוד מסר נפשו טפי ולא חש למצוה בעלמא שלא לומר שאינו נשמע דפן ואולי וספק דישמע לו שאול ואתי שפיר:
<b>ולפי</b> זה אתי שפיר דעת רבינו, דאנן קיי"ל כר' אבא דבתרא הוא דהיה בימי רב אשי כדאיתא בשבת [דף ק"נ ע"ב] עיין שם, אמר ליה ר' אבא לרב אשי במערבא אמרין המבדיל בין קודש לחול ועבדין כל צרכין עיין שם, ועוד טובי, [ואף דהיה עוד ר' אבא קדמון עי' בבאר שבע על הוריות. מ"מ משמע דהכא היינו אותו שהיה בימי רב אשי מדקאי אמילתיה דר' אילעא] וקיי"ל מאביי ורבא ואילך הלכה כבתראי, והלכה כר' אבא דבתרא הוא דחובה שלא לומר דבר שאינו נשמע. וא"כ על כרחך כרב דמצות תוכחה עד הכאה אבל בלאו הכי אף דנזפו מיקרי דבר הנשמע ומצוה לאומרו, דאלו נקרא שאינו נשמע א"כ קאי בלאו מדברי קבלה דאל תוכח לץ וכו'. א"כ איך יהונתן משום חביבות דדוד לא חשש לזה והוכיח עד הכאה, ש"מ דמקמי הכי מיקרי נשמע וכיון דהוא דבר הנשמע על כל אדם מצוה לאומרו, וע"כ פסק רבינו כרב ואתי שפיר:
<b>ודע</b> דיש לחקור אם מחויב ג"כ להוכיח לנשים. דלכאורה י"ל דאינו מחויב. דהנה זה פשוט דהא דצריך להוכיח לחבירו ולמחות שלא יעשה דבר עברה מדין ערבות הוא. והכי משמע להדיא בר"פ שבועות הדיינין (סוף ע"א) דקאמר וכל העבירות שבתורה מכל העולם לא, והכתיב וכשלו איש באחיו איש בעון אחיו מלמד שכל ישראל ערבין זה לזה ומשני התם שיש בידם למחות ולא מיחו עיין שם, דמבואר להדיא דטעם המחאה שצריך למחות מי שיש בידו הוא משום ערבות, והנה בפרק מי שמתו בהרא"ש (סימן י"ג) לענין הא דנשים בברכת המזון דאורייתא או דרבנן ומאי נפק"מ לאפוקי רבים ידי חובתן, כתב דנשים אינן בכלל ערבות עיין שם. ולפי זה כיון דאינם בכלל ערבות ממילא דאין מחויב להוכיחן ולמחות בידם כשעושים דבר איסור:
<b>איברא</b> הנה בפ"ד דביצה (דף ל' ע"א) איתא אמר ליה רבא בר רב חנין לאביי תנן אין מטפחין וכו' והאידנא דקחזינן דעבדו הכי ולא אמרינן להו ולא מידי א"ל ולטעמך וכו' והא הני נשי דשקלין חצבייהו וכו' ולא אמרינן להו ולא מידי אלא הנח להם לישראל מוטב שיהיו שוגגין וכו' עיין שם. הרי דאמר ליה אביי מדלא מחינן לנשי דשקלין חצבייהו ש"מ דגם לנשים צריך למחות כי עבדו איסורא, ועיין בפרק במה אשה (דף ס"ד ע"ב) תוס' ד"ה רבי ענני במה שדחקו ליישב מה שמניחים לנשים לצאת בתכשיטיהם, וסיימו דמוטב דיהיו שוגגים וכו' עיין שם, [ועיין בענין תוכחה על איסור דרבנן בתרומת הדשן (סי' נ"ג) ובסוגיית הגמרא שזכר שם עיין שם. והובאו דברי התרומת הדשן ביו"ד (סי' רמ"ג סעי' כ"ב) בהגה"ה ועי' שם בביאורי הגר"א ס"ק ט"ז עיין שם]. וכיוצא בזו כתבו בשלהי עירובין [דף ק"ד ע"א] ד"ה הכי נמי מה שאין מוחין באנשים המשחקים באגוזים דמוטב שיהיו שוגגים וכו' עיין שם. מבואר דאף בנשים צריך למחות, וקשה מדוע הא נתבאר דאינם בכלל ערבות:
<b>ונראה</b> דבפרק אין עומדין [דף ל"א ריש ע"ב], ויאמר לה עלי עד מתי תשתכרין אמר רבי אלעזר מכאן לרואה בחבירו דבר שאינו הגון צריך להוכיחו, וכתבו התוס' אף על גב דליכא איסור דאורייתא דאי איכא איסורא דאורייתא פשיטא הוכח תוכיח כתיב ע"כ דבריהם. והנה פשיטא בזו דליכא איסור דאורייתא ליכא ערבות דאף באיסור גמור דרבנן דעת כמה דלא שייך ערבות [עיין להרב ארעא דרבנן אות ע' ערבות סי' תפ"ט הביא בזו מחלוקת האחרונים עיין שם] כ"ש דליכא איסור כלל להשתכר רק מגונה ודבר שאינו הגון וילפינן מעלי דאעפ"כ חייב להוכיחו. והכי נמי ילפינן מעלי מדהוכיח לחנה עם היותה אשה. מכאן דאף הרואה באשה דבר שאינו הגון חייב להוכיחה ואף דאינה בכלל ערבות, ושפיר דהוצרכו בכל הני מקומות לומר הא דלא מיחו בהנשים היינו משום דמוטב שיהיו שוגגין וכו', הא בלאו הכי היה צריך להוכיחם על אשר לא טוב עשו. וכמו שהוכיח עלי לחנה עם שאינה בכלל ערבות:
<b>אבל</b> קשה מה פריך אביי לרבא בר' חנין ולטעמך וכו' הני נשי דשקלין חצבייהו וכו' ולא אמרינן להו ולא מידי וכו', מאי קושיא מנשי אהא דקאמר רב"ח והא קחזינן דעבדו משמע דגברי נמי עבדו הכי, ודלמא שאני נשי דאינן בכלל ערבות להכי לא איכפת לן למחות בהו כל כך אם יש ספק פן לא ישמעו. אבל בגברי כיון שהם בכלל ערבות יש למחות בידם, ומה פריך ליה אביי בפשיטות כל כך ולטעמיך וכו':
<b>ונראה</b> לי דבפרק במה אשה [דף ס"ב ע"א] אמתני' דלא תצא אשה במחט וכו' אמר עולא וחלופיהם (באשה) [באיש], ואסיק אמר רב יוסף קסבר עולא נשים עם בפני עצמן הן, איתיבי אביי המוצא תפלין וכו' ואי אמרת נשים עם בפני עצמן וכו', אמר רבי ירמיה באשה גזברית וכו' עיין שם. ונראה לי דע"כ לא קאמר הרא"ש בפרק מי שמתו דנשים אינן בכלל ערבות אלא למאי דקאמר הכא דנשים עם בפני עצמן וכן אסיק דרב יוסף דמשני הא דהמוצא תפילין התם דקסבר שבת זמן תפילין עיין שם. וא"כ דהם עם בפני עצמם יפה כתב לפי זה הרא"ש דאינן בכלל ערבות דרק לעם אחד ישראל הם ערבים זה בזה. אכן התם בביצה אביי הוא דקאמר ולטעמך וכו' הני נשי וכו' ואביי לטעמיה דמתיב אדרב יוסף דאמר נשים עם בפני עצמם ממתני' דהמוצא תפילין, וס"ל דאינן עם בפני עצמם רק עם אחד הם עם ישראל, וממילא גם לענין ערבות כיון דהם עם אחד הם בכלל ערבות. וא"כ שפיר פריך אביי ולטעמך מהני נשי וכו' ולא מחינן בהו דלטעמיה אזיל דס"ל דגם הם בכלל ערבות ושוים נשים לאנשים והיה למחות בהם, וע"כ דמוטב שיהיו שוגגין וכו' כן נראה לי:
<b>ובענין</b> מוטב שיהיו שוגגים ואל יהיו מזידים. בר"פ ד' דביצה [דף ל' ע"א] מבואר דאפי' בדאורייתא לא מחינן בהו דמוטב וכו' עיין שם. אך הרא"ש שם כתב בשם בעל העיטור דוקא במידי דאתי מדרשא כגון תוספת עינוי דיוהכ"פ אבל במידי דכתיבא באורייתא בהדיא מחינן בהו וענשינן להו עד דפרשי עכ"ל. ועיין במהר"מ אלשקר [סי' ל"ה] מה שחילק בזה בין איסור הניכר לתוספת שבת דאין איסור הניכר כל כך לכן לא מחינן בהו עיין שם. ויעיין מה שכתבתי במקום אחר בענין חילוף לשון הסוגיות כפי מה שכתבו הקדמונים:
<b>וראיתי</b> להרב כמוהר"י אלגאזי בספר ארעא דרבנן בהשמטות [אות מ' סי' קל"ו] ערך מוטב וכו', הביא להקשות על דברי בעל העיטור הנ"ל בשם הרב כמהר"ח אבולעפיא מהא דפרק במה בהמה [דף נ"ה ע"א] דאמרה מדת הדין מה נשתנו וכו' היה בידם למחות וכו' אמר ליה גלוי וידוע לפני שאם מיחו בהם לא יקבלו וכו' עיין שם, והרי במקדש ראשון היו ג' עבירות חמורות ע"ז ג"ע ש"ד ואפ"ה כיון דידוע שאם מיחו לא יקבלו אין צריך למחות. ובעפרא דארעא שם בשולי היריעה תירץ כמהר"י עייאש קושיא זו בחדא מתרתי, או שמיחו על עבירות אלו ולא קבלו וזה שנענשו הוא על שאר דברים שאין מפורשים, או י"ל דאותם עבירות החמורות היו עושין בצנעה דלא פקרו כולי האי לעשותן בפרהסיא ע"כ דבריו:
<b>ודבריו</b> תמוהין דמה שתירץ ראשונה אין לו מובן כלל, דהיתכן שבשביל שלא מיחו על הדברים שאינן מפורשין בתורה יתחייבו הצדיקים מיתה ולא יגרע מאם היו עושים הדבר בפני עצמם הלא ג"כ לא היה משפטם על ידי מיתה, אף כי לא עשו רק ראו ושתקו, ותירוצו השני במחילת כבודו אמר להכחיש הידוע, כי הלא נודע בכל ספרי הנביאים איך כולם פה אחד הוכיחום בפומבי על מעשיהם הרעים שעשו בפני כל ולא בושו, גם לא שמעו בקול תוכחות הנביאים ורק בימי יאשיה המלך הצדיק השב לד' בכל לבו שמו פסיליהם אחורי הדלת והמזוזה, אולם בימי שארית המלכים הרשעים הלא כולם יחד הפרו חוק לעין כל. וע"ז אמרו בגמרא סנהדרין [דף ס"ג ע"ב] לא עבדו ישראל ע"ז אלא כדי להתיר עריות בפרהסיא. והלא עריות הוא איסור מפורש בתורה:
<b>אבל</b> באמת לפי ענ"ד קושיא מעיקרא ליתא. ולפי דרכם קשה טובא על דברי בעל העיטור מגמ' ערוכה בר"פ החולץ [דף מ"ט ע"ב] במנשה דמידן לישעיה וקטליה אמר לו משה רבך אמר כי לא יראני וכו', אמר ישעיה ידענא דלא יקבל מנאי מה דאימא ליה ואי אימא ליה אשויי מזיד אמר שם וכו' עיין שם, והרי מנשה על שפיכת דמים הוא בא וזו לאו המפורש בתורה, ואפ"ה לא רצה להוכיחו איך צדקו דבריו ואין חייב מיתה בדין כדי דלא לשויה מזיד ומוטב וכו'. וצע"ג על בעל העיטור לפי שיטתם:
<b>אלא</b> לפי ענ"ד לא דקדקו בלשון בעל העיטור שהביא הרא"ש שכתב מחינן בהו וענשינן להו עד דפרשי, דבודאי לא יעלה על הדעת כלל אף באיסור תורה החמור כשנודע לנו שאף אם נגיד להם אלף פעמים לא יאזינו וגם אין בכחינו לכופם ולעונשם, איך יעלה על לב האדם לאמר דעם כל זה נמחה בהם על מה ולמה, אולם הרא"ש ז"ל מיירי היכי שיש בידינו כח לכופם וידינו תקיפה על העוברים וכההיא דהני נשי דאכלו ביוהכ"פ עד חשיכה, דעלה קאי הרא"ש דידינו תקיפה על הנשים לעונשם ולהפרישם. אלא שאחר כל העונשים אם יוכלו לאכול באין רואה יאכלו בשאט נפש. כי אך יראת העונשים עברה ראשם לבלתי לאכול בפרהסיא. בזו אמרינן דבדבר שאין מפורש בתורה אין לנו למחות בהם. אבל בדבר המפורש בתורה כתב הרא"ש בשם בעל העיטור בדקדוק לשון דמחינן בהו וענשינן להו עד דפרשי. דיש לנו לעונשם ולמחות בהם עד שיפרשו ממעשיהם מחמת יראת העונש. והגם שבהחבא יעשו זר מעשיהם מ"מ עלינו לעשות מה שנוכל באיסור המפורש ולא להניחם שוגגים כדי שלא יהיו מזידין, אבל ודאי במקום שאין ידינו תקיפה ואפי' אם נמחה בהם לא נפרשם, כי אין בנו כח לעונשם עד דפרשי, א"כ מה יועילו מחאתינו ומדוע נשוים מזידין. וא"כ לא קשה מידי מגמרא דשבת וכן בהך דמנשה שהרי לא היה בידם כח למונעם ולעונשם עד דפרשי, וידוע היה להם דאי אמרו לא מקבלי, ע"כ נמנעו ולא אמרו כן נראה ברור. ובזה נסתלקה קושיית מהר"ש יפה ביפה תואר [ר"פ צ"ו] והובא בעפרא דארעא שם אהא דאיתא במדרש שם שהיה אהרן נוטל העגל ופותרו לפניהם ואמר לו משה מה עשה לך העם הזה מוטב שידונו שוגגים וכו'. והרי בדבר המפורש בתורה לא אמרינן הכי עיין שם. ולמה שכתבתי לא קשה מידי. וזה ברור:
<h3>הלכה ח</h3>
<b>המוכיח</b> את חבירו. תחלה לא ידבר לו קשות עד שיכלימנו, שנאמר ולא תשא עליו חטא, כך אמרו חכמים יכול אתה מוכיחו ופניו משתנות, ת"ל ולא תשא עליו חטא מכאן שאסור לאדם להכלים את ישראל וכ"ש ברבים, אף על פי שהמכלים את חבירו אינו לוקה עליו, עון גדול הוא, כך אמרו חכמים המלבין פני חבירו ברבים אין לו חלק לעוה"ב לפיכך צריך אדם להזהר שלא לבייש חבירו ברבים בין קטן בין גדול ולא יקרא לו בשם שהוא בוש ממנו, ולא יספר לפניו דבר שהוא בוש ממנו, במה דברים אמורים בדברים שבין אדם לחבירו, אבל בדברי שמים אם לא חזר בו בסתר מכלימין אותו ברבים ומפרסמים חטאו, ומחרפים אותו בפניו ומבזין ומקללין אותו עד שיחזור למוטב כמו שעשו כל הנביאים בישראל. נסתפקתי היכי דלא חזר בו גם על ידי הכלמה אם רשאי כל אדם המוכיח להכותו עד שיחזור בו. והנה במשנה פרק בן סורר [דף ע"א] נחשבו רק עבירות פרטיים שניתן להצילו בנפשו של העובר לאדם הרואה, מיהו י"ל לאותן העבירות הפרטיים ניתן רשות להרגו ולהצילו בנפשו אבל להכותו בלבד י"ל אף בכל העבירות ניתן רשות. ולכאורה בדוכתי טובי משמע דרק לבי"ד או לשלוחם ניתן רשות להכות. וכן משמע פ"ב דמכות [דף ח' ע"א] מה חטיבת עצים רשות אף כל רשות יצא האב וכו' ושליח בי"ד עיין שם. משמע נמי דוקא לשליח בי"ד מצוה לרדות בעוברי עבירה אבל לא לכל אדם. מיהו י"ל התם היינו אחר שכבר עבר לרדותו לעונש על מעשה הרע שעשה, אבל להכותו טרם עשייתו למונעו מלעשות בזו י"ל דכל אנשים שוים בדבר, [וכהאי גונא חלקו התוס' רפ"ח דנזיר [דף כ' ע"ב] ד"ה ר"י עיין שם היטב] להכותו כמו שהם רשאים לבזותו:
<b>ואדרבה</b> יש להביא ראיה מפ"ב דמכות שם להיפך. דבגמרא פריך על יצא אב הרודה את בנו, נימא כיון דאלו גמיר לאו מצוה השתא נמי לאו מצוה ומשני אף על גב דגמיר מצוה קעביד דכתיב ייסר בנך וכו'. והקשו התוס' ד"ה אף על גב דבשליח בי"ד ליכא למימר נמי כיון דאלו לא חטא לאו מצוה וכו'. דא"כ לאו שליח בי"ד מיקרי כלל אבל הא קשה משליח בי"ד נימא כיון דאלו לקה כבר לאו מצוה הוא וכו' עיין שם מה שדחקו לתרץ. וקשה מה קשה להו אימר מיירי בשליח בי"ד הבא להכות אדם שאינו רוצה לעשות מצות, דקיי"ל בכתובות [דף פ"ו ע"א] מכין אותו עד שתצא נפשו באומר סוכה איני עושה וכו' עיין שם. וא"כ לא קשה מידי משליח ב"ד דממה נפשך אם כבר רצה לעשות המצוה הרי לאו שליח בי"ד מיקרי כלל, וכדכתבו התוס' באי לא חטא. ואם לא רצה לעשות המצוה אפי' כבר לקה על ידי אחר מ"מ כל זמן שאינו רוצה לעשות המצוה מצוה להכותו דהא מכין אותו עד שתצא נפשו ומאי מקשי התוס'. ועל כרחך דאי אפשר לומר דמיירי מתניתין בהכאה כהאי גונא דא"כ מאי שנא שליח בי"ד דהא בזו יש רשות לכל אדם להכותו כדי שיעשה המצוה. ומאי שנא דנקט רק שליח בי"ד. ועל כרחך דמיירי להלקותו לעונש על עבירתו שעבר דבזו בעינן דוקא שליח בי"ד. כיון דליכא בזה לתא דמצות תוכחה שהרי כבר עבר ומה שעבר אין. וא"כ שפיר הקשו התוס' דא"כ נימא אי לא חטא וכו' ואתי שפיר. ומוכח דבלהכות על מצות עשה לאומר סוכה איני עושה, וכהאי גונא רשות ומצוה על כל אדם כמו דרשאי ומצוה להכלימו ולבזותו:
<b>[ועיין</b> בים של שלמה [פ"ג דב"ק סי' ס"ט] שכתב ג"כ בפשיטות דרשאי להכותו והביא כן בשם התרומת הדשן ובשם הרא"ש. וכתב דכן מבואר בערכין יכול לא יכנו ולא יסטרנו להוכיחו וכו' ע"כ דבריו, ולפנינו בערכין ליתא תיבת להוכיחו רק לכאורה ע"כ לומר כן דאי לאו הכי הא אסור להכות וכמו שאמר לרשע למה תכה וכו'. אך י"ל דליכא לאו דלא תשנא בזה]:
<b>ועוד</b> ראיה מפורשת מגמרא ערוכה פרק המניח בב"ק [דף כ"ח ע"א] דפריך לרב יהודה דאמר לא עביד אינש דינא לנפשיה מדתניא נרצע שכלו ימיו ורבו מסרב בו לצאת וחבל בו ועשה חבורה שהוא פטור, ומשני אמר רב נחמן בר' יצחק בעבד שמסר לו רבו שפחה כנענית דעד האידנא היתרא והשתא איסורא ורשאי להלקותו ולהפרישו דהאי דינא לאו לנפשיה הוא ע"כ. הרי מבואר להדיא דביד כל אחד רשות להלקותו ולהפרישו מאיסור, ואפשר באמת רב נחמן דאמר עביד אינש דינא לנפשיה ס"ל דאין רשאי לכל אדם להכות לחבירו, וחיליה דידיה דאדם עושה דין לעצמו מברייתא דנרצע. ורק לרב יהודה הוא דמשני תלמודא הכי בעבד שמסר לו רבו שפחה כנענית, וס"ל לר"י דאף בדבר איסור ביד כל אדם לכוף, אבל רב נחמן ס"ל דלא כן הוא:
<b>ובזה</b> היה ניחא לפי ענ"ד ליישב בסייעתא דשמיא גמרא פ"ק דברכות [דף ה' ע"ב] במעשה דרב הונא דאתקיפי ליה ארבע מאה דני דחמרא ואמרו ליה רבנן דלא יהיב שיבשא לאריסא. ואמר להם לא שביק לי מידי. אמרו ליה היינו דאמרי אינשי בתר גנבא גניב וטעמא טעים. והקשה ה"ר קלונימוס ז"ל והובא במרדכי [פרק החובל] הא שפיר עביד רב הונא דאימר כרב נחמן ס"ל דעביד אינש דינא לנפשיה ותפס הזמורות בשביל חובו עיין שם מה שתירץ. ועי' בספר חסידים [סי' ת'] וכבר הארכתי בזה במ"א בס"ד:
<b>וכאן</b> נאמר ליישב קושיא זו עם מה שכתבתי דחיליה דרב נחמן הוא רק מהאי ברייתא דנרצע, וס"ל דאין ביד כל אחד לכוף חבירו בענין איסורין, והיינו טעמא דרב יהודה דפליג עליה דרב נחמן וסובר דרשות ביד כל אחד וא"כ אזלא לה ההוכחה מנרצע. והנה לכאורה הדבר פשוט דרשאי להכותו כל אדם להעובר עבירה, ממאי דכתב רבינו דאם לא שמע ביחיד רשאי לבזותו ולהכלימו ברבים וכדרכי הנביאים, וכמו דרשאי לבזותו כן רשאי להכותו. אך הנה בפ"ק דב"ב [דף ט' ע"א] אמר רב הונא בודקין למזונות ואין בודקין לכסות איבעית אימא סברא האי מבזי והאי לא קמבזי, ורב יהודה אמר בודקין לכסות ואין בודקין למזונות, איבעית אימא סברא האי מצער והאי לא מצער וכו' ע"כ. ולפי"ז צ"ל דסוגיא דהכא אזלא כר"י דב"ב שם דקיים הסברא דצערא דגופא עדיף מבזיוני, וע"כ לא יכול כל אדם להכות באגרופו רשע אף על גב דרשאי לבזותו, אולם רב הונא דברכות י"ל דלטעמיה אזיל דס"ל בפ"ק דב"ב שם בזיונא עדיף מצערא. וא"כ מה אם בזיונא הותרה הרצועה לבזות ולהכלים עוברי עבירה כ"ש להכותם ולצערם דרשאי ושרי, וכיון שכן ממילא אזדא לה הוכחת רב נחמן מנרצע דאיכא למימר כדמשני (ר"י) [רב נחמן בר יצחק] דהתם בעבד שמסר לו רבו שפחה כנענית ואסקינן דביד כל אדם לכופו להפרישו מאיסור. וא"כ כיון דאזלא הוכחת רב נחמן מנרצע ממילא הדר דינא כרב יהודה דלא עביד דינא לנפשיה. ושפיר קאמר בברכות שם לרב הונא בתר גנבא גנוב וטעמא טעים ולא שייך עביד דינא לנפשיה והיינו דרב הונא. על כרחך כרב יהודה ס"ל דלא עביד דינא לנפשיה וכנ"ל ואתי שפיר:
<b>ומצאתי</b> להגאב"ד מליסא בספר נתיבות המשפט [סי' ג] משפט האורים [סס"ק א']. הביא בשם הקצות החושן שכתב דלמאן דאמר שעבודא לאו דאורייתא והבי"ד כופין בעינן בי"ד דוקא לכפותו אבל הדיוטות לאו בני עשיה נינהו. וכתב עליו נראה לפי ענ"ד דליתא דכיון דדמי לסוכה איני עושה דכופין אותו לקיים המצוה כל אחד מצווה להפריש חבירו מאיסור אפי' מי שאינו מכלל בי"ד, כדמוכח [בב"ק דף כ"ח] גבי נרצע שכלו ימיו ע"כ דבריו, הרי שכתב ג"כ כמו שכתבתי והביא הראיה הנ"ל מב"ק דביד כל אדם לכוף חבירו ולמונעו מלעשות איסור. מיהו מה שכתבו בענין שעבודא לאו דאורייתא דכופין אותו כמו בסוכה איני עושה דכופין אותו. אם הוא בזמן הזה ובדייני זמנינו ג"כ שחקרו בו הקצות החושן והנתיבות, במחילת כבודם נעלם מהם המרדכי דגיטין פרק השולח [ריש סימן שפ"ג] בענין השוכר עבדו לעכו"ם קונסים אותו. כתב וה"ר אליעזר ממיץ בספר יראים גבי השמטת כספים דאם המלוה אינו אומר משמט אני כופין אותו. כדתנן גבי אומרים עשה סוכה וכו' מכין אותו וכו' ובבי"ד של חוץ לארץ אין רשאים לכופו וכו' יעיין שם היטב:
<h3>הלכה ט</h3>
<b>מי</b> שחטא עליו חבירו וכו' ומחל לו בלבו וכו' הרי זו מדת חסידות וכו'. [נ"ב] עי' מגילה [כ"ח א]:
<h2>פרק ז</h2>
<h3>הלכה ב</h3>
עיין שם [רדב"ז] ח"א לשונות (סי' א'):
<h3>הלכה ד</h3>
<b>ויש</b> דברים שהן אבק לשון הרע, כיצד מי יאמר לפלוני שיהיה כמות שהוא עתה, או שיאמר שתקו מפלוני, איני רוצה להודיעו מה אירע ומה היה. וכיוצא בדברים האלו. וכל המספר בטובת חבירו בפני שונאיו הרי זה אבק לשון הרע שזה גורם להם שיספרו בגנותו. ועל זה הענין אמר שלמה מברך רעהו בקול גדול בבוקר השכם קללה תחשב לו, שמתוך טובתו בא לידי רעתו וכו'. בגמרא פ"ג דערכין [דף ט"ו ע"א] איתא הכי. כי אתא רב דימי אמר מאי דכתיב מברך רעהו וכו' כגון דמיקלע לאשופיזא וטרחו קמיה שפיר וכו', ואמר רחמנא נברכיה לפלניא דהכי טרח קמאי ושמעי אינשי ואזלין ואנסין ליה. תני רב דימי אחוהו דרב ספרא לעולם אל יספר אדם בטובתו של חבירו שמתוך טובתו בא לידי רעתו איכא דאמרי וכו' הא מי מקיימת לעולם אל יספר וכו' בא לידי גנותו וכו' עיין שם היטב. וקצת יש לעיין מדוע בלישנא קמא אמר שמתוך טובתו בא לרעתו, ובלישנא בתרא אמר בא לידי גנותו, ויראה לכאורה דבאמת לישנא קמא אדסמיך ליה קאי, אמימרא דרב דימי דסמיך ליה דקאי אמברך רעהו בקול גדול וכו' כגון דאזיל לאושפיזא וכו'. דנמצא שבח זה שהוא משבחו וחושב לו לטובה הנה הוא רעתו דשמעי אינשי ואנסי ליה ומחסר ממונו. וע"כ אמר בדקדוק בא לידי רעתו ולא לידי גנותו, כי מה לו גנות בזה אבל אך רעה בממונו. אולם לישנא בתרא קאמר לאו בכהאי גונא כלל אלא בכל היושב ומספר שבחו של חבירו ובזו יש לחוש שמא יבוא לידי גנותו, וכדברי רבינו שיבוא לספר גנותו ג"כ, [והגם שרש"י פירש על בא לידי רעתו כן, מ"מ יתכן דט"ס הוא וצ"ל על בא לידי גנותו] ובזו לא שייך רעתו:
<b>ובזה</b> ניחא לפי ענ"ד ליישב קושיית בעל סדר הדורות סדר תנאים ואמוראים [אות י' יהודה חייטי] שהביא בשם הסמ"ג דהא דאל יספר בטובתו של חבירו הוא רק בפני שונאיו, [וקצת תימה דלא הביא כן בשם רבינו כאן שקדם להסמ"ג], וכתב עליו וצ"ע מפרק גט פשוט [דף קס"ד ע"ב] בהא דר' שמעון ברבי פסק סדרא קמיה דרבי, אמר רבי כמה מיושר כתב זה אמר ליה יהודה חייטי כתביה אמר ליה כלך מלשון הרע כזה דתניא אחוה דרב ספרא לעולם וכו' בא לידי רעתו, והרי התם לא היה בפני שונאיו ואפי' הכי חשיב ליה רבי לשון הרע. יעיין שם מה דדחק לתרץ דרבי אמר כן לבנו ר' שמעון לבל ירגיל עצמו בשבח חבירו פן ישבחו בפני שונאיו עיין שם:
<b>ולפי</b> מה שכתבתי הדבר נכון. דעד כאן לא כתב הסמ"ג ורבינו בפני שונאיו. אלא למה דהם כתבו הטעם שלא יספר בשבחו שמא יבוא לספר גם בגנותו, והיינו כלישנא בתרא ולא כלישנא קמא, דאיירי לישנא קמא דמענין הטובה יגיע מאליו רעה לזה ולא גנות, בזו ודאי אין הבדל בין אוהב לשונא ואדרבה באוהב נקל יותר לבוא לידי רעה ממה שיגיד לשונא. כי השונא לא יבוא אליו באושפיזו לכלות ממונו, משא"כ שאר כל אדם אהובים ואוהבים ג"כ אושפיזא לא יציל נפשו מהם. וא"כ אתי שפיר דהתם בב"ב [פרק גט פשוט] קאמר כלך מלשון הרע כזה דתניא אמר רב דימי אחוה דרב ספרא לעולם וכו' בא לידי רעתו. והיינו כלישנא קמא דקאמר רעתו ולא גנותו, והיינו משום דמטובה זו תצמח רעה. וכן בדמיון כתב מיושר דאמר ליה יהודה חייטי כתביה אף דהוא שבח אליו מ"מ הוא רעתו דעל ידי כן כל כתב נבחר יביאו ליהודה חייטי לכתבו. ואין לשון הרע גדול מזו ואף מפני אוהביו אסור. אולם רבינו והסמ"ג דכתבו בפני שונאיו דוקא. איירי בטעם השני ולא כלישנא קמא, ואתי שפיר. כן נראה נכון:
<b>מיהו</b> יש לדקדק לפי זה דאין דברי רבינו מדוקדקים במה שכתב וכל המספר וכו' בא לידי גנותו, ועל זה אמר שלמה בחכמתו מברך רעהו וכו' בא לידי רעתו ע"כ. שזיווג ב' העניינים דמתחלה זכר בא לידי גנותו ובפני שונאיו דוקא והיינו כפי הטעם השני שיספרו ג"כ בגנותו. וא"כ איך כתב ועל זה אמר שלמה וכו' והרי מפורש בגמרא דקרא דשלמה מברך וכו'. היינו כהאי דאושפיזא דמתוך טובתו בא לידי רעתו ולא לידי גנותו, וכן סיים רבינו בא לידי רעתו. ואיך כתב ועל זה אמר שלמה בחכמתו וכו' משמע דהוא ענין אחד עם הקודם, ויש ליישב וצ"ע:
<b>בענין</b> לדון חבירו לכף זכות. עיין בבירת מגדול עוז [עליית הדן לכף זכות] העלה שלשה חילוקים בזה עיין שם באורך. והנה בחילוק דתלמיד חכם, יש לראות בהא דאל תהרהר אחריו בלילה שמא עשה תשובה אי נוהג גם האידנא, ושוב מצאתי בתשובות חות יאיר [סימן ס"ב] דגם לענין זה אין תלמיד חכם בזמן הזה עיין שם. ויש לראות עוד לפי מה שכתבו התוס' חולין [ה' ע"א] ד"ה כדי דמומר לדבר אחד בקל יחזור בתשובה ולא במומר לכל התורה כולה או לע"ז ולחלל שבתות, א"כ אם עבר עבירה דחילול שבת במזיד. י"ל שפיר תהרהר ואין אומרים ודאי עשה תשובה אלא באחת משאר עבירות, ובענין רשע שכתב שם דאין לדונו לכף זכות, עיין בתוס' חולין [ג' ע"ב] ד"ה בודק דישראל מומר סבור שמחזיקין אותו כישראל עיין שם, ובירושלמי פרק היה קורא והובא בתוס' [בפרק במה אשה], במעשה דאותו אדם שהיה מניח תפילין וכן הוא אומר אדם יראה לעינים וד' יראה ללבב: