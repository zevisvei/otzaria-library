<h1>משיב דבר חלק ג</h1>
רבי נפתלי צבי יהודה ברלין
<b>סימן</b> <b>א</b> ב"ה, ב' לסדר וממדבר מתנה, תרמ"ה, וולאזין כבוד הרב וכו'
<b>מכתב</b> מע"כ נ"י הגיע. בדבר שנתעצמו שני בע"ד ר"ד ור"ש שהיה להם מכבר שני בתים בשותפות ונתחלקו ר"ש קיבל בית הקטן ור"ד הגדול. ופירשו בכתב שביניהם באם שיבנה ר"ד בית מחדש במקום הבית הגדולה אזי יחלוק הפלאץ כו' ולא יבנה ר"ד בית רחב כמו שהוא כעת כו' רק כל זמן שלא יבנה מחדש אין ביד ר"ש למחות ביד ר"ד על כל תיקוני הבית הגדולה כפי רוחב דכעת. עתה בא ר"ד לתקן ביתו הגדולה ע"י שיסיר מהכותלים הקורות התחתונים המורקבות ויניח תחתיהם חדשות או יניח אבנים במקומם. וגם רוצה להגביה הכותלים ע"י זה. ואומר שזהו הכל בכלל תיקוני הבית ואינו בונה מחדש. והר"ש צועק על זה שבזה האופן יהיה נבנה מעט מעט בית הגדול מחדש:
<b>והנה</b> להגביה הבית כבר אמרתי להרח"א שי' שאינו יכול שהרי היא נשתנית לגמרי. במקום העצים שהיה מתחת מונחים עצים אחרים או אבנים. ואותם העצים מונחים למעלה נמצא היא בית אחר, והרב ר' פנחס נתן ד"ץ דפה"ק הוסיף מטעם אחר שהרי לא נתן לו עומקא ורומא של מקום הבית הגדול. וא"כ אינו יכול לבנות עליה על ביתו זה. וה"ה אותו הבית אינו יכול להגביה כמבואר בחו"מ (סרי"ד ס"ו) שהמוכר לחבירו בית ולא כתב לו עומקא ורומא אם נפל הבית אינו יכול להגביה כו' והוא טעם הגון:
<b>אמנם</b> אפילו אם אינו רוצה להגביה רק לחדש הכותלים והגג שלא ימוטו. נראה לי שאינו יכול דכיון שהסיר הקורות התחתונות והיא תלויה על גבי עמודים אינה ראויה לדור בה ולא נקראת בית כדאיתא בסוכה (ג' ב') דבית הוא דדיירי ביה אינשי ודומה לנפלה כולה שאע"ג שחוזר ובונה אותה באותו מקום מיקרי בונה מחדש ואין זה הבית שהיה כמבואר ביו"ד (סי' רט"ז ס"ה). ובחו"מ (סי' שי"ב) דבאומר בית זה נפל אזדא ליה (וע' תוס' ב"מ ע"ט. דכיון שצריך להוסיף ה"ז בנין מחדש) ואין נ"מ אם חזר ובנה אותה מאותם עצים או מעצים אחרים חדשים. ואין להביא ראיה מהא דאיתא בסוכה (דף כ"ז:) בהא דר"א ושוין שאם נפלה חוזר ובונה ומקשה הגמרא פשיטא, ומשני מ"ד האי אחריתי הוא כו', וכתבו התוס' וחידושי ריטב"א [חידושי הרשב"א שעל מס' סוכה הוא בטעות והוא מחידושי הריטב"א] דהגי' כיון דבדידה קעביד איהי היא. ומש"ה פירשו דכיון שבונה אותה מאותם עצים שרי. הרי דיש נ"מ בין עצים חדשים או אותם עצים אפילו נפל הבית לגמרי. אבל ע"כ א"א ללמוד מכאן לכל מקום. שהרי סוגיא דגמרא כאן משונה ואיפכא מיבעי ליה על הא דתניא ושוין שאם נפלה חוזר ובונה אותה הו"ל להגמרא להקשות אמאי הא נפל אזדא ליה וא"כ הוי סוכה חדשה. ולישני כיון דבדידה קא עביד היא היא. אלא פשיטא להגמ' דכאן משונה ואין איסור לר"א לעשות סוכה בחוה"מ אלא מחדש לגמרי ולא מה שנקרא בית חדש. מש"ה מקשה פשיטא דשרי וע"ז משני דכל דבונה דוקא באותם עצים היא היא לענין סוכה לר"א אבל בכ"מ הכלל אם נפל אזדא ליה ואין זה הבית שהיה אפילו נבנית באותם עצים:
<b>מש"כ</b> מעכ"ה בפי' הגמרא אם ברור לך כאחותך כו' דמיירי בדבר חידוש בהלכה. יפה פי' וכמ"ש בחיבורי הע"ש בשאילתא הנוספת הנדפסה בח"ג בהשמטות דנוסחת הגאון המחבר שאילתא זו ואם לבינה תקרא אם ברור לך הדבר כאמך ובארנו בס"ד דהראיה הוא מסיפי' דהאי קרא דמוציא דבר שאינו מפורש נקרא בינה ולא יקרא אלא אם הוא ברור כאם שהיא אסורה וה' ישמרנו מלהלכד בהוראה שלא כשורה ויעמידנו על קרן התורה כנפש מעכ"ה נ"י וכנפש העמוס בעבודה ורובץ תחת משא הטרדות. ידידו
<b>נפתלי</b> <b>צבי</b> <b>יהודא</b> <b>ברלין</b><b>.</b> <b>סימן</b> <b>ב</b> ב"ה, ג' לסדר ויזרח לו השמש", תרמ"ב להרב בעהמ"ח ח
<b>נתיבות</b> <b>ירושלים</b>
<b>מכתב</b> מעכ"ה נ"י הגיעני. וקראתי לו נועם. אמנם לא נפניתי להשיב על אתר וידעתי את מע"כ נ"י שהוא מודע לבינה כמה הייתי טרוד בהרבה אופני טרדות וידינני לכ"ז. עתה נפניתי כמעט והנני להשיב מפני הכבוד:
<b>ראיתי</b> מעכ"ת נ"י מתחזק ליישב שיטת הראשונים דמלוה קונה במו"מ דקשה מסוגיא מפורשת בקידושין (מ"ז). ומעכ"ה נ"י העלה ע"פ סברא בטעמא דמ"ד מעות קונות דהוא משום דתליא בסמכא דעתיה דמוכר ורב ס"ל מעות א"ק ועל עיקר הסברא אפשר להתעקש ולומר שאינו סברא אלא גזירת הכתוב כמו שכתבו הראשונים ז"ל תדע דבעו"ג הוא להיפך ואי מן הסברא מ"ש. ואני יישבתי דודאי לרב דס"ל שעבודא לאו דאורייתא כדאיתא שילהי ב"ב פשוט שאין במלוה כלום ולא הוצרך רב ללמדנו דהמקדש במלוה אינה מקודשת אלא כ"ז שהמלוה הוא בעין דמ"מ אינה מקודשת דמלוה להוצאה ניתנה אבל כ"ז לטעמיה. אבל אנן דקיי"ל שעבודא דאוריי' וא"כ מלוה ג"כ מעות נינהו ומכ"מ בקידושין א"מ והיינו שדקדק רש"י קידושין (ו':) ד"ה א"מ דקיחה משדה עפרון כו', ולכאורה למאי פירש"י הכי ודילמא מהא דרב ויצאה חנם וגו'. אלא משום דאי משום הכי מלוה נמי מיקרי כסף היינו שיעבודא הוי שוה כסף להכי פירש משום דגמיר משדה עפרון דיהיב מידי בשעת קידושין כו'. והעליתי עוד במה שעלה בעיוני בחיבורי הע"ש (סע"ב סוף אות ג') בפי' מש"כ התוס' ב"ק (צ"ט.) ד"ה אלא במאי מיקדשא דאפילו למ"ד המקדש במלוה מקודשת מ"מ כל זמן שלא הגיע זמן פרעון א"מ שדומה לאינו מגיע כלל. והוקשה לי דמלשון הפוסקים אינו נראה הכי. וראיתי שמעכ"ת הביא דעת הגאון מחנה אפרים הכי ויאושר חיליה דמר שהביא תנא דמסייע לי. אבל לא, אכחד דאינו נראה הכי מסוגית הגמ' ואכ"מ. ע"כ נראה יותר דודאי בכל מלוה דמטעם השעבוד חל הקידושין או הקנין. מש"ה אפילו קודם זמן פרעון מהני. אבל בשכירות דודאי לא סמיך האומן על, איזה שעבוד נכסים שבידה יותר מעל הכלי שבידו ודאי שעבודא לאו דאורייתא כל זמן שהכלי בידו. מש"ה לא מיקדשא לפני זמן החיוב:
<b>ראיתי</b> מעכ"ה נ"י מפרש הירושלמי פ' הזהב. הא דר"י אתא שאל לר' ינאי א"ל מדבר תורה מעות קונין כו'. דשאל בשביל שהתנה בפי' דמעות יהא קונין. והשיב ר"י דמהני וא"י לחזור אח"כ הביא מע"כ נ"י הא דאיתא שם עוד ר"ש בר ססרטאי בשם ר"א אם אמר לו נשרפו חטיך בעלי' הר"ז נאמן. ר' יצחק מקשי במה אנן קיימין כו' ופי' מע"כ נ"י כלפי דאיתא בש"ס דילן דאם היה עליה של לוקח מושכרת כו' א"כ ה"פ אם בשקנו לו מעותיה היינו באופן שהיה עליה של לוקח כו' וא"כ הלוקח אומר נשרפו בעליה ועל זה מקשה הרי לו נשרפו. דבכה"ג מעות קונות זהו תורף פי' מעכ"ת נ"י. ואיני מבין כוונת מעכ"ת נ"י. הרי בנקל לפרש הא דר"ש באופן דמיירי (לפי פי' כתר"ה נ"י) שהתנה מקודם שיהא מעות קונות. והמוכר אמר נשרפו כו'. אכן עיקר פי' מעכ"ה נ"י בדר' יוחנן לא נהיר לי. באשר לא נזכר רמז דמיירי שהתנה שיהא מעות קונות. וגם הא דרשב"ס וקושית ר' יצחק סמיך על ש"ס דבבלי. רחוק מדעתי. דידוע דהבבלי מאוחר מהירושלמי כמש"כ הרי"ף שלהי מס' עירובין. ואדרבא הבבלי סמיך על הירושלמי כמו במס' קידושין (ל"ג:) ח"א לגנאי כדאיתא והוא ע"פ ירושלמי שקלים פ"ג ופירש"י במדרש תנחומא דוחק. הא מיהא רחוק לומר דהירושלמי סמיך על שמעתתא דבבלי ולא נזכר ממנו בירושלמי:
<b>והנני</b> מפרש הא דר' יוחנן יהיב דינרין לקריבוי על משח יקר משח ולא נזכר כלל שחזר כדאיתא לעיל יהב דינר למלחא חזר ביה יהב דינרין למטכסא חזר בו. וכאן לא נזכר כלל שחזר ואדרבא לא חזר בו. ור' יוחנן היה חושש משום רבית שהרי המעות מלוה. והשיב לו ר' ינאי שאינו כן שהרי מעות קונין מה"ת. וא"כ אפילו אייקר שרי. ולא תקשה הא מתניתין היא בפ' הרבית יצא השער פוסקין ואפילו לר"ל שרי, הא ל"ק. דהתם מיירי בפסק בפי' משא"כ בנותן סתם על הפירות אפשר דלר"ל אסור ליקח את הפירות שנתייקרו וע' מש"כ התוס' פ' המפקיד (מ"ג.) ג"כ נ"מ לר"ל בין פסק ופי' בפירוש או סתמא לענין היתר השתמשות במעות. ואנן קיי"ל כר' יוחנן ואין נ"מ בזה. שמה"ת קונה הפירות:
ר' שמואל ב"ס בשם ר"א אם אמר לו המוכר נשרפו חטיך בעליה והלוקח אינו מאמין הרי זה נאמן. וא"צ לשבע כדין שומר. ר"י מקשי. מה אנן קיימין אם בשקנו לו מעותיו פי' באופן שהמעות קונין (או שהלוקח רוצה לקיים המקח אפילו אם נשרפו אלא שאינו מאמין) שלו נשרפו. הרי של הלוקח הם. והמוכר הוא שומר עליהם ואמאי א"צ שבועה ואם לא קנו לו מעותיו. והלוקח חוזר מן המקח שלזה נשרפו. אמאי ישבע הרי מחזיר לו מעותיו (וקושיא זו אינו אלא לר' יוחנן דד"ת מעות קונות. וא"כ אם הלוקח רוצה לקיים המקח אם יביא עדים שנשרף או ישבע. ודאי בעי לשבע כדין שומר אבל לר"ל לא קשה דאפי' הלוקח אינו רוצה לחזור ומבקש שישבע ויאבד מעותיו יכול המוכר לומר שאינו רוצה לשבע. ויחזור את מעותיו שהרי ע"פ הדין לא קנה אלא שחייב מי שפרע אם לא נשרפו וע"ז לא צריך שבועה). זהו פי' הירושלמי לדעתי. ואם יזכה מע"כ נ"י להוציא לאור הדפוס פירוש הירושלמי מס' ב"מ ברצות ה' דרכו אזי יכול הוא ומבקש אני להדפיס בשמי פירושי. והמקום ית"ש יעמידנו על קרן האמת. והיא התכלית והחותמת. ומעכ"ה נ"י ימצא לעשות תושיה כפלים ויאירו עיניו באור שבעתים ומברכותיו תבורך נפש ידידו מוקירו ומכבדו העמוס בעבודה נפתלי צבי יהודא ברלין:
<b>סימן</b> <b>ג'</b>
<b>עוד</b> כתב הה"ג הנ"ל ע"ד הפסק של הרמב"ם בהל' מע"ש פ"ד שרשאין להחליף על הסלע החסר כדי אונאה. והוא נגד התוספתא מע"ש כמה תהא הסלע חסר ולא יהא מחליפין כו' ותו תניא בתוספתא ב"מ פ"ג כשם שמוציאין לחולין כך מוציאין למע"ש ובלבד שלא יתכוין להטיל סלע על השני. והוא נגד פסק הרמב"ם ופי' הריב"ן שהביאו התוס' ב"מ (נ"ב:):
<b>תשובה</b> ע"ז. ע"כ יש שבוש הדפוס בתוספתא דמ"ש, וצ"ל ויהיו מחליפין. ולא משום פסק הרמב"ם הנני אומר כן. אלא שע"כ סוגית התוספתא כך הוא. שהרי בתוספתא דב"מ שם תניא כמה תהא הסלע ולא יהא בו אונאה. ואין להגיה גי' התוספתא עפ"י הגמרא ב"מ שהביא התוספתא ויהא בו אונאה דע"כ הירושלמי שהביא התוספתא זו בשלימות ולא רמי ממתניתין מסתמא הי' להם הנוסחא ולא יהא בו אונאה:
וכבר כתבו התוס' בכורות (כג) שנחלקו התלמודים גם בנו' המשנה וכ"ש בנו' התוספתא ומי שרגיל בתוספתא וירושלמי מבין כי נוסחת התוספתא שלפנינו נשענת ע"ד חכמי ש"ס ירושלמי ולא ע"ד הבבלי. וגם בתוספתא זו נראה כן דתניא בתוספתא שלפנינו סלע עד שקל דינר עד רובע פחות מכאן אפילו איסר אין להוציאה. ובש"ס דילן הובא נו' פחות מכאן איסר אסור. ופירשו אביי ורבא ולדידהו אין מקום לנו' אפילו אבל בירושלמי הובא זה הנו' ופירושו פשוט אם נחסר יותר משקל אסור להוציאה אפילו בשווי' משום שבקל להונות ולמכור על שקל וע"ז תני אפי' נפחתה עד איסר אסור להוציאה לגמרי. מכל זה מבואר דנו' התוספתא לדעת הירושלמי צ"ל ולא יהא בה אונאה וממילא הנוסחא בתוספתא דמע"ש משובש, ולא עוד אלא אף לתלמוד דילן ישוב ר"פ אינו אלא לרבא דקאמר מאן תנא טלית ר"ש. אבל לאביי יש ליישב להיפך היינו משנתינו כפשוטו. והתוספתא היינו ממטה למעלה ובזה מיושב דברי הרי"ף דגריס רבא. והקשה הרא"ש מהא דמקדים רבא לאביי. אבל שיטת הרי"ף דכאן הקדים הגמ' ללמד דישוב ר"פ רק לרבא רבי'. ומה שהקשה מעכ"ת מהא דתני בתוספתא דב"מ כשם שמוציאין לחולין כו'. בירושלמי מבואר דזה הבבא נשנית רק על הא דקמי' בד"א בסלע ודינר אבל בדינר זהב ובמטבעות כסף פי' שאין יוצאת במדינה זו. מוציאין בשווין. וע"ז תני כשם שמוציאין לחולין כו' ובלבד שלא יתכוין להוציאן פי' שאין לו מקום להוציא המטבעות מש"ה מחליף על מע"ש זה אסור. ובתוספתא ג"כ צ"ל ובלבד שלא יתכוין להטיל מלאי על מע"ש. פי' משא הכנסה לידו ממע"ש במה שיחליף. הא מעות היוצאין ודאי שרי להחליף אפילו יש בו כדי אונאה. שהרי התוס' כתבו דמכ"מ שרי להחליף רק ע"מ שיתרצה לשלם אם יתבענו והרי בשאר מו"מ אסור לעשות כן אלא מעות שאני שהרי גם יעשה כן לאחר. וא"כ גם במ"ש שרי:
<big>סימן</big> <big>ד</big> <big>לפאסוועל</big><big>,</big> <big>להרב</big> <big>וכו'</big> <big>אב"ד</big> <big>נ"י</big>
<b>קהלה</b> ק' היה נמסר בית המרחץ ובית הטבילה לבעלי ח"ק לסתור, ולבנות ולהשכיר וכדומה. והמה בעלי ח"ק השכירו לאחד על איזה משך. ואח"כ נעשה איש אחד שאינו מח"ק גבאי על כל עניני הצבור עד שעפ"י חוקי הקיר"ה עומד ת"י גם המרחץ ובית הטבילה והוא רוצה לעשות סדרים חדשים בבה"מ נגד רצון השוכר ומסתפק מעכ"ה אם יש בכח הגבאי להפקיע כח השכירות שהשכירו הח"ק. שנית אם מחויבים בעלי ח"ק המשכירים לאשתעי דינא עם הגבאי:
<b>והנה</b> ע"ד מוכר אם הוא מחויב לאשתעי דינא עם הבא להוציא מן הלוקח. כבר ידוע מ"ש הנמוק"י ב"מ פ"א בד"ה אחוי טרפך כו'. ומכאן נראה דהא דאמרן לעיל דינא הוא דאזיל כו' אין הפי' שהוא מחויב בכך. והכי דייק לשון הרמב"ם (ה' מכירה פי"ט) שאם רוצה לדון אינו יכול לומר לאו בע"ד דידי את. אבל כ"ז במוכר. משא"כ משכיר אין שום ספק אם היה משכיר ביתו לא' ובא אחד להוציא את השוכר מן הבית. מחויב המשכיר לאשתעי דינא בהדי' וכמבואר בחו"מ (סי' שי"ב סי"ז) דאם הבית קיים אלא שהוא מסוכן לדור בה חייב המשכיר לתקנו וכמו דתנן בפ' האומנין במשכיר חמור. ומתה או נשברה חייב להעמיד לו חמור ופירש"י חייב המשכיר למכור העור והנבילה כו' אלא במשכיר בית ונפלה אינו חייב לבנותו ומטעם שכתבו התוס' והרא"ש שם אבל כ"ז שהבית קיים דין בית כמו חמור. שהמשכיר מחויב להעמיד לפניו הבית כמו שהשכירו:
<b>ומה</b> שחקר מע"כ אי שייך בשכירות אחריות ט"ס כמו במכר במח"כ אין לזה מקום כלל. שהרי אפי' נפל הבית באונס ג"כ מחויב המשכיר להחזיר דמי השכירות מכש"כ אם אחד הוציאו מן הבית בטענה. ונפלא ממני מה שהעלה מע"ל על הדעת דתליא אי שכירות ליומא ממכר הוא ומש"ה יהא חייב באחריות כדין ממכר ובאמת הוא להיפך משום שאין שכירות ממכר גמור אלא שוכר בית חברו, וכשאין לו בית אומר הב לי ביתא ואדור בה וכדאיתא בפ' האומנין (עט ע"א) נימא ליה הב לי ספינתא כו' וזה פשוט:
<b>אברא</b> כ"ז אי המשכיר הוא בעה"ב ממש. וא"כ הוא מתחייב להעמיד לו בית זה וממילא מחויב לאשתעי דינא עם הבא להוציא הבית מן השוכר. אבל בנ"ד שהמשכירים הי' גבאים בזמנם על של צבור והשוכר יודע שאין הבית שלהם. א"כ כמו במכירה דהמוכר חייב באחריות איתא בכתובות (ק) ב"ד דזבין אחריות איתמי כך גבאי שמשכיר של צבור אין עליו חיוב אלא כ"ז שהוא גבאי אבל אח"כ שנסתלק מן גבאות הרי הוא כשאר בני העיר ועל גדולי ומנהלי הקהלה שקבלו מעות השכירות לצרכי הקהלה לאשתעי דינא עם הגבאי שבא להוציא את השוכר וביחוד על הרב דכל מילי דמתא עלי' דידי' רמיא. עליו להזהיר למנהלו הקהלה להציל עשוק מיד עושקו הגבאי השני. ובעיקר הענין איני רואה מקום לבטל השכירות שהשכירו הח"ק בשעה שהיו גבאים וקבלו בני העיר אותם. ומה שעשו עשוי ואין גבאי הבא אח"כ רשאי לבטל מה שעשו הקודמים:
<b>ואשר</b> נתקשה מע"כ בפסק הרשב"א והובא בהגהת רמ"א (סי' רכ"ו) דאם נתן לו במתנה לא יוכל לטעון הנותן לא ניחא לי' כו'. והקשה מע"ל אמאי הא מתנה ג"כ אי לא אהני לי' לא הוי יהיב ליה. באמת דייק הרמב"ם והוא לשון המחבר אין רצוני שיהיה לשמעון תרעומת עלי שהפסיד בגללי. הוסיף רבינו תיבת שהפסיד בגללי דבל"ז לא מהני סברא זו אין רצוני כו' להיות בע"ד והרי אפילו בעל בנכסי אשתו צריך הרשאה. ואע"ג דודאי אינו רוצה שתפסיד אשתו. וה"נ בשביל אין רצוני אינו כלום אלא שיפסיד בגללו ואפשר שינקום ממנו בעת מצוא משום הכי מקרי בע"ד וה' יאיר עינינו:
<b>סימן</b> <b>ה</b>
<b>תשובה</b> לק' דרעוונא להרב אב"ד שי'
<b>על</b> דבר אשר השליש ראובן מאה רו"כ ביד ב"ד עבור שמעון באם לא יצא לזמן ידוע מקרעצים ימסרו הסך הנ"ל לשמעון ופרשו בלשון כתב השלשה בזה"ל שמחויב לעקור דירתו בלי שום אונס הן אונס, דשכיחא הן אונס דלא שכיחא. והנה לפני הזמן המוגבל חלה ראובן באופן שלא ידע משום ענין. וגם מת ר"ל עתה בא שמעון להוציא זה הסך מיד ב"ד:
<b>ושאלת</b> חכם כמי"ב חצי תשובה. ובא לחלק באופן אונס דלא שכיחא דדוקא, אם היה אפשר לו לעקור דירה אלא שאינו רוצה משום דאירע לו אונס כגון שאין לו מקום לדור וכדומה הוא דהתנה דבכל אונס מוכרח לצאת. אבל בחלה ומת שאינו יכול לצאת בזה לא עלה על הדעת לחייבו מאה רו"כ. זהו דברי מר והוסיף לבאר בזה"ל רק שנאמר כמו אונס דשכיחא אמרינן הו"ל לאסוקי אדעתא. וכמו כן נאמר מאחר שיש חילוק בין אונסין לחלה הו"ל לאסוקי אדעתי' זה לא שייך כלל באונסין דלא שכיחא למימר הו"ל לאסוקי אדעתא עכ"ל. רצון מע"כ שי' ליישב שלא יקשה ע"ז החילוק מהא דלא מחלקינן בכה"ג במקום דלא פירש שמקבל אונסין כלל. והסכים הש"ך חו"מ (סי' נה) דמכ"מ אונס דשכיחא הו"ל לאסוקי אדעתא ולפרש. ומשו"ה חייב אפילו אירע אונס ואין נ"מ אי האי אונס דשכיחא באופן שיכול לקיים הדבר אלא שאינו רוצה מחמת האונס בין שזה האונס מונעו שאינו יכול לקיים דבר. וכן הוא באמת שהרי הא דפסקיה מברא הוא אונס שאינו יכול לבוא כלל. ואמרינן בגמ' דכתובות ונדרים דמשום דהוא אונס דשכיחא הו"ל לאסוקי אדעתא. והא דתנן במשנה דנדרים ועיכבו נהר ה"א נדרי אונסין. מפרש הש"ך כמש"כ הרא"ש דהפשרת שלגים שאינו שכיח כ"כ. וא"כ הי' מקום להוכיח דה"ה במקום שפירש אפילו אונס דלא שכיח. אין נ"מ אם יכול לקיים אלא שאינו רוצה. אם אינו יכול לקיים כלל. ובא מעכ"ת שי' ויישב סברתו דבשלמא היכא דלא פירש כלל והא דאבד ההשלשה באונסא דשכיחא הוא משום דהו"ל לאסוקי אדעתא ולפרש. א"כ אפי' אופן שהאונס מונעו מלקיים מכ"מ הו"ל לאסוקי אדעתא ולפרש. משא"כ באונסין דלא שכיחא שלא, אבד ההשלשה אלא משום דפירש שיהא אבד אפילו באונסין דלא שכיח. שפיר אפשר לחלק דלא פירש אלא באופן שאפשר לקיים דברו משא"כ באופן שא"א ע"ז לא התנה ולא עלה על הדעת לחייבו:
<b>ולכאורה</b> לא נמצא מקור לדברים אלו. ואדרבא היה מקום להוכיח להיפך מדרצה הגמ' דריש כתובות ונדרים דכ"ז להוכיח מהא דשמואל דאמר בהא דפסקיה מברא דלא שמיה מתיא. אלמא שאין טענת אונס כלל. והרי אכתי לא ידע הגמרא סברא דהוי ליה לאסוקי אדעתא. ורק שאין טענת אונס כלל. ומ"מ אפילו באופן שאינו יכול לקיים דברו אין אונס. הרי דאין חילוק ה"נ במקום שפירש אפילו באונס דל"ש אין נ"מ באיזה אופן שבא האונס, מ"מ נראין הדברים כסברת הרב, ונהי דלפי הס"ד שאין טענת אונס כלל אין נ"מ גם בזה. מ"מ לפי המסקנא דיש טענת אונס ואפילו פי' כל אונסא דמתייליד קי"ל בגיטין דף ע"ג דמ"מ באונס דלא שכיחא כלל אינו חייב ה"נ יש מקום לחלק אפילו באונס דשכיח קצת אלא שלא בזה האופן קיבל על עצמו משום שאין בידו לקיים דברו:
ונראה דזהו כוונת הרמב"ם הל' מכירה והמחבר (סי' רכ"ה ס"ג) אחר שפירש אונסין דלא שכיחי כמו נפסק הנהר או חזר הנהר כו' כתבו וה"ה לכל תנאי ממון שאומדים דעת המתנה. ואין כוללין באותו תנאי אלא דברים הידועים שבגללן היה התנאי. והם שהיו בדעת המתנה בעת שהתנה עכ"ל. ואי הכוונה שבאו רבותינו להוציא אונסין דלא שכיחי. הא כבר כתבו וכיב"ז אונסין שאינו מצוי כו' אלא באו ללמד דאפילו אונס המצוי. אלא שאומדין דעת המתנה שלא בגלל זה האופן התנה זה התנאי. והיינו שהביא הטור זה הדין בשמו של הרמב"ם אבי תעודה הלז. והד"מ כ' ע"ז שכ"כ בהג"מ פ' א"נ הרי שהבינו שיש בזה חידוש דין. ואם שלא ביארו הה"מ והסמ"ע כמש"כ. ומשמע שהבינו שדין זה פשוט ומוכרח מאונסין דל"ש. ולפי דברינו אינו כן. ולדבר זה הערני חבר א' מיושבי שבת תחכמוני הישיבה דפ"ק יצ"ו
<b>ונראה</b> עוד מלשון הטור דמסיק על דברי הרמב"ם אלו. כההיא דר"פ ור"ה בריה דר"י זבין שומשמים כו' עד שודאי לא היה בדעתו על אונס כזה. ולא סיים משום דלא שכיחי אלא אפילו היה שכיח. מכל מקום הרי שכר מלחי להעביר בספינות על המים וכשקיבלו כל אונסא היינו כשאפשר להעביר במים אלא שיש עקולי ופשורי. וסכנות שבירת הספינה מה שגורם מניעת הרצון להעביר כמו שהתנו. אבל כשנסתם הנהר וא"א להעביר אלא בבהמות ולא עלה עה"ד מעולם שיעבירו בבהמות. ופי' יפה הוא בגמ' דעובדא דרבינא ועובדא דר"פ ור"ה בריה דר"י תרי מילי נינהו. עובדא דרבינא היה הפסק משום דלא שכיח כלל. ועובדא דר"פ ור"ה בריה דר"י היה הפסק משום דא"א לקיים התנאי כלל, אבל מה נעשה שברמב"ם הובא מעשה דר"פ ורב הונא בריה דר"י וסיים הטעם משום דהוי אונס שאינו מצוי. וכלשון הגמ' אונסא דלא שכיחא הוא וא"כ לא מההיא דר"פ ור"ה בריה דר"י למד הרמב"ם זה הדין:
<b>אלא</b> נראה דהרמב"ם למד זה הדין מגוף הסוגיא שהקשה רבינא לרבא מדתניא אם לא אעמוד מחולי זה ונפל עליו בית או הכישו נחש הרי זה גט. ודחה רבא דהברייתא ע"כ משבשתא היא ותפוק ליה משנתינו ה"ז גיטך מעכשיו אם לא באתי מכאן ועד י"ב חודש ומת בתוך י"ב חודש הרי זה גט ואין לומר דרבינא ידע ליישב דשאני גט משום דניחא ליה דלא תפול קמי יבם כדאיתא בל"ק דכתובות ובנדרים (כ"ז). או משום דאין אונס בגיטין מטעמא דצנועות ופרוצות. א"כ מהברייתא ג"כ לא קשה לא מיבעי לל"ק דניחא ליה כו' א"כ אין הכי נמי בזה שהוא אונס שאינו מצוי ואפילו לל"ב דאפשר לחלק כמש"כ התוס'. מ"מ הרי אינו פשוט כ"כ והרי גם התוס' לא הוכיחו מכאן סברתם, ולא עוד אלא דהרמב"ם ודאי לית ליה חילוקי התוס' והאומר אם לא אבוא לי"ב חודש ונפל עליו בית הרי זה גט שהרי גם בהא דאם לא אעמוד מחולי זה ונפל עליו בית פסק דהוי ספק מגורשת והכי הוכיח בית שמואל (סי' קמ"ה ס"ק י') ע"ש:
<b>וא"כ</b> אינו מובן הא דרבינא. ואין לומר דכסבור טעמא דמשנתינו דמת הרי זה גט משום דמיתה שכיחי והוי ליה לאתנויי. דאאל"כ דמשנה מפורשת בנדרים דחלה הוא או שחלה בנו ה"א נדרי אונסים. ולא אמרינן הוי ליה לאתנויי בחולי דשכיחי. אלא ודאי לא מיקרי שכיחי. ובסוגיא דנדרים מבואר דמדמין דיני תנאים לנדרים בפשיטות. אלא צ"ל דודאי ידע רבינא זה העיקר דגט שאני אם מזה הטעם או זה הטעם. ויתד היא שלא תמוט ורק לא שייך זה הטעם דניחא ליה כו' או תק"ח משום צו"פ. אלא במה דבטל בשארי תנאים משום דלא שכיחי. אבל במה דבטל משום דאומדין שלא היה בדעתו לכך אפילו שכיחא. בזה אין מקום לחלק בין גט לשארי דברים בין לטעם דניחא ליה שלא תפול קמי יבם והרי אומדין דעתו שדייק אם ניתי מחולי זה. הרי דלא משום דחייש ליבום. אלא אותו החולי גורם בין לטעם דצו"פ לא תקנו אלא באונסין דלא שכיחי. שאין בידינו לתקן שלא יקרה אונסין דל"ש אח"כ. וא"כ יש חשש. משא"כ במקלקלים הלשון הרי אפשר לתקן הלשון שלא יהא נראה כמדקדקים דוקא מחולי זה וכדומה וא"כ הדר הדין למקומו. מעתה שפיר הקשה רבינא לרבא אם איתא דאונס דלא שכיחא מבטל התנאי בכ"מ. וה"ה במקום שאומדים שלא לזה כוון המתנה א"כ נהי דבגט שאני במקום דלא שכיחא. אבל בביטול התנאי משום שאומדין דעת המתנה אין מקום לחלק בגט. אלא ודאי בכ"מ אין נ"מ במקום שמקבל אונסין בין שכיחי ללא שכיחי כלל. וה"ה שאין מדקדקין עוד באומדן דעת המתנה. מש"ה בגט נמי דבאונס הוי גט מטעם הנ"ל שוב אין נ"מ באונסין כלל. ודעת רבא אינו כן. אלא אפי' דמקבל אונסין ג"כ יש נ"מ בין שכיחי ללא שכיחי מכ"מ נ"מ באומדן דעת המתנה והכי הלכתא כרבא. הרי דפסק הרמב"ם ברור בסוגיא. וזהו דעת מעכ"ת שי' דלעולם אומדין דעת המתנה:
<b>עוד</b> הי' לנו לדון כאן מצד הלשון שהעתיק מעכ"ת שי' שמחויב לעקור דירתו מקרעצים בלי שום אונס כו' מבואר שאנו מדברים על מי שרשאי לעשות כן ובזה התחייב א"ע. משא"כ כשחלה והוא מסוכן. אפילו היה בדעתו ורוצה לצאת לא היינו מניחים אותו וא"כ אינו מחויב. הן אמת דכל עיקר לשון השלשה זה אינו בדיוק שהרי לצאת בלי שום אונס. אינו מכוון והכי מיבעי בלי שום טענת אונס. אבל בלי שום אונס משמע להיפך שמחויב לצאת בלי שיאנסו לכך. אלא שאנו מבינין דכך הי' הכוונה וגם כי לשון השלשה אינו שטר הנמסר ליד בע"ד אלא רשימת זכרון דברים בעלמא ביד השליש ומש"ה לא דייק מר ורשם כעולה על דעתו אמנם עיקר ההשלשה תליא בלשון שבע"פ ולא ידעתי איך נמסר אם שמחויב לצאת או באם שלא יצא יהי' המעות של שמעון:
<b>סימן</b> <b>ו</b> ב"ה ג' י' שבט תרמ"ו. כבוד הרב המאוה"ג וכו' בק' הלווטשין.
<b>הגיעני</b> מכתבו אשר שאל חוות דעתי הקלה. בשני בע"ד רש"ד וגיסו רש"ש. שהיה לרש"ש בית על קרקע קאזאנא והיה משלם מס מידי שנה שנה. ואח"כ קנה רש"ד זה הפלאיין מן הקאזנא. והניח לרש"ש לדור בביתו כשהיה. ועתה סותר רש"ש ביתו זו ורוצה לבנות מחדש ולעשות בה חנות ומוחה רש"ד בידו, והנה לא ביאר מעכ"ה נ"י שמץ דבר טענות שני הצדדים רק הביא לשון מה שנמצא בפנקס הקהל דק' בלינוץ. שרש"ד היה מצוה ומזהיר לבניו שלא לנגוע חלילה בהבית והפלאיין שדר בה רש"ש כל ימי חייו שלו בכל הזכות ויפוי כח שהיה לו עד אז שנמכר ובלבד שלא ימכור רש"ש לאחר. וכשירצה למכור מחויב למכור ליורשיו של רש"ד והנה אם נדון בתוקף אותו כתב. לכאורה אינו אלא מן המתמיהין שהרי אין זה אלא מצוה ומזהיר לבניו אחריו. שאין בזה ממש אלא בתורת מצוה לקיים דברי המת. ובנ"ד הרי עומד הוא בעצמו ומוחה. וא"כ ה"ז שאלת מע"כ כשאלת נ"נ לדניאל החלום ופתרונו אלא נראה שכך הענין. דבאמת אותו הקניה מן הקאזנא היה שלא כדין שהרי יש לרש"ש חזקה בזה הפלאייץ. ולא מיבעי אם רוצה רש"ש לקנות אותו הפלאייץ הוא קודם ומוציא מן הקונה הראשון מדינא דבר מצרא. ואפילו במשכנתא פסק הרמ"א (בסי' קע"ה מנ"ז) שהמלוה יכול לסלק להקונה אפילו מן העו"ג יש כאן דינא דב"מ כמ"ש התוס' (ב"מ ע"ג:). וה"ה בשוכר כמ"ש הסמ"ע שם ס"ק קט"ז ואפילו לדעת המחבר שאין בזה דינא, דב"מ. נראה דזה אינו אלא במלוה ושוכר שמתחלה לא ירדו לאותו בית ושדה אלא לזמן. משא"כ כאן בשל קאזנא דמחזיקין ודרין בה כל ימי חייהם פשיטא דהמחזיק יש לו להוציא מן הקונה. אכן אפילו אין רש"ש רוצה לקנות כלל מכל מקום היה אסור לקנות ולהפסיד בזה להמחזיק בה. וכדאיתא בב"מ דע"ג ב' אי הוי ידענא ליה למר לא הוי זבנינא ליה. ואפילו בדיעבד שכבר קנה אם ע"פ חקו המדינה אין מוציאים בעה"ב מחזקתו כ"ז שהוא משלם המס אין להקונה זכות להוציאו מחזקתו. ואפילו הקונה בית מעו"ג שהי' משכיר לאחד ג"כ איתא בתקנות שהביא במסגרת השולחן (סי' קמ אות ה) דאין להקונה מיד העו"ג להוציא המוחזק אלא יפרע בעל החזקה להקונה כמו שהיה פורע לכותי ואחר שכן הי' והי' המעשה שבשעה שקנה רש"ד הפלאייץ מן הקאזנא הי' צווח רש"ש והבטיח לו שלא יגע בחזקתו כל ימי חייו. וגם הזהיר בכתב לבניו אחריו שלא יגעו בזכותו כל ימי חייו. ובזה האופן נתפייס רש"ש והניח לו לקנות הפלאיין ועתה טוען רש"ד שלא הרשה לו אלא באותו בית ולא לבנות אחרת ורש"ש טוען שהוא בחזקת יפוי כח שהיה לו קודם הקניה. וע"ז הוא מביא לשון האזהרה לבניו. וא"כ הוא הדבר הדין עם רש"ש ושרי לבנות מחדש ולעשות חנות כמו שהיה יכול לפני הקנין. אבל לא יכול ליקח פאטענט על שיינק שהרי זה לא היה יכול מק דם שנמכר הפלאיו ואפילו טוען דמאי איכפת לרש"ד אם יקח פאטענט על שמו אין זה טענה. דשמא לא יחזיק השיינק כפי חקי האקציז ויגיע היזק לרש"ד:
<b>ומה</b> שנכתב בפנקס שהתנה שלא ימכור רש"ש לאחר, והקשה מעכ"ה הלא בל"ז אין יכול למכור כדאיתא בסי' רמ"ח. במח"כ אין הכונה דכאן להפי' בשו"ע דהתם הפי' שאין יכול למכור ולהוציא לחלוטין אפילו אחר מותו מיד הנותן או יורשיו אבל יש שהוא בחיים יכול למכור לאחר הפירות שיש לו וע"ז התנה שלא ימכור לאחר כלל אפילו כ"ז שהוא בחיים. ובזה התנאי א"ל דיני תנאים כלל. שהרי באמת גוף הפלאיין של הקונה אלא שחזקת פירות הוא להמחזיק. ונתרצו אז זה לזה על אותם האופנים ולא נאמרך דיני תנאים אלא בנותן לאחר ולאחר מעשה המתנה התנה עלי' כמש"כ הרמב"ן במלחמת ה' ביצה פ"ב בשם הראב"ד גבי ההוא גברא דא"ל הבו לי' ד' מאה זוזי לפלוני ולנסוב ברתי. והנראה שגם בעל המאור שלא כתב הכי אינו חולק בזה אלא משום דבעובדא דביצה מיירי במתנת שכ"מ כמ"ש הרמב"ן ז"ל שם בזה ס"ל לבעל המאור דמתנת שכ"מ כמסורין לידו ממש. ולא כמו שקונה באיזו קנין דמהני בבריא אבל אינו בידו ממש. וזהו דעת בה"ג ורי"ף ורמב"ם בפי' מתנת שכ"מ ככתובין וכמסורין בידו ואכ"מ לבאר ומבואר בחבורי הע"ש (סי' קל"ה אות ה') בס"ד. אבל הא פשיטא דהמצוה ליתן לפלוני בתנאי שיעשה כך א"ל להתנות בדיני תנאים. וה"נ במצוה לבניו שלא יגעו בפלוני אם לא בזה האופן לא בעינן כל דיני תנאים:
נראה הפסק אם כך היה הטענות שביניהם. ומע"כ וב"ד ששמעו מה שטוענים. ואם יש ביניהם טענות אחרות אין לנו לחוות דעת עד שיודיעונו והנה מעכ"ה הודיע במכתבו שכבר עמדו לפני, גדול אחד בד"ת ופסק להם שילכו בערכאות. וזה מתמיה מאד האיך אפשר ליתן פס"ד כזה ואולי היה הפסק לחקור בערכאות אם היה כח בדינא דמלכותא להוציא את המחזיק מחזקתו. אכן אפילו היה כזה ג"כ לא הי' הקונה יכול להוציא את המחזיק מחמת התקנה כמש"כ לעיל, ותו דא"כ על מה הוציאו והפסידו כ"כ מעות כמש"כ מע"כ הלא אין זה אלא ידיעה בעלמא ע"כ נפלא ממני זה הפסק. וה' יצילנו מן השניאה ויעמידנו על קרן אורה:
<big>סימן</big> <big>ז</big> <big>כ"ה</big> <big>א'</big> כ"ח <big>מ"ח</big> אדברה נא שלום <big>לפ"ק</big> כבוד <big>חרב</big> וכו'
<b>מכתב</b> מעכ"ת נ"י מן יום ד' ג' דנא הגיע לנכון ולא היה לי למהר תשובתי מצד הענין, באשר עוד לא הגיע העזבון לידי. וכאשר יגיע מסתמא אמהר לשלחם למעכ"ת נ"י וכתורה יעשה אכן הי' לי להשיב מפני כבודו דמר ניהו רבא דעמי' וגם לברר הדברים להלכה ולמעשה בעזרו ית"ש. אכן אדמה כי לא נכחד ממעכ"ת צ"י טרדת הישיבה הק' העמוסה עלי וביחוד בתחלת הזמן וחדשים לבקרים באים להסתופף בצל עץ החיים. ועלינו להכניס ולהכיר לכ"א מקומו. ולהשגיח ולפרנס ולהעמיק בשיעורין בעזר הנותן עצמה לאין אונים כמוני וביותר בזה הזמן הישיבה הק' רחבה ונסבה למעלה. ונתרבו היושבים לפני ה' בשקידת התורה ועמלה והוא ית"ש ברחמיו יעיר צדק מקרוב ומרחוק לפרנסה ולכלכלה וכ"ז הניעוני להשיב עד כה:
<b>עתה</b> באתי ומראש הגדתי כי לא נעלם ממני הגהת הרמ"א בסי' ר"פ שכ' שאין לנו לחוש שמא נולדו בנים ועוד יבואר לפנינו מה שעלינו להעמיק בזה הדין בעזרו ית'. . אמנם כ"ז, אינו אלא כשאין מקום לחקור ולעמוד על הברור משא"כ במקום שאפשר לברר. הגע עצמך אם מת והניח אשה שיש לספק אולי היא מעוברת וכי אפשר להניח להאחים לירד לנכסיו. ולא להמתין ער שנצא מן הספק אפילו באיסורין שדעת הרמב"ם וראב"ד דספיקא דאורייתא מה"ת לקולא. מ"מ במקום שאפשר להתברר החובה מה"ת לעמוד על הברור ומקרא מלא הוא רק עץ אשר תדע כי לא עץ מאכל הוא היינו אפילו בעת שא"א להכיר אם האילן מוציא פרי. עלינו להמתין עד העת אשר תדע כי לא עץ מאכל הוא. וה"נ עלינו לדעת כי לא הניח ז"ק אם אך אפשר לעמוד על הברור. ובאשר לפי השערתי כי זה האיש ראובן אחי המנוח ע"ה לא הי' איש ממפרשי ימים ע"כ היה מוקשה לי על מעכ"ת נ"י שלא זכר את ראובן ומה נהי' ממנו כמו שזכר את אחיו. ומובן הי' הטעם שלא מת בשטוצין כי אם בעיר אחרת. וזה לא הי' נכון אצלי כי עלינו לחקור הדבר כל האפשר. והוספתי כי ע"פ עד אחד אין מורידין לנחלה כמש"כ בהגהת הרמ"א בשם הריב"ש (סי' מ"ו). ואין זה התשובה שהביא הרמ"א סוף ס"ל. והיא בסי' קפ"א ובסי' קנ"ה דשם הי' הוכוח עם התשב"ץ דס"ל דעד אחד שמת מהני בממון משום מילתא דעבידא לגלויי וה"ז כמו נאמנות להתיר אשה מה"ת לשיטת הרמב"ם ז"ל. ובזה חולק הריב"ש בשתי תשובות הללו והביא ראיה מסוגיא דכתובות בשמעו בו שמת [והתשב"ץ מיישב לפי דעתו ז"ל] ולפי דעת הריב"ש גם להתיר אשה אינו אלא מדרבנן ומשום עגונא. ואין זה הענין נוגע ביחוד לירושה אלא לכלל דיני ממונות. וכלשון הגהת הרמ"א הנ"ל א בעניי הראיתי לדעת הרמב"ם ז"ל בחיבורי הע"ש (סי' נ"ה) לא כהריב"ש ולא כהתשב"ץ. אלא אינו דומה איסורין אפילו דעדות אשה לד"מ. וכלשון הרמב"ם ספ"ש מהלכות גירושין. שאין דיני האיסורין כדיני ממונות ואבוהון לכולהו פרשת סוטה דמשום רגלים לדבר מוציאין אשה מבעלה משא"כ בד"מ. והארכתי בזה בפי' המשנה פ' מי שקינא ומילתא דעבידא לגלויי הוי כמו רגלים לדבר שדברי העד כנים. כ"ז אינו נוגע לענין שאנו מדברים בו שנוגע ביחוד לירושה שהי' עולה עה"ד אחר שהנחלה לפנינו ואין אנו יודעים למי היא זולת האיש שמעיד עליו עד אחד שהוא היורש ואין בזה שום הוצאה מחזקה. א"כ ראוי להאמין עד אחד. ולא כתיב בתורה על פי שנים עדים יקום דבר אלא כשאנו מוציאין ממון מחזקתם. וכבר כ' מהרי"ק (שורש ע"ב) דאפילו בכל ד"מ נאמן עד אחד כשאין בזה הוצאת ממון מבעליו. אלא שהשיגו על מהרי"ק מסוגיא דההיא ארבא (בב"ב דל"ד) ובמס' שבועות (דל"ג) הכל מודים בע"א כו'. אך כ"ז בשאר ד"מ שבאים שנים לב"ד בוכוח ע"ז הממון ועדיין לא שמענו בירושה שאין אדם טוען כי הוא היורש הקודם היה הדעת נוטה להוריד לנחלה עפ"י עד אחד שהוא היורש. ע"ז כתב הריב"ש (בסי' מ"ו) בזה"ל ומה שהעיד ע"א אין בו די לפי שאינו כי אם אחד כו'. ולא הביא ראי' לזה. ואין להביא ראיה מסוגיא דב"ב (דקל"ה) בהא דאמר זה אחי א"נ ואמר אביי דמשום דכמנה לאחר בידך דמי פי' דהגמרא שקיל וטרי שיהא נאמן משום ברי ושמא דסלקא דעתך דהגמ' דהאי אח שאומר על אדם זה אחי הוי כמו טענת התובע ברי משום שזה הענין נוגע גם להאח האומר ומזה הביא רבא ראי' דמנה לי בידך כו' ואביי השיב שאין זה טענת התובע בברי אלא כאומר מנה לאחר בידך שהרי אותו האדם אינו יודע ורק האח אומר. מש"ה אין זה טענת ברי ולכאורה ראי' מכאן דמצד עדות האומר זה האיש אח הוא לנו אינו נאמן. אבל אין מכאן ראי' כלל מתלתא טעמא. חדא, שהוא אח. שנית, שכאן שיש אחין הרי הוא מוציא בעדותו מידם. שלישית, שהוא נוגע בדבר שהרי מזה הטעם עלה עה"ד שהוא כמו ברי ואפי' אביי אינו אומר אלא כאומר מנה לאחר בידך. מבואר שאינו אומר ממש וכמו שדקדקו הראשונים בכתובות (די"ד) בלשון הגמ' והא נמי כדיעבד דמי שאינו דיעבד ממש. ה"נ אינו ממש מנה לאחר בידך אלא כמנה כו' משום דהוא נוגע. נחזור לענין שמכאן אין ראי' להריב"ש. ולא הוצרכתי לפרש אלא משום שראיתי שנסתבך מעכ"ת נ"י בסוגיא זו ורצה להקשות מכאן ונעלם ממני במה נסתבך מעכ"ת נ"י הא מיהא העליתי מקור לדברי הריב"ש אלה מדרשה דגמ' ב"ב (דקי"ג) כמבואר במכתבי הקודם:
<b>כ"ז</b> דברנו באופן שאפשר לעמוד על הברור אם בני אחות המנוח המה היורשים או לא. אכן אם א"א לעמוד על הברור. ה"ז הדין פשוט בהגהת רמ"א בשם תה"ד שאין לנו לחוש שמא נולדו בנים וחלילה לנו לצאת מזה הפסק אע"ג שהוא מוקשה הרבה בעיני דאפי' אם נימא דרוב נשים מתעברות ויולדות אינו רוב גמור. מ"מ הרי זה ספק השקול מיהת ואם הי' לפנינו אחי המת ובן שהוא ספק בן ט' לראשון בן ז' לאחרון ה"ז מבואר ביבמות פ' החולץ דספק ויבם בנכסי מיתנא יחלוקו. וא"כ ה"נ היה לנו לחלוק הנכסים מיהת. איברא התה"ד בנה זה הפסק על דעת הרא"ש שם דלא אמרו יחלוקו אלא כשהאב הזקן קיים. משא"כ אם הזקן מת הכל לאחין משום שהוא יורש ודאי. ואנן לא ברירא לן דעת הרא"ש להלכה כמבואר באה"ע (סקס"ג ס"ד). וע"ש בט"ז ושארי אחרונים והגר"א כתב דהרא"ש לטעמיה בדין ספק ויבם בנכסי סבא שחולק על פירש"י ורשב"ם. ובאמת יש לדעת רש"י ורשב"ם טעם ועיקר כמ"ש בנימוק"י ביבמות שבירושה הוא כן. ובעניי הראתי לדעת בחיבורי הע"ש (סי' קל"ה אות י"ב) שלשון השאלתות דר"א הוא כרשב"ם יעו"ש. הא מיהא אין פסק הרא"ש ברור בזה. ועל התה"ד לא קשה לי שהוא ז"ל פוסק כהרא"ש. אבל הרמ"א שלא החליט באה"ע שם שדעת יש מי שאומר הוא העיקר. וא"כ מנלן להחליט כאן זה הפסק:
<b>איברא</b> הי' עולה ע"ד שפסק הרמ"א נכון מטעם אחר שאחר שאם לא נימא הכי למסור להאחין. יהא מוטל הנחלה על ב"ד להטריח בו בלי גבול וזמן. ואין הדבר ברור בידנו על מי אנו מטריחין א"ע מש"ה לא מצינו שב"ד חייבין בכך. בשלמא אם היה בן ספק כמש"כ לעיל וזכה במחצית הירושה שוב אנו מטריחין עבור הבן אם הוא קטן כדאיתא בקידושין (דמ"ב א') מנין כו'. מה שא"כ אם אינו ברור שיש כאן יתום להטריח עבורו. והתה"ד לא נצרך לטעמו ז"ל אלא בעובדא דידי' שהי' קרובי האב אומרים שהי' בן והמה אפוטרופסים שלו. וקרובי האם אומרים שלא הי' בן והמה יורשים. וא"כ לא הי' לב"ד להחליט הירושה לקרובי האם ולדחות יורשי הבן מצד האב אם לא מטעמי'. אבל בדין הגהת הרמ"א והוא הנידון שאנו עומדים בו שאין לפנינו טוען כלל. אין לב"ד לחוש לדבר שמא נולד בן ולהטריח עבורו כך נלע"ד בישוב פסק הרמ"א ומעכ"ת נ"י יוסיף בזה לקח וישמח לבי גם אני העמוס בטרדה:
דו"ש ומברבו נפתלי צבי יהודא ברלין. <b>סימן</b> <b>ח</b> ב"ה ב' י"ג בסלו שנת ברכת טוב וולאזין. כבוד הרב וכו'
<b>זה</b> כשבועיים הריצותי מכתב אומר השב למעכ"ת נ"י על מכתבו הראשון בד"ת ובלי אפונה כי הגיעו יפה. והנה הקדימני מעכ"ת נ"י לבא שנית כפלים לתושי'. והנני לבוא גם היום להשיב דבר על אפני מכתב מעכ"ת נ"י:
<b>והנה</b> כבר הראיתי לדעת שבריב"ש (סי' מ"ו) מבואר דאפי' באופן שאין לפנינו שום יורש אין לסמוך על עד אחד שאומר כי הוא זה היורש. ואין זה התשובה בסי' קפ"א ואין להאריך עוד. ודברי הגאון נה"מ תמוהים כמש"כ מע"כ נ"י וע"ד הקושיא מהא דתנן ואם מת יירשו אחיו עמו. הישוב ברור כמ"ש מעכ"ת נ"י דשם משום שכבר נתחזק לאח. וכן הא דאי' בב"ב (דל"ג) קריבי' דר"א בר אבין ונחת ר"א לירושה. כבר היה מוחזק לקרוב אלא שלא היה עדים. והכי מוכח הלשון קריבי' דר"א כו' ולא קאמר ההוא גברא דשכיב ושביק דיקלא ר"א בר אבין אמר אנא קריבנא. דבכה"ג ודאי לא הי' מניחים לר"א, לירד לנכסי'. אלא שהי' כבר מוחזק שהוא קרוב וכן בההוא גברא אחרינא. ומעולם לא עלה עה"ד לומר שאדם יהא נאמן על עצמו שהוא קרוב של המת כדי ליורשו. ולא נצרך הגהת רמ"א בשם הריב"ש אלא דאפילו עד אחד אינו נאמן וכמש"כ באריכות במכתב הקודם. ואין לפקפק בזה אע"ג שהוא נגד הגאון הנ"ל:
<b>אמנם</b> מעכ"ת נ"י הרחיב לפרש סוגית הירושלמי בקידושין פ"ד דר"י מיירי שלא בשעת מעשה ומביא מעובר שדומה שהוא קודם למעשה כ"ז אינו נראה במח"כ, וגם מש"כ בקה"ע דהבריי' שהביא הירושלמי הי' מחזיקים בו שהוא בנו כו' דרישא וסיפא פליגי ורישא רבנן וסיפא ר"י כאוקימתא בתלמודין בב"ב (דקכ"ז). במח"כ ליתא. ואין סותרים כלל ולא דמי לברייתא שהובא בתלמודין הי' מוחזקין בו שהוא בכור ואמר אביו על אחר שהוא בכור. היינו מוחזקין באותו אחר שאינו בכור ואמר אביו בכור הוא. שהרי אין לאדם שני בכורים. וא"כ רישא וסיפא סתרי אהדדי משא"כ הבריי' שהובא בירושלמי היו מוחזקין בו שהוא בנו ואמר עליו שאינו בנו אינו נאמן. ולא האמינו תורה אלא לומר ולהכיר על אחד שהוא בנו ולא להוציא את המוחזק לבנו שהוא אינו בנו. והרי מחלוקת הפוסקים הוא דאע"ג דקיי"ל כר"י מכ"מ אינו נאמן לומר שאינו בנו. ולא האמינתו תורה אלא לפסול את בנו:
<b>ועיקר</b> סוגיא זו דירושלמי הובא בתוס' ב"ב (דקכ"ז ב' וקידושין דע"ד) להביא ראי' מכאן לדעת הר"א מפאריש דעיקר מחלוקת ר' יהודה וחכמים הוא אם קאי יכיר גם על בן השנואה ובארנו בס"ד בהע"ש (סי' מ"א אות ט') מדיש מחלוקת אליבא דר"י אי נאמן לומר על המוחזק לבנו שהוא ממזר ואינו בנו. או דוקא שהוא בנו מח"כ ומזה נעמוד על ביאור כל הסוגיא. ר"א בשם ר"י לתת לו אבל לא ליקח ממנו פי' הא דאדם נאמן לומר זה בני מהאי קרא כי את הבכור בן השנואה יכיר. ובזה נכלל להכיר את שאינו מוחזק לבנו שהוא בנו. אבל דוקא כסיומא דקרא לתת לו. ולא שנלמוד מזה דה"ה ליקח ממנו. היינו שיהא האב יורש אותו או שיהא מחויב לפרנסו כדין בן לאב. א"ר יוסי ולא מתניתן היא אמר על העובר שבמעיה ממזר הוא א"נ. אלמא לא קאי יכיר אלא על המפורש בפרשה לתת לו. ולא על בן השנואה להכירו שהוא בן השנואה. ומכש"כ ליקח ממנו שאין בזה רמז בפסוק דיכיר ומשני דילמא על ר"י איתאמרת כו' דס"ל דיכיר קאי על בן השנואה. וא"כ ס"ד דה"ה אפילו שלא לתת לו נאמן לומר שהוא בני קמ"ל ר' יוחנן שאינו נאמן. ומקשה ר"ח עוד היא מתניתא הי' מחזיקים שהוא בנו ובשעת מיתתו אמר שאינו בנו א"נ. שאינו בנו ובשעת מיתתו אמר שהוא בנו ה"ז נאמן. פי' ברייתא זו ע"כ ר' יהודא היא דס"ל דנאמן בבכורה גם נגד החזקה וה"ה נאמן לומר על המוחזק לאינו בנו שהוא בנו. אבל לרבנן אינו נאמן גם בבכורה נגד החזקה אלא בצריך הכירא. וא"כ ה"ה אם הי' מוחזקין שאינו בנו א"נ לומר שהוא בנו אם לא מי שלא הי' מוחזק כלל בזה האב נאמן לכ"ע לומר זה בני. ומעתה דברייתא זו ר"י היא. ומכ"מ תניא ברישא דא"נ לומר על המוחזק לבנו שהוא אינו בנו. ואינו נאמן לומר ממזר לר"י אלא באומר שהוא בנו מח"כ. וה"ז כמו בן השנואה שנאמן לומר בני זה ב"ג וב"ח. משא"כ באומר דאשתו זינתה וה"ז ממזר ואינו בנו א"נ. הרי דגם לר"י לא למדנו דנאמן אלא במפורש במקרא היינו בן השנואה יכיר אבל לא בא"א. וא"כ מאי קמ"ל ר' יוחנן דא"נ לומר בני כדי ליקח ממנו. ומשני אית תנוי תני על קדמייתא נאמן אפילו באומר ממזר ואינו בנו. ואע"ג שאינו דומה לבן השנואה וא"כ ה"א דה"ה שנאמן לומר בני הוא כדי ליקח ממנו מש"ה קמ"ל ר' יוחנן שזה אינו נאמן. למדנו מזה דר' יוחנן ס"ל כברייתא זו דלר' יהודא נאמן בכל אופן לומר שהוא ממזר ומש"ה פסק הרמב"ם (פ"ד מה"נ ה"ב והש"ע סי' רע"ט) אבל נאמן לומר על מי שהוחזק שהוא בנו לומר אינו בנו ולא יירשנו. והוא כברייתא זו דר' יוחנן קאי כוותי':
<b>ובלימוד</b> השיעורין במס' קידושין ביארנו בס"ד שנוי הנוסחא במשנה דקידושין פ"ד רי"א נאמנים. ורש"י גרס נאמן דבאמת א"צ לעדות, האם כלל. ונראה דאע"ג דלת"ק דס"ל שאין האב נאמן. דלא קאי יכיר על בן השנואה מש"ה הוא רבותא דאפי' שניהם אומרים על העובר שבמעיה ממזר הוא א"נ. מכ"מ לר"י דס"ל נאמן מקרא דיכיר רבותא יותר בשניהם אומרים דאמירת האב לחוד הי' אפשר לפרש דמיירי שאין האם לפנינו. והאב אומר זה בני מח"כ אז הוא נאמן. אבל אם אומר מאשתו הוא אלא שזינתה ואינו בני א"נ. מש"ה תנן נאמנים היינו דשניהם אומרים וזה לא שייך אלא באופן שזינתה תחת אישה. ומכל מקום בכלל יכיר הוא נמצא דשנוי הנוס' תליא במחלוקת הברייתות. ומיהו נוסחא דנאמן אתי לכ"ע:
<b>ממוצא</b> סוגיא דירושלמי דא למדנו דהאומר שזה בנו נאמן אינו מטעם מיגו כפרשב"ם (ב"ב קל"ד ב'), וס"ל דלא למדנו מיכיר אלא במי שהוא בנו להכירו לבכור אבל לא להכירו לבנו וכ"כ בקה"ע שם על הא דתניא שאינו בנו ובשעת מיתתו אמר שהוא בנו נאמן שהוא מטעם מיגו. וליתא דא"כ מאי אשמעינן ר"א בשם ר"י שאינו נאמן ליקח ממנו והרי אפילו ליתן לו א"נ אלא מטעם מיגו. ותו בלשון ירושלמי ר"א בשם ר"י לתת לו, ואין זה לשון הירושלמי אלא לשון המקרא לתת לו פי שנים. מבואר דהאומר זה בני נאמן הוא מדרשא דקרא ולא מטעם מיגו. עוד למדנו דבהא דדייקי בקצה"ח ונה"מ בלשון הרמב"ם וש"ע שם באנשים שאינם מוחזקים שהם קרוביו כו' דדוקא אינם מוחזקים כלל לאפוקי מוחזקים שאינם קרובים. דזה אינו אלא באח ודוד משא"כ בנו השתא במוחזק שהוא בנו נאמן לומר שאינו בנו. מכש"כ במוחזק שאינו בנו נאמן לומר שהוא בנו. וכך מבואר בירושלמי הנ"ל, וזה תליא במחלוקת רבנן ור"י וקיי"ל כר"י:
<b>והנה</b> בבן נשתוו הרא"ש והרמב"ם דלא כרשב"ם. אלא לעולם האב נאמן לומר שזה בנו וגם זה בכלל יכיר שהוא בן אבל באח בדברי הרא"ש אין הכרח לומר דנאמן לומר זה אחי. ואע"ג דהרא"ש כתב בזה"ל דאי ליורשו מ"ש דאם אמר יש לי בנים נאמן ואם אמר יש לי אחין א"נ. כבר פי' הגר"א שם סק"א משום דתנן סתמא א"נ ומשמע בכל ענין. פי' אפילו בדאיכא מיגו וזה ודאי אפי' אחי הוא נאמן. אבל ודאי אינו דומה נאמנות דבני דנ"ל מיכיר (ולא כרשב"ם) לנאמנות דאחי שאין לזה דרשה:
<b>אבל</b> הרמב"ם ואחריו השו"ע כתבו דנאמן אדם לומר זה אחי כמו זה בני. ומשמע אפילו בלא מיגו ולא כהה"מ והכי מבואר בפי' המשניות בב"ב שם. ומה שאמר באח אינו נאמן לענין יבום וחליצה אבל לירושה יורש נכסיו, ואי יש חילוק בין בני לאחי לירושה הרי נוח לפרש הכל בירושה ג"כ. דזה בני נאמן אפילו שלא מצד מיגו. וזה אחי א"נ במקום שאין מיגו. אלא פשיטא להרמב"ם דאפילו זה אחי נאמן לעולם. אלא שלא נתבאר מקור לזה הפסק וכבר נתקשה בזה הלח"מ והגר"א. ונראה לענ"ד דלמד מדקאמר בב"ב שם ליורשו פשיטא ואי איתא דתלמוד דילן ס"ל בהא כהירו' דלמדין זה מיכיר א"כ מאי פשיטא הרי אין זה פשטא דקרא. והמצאת הרא"ש דמקשה ממשנה דקידושין לית ליה להרמב"ם. ובאמת לא הבנתי בלשון יש לי בנים ירושה. הרי לא ביאר מי ומי בניו אלא שיש לו בנים. וא"כ צ"ל דתלמודא דילן ס"ל דמן הסברא הוא שאדם נאמן לומר זה יורשני וא"כ ה"ה זה אחי:
<b>והנה</b> ידוע מחלוקת הרמב"ם (הל' יבום פ"ג) עם שו"ת הרא"ש באשה שזינתה ואומרת מפלוני נתעברה והוא מודה שהולד ממנו ונאמן הוא לענין ירושה לדעת הרמב"ם והרא"ש חולק. וטעם מחלוקתן הביא מע"כ נ"י בשם הגאון ש"ש דברים תמוהים, ואין זה הספר בידי בשעה זו. אמנם אנחנו ליישב דעת רבותינו הראשונים אנו באים. ונאמר דודאי אזלי לטעמייהו דאע"ג שנשתוו בהא דנאמן אדם לומר זה בני ויורשו אפילו בדליכא מיגו ולא כרשב"ם. מכ"מ נחלקו בטעמא דהרא"ש ס"ל שהוא מדרשה דיכיר. וכמ"ש מלשון הירושלמי שנאמן לתת לו ומש"ה דוקא זה בני ולא זה אחי. ולפי זה בעינן שיהא מכיר לאחרים. היינו שאחרים יאמינו לדבריו עפ"י מה שהאמינה תורה לדבריו. וזה אינו אלא באומר ודאי שכן הוא משא"כ באומר שמאמין לדברי האשה נהי שהוא יכול להאמין על עצמו מה"ת כמ"ש הרמב"ם בה' ק"פ (פ"ד ה"א) שורת הדין שאינו נאמן והרוצה להחמיר ע"ע ה"ז משובח ויביא פסח שני. מכ"מ אין יכול בהאמנתו להכירהו לאחרים שאין מאמינים לה מש"ה אינו יורשו. אבל דעת הרמב"ם דאפי' האומר זה אחי נאמן ליורשו וא"כ אינו מדכתיב יכיר אלא מצד הסברא הוא נאמן להוריש את נכסיו. א"כ אחר שהוא מאמין לה שהולד ממנו ה"ז נאמן להורישו אבל בחליצה ויבום אין בהאמנתו כלום:
<b>עוד</b> אחת העיר מעכ"ת נ"י. במה שכתבתי בהע"ש סי' הנ"ל שאינו יכול להכיר את הבכור אלא כשנולד ומיקרי על פני ולא כשהוא עובר. והקשה מעכ"ת נ"י א"כ ה"נ להכירו שהוא ממזר ג"כ אינו נאמן. ואנן תנן בקידושין פ"ד דרי"א נאמן באומר על העובר שהוא ממזר. ומה שיישב דמש"ה נאמן משום דהוי כמו שהעידו קודם המעשה וא"צ עדים. במח"כ לא זו הדרך ליישב קושי' זו. דא"כ מ"ט דת"ק הרי לא פליגי אלא בדרשה דיכיר. ותו הרי בא להעיד שכן הוא כדי לפוסלו והאיך הוא קודם המעשה. אבל מעיקרא לק"מ לשיטת הר"א מפאריש דנאמנות לומר ממזר למדנו מדכתיב בן השנואה יכיר. א"כ הרי לא כתוב על פני אלא על כי את הבכור כמו במקרא הקודם לא יוכל לבכר את בן האהובה על פני בן השנואה הבכור. ושם ודאי לא קאי דיוק על פני רק על הבכור. ולא על בן השנואה ה"נ בסיפא דקרא כי את הבכור בן השנואה יכיר. ולשיטת התוס' דלמדנו נאמנות לומר שהוא ממזר מדכתיב כי את הבכור יכיר דמשמע לר"י אפילו על בנו הקטן. וממילא נשאר בנו הגדול לממזר. ודאי לק"מ שהרי לא כתיב על פני אלא על הבכור ולא על השני. זהו אשר ראיתי לברר וללבן הדברים בעזרו ית"ש. והמקום יעמידנו על קרן אורה ויזכנו להשיב מלחמתה שערה. ולראות את השמש של הלכה ברורה כנפש העמוס בעבודה:
<b>סימן</b> <b>ט</b> ב"ה ה' לסדר והיה ברכה שלמא למר לפ"ק וולוזין. כבוד הרב וכו'
<b>מכתב</b> מעכ"ה נ"י מן ערב קה"ם הגיעני. והאחרתי להשיב ולהודיע דעתי הדלה לא מעצלתים כי אם מרפיון ידים שקשה היה עלי להגיד לאדם רב קהל עדת ישרון יצ"ו כי המשפט מהם והלאה. ע"כ החמצתי את הדבר ומהפיכנא בזכותייהו כמו בזכות צורבא מרבנן דאיתא בחו"מ (סי' ט"ו). שהרי רבים יש בכללם זרות פ"ח ג"כ. אבל לשוא כל עמלי והדין את שכנגדם ולמלא מבוקשו סל מעכ"ה נ"י לפרש בתשובתי תורף השאלה כאשר, הוא. הנני בא לפרש גם את אשר עלה בדעתי לזכות הרבים, ואת גמר הפסק לענ"ד. וה' יורני דרך האמת כי היא התכלית והחותמת
<b>חצר</b> אחד של עו"ג היה מושכר על עשר שנים באופן אשר השוכר יכול לבנות בו בתים כאדם העושה בתוך שלו. ורק הוא ישלם שכירות הקרקע מדי שנה בשנה. ואחרי כלות זמן השכירות מחויב לפנות החצר ולהשיב לבעליו כמו שהי'. ואותו השוכר ששכר כל החצר השכיר חלק מאותו חצר לקהל אשר בירכתי עיר קיעוו לעשות שמה בית טבילה לרבים. ולפני כלות משך שני השכירות מכר העו"ג בעל החצר לרא"י ג"ב כל החצר בשלימות. וקיבל הוא דמי השכירות מן השוכרים כל המשך. ועתה בכלות עשר שני השכירות תובע רא"י הקונה להקהל יצ"ו להרוס את בית הטבילה כפי התנאי עם העו"ג המשכיר להם. והקהל טוענים כי המה באשר שכרו על כמה שנים יש להם דינא דבר מצרא על אותו חלק החצר והוסיפו עוד טענה מוחכמת שאחר שהי' להם רשות במשך השכירות לבנות כאדם העושה בתוך שלו ה"ז כמכר ע"ז המשך ולא חל המכירה מזה החלק לרא"י כלל וה"ז דומה לעו"ג שמכר קרקע לישראל וקודם שנכתב השטר בא אחר והחזיק בה דזכה האחרון מטעם הפקר ה"נ הם החזיקו באותו חלק מן ההפקר שהרי העו"ג המוכר הסיח דעתו מזה החלק. והוא הקונה לא זכה כ"ז שהיה מכור בידם:
<b>והנה</b> טענת מצרנות, הוא לפי דעת הרא"ש שיש לשכירות קרקע דין מצרנות לדחות את הקונה אפילו הוא מצרן כמו במשכנתא דשכונא גבי' וכדעת הסמ"ע (ס"ק קט"ז) דלדעת הרא"ש ופסק הרמ"א בסנ"ז במשכנתא ה"ה בשוכר שמוציא מיד הקונה וכ"כ הגר"א (ס"ק קנ"ד). ולא כהב"ח בתשובה שהובא במסגרת שהרמ"א מודה בזה דשוכר אינו כמשכנתא. ואע"ג שהרבה אחרונים הסכימו לפסוק כהב"ח וכן הי' ראוי לפסוק מצד ספיקא דדינא שלא להוציא מיד הקונה מה"ת כמש"כ בהגהת הרמ"א בסמ"ה. מכ"מ היה סברא להפך בזכות הרבים דכח הצבור עדיפי לסמוך ע"ד הסמ"ע והגר"א ז"ל. ואם נימא הכי שוב אין נ"מ במה שלא היה מושכר לרבים אלא חלק מהחצר. וכהא דאיתא בשו"ע סי"ג דבשדה אחת און המצרן יכול לסלק להקונה אלא אם רוצה לקנות כל הקרקע דהתם פי' הגר"א הטעם דכיון שנשאר לו החלק השני נעשה הוא מצרן שקדם יקנה. וזה הטעם לא שייך כאן בשוכר לדעת הרא"ש והרמ"א במשכנתא דהוי לענין זה כשותף שמוציא אפילו מיד המצרן וגם מה שראו את הקונה משתמש בחצר דהוי מחילה על זכות המצרנות כדאיתא בס"ל. לא שייך בצבור דמאן מצי מחיל וכדאיתא בב"ב (ד"ס) ברה"ר מאן מחיל. וכן הא דאיתא בסל"ד דשהה הרבה אפילו באונס כגון שהי' במדינה אחרת או שהי' חולה או קטן ואח"כ הבריא או נתגדל אינו יכול לסלק את הקונה משום שאם אי אתה אומר כן אין אדם יכול למכור קרקעו שיאמר הקונה לאחר כמה שנים תצא מידי גם זה ליתא אלא במוכר ישראל שיש לחוש לטובת המוכר ג"כ משא"כ בעו"ג. וגם יש מקום לומר דזה הסברא אינו אלא במצרנות משא"כ בשוכר לדעת הרא"ש דהוי כשותף וכמש"כ הש"ך (ס"ק מ"ז) יעו"ש. כ"ז הי' עולה עה"ד להפוכי בזכות הרבים. אבל לאחר העיון אין בזה שום טענה וזכות לדעת הרא"ש שהרי כתב בהא דאי' בג' מרי בתי ומרי ארעא מרי בתי לא מעכב אמרי ארעא דאם הבית יש לו לעמוד במקום זה עד זמן ידוע בזה האופן מצי בעל הקרקע למכור למי שרוצה ובתשובה כלל צ"ז והובא בב"י כתב בזה"ל הרי חילק הרי"ף דוקא כשאין לבעה"ב חלק בגוף הקרקע כגון שקנה ממנו לבנות בקרקע שלו עד זמן ידוע או כ"ז שיעמוד הבית ולא יפול. הלכך כיון שאין לו חלק בקרקע אלא עד זמן קצוב או כ"ז עמדו אין לו בקרקע כלום דהוי כמו שכירות ואין בו דינא דב"מ. וכבר הקשו הב"י והט"ז שהרי שיטת הרא"ש דשכירות יש לו דינא דב"מ. ויישב הט"ז דרק לענין שכירות יש ב"מ ולא לקנין (דמודה הרא"ש דאם קנה אחד בית שאצל בית השכורה. שאין השוכר מוציא משום ב"מ) אבל הסמ"ע (ס"ק קי"ג) לא כתב כן א"כ קשה עדיין שהרי הרא"ש בתשובה מיירי בקרקע שעליה הבית עומד ובזה כתב הרא"ש שאין מרי דביתא מעכב. אלא הענין דלא מהני שכירות אלא במה שמשתמש בשכירתו. היינו אם הוא דר בבית ובעל הבית מוכר הבית בזה השוכר דשכונא גבי' מצרן וקודם למצרן אחר. אבל אם בעה"ב רוצה לסתור הבית אלא שמוכר הקרקע לזריעה במה שלא השתמש השוכר. א"כ אין זה שכונה גבי' ואינו מצרן כלל על הקרקע. וה"ז דומה למש"כ הט"ז שאין השוכר מצרן בבית הסמוך לבית השכורה. שהרי זה הבית השני לאו שכונה גבי' הא מיהא מבואר דבגוף הקרקע במה שלא השתמש השוכר אינו מצרן כלל. ואפילו קנה המקום לבנות בו בית על זמן ידוע. מכש"כ בנ"ד שלא קנו הקהל לבנות בית אלא שכרו חלק קרקע והעמידו בית ובכלות הזמן מחויבים לסתור הבית. ולא נמכר אלא קרקע החצר בזה מבואר בגמ' דמרי בתי אינו מעכב אמרי ארעא לדעת הרא"ש. ואדרבא לדעת הרמב"ם והשו"ע סנ"א דמרי בתי אם יש לו זכות בקרקע הרי הוא מעכב על בעל הקרקע כ"ז שאין בעל הקרקע יכול לומר עקור אילנך או סתור בנינך. ואע"ג, דדעת הרמב"ם והשו"ע דשוכר אין לו דין מצרנות. כבר כתב הגר"א (ס"ק קכ"ד) דכאן עדיף שהבית שלו ממש וא"כ הי' עולה עה"ד בנ"ד דהקהל מצי מעכבי שהרי בית הטבילה הוא שלהם ממש כ"ז המשך השכירות. אבל גם זה ליתא דהרמב"ם ושו"ע מיירי שמכר הקרקע לאחד לבנות עלי' בית על עשר שנים. וא"כ הרי הוא כמו שאם מכר לו קרקע לזריעה על עשר שנים. או אם מכר לו בית על עשר שנים. ובכלות משך המכירה רוצה בעל הקרקע או בעל הבית למכור לחלוטין או עוד על איזה זמן. ונראה דבזה הרמב"ם ושו"ע מודי דהלוקח הראשון הוא מצרן דדוקא שכירות אין בו משום מצרנות אבל לוקח יש בו מצרנות. ומש"ה אפילו מכר לו הקרקע לבנות בית על עשר שנים ועתה רוצה למכור גוף הקרקע לבד מ"מ מרי בתי נמי יש לו זכות בגוף הקרקע. והר"ז כמו שקנה הקרקע ע"ז המשך. משא"כ בנ"ד דגוף הקרקע ג"כ אינו אלא מושכרת. ולשיטת הרמב"ם והשו"ע אם הי' נמכר גוף הקרקע אין השוכר בר מצרן. ומכש"כ שהבית שעלי' אינו גורם מצרנות לגוף הקרקע והיינו שכתב הרי"ף כגון ההיא דתנן הקונה שני אילנות בש"ח כו' וכגון ההיא דאמרינן פשיטא מכר קרקע ושייר אילנות לפניו כו' כ"ז אריכות בא ללמדנו דדוקא בלוקח הקרקע לאילני ולא בשוכר הקרקע לאילני:
<b>ועוד</b> אפילו נימא דיש כאן דין מצרנות ג"כ אינו כאן בנ"ד דזבין מן העו"ג כדאי' בגמ' משום דא"ל ארי' אברחי מינך. וה"נ עשה עם הקהל טובה זו במשך ימי השכירות דאברח עו"ג מאותו החצר שהי' שם בית הטבילה. והכא עדיף מהא דאיתא בגמ' דהתם המצרן ג"כ רוצה לקנות ולאברוחי ארי מיני' ומכ"מ לית ביה דינא דב"מ משום דמכ"מ עביד עמיה טיבותא דא. מכש"כ כאן שאין הקהל רוצים לקנות כל החצר א"כ במה שאותו ישראל קונה החצר עושה להם טובה גדולה. ואין לומר דסברא זו דזבין מן העו"ג לית ביה משום דינא דב"מ אינו אלא במצרן פשוט. משא"כ בשכירות לשיטת הרא"ש דכשותף הוי ודוחה מצרן אחר. אפשר דאפילו בכה"ג יכול למחות. הא ליתא שהרי שיטת התוס' דמשכנתא כשותף הוי כמש"כ הרא"ש בפ' המקבל (סי' כ"ט). ומכ"מ הוצרכו לפרש בדע"ג גבי הא דרמב"ח דמשכנתא לית בה משום דארי' אברחי מינך. הא אי איכא לא מפקינן מן הלוקח. ועוד נראה ברור דאע"ג שכתבתי לעיל בדינא דסי"ג באחד שלקח משנים שדה אחת למש"כ הגר"א הטעם משום דהוי הלוקח בר מצרא בצד השני. וא"כ בשוכר דהוי כשותף ומדחה אפילו המצרן ליכא האי דינא. מכ"מ זה אינו אלא בשדה אחת דאפשר שאפילו לא יקח הקונה כולה מכ"מ יקח חצי' והחצי הסמוך להמצרן יהי' לו ותהי' לשני בעלים כמו שהיה עד כה מש"ה יהיב הגר"א הטעם משום דהוי מצרן אחד שקדם וקנה לא מפקינן מיניה. אבל בחצר אחד שאין דרך קוני חצרות ליקח החצי והמחצה האחרת יהיה שייך לאחר. וא"כ אם לא יקנה כל החצר לא יקנה כלל. וישאר הקנין ביד העו"ג המוכר או ימכור לעו"ג אחר. וא"כ עשה טובה במה שקנה כל החצר. ומהיכי תיתי יהא מוכרח הקונה להיות שותף בקניתו בחצר אחד. נמצא ברור שאין להקהל טענת מצרנות:
<b>וע"ד</b> טענה השניה. הנה ידוע דבשכירות על עשר שנים אפשר למכור ולהקדיש כדאיתא בכתובות (נ"ט:) האומר לחבירו שדה זו שמשכנתי לך לעשר שנים לכשאפדנה ממך תקדוש דקדשה מכש"כ שכירות דלא בעי פדיה ואע"ג שכאן השכיר החצר אפילו לחפור בו כאדם העושה בתוך שלו. מ"מ אינו מכירה ממש לעשר שנים. דהתם מה שקלקל אינו בתורת תנאי ורשות. וגם א"צ לתקן אחר שכלה שני המכירה. משא"כ שכירות דאע"ג שבפי' התיר ונתן רשות לחפור בה. אינו אלא תנאי השכירות לקלקל בחצירו של המשכיר ומכ"ש שהתנה שמחוייב אח"כ לתקן מה שקלקל:
<b>אבל</b> אם היה מכר ממש לעשר שנים ובתוך זמן מכר והקדיש אינו מכור ומוקדש כלל. שהרי עתה אינו ביתו כלל. ומש"ה דייק בגמ' הנ"ל שדה זו שמשכנתי לך לעשר שנים, ולא אמר שמכרתי לך הן אמת שיש להוכיח מדעת הסמ"ע (סי' רי"ב סקי"ג) שכתב דבעל בנכסי אשתו אין האשה יכולה למחות בו מלהרוס, הרי ס"ל שהבעל קונה נכסי אשתו כל זמן שהיא תחתיו, ומ"מ מבואר באה"ע (סי' צ') דאם מכרה ומת הבעל ממכרה ממכר. אבל באמת דברי הסמ"ע תמוהים דאי הבעל קונה נכסי אשתו, וגם אין בידה להתגרש, אפי' שיעבוד בזה האופן א"א, להקדיש כדאיתא בכתובות שם מי דמי התם לעשר שנים כו' הכא אין בידה לגרש עצמה. ובאמת כבר הקשה בב"ש שם ס"ק ל"ט על הא דמכירתה מכירה. אבל באמת הבעל בנכסי אשתו אין לו אלא פירות, והיא יכולה למחות שלא יחפור ויקלקל בם, וכמ"ש בחמ"ח בסי' צ'. וכבר בארנו בזה בס"ד בחיבורי הע"ש (סי' קל"ה אות ז' יע"ש:
<b>נחזור</b> לנ"ד שלא היה אלא שכירות על משך, ברור שהמכירה כדין, ואין הקונה מחוייב ע"פ ד"ת לוותר להקהל יותר משהיה העו"ג המוכר מחויב. אך לפי הנראה הקונה ר' אב"י ג"ב נ"י אדם כשר וחפץ להטיב לרבים שהוא מצוה וגוף גדול. מהראוי לעשות אופנים נאותים לטובת הרבים. גם אם יהיה לפנים משורת הדין. וברכת הרבים עליו תבא לעד. וה' יורנו דרך האמת, והיא התכלית והחותמת. הנני עמוס בעבודה:
נפתלי צבי יהודא ברלין:
<b>סימן</b> <b>י</b> ב"ה, ה' לסדר החיו לכם, ער"ח מג"א תרמ"ז, וולאזין כבוד הרב וכו' אבד"ק בראדשין.
<b>מכתבו</b> מן ה' לסדר כי ברוך הוא הגיעני. והרבה להציע דברי שכנגדו ודעתו הרחבה. בענין עמום של מחלוקת שני צדדים שלומי אמוני ישראל יצ"ו. ומע"כ נ"י מקוה ומבקש לדעת חוות דעתי הקלה. והנה ראשית אגיד למעכ"ה כי אין ראוי להשיב על פי מה שמציע אחד דברי חבירו ודבריו, אם לא שבאים שניהם בחתימת ידם, ואז רואה הנשאל כי אין לצד שכנגדו הוספת דברים. והרי כך שנינו בסנהדרין (דף פ"ו), באין לזה שעל פתח הה"ב, ופירש"י ובאין הוא וב"ד שבעירו לב"ד כו' הרי דלא סגי במה שיבא צד אחד ויציע לפני ב"ד לומר כך למדתי וכך למדו חברי כו', אלא באין שניהם ואחד מהם אומר כך למדתי כו'. והשני שומע ורואין ב"ד כי לא גרע המדבר מהצעת חבירו. ואם בב"ד שבירושלים שדעתם רחבה כך. מכ"ש אני דדעתי קלה איני יכול לעמוד ע"ד שכנגדו עד שאשמע מפיו או מפי כתבו טעמו ונימוקו. ואולי גדול הוא ממני ויקפחני בסברותיו:
<b>אכן</b> עוד הנני להגיד אמונה. כי בשתים בא מע"כ לדרוש הכרעתי. <b>א</b><b>)</b> בדבר שהחליט הרב החמישי לתת פס"ד ע"ד עצמו ב) בגוף הד"ת. והנה ע"ד החלטת הרב החמישי שבא בכח קנא"ם שלשה המורשים מצד הספרדים שסומכים על דעתו אם לא יכתבו כל הדיינים אליו כ"א דעתו. היה מקום להשיב לולא הטעם שכתבתי שלא בא הרב החמישי לברר דעתו. כי לפי שהראה מע"כ נ"י דבריו הקצרים המה נפלאים. מה ענין לחזור ולטעון לשותף שויתר על זכותו, ומכ"ש שישבו מתחלה דוקא על דעת חמשה והקפידו שיצא הדין משובח מסתם ד"ת וכדאיתא בח"מ (סי' ג' ס"ד). קשה לי להאמין על אדם גדול שנברר להיות החמישי המכריע, וגם לא חשו במה שהוא גיסו של הראב"ד שעומד בראש עם הזקן מסתמא הבינו בו כי הוא גדול בתורה יותר מכולם וכן במדת האמת והוא איש אשר רוח בו. ולא יטה דעתו ח"ו לדעת גיסו ואשר עמו והאיך אפשר לחשוב שאין לו הוספת דברים בזה. וגם הפלא על המורשים האיך שנו מדעת משלחיהם:
<b>אמנם</b> בעיקר הדין. אפילו היו מציעים שני הצדדים דבריהם לפנינו. לא היה לדעתי הדלה להשיב פס"ד בענין עמום שהגמ' מעוטה והספקות ע"פ שנוי הענינים מרובים ורובי שו"ת מגאוני בתראי שבאלו הענינים מטים דבריהם לפי ראות הענין ומיפים דעתם ע"פ רמז בגמרא. וא"כ א"א למי שהוא רחוק ואינו יודע טיבם של שני הצדדים, להעמיד פסק בזה, ולא עוד אלא שאני אומר אלו לדידי צייתי שני הצדדים. לא העמידו מתחלה דבריהם על ד"ת. היינו שיבררו חמשה דיינים הדין עם מי ע"פ רוב דעות כמו בשארי ד"מ. כי בענינים כאלו אין הלכות חתוכות. וכל דיין ימצא לדמות מילתא למילתא להעמיד ע"ד:
<b>ומלבד</b> זה אפילו היה יוצא הפסק ע"פ ד"ת קשה להכריע הרבים המתחייבים ע"פ ד"ת ושלא ישאר מחלוקת על מקומה כשהי' לפני הד"ת. והכתוב צווח אמת ומשפט ושלום שפטו בשעריכם וכדאיתא בירושלמי מגילה פ"ג על הא דתנן באבות על שלשה דברים העולם קיים על הדין ועל האמת ועל השלום. נעשה דין נעשה אמת. נעשה אמת נעשה שלום. אבל אם הדין אינו יכול להביא לידי שלום, ההכרח לעשותו פשרה ועל כיב"ז תניא בסנהדרין (דף ל"ג) צדק צדק תרדוף אחד לדין ואחד לפשרה כיצד שני ספינות כו' וקשה מאי כיצד וכי לא ידענו מאי פשרה. אלא משום דלא משכחת אזהרה על הפשרן אלא באופן שכופין לעשות פשר. דאלו בכל פשרה שלא נעשה אלא ברצון בע"ד הרי מסתמא יודעים ובטוחים בשני הפשרנים שלא יטו הפשרה לצד אחד יותר מחבירו, ואם לא חשו לכך הרי אינהו דאפסדי אנפשייהו. ולא שייך ע"ז אזהרת התורה אלא ע"כ מיירי באופן שכופין לעשות פשרה. וא"א להעמיד על הדין מש"ה שואל התנא כיצד כופין לעשות פשרה. ומפרש כגון שתי כו'. וע"פ עומק הדין אין לנו במה לכוף את שאינה טעונה לאיבוד. אלא עומק הדין ילכו שניהם ויהיו שניהם נטבעים או מי שיגבר ויטביע את השני והוא ינצל. אבל אין זה משפט שלום. משו"ה כופין על מדת הדין ומחויבין לעשות פשרה. והנראה דזהו מש"א חז"ל בפ' הפועלים שחרב ביהמ"ק על שהעמידו דבריהם עלד"ת. היינו שלא רצו לוותר על הדין שאינו מביא לידי שלום וההכרח להתפשר. וכן הוא בכל מחלוקת שבין רבים לרבים א"א לקוות שצד אחד יכוף את הצד השני ע"פ ד"ת ותשקט המחלוקת, א"כ הטוב והישר לשני הצדדים שיעמידו כל צד מתוכם שני אנשים ועל הנבררים והבוררים אותם לדעת כי מחוייב לוותר מרצונו לצד שכנגדו למען אשר עי"ז יתקיים גם הצד שלו. כי מזה הדרך רועה אבן ישראל, רצוני, שתתקיים אומת ישראל שנמשלו כעפר הארץ. ואוה"ע נמשלו למים שוטפים כדכתיב בס' ישעיה הוי המון עמים רבים כהמות ימים יהמיון ובשיר הקדוש כתוב מים רבים לא יוכלו לכבות, את האהבה ובשעה שנים מים שוטפים. אינו מתאחד להיות אבן. יש לחוש שיהי' הגוש נשטף ח"ו מעט מעט. עד שיתאחד אותו הגוש לאבן אחד אז לא יהי' נשטפים ויהי' נמשלים לאבן ישראל:
<b>הן</b> החילותי להגיד לאדם רב יושרם. תחת לקח טוב שביקש מע"כ ממני. כי בהגיגי בעניני מחלוקת שבקהלות ישראל תבער אש בקרבי ע"כ לא אתן דמי לי עד אוסיף דבר. אולי עיני מעכ"ה והדומים לו במעלה ובכשרון דעת יראו ושרעפם יבחנו לעשות לטובת הכלל. והאל הגומר ית' יהי' הגומר אחריהם להשכין שלום במגורם בקרבם וישמח לבי גם אני:
<b>ואומר</b> כי עיקר וראש שנוי מנהגים שבכמה ערי ישראל גם בגאליצאן יצ"ו [הוא מצד] שנשתנו בשמותיהם ספרדים ואשכנזים. אשר הוא בעוה"ר כרקב לבית ישראל:
<b>והנה</b> מצינו שאחז"ל בפ' מקום שנהגו. על הא דתנן מקום שנהגו להדליק את הנר ביוהכ"פ מדליקין. דרש רבא ועמך כלם צדיקים שניהם לש"ש נתכוונו. וכך הי' לנו לומר על שני כתות אלו ועמך כלם צדיקים. האשכנזים שומרים מנהג אבותיהם בתפלה וכדאי' בירושלמי ברכות שלחו מתם אל תשנו מנהג אבותיכם בתפלה והספרדים באמונתם ברבם כי עינו ראה הרבה חכמה ודעת בנוסח ספרדי. אשר כדאי הוא לשנות מנהג אבותיו והמה האף כי אינם יודעים מאומה מכ"מ גופם בתר רישא אזיל. נמצא שני הכתות (ש"ש מתכוונים. אכן אימתי נקראים שניהם צדיקים בזמן דשני הכתות נוהגים כמו בשנוי מנהג דיוהכ"פ. דלא חשדו הכתות זא"ז חלילה שמחללים יוה"כ ח"ו. אלא כל כת מבינה דגם הכת שכנגדם מכוין לש"ש ואינם מחולקים אלא בדעת איזה דרך ישרה יותר. אבל המחלוקת שנתהוה בין כתות ספרדים ואשכנזים. כל אחד מחשב תועה על צד שכנגדו שאינם מתהלכים בדרך הטוב והישר כלל וע"ז חלק לבם. עתה יאשמו להביא מחלוקת אפילו בדבר שאינו נוגע להשנוי שביניהם. ומביא רעה רבה מכלה נפשם וכבודם של ישראל ר"ל. כי אש המחלוקת מעלה עשן המעור את העינים מלראות נכוחה. ושורף את הראוי לו ואת שאינו ראוי לו כמדת אש המזיק כדאיתא (בב"ק דף י) וזהו יצה"ר שנקרא צפוני. דאיתא בסוכה (דף נ"ב א') שהחריב מקדש ראשון והשני, ופי' יצה"ר שנקרא צפוני היינו שאינו מפתה לעבירה גלויה וללכת אחרי שרירות הלב. אלא למצוה שרעה צפונה בה. וזה היה בזמן חרבן בהמ"ק שרבה שפ"ד בשני אופנים. היינו ברשעות ובזדון ובכוונת מצוה לש"ש שחשבו את חבריהם למינים ואפיקורסים שמורידין. וזה יצה"ר שנקרא צפוני. ועל שני אופנים צעק הנביא (ישעיה סג) למה תתענו ה' מדרכיך תקשיח לבנו מיראתך, פי' גם היראים תועים מדרך השכל וגם הרבה מקשיחים לבם מיראת ה'. אחר זה צרינו בוססו מקדשיך. והנה בפרשה שאנו עומדים בו כתיב ולא תחניפו את הארץ וגו' ולא תטמא את הארץ אשר אתם יושבים בה אשר אני שוכן בתוכה, הזהיר הכתוב על שני אופני רציחה וש"ד שמביא לידי גלות. ולא תחניפו אה"א וגו' הוא רציחה בשנאה ובשאט נפש, וזהו מחניף אה"א. אח"כ הזהיר על ש"ד לשם מצוה דמ"מ היא כמו טומאה דאפילו בשוגג הוא מטמא. כך ש"ד אפילו בכוונת מצוה הוא מטמא את הארץ ומביא לידי גלות שלא תהיו יושבים בה. ומביא לידי גלות השכינה וכדאיתא בשבת (פרק שני). דש"ד גורם לשני אלו וע"ז סיים המקרא כי אני ה' שוכן בתוך בני ישראל. ודרשו בספרי מזה המקרא דבכ"מ שגלו ישראל שכינה עמהם ולכאורה אינו מובן שהרי זה המקרא כשישראל במקומם בא"י. אלא מפרש שזה הטעם כי אני ה' שוכן בתוך בני ישראל, הוא טעם על גלות ישראל מחמת עבירה זו שנעשה בשוגג. ע"ז ביאר המקרא הטעם ע"ז כי אני ה' וגו' וה"פ דזה שהשכינה גולה מא"י מחמת ש"ד אפילו בשוגג הוא משום שנמשל לטומאה דמטמא בשוגג. מש"ה אינה יכולה השכינה לשכון כבוד בא"י. משום שאין קדושתה סובלת טומאת הארץ. אבל אמאי ישראל גולים ע"ז העון שנעשה לשם מצוה. ע"ז נתן המקרא טעם כי אני ה' שוכן בתוך בנ"י. פי' אין אני יכול לשכון בקרב אוה"ע שבחו"ל. אם לא כשישראל שמה. ויהי השכינה שרויה ביניהם מש"ה כשהשכינה, גולה ממשכת ישראל אחריה לגולה. ותהי שכינה שרויה בתוכם. וא"כ שפיר למדנו מזה המקרא שבמקום שגלו ישראל שכינה עמהם. והיא תיישיר דרכנו ונשוב ונבנה חרבות קהלתינו בדעה אחת ונזכה להחיות דגן בחורים ולהפריח כגפן זרע ישרים יבורכו לדור דורים. ירעו צדק ירעו אמונה. והיו לנטעי נאמנה כנפש העמוס בעבודה רבה ומצפה לישועה:
נפתלי צבי יהודא ברלין. <b>סימן</b> <b>יא</b> ב"ה, א' כ' תמוז, תרל"ו, וולאזין כבוד הרב וכו'.
<b>אשר</b> בדק לן מר בדבר הריזעריף אשר בצד השסייא אשר מתחלה בשעת יסוד השסייא נקח חלקת בעלים כחוקי הקיר"ה בכל הרוחב שלו. ואחר כמה שנים הרשו הממונים על השסייא. לבנות על צד השסייא. ובא בעל השדה לדון כי זה המקום שלו מתחלה. ומעכ"ת נ"י רחש לבבו כי תלוי במחלוקת השו"ע ותוס' לענין דינא דמלכותא במאן דלא יהיב עסקא. אם חוזר לבעלים ולפי דעת המחבר הבעלים חוזרים לנחלתם. אני בעניי איני רואה מחלוקת בעיקר הדין. כי אם איך הי' דינא דמלכותא בימי הגמ' והוא נוגע בישוב הסוגיות. אבל לכ"ע אם הי' דינא דמלכותא דמי שאינו נותן מס הארץ כך וכך שנים אבד את שדהו ה"ז דינא. והרי אפילו במפורש בגמ' (דנ"ה.) אבל לכרגא לא וכו' מ"מ מבואר בשו"ע שאם היה דין המלך כך ה"ז דין:
<b>מעתה</b> בנ"ד אם מתחלה בשעת יסוד השסייא הי' דינא דמלכותא ליקח מהבעלים כל הרוחב אפילו יותר מן הצורך לגוף הדרך. ואם היה הבעלים נשפט בעש"ג את הממונים. לא הי' זכאי להציל הרוחב יותר מהצורך לעצמו. אבד את זכותו ממנה לגמרי אבל אם היה נשפט ויצא זכאי. אלא שלא יכול לשפוט עם מי שתקיף ממנו. ה"ז גזל וחוזר. אלא שבזה האופן יש לדון משום תלוה וזבין ואע"ג שנתנו לו פחות מכדי שווי, מ"מ י"ל אחרי שמתחילה לא עלה ע"ד בעלים שהריזערף יסכון לפניו אח"כ לבנין. וכסבור היה שאם לא יטול דמי אותו המותר. לא יהי' שוה כלום א"כ ה"ז מכר ברצון. ומכ"ש בקרקע שאין דין אונאה, כ"ז דברים פשוטים:
<b>אברא</b> בעל המיצר אינו יכול לזכות מצד מצרן או מחמת שסותם את הדרך לפניו. אלא הרי זה המקום הפקר לכל. וכל הקודם לזכות ה"ז שלו אע"ג שהוא השתדל לקנות מן הממונים וה"ז כהא דנכסי נכרים ה"ה הפקר ואע"ג שנתן מעות להממונים וככל פרטי הדין המבואר בחו"מ סי' קצ"ד:
<b>אשר</b> הקשה מעכ"ת נ"י בב"ב (דף מח ע"א) בהא דקאמר ולרב ביבי דמסיים בה משמי' דר"נ קרקע אין לו מעות יש לו מא"ל. ומאי קושיא נימא דמיירי שנתן מעות פחות משוי'. דלא אמרינן דזביני' זביני. קושיא חזקה היא. אלא שרואה אני שהרשב"ם הרגיש בזה וכתב בד"ה ולרב ביבי כו' וה"ה להך משנה דסקריקון כו' דמי השדה לא קנה. והוא כמעט להיפך ממש"כ לעיל (דמ"ז ב) בד"ה ורב ביבי כו' ולא אדרב ושמואל קאי כו'. אלא משום שהי' קשה להרשב"ם קושיית מע"כ מש"ה פי' דקאי גם על משנה דסקריקון שמוכר לאחר ונוטל את שווי השדה כמעט. וע"ז אמר רב ביבי שאם היה נותן לבעלים דמי השדה ג"כ לא קנה קרקע, וכ"ת הא גופא קשה מנ"ל להגמ' לפרש הא דרב ביבי, הכי דקאי גם על המשנה דסקריקון. דילמא לא קאי אלא על הא דר"נ לחוד ומיירי ביהיב דמי פחות הרבה משווין וקמ"ל שמעות יש לו ולא קנסינן לי'. ע"ז י"ל דהגמ' מדייק מדקאמר רב ביבי קרקע אין לו והוא מיותר. שהרי ר"נ אמר אין מעמידין שדה בידו. ולא הי' לרב ביבי אלא לומר ומעות יש לו. מש"ה מדייק דרב ביבי העלה חידוש גם בהא דקרקע אין לו היינו אפילו נותן כדי שווין. כך נלענ"ד לע"ע אע"ג שאין בזה כדי ישוב נכון על קושיית מע"כ נ"י. הנני מאשרו חיל על הטריחו אותי ומטרידני פעם אחר פעם בדינים המתרגשים למעשה. כי תורה היא ומיני ומיני' מסיק שמעתתא בעז"ה. אלא שכמה פעמים מתגבר עלי הטרדות ומוכרח אנכי לדחות הענין, ואח"כ נדחה לגמרי עפ"י איזה סבות. וכמו כן נדחה תשובתי על מכתב השני ע"ד הגרושה. ונקוטתי בפני על שלא עלה בידי להשיב מיד ונדחה לגמרי. אכן עוד הנני זוכר להשיב דבר אחד שהיא עיקר במכתב מעכ"ת נ"י להטיל ספק במ"ש הרדב"ז שסומכין על חזקת גרושה דמיירי דוקא שגם היא א"א לא הי' אלא בחזקה. ולא בנ"ד שהיתה נשואה בעדים. ולא כן ידידי. דע"כ עלינו להחליט כשאמרו חז"ל מלקין עה"ח סוקלין ושורפין עה"ח. שהחזקה כעדים ממש דמי. דאלת"ה הא עפ"י שני עדים יומת המת כתיב אלא היינו עדים ואין להסתפק עוד. ויותר מזה איני יכול להעלות על הכתב עתה. המקום ית"ש יעמידנו על קרן האמת:
<b>סימן</b> <b>יב</b> לואסלאוו:
<b>ע"ד</b> השאלה הראשונה שמפציר בי לחוות דעתי בדבר שאחד מראוונא במדינת וואלין הי' לו דברי ריב בעסק פאבריק עם אחד מבריסק דליטא. ועלה ביניהם שהאיש מראוונא נתן שטר להאיש מבריסק שאסור לו לעשות פאבריק בערך חמש עשר פרסאות סמוך לעיר ראוונא. והנה בוואלין חושבין עשרה וויערסט כל פרסה. ובבריסק חושבין שבעה וויערסט פרסה. ועתה נפל ספק האיך לחשוב הני חמשה עשר פרסאות. אם כמו חשבון המקום שנכתב השטר אם כחשבון מקום המדידה של הפרסאות. והנה ידוע שהכל הולך אחר דעת ההתחייבות. ולא דמי להא דאי' בחו"מ (סי' מ"ב) דאזלינן בתר מקום הכתיבה. ואם ידוע שהי' ההלואה במק"א אזלינן בתר מקום ההלואה דשם לא בעינן דעת המתחייב. וכפי שלוה כך מחויב לשלם אם במטבע פחותה או גדולה. ואין אנו מסתפקים ם אלא איך הי' ההלואה וכמה נתחייב. משא"כ במתחייב מדעתו עלינו לשקול דעת המתחייב. ומעתה לפי, שיקול דעתנו הקלה תחילת דינא כסוף דינא כמו דתניא בתוספתא קידושין והובא ברי"ף ורא"ש שם (פ"א סי' ט') זה אומר במנה וזה אומר במאתים והלך זה לביתו וזה לביתו ואח"כ תבעו זא"ז. אם הלוקח תבע את המוכר יעשו דברי המוכר. ואם המוכר תבע ללוקח יעשו דברי הלוקח. והיינו משום דאמדינן דעת התובע תחלה שהסכים לדעת השני. וכך הוא להיפך בתחלת הענין אם הלוקח אמר בתחלה מכור לי חפץ בכך וכך והמוכר נתן לו בשתיקה מסתמא הסכים לדעת הלוקח. ואם המוכר אמר אמכור לך חפץ זה בכך וכך והלוקח קיבל ממנו בשתיקה מסתמא הסכים לדעת המוכר. וכך הוא בנ"ד אם האיש מבריסק החל לומר אם תתחייב א"ע שלא לעשות פאבריק סמוך לראוונא חמשה עשר פרסאות. כוון לפרסאות שהוא רגיל בהם שהמה שבעה ווערסט והוא הסכים לדבריו ולא כוון להתחייב יותר משביקש ממנו. ואם האיש מראוונא החל לומר אם תתן לי כך וכך לא אעשה פאבריק סמוך לראוונא חמשה עשר פרסאות כוון להתחייב חמשה עשר פרסאות של עשרה ווערסט ועל אופן זה נגמר הענין. ואם היו בני אדם מתווכים ביניהם יש לנו לחקור אצל המתווכים שעל דעתם נגמר הענין. ומע"כ כתב דהולכין אחר מקום ההתחייבות. וראוונא הוא מקום ההתחייבות. והוא כמו שלענין כתובה הולכין במקום שידורו. ודבריו אינם נראין לי. כי ראוונא אינו מקום ההתחייבות אלא מקום סילוק ההתחייבות. ויש לילך אחר מקום שהתחייב דמסתמא ע"ד אותו מקום התחייב. אם היו הדברים תחלה מאנשים שבאותו מקום מסתמא בקשו כפי הרגלם וע"ד בקשתו התחייב גם הוא ולא דמי לכתובה, דאע"ג שהי' הנשואין במקומה הולכין אחר מקום שידורו. דהתם אין אומר ואין דברים והחתן ממילא מתחייב הסך שקבעו חז"ל או מנהג המדינה. משו"ה אומרים שדעתו להתחייב לפי המקום שידורו. משא"כ כאן שאין התחייבות אלא עפ"י דברים שהי' ביניהם משו"ה יש לילך אחר דעת המתחיל בענין:
<b>סימן</b> <b>יג</b> ב"ה ה' כ"ו ניסן תר"ם וולאזין כבוד הרב וכו'.
<b>מכתב</b> מע"כ מן י"ב ניסן הגיע בימי המועד כו' ובכ"ז נענתי להפצרת מע"כ נ"י באמרו כי דברי יטיבו לו בעזר ה' והנני להשיב.
<b>ראשית</b> דבר הביא קושיית הגאון בעל ש"א (סי' פ"ג) על הרא"ש שכתב דכיון שהשאיל הנפקד ביתו לשמירת ממונו דהמפקיד ביתו קרינן ליה והקשה מהא דקי"ל שכירות לא קניא באמנה אין בזה ריח קושיא במח"כ הגאון ז"ל דודאי לא בעינן כאן ביתו הקנוי לו ממש. שהרי הרמב"ן מודה דהשוכר בית לדירה ויש להשוכר חמץ בה ה"ז עובר בב"י. ולא נחלקו הרמב"ן והרא"ש אלא שהרמב"ן ס"ל דלא מקרי המקום רשותו אלא כשהוא דר בה, והרא"ש ס"ל דגם זה מיקרי רשותו. ובאמת הגאון בעצמו ז"ל כ' בישוב דברי רבינו יונה דפי' בביתו היינו ברשותו. ומסר הכתוב לחכמים לפרש לפי הענין. אבל גם בזה צדקו דברי הרא"ש ז"ל דר"י הביא מוגונב מבית האיש ולא מבית הקדש דפי' בית הוא רשות אותו החפץ הנגנב ולא רשות המקום שהחפץ מונח. וע"ז שפיר הקשה הרא"ש דכאן ע"כ אין פי' בבתיכם שהחמץ שלו, דזה למדני מדכתיב לא יראה לך שלך אי אתה רואה כו'. וע"כ משמעות בבתיכם שהמקום שהחמץ מונח יהי' ברשותו. וא"כ אזיל הוכחת רבינו יונה ז"ל. ותו הקשה מהמכילתא. אבל הא ודאי לכו"ע אין משמעות בבתיכם שהבית קנוי לו. אלא שמקום החמץ ברשותו, ותו לא מידי:
<b>עוד</b> הביא מע"כ נ"י ק' במס' ע"ז (דף טו) דשקיל וטרי אי שכירות קניא. והביא הג' ראי' דשכירות לא קניא מהא דתנן כהן ששכר פרה מישראל לא יאכילנה כ"ת, ואי שכירות קניא אמאי לא יאכילנה. והקשה מע"ל ממש"כ התוס' ריש פרק אלמנה דאכילת תרומה תליא בקנין הגוף וא"כ מה ראי' והביא מע"כ נ"י משני מחברים שהקשו ונשארו בצ"ע וגם בזה לק"מ. ומתחלה יש לדעת דאע"ג דבגיטין (דף מ"ח) איתא. דפליגי ר"י ור"ל בקנין פירות בין במוכר שדהו לפירות דאדעתא דפירי קא נחית. בין במוכר שדהו בזמן שיובל נוהג דנחית אדעתא דגופא. ובתרווייהו קיי"ל דלא כקנין הגוף דמי מכ"מ ודאי לא דמי שני ענינים אלו, והמוכר שדהו בזמן שהיובל נוהג דודאי זהו הקונה לזמן ל' יום. קני' גמורה היא באותו זמן. ומבואר הנ"מ בחו"מ (סי' רי"ב). וכהן הקונה עבד או פרה על ל' יום מאכיל תרומה כדתנן בתרומות והובא ביבמות (דף ס"ו ע"ב) השם פרה מישראל. ואע"ג שאינו אלא לזמן ולבסוף יוחזר הפרה לבעליו אם לא תשתנה ובנדרים (דף כט) איתא באומר ה"ז עולה כל ל' יום ה"ז עולה ומקריבה בזה הזמן. וכן לענין שבת אע"ג דקיי"ל דהמשכיר בהמתו לעו"ג אסורה במלאכה משום דשכירות לא קניא. מכ"מ במוכר בהמתו לזמן שרי כמבואר באו"ח (סי' רמ"ו ס"ג). או יאמר בהמתו קנוי' כו' ועי' בט"ז (סק"ה). ועתה מבואר דמש"כ התוס' פ' אלמנה דאפילו למ"ד קנין פירות כקנין הגוף מכ"מ תליא בתרומה בקה"ג זה אינו אלא בקונה לפירות ממש, אבל בקונה לזמן אינו כן ורק לבכורים אינו קנין הגוף ממש שיהא יכול לומר השדה אשר נתת לי, אבל לענין תרומה ושבת הוא שלו. מעתה אי נימא שכירות קניא הר"ז קונה לזמן ולק"מ:
<b>איברא</b> בעיקר הא דקיי"ל שכירות לא קניא. ודאי דעת הרא"ש דמכ"מ קנין הוא והוי כשותפין וכמש"כ מע"כ נ"י. ומזה הטעם דעת הרא"ש דהשוכר קונה מציאה והפקר וזהו דעת רש"י ולא כהרמב"ם והובא בחו"מ (סי' שי"ג). ומכ"מ כהן ששכר פרה מישראל אסור להאכיל תרומה משום מחצה דישראל וא"צ למש"כ המח"א דלתרומה בעינן קנין כספו המיוחד לו. דגם בלי שום דרשה הוא כן כמו בעבד של שני שותפין לא יאכל הפסח משל שניהם משום חציו השני. וכן מי שחצי עבד וחצי ב"ח אסור בשפחה ובת ישראל משום חציו השני. ה"נ בתרומה ושבת [ומה שהקשה מע"כ איך עבדי מלוג יאכלו בתרומה מבואר ר"פ אלמנה דהוי קניינו שקנה קנין וא"כ הוי כעבד של שני כהנים]. וזהו עצם שיטת הג"א שכתב דלחומרא שכירות קניא פי' ישראל ששכר פרה מעו"ג אסור במלאכה משום חציו דישראל:
<b>ושיטת</b> הרא"ש ברורה מהא דאי' בב"מ שכירות ליומא ממכר הוא. אלא שהתוס' יישבו בא"א היינו משום דס"ל כהרמב"ם כמש"כ הש"ך שם ועי' ביאורי הגר"א ז"ל ואכ"מ ומה שהקשה הגאון ש"א שם מהא דתנן ישראל ששכר פרה מכהן מאכילה כ"ת. וכוונתו להקשות מפי' רש"י דמיירי בשכירות גמורה וכ"כ התוס' ביבמות ודאי היא קושיא חמורה על פירש"י וכמו שהק' התוס' בע"ז שם אמאי לא מקשה הגמ' מרישא ככה ישאר הקושיא על פי' רש"י והרא"ש לפי המסקנא ג"כ דשכירות לא קניא. דמכ"מ הרי קונה חציו ואמאי רשאי להאכיל תרומה:
<b>אמנם</b> הישוב ע"ז הוא עפ"י שיטת רש"י בכתובות (דף נז ע"א) בד"ה היבם כו' וה"ה נמי אם נתחייב כו' והתוס' (בדף נח ע"א) ד"ה ואפילו הרבו להקשות ע"ז מן הירושלמי והתוספתא אכן שיטת רש"י דהא דאיתא (בדף נז ע"ב) אמר עולא כו' והאי נמי קנין כספו הוא. דייק הג' האי נמי קנין כספו ולא קאמר האי נמי קניינו הוא וכדמוכח מלשון הברייתא דת"כ שהביא הגמ' ר"פ אלמנה. מנין לכהן שנשא אשה וקנה עבדים שיאכלו בתרומה שנא' וכהן כי יקנה נפש קנין כספו הוא יאכל בו. משמע דאשה ועבד שוים שאוכלים בתרומה משום דקנין של כהן המה. אפילו לא כתוב קנין כספו כלל אלא מכי יקנה נפש נפ"ל. אבל עולא דייק דמקנין כספו הוא דנפ"ל ולא מכי יקנה נפש. והכי דייק רש"י עה"ת ע"ש. והיינו משום דס"ל דאשה לא מיקרי קנין כלל. וכבר הבאתי בהע"ש (סי' נ"א אות ח') מחלוקת בבלי וירושלמי בזה. אלא דשם כתבתי דמדעולא מוכח דאשה מיקרי קנין ועתה חוזרני בי ואדרבה מעולא מוכח דאשה לא מיקרי קנין. אלא מכל מקום מיקרי קנין כספו מעתה אזיל ליה כל קושיית תוס' בכתובות. דודאי לפי הירושלמי דאשה הוא קנין ממש. מש"ה כשמת והיא זקוקה ליבום הוא של היבם. משא"כ לפי הבבלי דאשה אינו קנין כלל אלא קנין כספו וזה כספו דאחיו הוא:
<b>למדנו</b> מזה דלענין תרומה יש קולא דאו קנין נפש או קנין כספו אכלי בתרומה. ובזה מיושב רישא דמשנה דתרומות הנ"ל דישראל ששכר פרה מכהן. אע"ג דשכירות קניא והרי היא של ישראל באותו זמן מכ"מ היא קנין כספו דכהן. שהרי אם תמות הזיקא דכהן הוא. מש"ה לא מקשה אלא מסיפא דכהן ששכר פרה מישראל לא יאכילנה. ואי שכירות קנין הוא אע"ג דכספו דישראל הוא מ"מ הרי היא קנין דכהן. וכד דייקת לשון התוס' ביבמות (דף סו ע"ב) בד"ה ישראל. אור"י היינו משום דבהמה האוכלת היא קנין כספו של כהן כו' ולא מסיק דשכירות לאו קנין כמו דמסיימי בסוף בסיפא אלא ה"ק אפילו שכירות קני' מכ"מ קנין כספו דכהן היא. ובסוף הדבור שכתבו דלא קנין כספו דכהן הוא דשכירות לא קניא. יש להגיה ושכירות לא קניא. ותרי מילי נינהו. לאו קנין כספו ולא קנין הגוף משום דשכירות לא קני':
<b>מה</b> שיישב מע"כ נ"י ק' הגרע"א (בסי' רמ"ו) הישראל לקבל הבהמה מן העו"ג שכבר זכה מן ההפקר או במה שהקנה לו והעו"ג אינו יודע מזה ואינו נותן להישראל במתנה. וא"כ הוי ישראל גזלן. ויישב מע"כ שהעו"ג הוי גזלן בשעה שעשה מלאכה שלא ברצון ישראל, ועתה העו"ג משיב הגזילה. במח"כ מע"ל אין בדבריו ממש. דאע"ג שהעו"ג נקרא גזלן כדין שואל שלא מדעת בעלים. מכ"מ אחרי שנתן לו הנגזל במתנה שוב א"צ להשיב את הגזילה שהרי עתה היא שלו ממש. וא"כ האיך שרי ישראל לחזור ולגזול ממנו. אבל לפענ"ד איני מבין ק' הגאון מטעם אחר שהרי מבואר בהגהת רמ"א שאין אחר יכול לזכות בה אחר השבת, והיינו כמו שכתב הט"ז בשם ב"י שלא הפקירה או הקנה אותה לעו"ג אלא על יום השבת. ואחר השבת פקע הפקר והקנין וחזר לבעליו:
<b>ומה</b> שהקשה מע"כ ז"ל עוד על הרמ"א איך יכול להפקיר ולהקנות הלא אינו ברשותו. משום שקודם שגזל היתה מושכרת לעו"ג כו'. זה אינו ופשוט דהמשכיר לחברו יכול להקדיש כמבואר בתוס' ב"ק (דף ע') בד"ה לא. ועוד דלעיל איתא אין הגונב אחר הגנב משלם תשלומי כפל משום דאין בעלים יכולים להקדיש וגונב מבית הנפקד משלם כפל עכ"ל והרי ה"נ הגונב מבית השואל משלם כפל כמבואר ר"פ המפקיד השואל פרה מחברו ונגנבה וקידם השואל ושילם כו'. אלא משמעות אינו ברשותו הוא שגזלו וא"י להוציא מידו. משא"כ משכיר ומשאיל אחר זמן שאלה ושכירות יוצא ממנו מש"ה יכול להקדיש ולהפקיר ולהקנות:
<b>אשר</b> רחש לבב מע"כ בפי' לשון התוס' חולין (דף פ"ד ע"א) המצאה הוא אבל אין כן פי' התוס' וכבר אמר בזה הענין מע"כ נ"י דבר טוב מסוגיא דזבחים (דף ס"ה) ורשום הוא אצלי בשם מע"כ נ"י דמחלוקת אביי ורבא הוא ומ"ש מע"כ עוד בבכורות דף ל"ב) דמש"ה תמהו התוס' בד"ה הא לוקמא במפרכסת. דמש"ה לא הקשו כזה לעיל (בדף ל"א ע"ב) והיינו משום דשם מיירי גם בעופות ומפרכסת אינו כחיה במח"כ זה טעות בדבר משנה דעופות קדשי המזבח אין להם פדיון כדתנן במנחות ר"פ י"ב שלא נאמר פדיון אלא בבהמה:
<b>סימן</b> <b>יד</b> ב"ה לטבריא תוב"ב.
<b>אחד</b> שהי' נודע לאדם גדול מאחיו. מכר חצי זכיותיו ומצותיו בסך גדול עשרים ושנים אלף רוביל. לאיש עשיר הולך בתומו וחפץ במצותיו מאד. וקיבל המוכר מחצית הכסף ועד ששילם מחצית השני הלך לחכם גדול ושאל בחלום והשיבו לו כי אותו המוכר אינו מצוין למעלה כ"כ ואינו אלא כא' מישראל. ואחר ששמע אותו עשיר כזה ביקש לחזור בו ותבע מעות שנתן. והמוכר תובע חציו השני והגיעו לשאול הדין עם מי וגם אם עיקר הקנין הוא דבר שיש בו ממש. וה' יאיר עיני:
<b>ראשית</b> דבר. המוכר הראה לדעת כי אינו אדם הגון במכרו שכר הרוחני בבצע כסף. כמדתו של עשו שמכר את בכורה שלו. ובזה אותו הכתוב וכתוב ויבז עשו את הבכורה ולא משום שמכר במחיר נזיד עדשים הרשב"ם שמכר לו בכסף שויו. אלא שקיים הקנין במאכל עדשים. ומ"מ קרא אותו הכתוב ויבז דמי שדעתו יפה ומשכיל על דבר מבין כ' אין לרוחני ערך כלל למכור בכל הון שבעולם, ומכ"ש ליקח בצע כסף עבור חלק עוה"ב והרי בתענית (דף כ"ה) איתא דרחב"ד בעני' הגדול נתנו לו איזה דבר מחלקו בעוה"ב והשתדל להחזיר. ובש"ר (פנ"ב) איתא בזה כי הרעישה אשת רחב"ד ע"ז הרבה. ומכ"ש למכור בשאט נפש כבוד אלהים להתענג על ה' בעוה"ב עבור עונג הגוף בעוה"ז, הרי זה דומה למי שכבד אותו המלך באות הכבוד והוא מכרו לאחר. הרי ביזה בזה כבוד המלך וראוי לעונש. כך המוכר עונג רוחני של עולם הבא עבור תענוג גשמי עליו הכתוב צווח בספר במדבר בשעה שהמתאוננים בקשו בשר וזכרו את התענוג שהיה להם במצרים בגשמיות. ולא הרגישו בעונג הרוחני שהיה להם במדבר בגלוי שכינה. ואמר ה' עד אשר יצא מאפכם והיה לכם לזרא יען כי מאסתם את ה' אשר בקרבכם ותבכו לפניו לאמר למה זה יצאנו ממצרים. משמעו שמאסתם עונג הרוחני במה שה' בקרבכם בהיותכם במדבר. מה שרחוקים היו מזה במצרים, ואתם אומרים למה זה יצאנו ממצרים. ואותו התרעומת חלה על אותו איש שמאס בעונג עוה"ב ומכרו בעונג גשמי בבצע כסף, ודאי ראוי לעונש, ואין בו מדה של אדם המעלה. ולא תקשה מהא דאיתא בסוטה (דף כ"א) דשמעון אחי עזרי' ויוחנן דבי נשיאה מכרו חצי שכר למודם בתורה עבור שהיו מפרנסם. שאני התם שמכרו כדי שיהיו יכולים לעסוק בתורה. וכבר שנינו באבות יפה שעה אחת בתורה ומעש"ט בעוה"ז יותר מכל חיי עוה"ב. וכל כך אהבו את התורה עד שלא בקשו גם שכרה בשלימות בעוה"ב. רק להתענג על ה' במלחמתה של תורה והלל ושבנא. כשאמר שבנא להלל נערוב ונפלוג היו ג"כ כדי שיהא הלל עוסק בתורה בדעתא צילותא. אבל הלל היה שקידתו כ"כ עד שלא היה עניו הגדול מפריע אותו מתורתו, כדאיתא במס' יומא (דף ל"ה), מש"ה לא נתרצה, משא"כ שמעון ויוחנן הנ"ל ידעו בעצמם כי אם יהיו בדאגת הפרנסה יפריע אותם מלימודם, וכדאי' בעירובין (דף ס"ה) דאמרי אביי ורבא דאי היה להם טרדה קלה לא היו שונין כ"כ. מש"ה נתרצו לוותר על עונג רוחני בעוה"ב כדי שיתעסקו בתורה בשקידה ואשרי חלקם. משא"כ למכור עונג רוחני עבור עונג גשמי. אין זה אלא מדור המתאוננים כאמור כל זה דברנו על מחשבותיו ועסקיו של אותו האיש המוכר:
<b>ועתה</b> נבוא לגוף השאלה אם יש בזה איזה ממשות בקנין או לא ומתחלה נוח לי לבאר הבדל בין שכר הרוחני של תורה לשכר של מצות. ואח"כ נבוא לענין שאנו מדברים. והנה איתא בפסחים (דף נ"ג) בהא דאיבעי להו תודוס איש רומי גברא רבא הוי או בעל אגרופין וקפשיט מדתניא את זו דרש תודוס איש רומי מה ראו חמ"ו שמסרו עצמן לכבשן האש למדו ק"ו מצפרדעים כו'. ר' יוסי בר אבין אמר מטיל מלאי לכיס של ת"ח הוי דאר"י כל המטיל מלאי לכיס של ת"ח זוכה ויושב בישיבה ש"מ שנא' כי בצל החכמה בצל הכסף. וקשה לי הא כמו שמוכיח דלאו בעל אגרופין הוי מדדרש ה"נ יש להוכיח שלא הי' עשיר בעלמא ונדיב דמה לעשיר הדיוט לדרוש ברבים אלא ודאי אדם גדול הוי. אלא מתחלה יש להבין מה העלה ר"י במה שאמר כל המטיל מלאי כו' הלא משנתינו היא במכות פ"א דכמו דמסייע לעוברי עבירה מקבל עונש של עוברי עבירה כך מדה טובה של מסייע לעושי מצוה כעושה מצוה אלא צ"ל שאין דמיון שכר מצוה לשכר תורה. ואם שאין לנו מושג בתענוגי עוה"ב מכ"מ יש לנו להמשיל לשכר המלוכה למי שזוכה לשכר. ויש שני מיני זכיות אחד מי שעושה איזה תיקון במדינה שראה המלך לאשרו במתנה כראות עיני המלך באיזה אות הכבוד לכבדו. והשני מי שמתכשר במלחמה הרבה ה"ז המלך מרימו למעלת שרי הצבא ואין שני הזכיות שוין. דזכות הראשון הכל יכולין לקבל אותו אות הכבוד וא"צ להוסיף השתדלות שיהא יכול לקבל שכרו. משא"כ זכות השני אין כל אדם יכול לקבלו. שהרי שר הצבא נדרש להיות מלומד ובעל עצה ותבונה ובאסיפת שרי הצבא להתיישב באיזה ענין נחוץ וכל אחד מחוה דעתו לפני המלך. ומי שהוא באמת אדם פשוט ואם יעלה לגרם מעלת שר הצבא. ובאסיפת השרים הוא יושב ודומם הלא ישבע קלון מכבוד. וא"כ אין יכול לקבל שכרו ולהתענג עליו אלא מה עושה המלך ברצונו. מתחלה נותן אותו האיש למקום למוד בני שרי הצבא עד שהוא מתכשר לכך. ואם שמכ"מ אין מדרגתו גבוה כשאר שרי הצבא מכ"מ יכול לשבת בשבת תחכמוני עם השרים וגם הוא יחוה דבר מצער. כך מעין זה הבדל שכר מצות משכר תורה. דשכר מצות הוא כעין זכות איש מדיני. וכל ישראל יכולין לקבלו. משא"כ שכר תורה הוא יושב בישיבה של מעלה ומי שאינו ראוי לכך אינו אפשר לקבל זה העונג הרוחני, ומה הקב"ה עושה מאציל עליו עוד בחייו איזה כח למוד. עד שלא ישבע קלון בהיותו לאחר מותו יושב בישיבה של מעלה וכ"ז העלה ר"י דהמטיל מלאי לכיס של ת"ח זוכה ויושב בישיבה ש"מ כו'. מעתה תודוס האף שלא היה אדם גדול בתורה מכ"מ האציל לו הקב"ה בחייו דבר מצער לדרוש ק"ו מצפרדעים כדי שלא יהא בוש בישיבה של מעלה בעוה"ב. וכ"ז בארנו בהרחב דבר (בס' במדבר כ"א) עה"פ באר חפרוה שרים כרוה נדיבי עם במחוקק במשענותם. ולא עוד אלא אפילו לאחר שהעלה ר' יוחנן דהמטיל מלאי לכיס של ת"ח זוכה ויושב כו'. מכ"מ אינו דומה למסייע לעושי מצוה. דשם תנן שיהא שכרו כעושה מצוה דומיא דמסייע לעוברי עבירה שהעד השלישי מסייע לעדים הראשונים ועונשם שוה. ומזה למדנו במכש"כ שכר מסייע לעושי מצוה שיהא שכרו שוה לעושה מצוה. משא"כ מסייע לת"ח שילמדו אע"ג שזוכה ויושב בישיבה של מעלה מכ"מ אינו שוה לת"ח עצמו כמו שאמר ר' יוחנן עצמו בברכות (דף ל"ד ע"ב) כל הנביאים לא נתנבאו אלא למשיא בתו לת"ח ולעושה פרקמטיא לת"ח ולמהנה ת"ח מנכסיו. אבל לת"ח עצמן עין לא ראתה וגו'. והדעת נותן ע"ז שהמסובין ויושבין עם המלך לא ישיבתו של זה דומה לישיבתו של זה:
<b>מעתה</b> נבא לענין דידן. דאפילו נעלה עה"ד שאפשר למכור שכר מצוה א"א למכור שכר תורה. שהרי אם יבא על שכרו ישבע קלון מכבוד בישיבה ש"מ ותו וכי אפשר לעלות עה"ד שאם יכבד המלך לעשות אותו איש שהראה גבורה ועצה במלחמה לשר הצבא. והוא ימכור אותו זכות לאחר. הלא המלך אינו חפץ ביקרו של הקונה כלל. ואינו חפץ שיהא יושב באסיפת השרים וכמו כן אי אפשר בשום אופן להעלות עה"ד למכור שכר מלחמתה של תורה. וממילא בנ"ד שמכר מחצה של כל שכרו ואותו שכר תורתו לא נמכר ממילא בטל כל המקח:
<b>ואין</b> לנו לחקור אלא במי שמוכר שכר מצוה ביחוד אם יש בזה ממש או לא. שהרי אם נתן המלך אות הכבוד של זהב לאחד. ה"ז יכול למוכרו אע"ג שהוא חוטא בזה שביזה את המלך מ"מ ממכרו ממכר. וא"כ היה מקום לומר שמכירת שכר מצוה אפשר הוא קיים אע"ג שראוי להענש ע"ז:
<b>אבל</b> באמת אין בזה הקנין שום חלות ושעבוד כלל מכמה טעמים חדא שהרי הוא דבר שלא בא לעולם. ואפילו למ"ד אדם מקנה דבר שלא בא לעולם אין הקנין חל אלא לאחר שבא לעולם כדאיתא בב"מ (דף ס"ו:) המוכר פירות דקל לחבירו אמר רב הונא עד שלא בא לעולם יכול לחזור בו. משבא לעולם אין יכול לחזור בו דקסבר אדם מקנה דבר שלא בא לעולם בשעת המכר שיהי' המכר חל משבא בעולם וכאן אפילו לא חזר עד מותו. ואח"כ חל חלקו בעוה"ב שוב אין המכר חל לאחר מיתה, כדאיתא בב"ב (דף קל"ה:) שאין מכר ומתנה לאחר מיתה כפרשב"ם בד"ה ואיזו הוא כו' שהרי אין כח לאדם ליתן מקודם לכן דבר שלא יוכל להקנות באותו הזמן שהוא רוצה שתתקיים המתנה ואחר מיתה היאך יכול אדם ליתן אחר שמת ונקבר. שנית, שהרי אין בזה אלא קנין דברים מה שאין בה ממשות. וכמו מוכר אויר הבית שאין בזה כלום, כדאיתא בב"ב (דף קמ"ז) ש"מ שאמר ידור פלוני בבית זה כו' לא אמר כלום עד שיאמר תנו בית זו לפלוני וידור בו. ובריש מס' ב"ב איתא וכי קנו מידו מאי הוי הא קנין דברים בעלמא הוא. ומזה הטעם קיי"ל ביו"ד (סי' רס"ד ס"א) שא"א למכור זכות חיוב מצוה. היינו שאם יש לו בן למול או ששחט וחל עליו מצות כה"ד, א"א למכור אותו הזכות לאחר אלא א"כ נשבע שיתן לו הזכות א"א לחזור בו. לאפוקי מדעת שלטי הגבורים ב"ק פ' החובל שכתב דאדם יכול למכור המצות שלו ויעלו לאיש הקונה דהא יש להם ערך עשרה זהובים לאחד. מיהו נראה דוקא מועיל הקנין במצוה שעתיד לעשות [פי' א"כ מוכר לו זכות מעשה המצוה וממילא יגיע לו שכרה] אבל לא במצוה שעשה [פי' דשכרה לבד ודאי א"א למכור. ומכ"ש אם מכר לו המצוה שיעשה והקונה לא עשה בעצמו ודאי הפסיד לעצמו]. ואנן קיי"ל כהרא"ש דא"א למכור זכות המצוה ג"כ. וגם השלטי גבורים הנ"ל מודה דיכול המוכר לחזור שאינו אלא קנין דברים. אלא דס"ל דכ"ז שלא חזר בו המוכר הוי קנין אע"ג דלא נתפס בקנין. ומחלוקת ישנה היא בפי' הגמ' ב"מ (דף ס"ו) בהא דאם תפס לא מפקינן מיניה. אם משום דהוי קנין כ"ז שלא חזר ביה, או משום דידע ומחיל. וכבר הובא שני דעות בחו"מ (סי' ס"ו סי"ז, ובסי' קכ"ו סכ"ב בהגהת הרמ"א והש"ך סקצ"ד). והנ"מ בין שיטת הרא"ש ובין שיטת שלטי הגבורים לענין אם מכר אבי הילד למוהל זכות המצוה שהוא ימול ובא אחר ומלו להרא"ש א"צ לשלם י' זהובים. שהרי האב בעצמו לא רצה למול והקונה לא זכה כלום. וכ"כ השלטי גבורים פ' כה"ד בשם הרא"ש אבל לדעת שה"ג פ' החובל אינו כן אלא כ"ז שלא חזר המוכר קנה הלוקח. וא"כ חייב התופס לשלם לו. ופליגי בפי' הכתוב וימכור את בכורתו ליעקב. ואח"כ אמר לו השבעה לי. ובאמת לא היה חל קנין הבכורה כלל לא בנכסים דהוי דבר שלא בא לעולם. ולא במעלת הבכורה שהוא קנין דברים בעלמא. אלא לשיטת שלטי הגבורים הוי מ"מ קנין אם לא יחזור בו ומש"ה השביעו שלא יחזור בו. אבל להרא"ש לא מהני קנין כלל. וכבר נשאל הריב"ש (בסי' שכ"ח) שראה השואל בשם הרא"ש דהמקנה דבר שלא בא לעולם אם נשבע על ככה שקנה הקונה ואפילו מת המקנה המקח קיים. וראיתו ממכירת הבכורה כו' והשיב הריב"ש דלאו הרא"ש חתום עלה ע"ש. והא דמכירת בכורה הוא משום שקודם הדבור היה אדם מקנה דבר שלא בא לעולם:
<b>נחזור</b> לענין דפליגי במכירת המצות היינו שמוכר זכותו שעליו שהוא יעשה. אבל אם כבר נעשה והוא מוכר השכר ומכ"ש אם לא עשה הקונה בעצמו מה שעליו לעשות על פי זכותו פשיטא דמכירת השכר בעוה"ב אינו אלא דברים בטלים תדע שהרי אי מרד ותוהא על הראשונות קמפסיד שכר מעשיו, כדאי' בקידושין (ספ"א) ואי נימא דמכר מהני ללוקח למיקני שכר המוכר. אמאי מפסיד במאי שתהי המוכר. ולומר דבאמת לא מהני במאי דתהי זו גרע מן הקודמת. וכי אפשר לומר דאי שיעבד חלקו לאדם דלא מהני מדה של הקב"ה להפסיד שכר התוהה עה"ר אלא ודאי דכל ענין המכירה בשכר דברים בטלים המה לכו"ע. ולא דמי לאות המלך שאם עבר ומכרו מכור. דשכר מצות אינו אלא טבע הבריאה כמו טבע הרפואות שאינו צריך ידיעת הרופא אם קיבל את הרפואה או לא כך המצות עושות שלהן בלי גזרת ה', כדאיתא ברבה ר"פ ראה משא"כ שכר מלוכה אינו אלא בידיעת המלך ונותן. והכי מפורש במדרש תהלים (קל"ב) ענין העונשין שהוא משל לרופא שהזהיר לחולה כו' ע"ש באריכות. והיינו דאיתא בירושלמי (שקלים פ"ה) ובב"ר (פ' תולדות) אר"ח כל האומר הקב"ה וותרן יותרו מיעוהי. פי' כמו שאוכל דבר המזיק אין ביד הרופא לוותר על מה שלא נזהר באזהרתו ושלא יכאב לו. כך א"א לוותר על עונש החטא. והא דתשובה מהני אינו וויתור אלא הוא רפואה המועיל לאותו סם המות. והיינו דכתיב ושב ורפא לו. ובהרחב דבר ס' דברים (ל"ב ו') בארנו בזה מאמר חנה ולו נתכנו עלילות ע"ש. ובהעמק דבר ס' ויקרא (ר"פ בחקותי) בארנו מאמר הגמ' ע"ז (דף ג') ראה ויתר גוים שאין אוה"ע מקבלין שכר כמצוה ועושה אלא כאינו מצוה ועושה. ושם עוד בד"ה ת"ר אם בחקותי אין אם אלא לשון בקשה כו' ע"ש הא מיהא ברור ששכר ועונש הוא חקות שמים וארץ כמו טבע סם החיים וסם המות. וא"כ לא שייך למכור רפואה שנתן הרופא לאותו חולה לאדם שאין לו אותו מחלה ויש לו מחלה אחרת:
<b>אחר</b> שכן יש לנו לבאר הא דאיתא בהגהת רמ"א יו"ד (סי' רמ"ו) דאפשר להתנות עם חברו שהוא יעסוק בתורה והוא ימציא לו פרנסה ויחלוק עמו בשכר. דדוקא במה שממציא לו מנוחה שיהי' יכול לעסוק בתורה וכמו שבארנו לעיל הא דשמעון אחי עזרי' ויוחנן דבי רבי. אבל מה שכבר למד וה"ה מה שילמוד בלי המצאת פרנסה שלו ודאי אין לו ענין. ונוסף דבר דמש"ה לא נאמר זה הדין אלא בעוסק בתורה ולא בשארי מצות. שיתנה עמו שהוא ימציא לו מצוה שלא הי' אפשר לקיימו בתנאי שיחלוק עמו בשכר. דבשאר מצוה אפילו לא יתנה עמו כבר שנינו (במכות פ"א) שהמסייע לבעלי מצות כעושה המצוה משא"כ מלימוד תורה כבר בארנו לעיל עפ"י ג' ברכות (דף ל"ד) שאין המסייע ללמוד דומה ללומד עצמו בזה מהני תנאי שיחלוק עמו בשוה. ובאמת מורידין מעט את כבוד העוסק בתורה ומגביהין כבוד המסייע לו עד שישבו יחדיו בישיבה של מעלה ויתענגו מזיו השכינה. וכבר מצינו דוגמא לדבר בעוה"ז בתענית (דף כ"ב) דמיעטו בכבוד רבא מעונג שלמא ממתיבתא דרקיעא כראוי למעלת רבא משום דמינן אכולי כרכא. ה"נ בשביל שהתנה עם המסייעו והעלהו יותר מן הראוי לו משפילין לו בכדי שיהי' שוין בישיבתם. וה' יאיר עינינו ויזכנו למה שעין לא ראתה:
הנני העמוס בעבודה נפתלי צבי יהודא ברלין. עש"ק כ"ג תמוז תרמ"ז
<b>סימן</b> <b>טו</b> כבוד ידיד ה' וידיד נב"י אדמו"ר הרב הגאון כו' מו"ה צבי יהודא נ"י, ר"מ בק"ק וולאזין יע"א:
<b>שאלתי</b> ובקשתי מכתר"ה לקיים הבטחתו אלי להשיבני כראוי בפרט בהלכה למעשה הנצרך לי כעת למאד. ע"ד הד"ת שנתהווה בפה מחני קודם ש"ק העבר ששותף אחד עיכב תח"י סחורה של שותפות מחמת טו"ת שהיה לו על שותפו. ואח"ז נתברר שאין בטענתו כלום וגרם לשותפו היזק חנם שבתוך כך ירדה הסחורה הרבה ביותר משוויה, והאריכו בטענותיהם. והנה ראיתי בפ"מ מעשה כזה באחד שהביא ברזל על יריד והיה לאחד תביעה עליו ומשך הברזל לרשותו. ופסק לחיוב והוכיח מהרא"ש ב"ק. ויש לחלק לפענד"ה דשאני פועלים דבנזקי אדם חייב על שבת אף דהדקו באינדרונא, כדאיתא ב"ק (פ"ה) משא"כ בנזקי ממון דפטור על שבת י"ל דזה לא מקרי רק שבת ופטור. והקשתי לשאול על הפ"מ מהא דגזל חמץ ועבר עליו הפסח דאומר לו הרי שלך לפניך. ואף דעכשיו אינו שוה כלום. וכש"כ היכא דלא נפחת רק מדמיו (דליכא) [דיכול[ למימר הרי שלך וכו'. ולפעד"ה צ"ע בזה. וג"כ מוכח מזה דאף דמטמא טהרותיו של חבירו דחייב היינו דווקא בעביד מעשה דאז חייבו חז"ל בהיזק שא"נ, וכמ"ש התוס' גיטין (נ"ג) ד"ה גזלן הוא כו' יע"ש וכ"כ מצאתי בירושלמי בפ' הנזיקין לחלק דשאני הא דנטמאה משום דלא עשה מעשה יעו"ש. שוב מצאתי בשלטי הגבורים ב"ק (פ"ט) דע"כ לא קנסו בגזל חמץ כו' משום דאף דדיינינן דד"ג עכ"ז בגזלן משום תקנת השבים פטרו עכ"ל אלמא דס"ל דהיה מקום לחייב משום דד"ג אך משום תקנת השבים פטרו א"כ י"ל דשפיר כ' הפ"מ לחייב משום דנידון של הפ"מ מיירי דכוונת התופס לתפוס עבור החמשים זהובים שחייב לו באמת וכיון דלא היה יכול לתפוס קצתו רק באופן כזה דאינה אותו דיקנה לעצמו רק דחייב אותו משום דהיה לו להודיעו אחר שתפס והציל את שלו כמבואר שם בפ"מ. וכיון דלא נחית בתורת גזילה לא שייך בו תקנת השבים, וכמ"ש התוס' ב"ק (צ"ה:) ד"ה בשבח שע"ג גזילה יעו"ש. ושפיר חייב הפ"מ מדד"ג. ואף שהקשתי מנ"ל לחייב דד"ג בהיזק שא"נ עכ"ז מוכח כהפ"מ ממ"ש התוס' ב"ב (ב') גבי מחיצת הכרם שנפרצה כו' דכתבו שם דא"ל דחייב משום היזק שא"נ דא"כ במזיד דוקא הי' ליה להתחייב עכ"ל, משמע דבמזיד ניחא דחייב אף דהתם לא הוי עיקר החיוב רק מדד"ג. אפ"ה במזיד חייב אף בהיזק שא"נ. וכן כתב הריטב"א בגיטין (נ"ג) בפירוש דע"כ חייב במחיצת הכרם משום שא"ל גדור ולא גדר מיקרי מזיד לחייב אף על ההיזק שא"נ יעו"ש וכן מוכח מב"ק (דף ק') גבי טימא את הטהור דחייב ואף דמתחלה היה ס"ד דהגמ' דלא מיירי דנגע ביה שרץ. רק משום דד"ג. וזה לא היה רק היזק שא"נ ואפ"ה חייב אלמא דד"ג ג"כ חייב בהיזק שא"נ. אך זה יש לדחות די"ל דבס"ד דס"ל התם דטימא את הטהור חייב מדד"ג ס"ל כמ"ד דהיזק שא"נ חייב מה"ת אבל למאי דקיי"ל דהיזק שא"נ לא שמיה היזק י"ל דפטור בזה מדד"ג. אך מהתוס' דב"ב וב"ק (ק:) ד"ה חייב באחריותו שכתב דאי קנס הוא במזיד דוקא היה לו להתחייב. אלמא דאף אם היזק שא"נ לא הוי רק קנס מתק"ח אפ"ה חייב ג"כ בדד"ג. ושפיר כתב הפ"מ לחייבו. א"כ בנידון שהשותף תפס בלא טענה כלל כאשר נתוודע אח"כ א"כ דינו ממש כגזלן. וי"ל דעשו בו תקנת נגזל ויכול לומר הרי שלך לפניך כמו בחמץ ופטור. ויעיינו בח"מ (רצ"ב ש"ך ס"ק ה') שכתב בשם מהר"א בן ששון דנסתפק במי שעכב הפקדון ת"י מחמת חוב לא מיקרי שולח יד בפקדון. ואכמ"ל ובעיקר דברי הפ"מ יש לדון דהא בהיזק שא"נ בשוגג פטור ובעובדא דידיה שכתב בעצמו שם בסוף התשובה שיש לומר לפמ"ש דבלא כיון להזיק פטור מדד"ג א"כ התם הא לא כיון להזיק. וסיים משום דהש"ך הכריע (בסי' ס"ו) לחייב אף בלא כיון להזיק כו', ע"ש, אלמא שכתב להדיא בעובדא דידיה דלא מיקרי כיון להזיק א"כ אף דנימא כהכרעת הש"ך דד"ג חייב אף בלא כיון להזיק. עכ"ז הא בהיזק שא"נ ודאי דפטור בשוגג א"כ יש לפטור התם ג"כ. ולבד זה תמוה לי מש"כ הפ"מ להוכיח מהכרעת הש"ך (בסי' ס"ו) שכתב לחייב בדד"ג אף בלא כיון להזיק והא בסי' (שפ"ו בש"ך ס"ק ו') כתב הש"ך גופי' להלכה לשיטתו דס"ל דד"ג לא הוי רק מדרבנן דשוגג פטור אלמא דהש"ך גופי' פ' דפטור ויש לי להאריך לפענד"ה בדבר. ולפענ"ד נראה לפטור בנידון דידן משום דנידון היה שהשותף החזיק תחת רשותו הסחורה י"ל דלא מקרי גרמא דלא עשה מעשה כלל. וכמ"ש הרא"ש בב"ק (פ"ח ה"ג) גבי שבת בהדקו באינדרונא דאם היה כבר בחדר וסגר עליו הפתח דגרמא בנזיקין הוי כמו גודר בפני' ומתה יע"ש. ודוקא בעובדא דפ"מ דחטף מיד חבירו ועשה מעשה שפיר יש לחייבו משום דדומה לכפתו במקום שסוף חמה לבוא, דאם הביאו ממקום אחר וכפתו שם דחייב וכמ"ש שם הרא"ש ותוס' בסנהדרין (ע"ז) והתוס' ב"ק (נ"ו) אילימא כו' א"כ שם כיון דחטף והביאו לבית הוי כמו שהביאו במקום שסוף חמה לבא וה"ה ששם ההיזק אחר כלות היריד לבא דהוי מעשה כמו המטמא טהרותיו כו'. אבל בנ"ד דלא עשה מעשה ומיקרי גרם בנזיקין דפטור ואף דחצירו קונה להתחייב משום גנבה באונסין עכ"ז במזיק דבעי מעשה פטור משום מזיק. ויעיינו בקצוה"ח (סי' קפ"ט). ולבד זה נ"ל לומר בהך דין של הפ"מ לפמ"ש התוס' בגיטין (מ"ב) בשוכר פרה מחבירו ונולדה בה מכה שסופה להתרפאות דפטור משום דאין שבת בבהמה. והובא בח"מ (ש"ז ו') וחד שיטה ס"ל לחייב משום דאם יבא למוכרה קודם שתחזור הרפואה תפחת מדמיה מיקרי נזק וכמ"ש הסמ"ע (סק"ט), אבל הרמ"א הכריע שם להלכה דפטור ומיקרי שבת ה"ה בנ"ד י"ל דסופה לחזור דאם ימתין על יריד הבא אזי יחזור המקח ולא מיקרי רק שבת דפטור ויכול לומר המתן על יריד שיבא לאח"ז ופטור. ובש"ך ח"מ (סי' שס"ג) העלה דאף בשומרים יכול לומר הרי של' לפניך בחמץ ועבר עליו הפסח אף דהתם לא שייך תקנת השבים. וע"כ מוכח דכיון דלא עשה מעשה בפועל אינו חייב על ההיזק שאינו אאא ע"כ פטור משום דאף שפשע ולא מכר החמץ עכ"ז לא הוי רק פשיעה וכיון דלא הוי מזיד פטור על היזק שא"נ. ונ"ד י"ל דהוי במזיד ועכ"ז פטור מטעמים דלעיל אך לפמ"ש הנתיבות (בסי' ש"ה, ובסי' קע"ו) דשותף חייב אף על מניעות הריווח וגרם בנזיקין י"ל בנידון דידן חייב ג"כ השותף על הגרם היזק ואף דאחר היה פטור עכ"ז שותף גרע. אך באמת עיקר דברי הנתיבות שהוכיח זה מב"מ (ע"ג) דישלם לו כדאזיל אפרוותא דזול שפט ואף דהוי מניעת הריוח דע"כ מוכח דש דשותף חייב על מניעות הריוח ומזה הוכיח הנ"מ דין מחודש הנ"ל וגם בסי' (קפ"ג) כתב כן. אך באמת כבר כתב הרא"ש שם לתרץ זה וכתב דמיירי בהתנה שישלם ואל"כ פטור מלשלם יעו"ש. אלמא להדיא דאף שותף פטור על מבטל כיסו של חבירו וכן מוכח מב"ב גבי שתלא טבחא כו' מותרין ועומדין הוי. והקשה הנימוק"י הא ישלם ההיזק ותירץ משום דהריוח שיהיו מהנטיעות פטור וא"צ לשלם רק כעת ההיזק יעו"ש. אלמא להדיא דפועל פטור לשלם על גרה"ז. ולא כמ"ש הנתיבות דשותף ופועל חייב אף על מניעת הריוח א"כ בנ"ד פטור השותף לפענד"ה. ואין לנו כח להוציא מהשותף ואבקש מכתר"ה להשיבני תומ"י ע"י המוקדם האפשרי כי נחוץ לי הד"ת לפסוק שנוגע לסך גדול ואם חס ושלום שגיתי מרוב הטרדה אבקש מרומעכת"ה לדון אותי לכף זכות ומגודל בטחוני ברוב טובו וצדקתו שדרכו להשיב לכל ובפרט למי שהבטיחו קצרתי ואברכהו בכטו"ס:
<b>סימן</b> <b>טז</b> ב"ה, ד' לסדר זאת חקת התורה, השלום והברכה לפ"ק כבוד הרב המאוה"ג וכו' אבדק"ק
<b>ראדשקאוויץ</b>.
<b>מכתב</b> מעכ"ת שי' הגיעני שנית. ולמען הכבוד והפצרת ידידי שי' הנני להשיב. אם כי לא מלבי ומרצוני להזדקק לעומק ענינים אלו. אך אהבה דוחקת הרצון. והנה בענין של הפ"מ באחד שתפס סחורה ש"ח כסבור שיש לו טענה והפסיד היריד. ודן הגאון בעל פ"מ ז"ל מהא דכתב הרא"ש גבי שבת כו'. ומעכ"ת שי' הרבה להשיב ולדון בזה. וספר זה אינו עמדי. אבל במעט דברים שהעתיק מע"כ שי' אני דן. שלא כמו שהבין מעכ"ת שי' דמניעת זה הריוח הוי היזק שאינו ניכר. וכמו חמץ שעבר עליו הפסח. לא כן ידידי היזק ניכר הוא דתמול היה שוה הסחורה כך והיום שוה כך. ומי אינו יודע שומת הסחורה. ולא דמי לחמץ שעבר עליו הפסח שאין ניכר דזה החמץ של ישראל היה בפסח. או טהרות ונטמא. שאינו ניכר אם נטמא. אבל כאן ניכר שהסחורה בזול. וה"ז כמו פסלתו מלכות דאיתא בב"ק (דף צ"ז) דמיקרי הזיקא דמינכר. ולא פטר רב הונא בגזלן, אלא משום דס"ל דלעולם מיקרי כעין שגזל כ"ז שלא נשתנה. אבל לכ"ע הוי הזיקא דמינכר [ואע"ג דבגזלן והשהה הסחורה עד עבור היריד והוזל. לכ"ע אומר לו הש"ל. אפי' לשיטת הרמב"ם דפסק כרב יהודה. שאני גזלן דבעינן הזיקא שאינו מצוי. אבל הזיקא דמינכר ומצוי מודה רב יהודה כהא דפירות שהרקיבו מקצת דהוי הזיקא דמינכר כמבואר בתוס' (ב"ק נ"ו:) ד"ה פשיטא. דשומר חייב ואע"ג דשם (דף נ"ה) פשיטא להו להתוס' דשומר פטור בהיזק שא"נ ומוכרח דמיקרי הזיקא דמינכרי ומ"מ גזלן א"ל הש"ל. והיינו כמ"ש הנימוק"י בטעם פירות שהרקיבו מקצת משום דמצוי כך. ה"נ מצוי שיוזל השער. אבל לענין מזיק אין נ"מ בכך]:
<b>וזהו</b> שיטת רש"י ב"ק (דף מ"ה) לענין שור שהמית כ' דהוי היזק הניכר מדמחייב באתפסיה בידים כמו שהקשו התוס'. ר"ל דאפי' במתפיס במזיד יש לפטור. דלא קנסו ההיזק שא"נ אלא במזיק במזיד. אבל כאן קא סבר מצוה קעביד לקיים ובערת הרע מקרבך וע"כ לעולם הוי היזק הניכר והיינו משום דתורא נגחנא קלא אית ליה כדאיתא לעיל (דף ל"ג:). וכיון שנגמר דינו ניכר שהוא השור אין לו דמים. ומה שהקשו התוס' עוד על פירש"י שני קושיות מתרצי בהדדי. דכ"ז שלא אתפסיה בידים אלא שב"ד נטלו אותו מן השוק ודאי ה"ה היו מחפשין אותו מתחת מסגרו של השומר. אבל אי אתפסיה בידיה אפשר שמיירי באופן שלא נזדקקו לחפוש אחריו. כי אם באם הביאהו לב"ד. וא"כ הוי מזיק בידים. הא מיהא מיקרי ניכר הזיקא בכך. וה"נ הסחורה ידוע שהוזל היום ומינכר הזיקא מ"מ בפירש"י הנ"ל עוד יש לתמוה הרבה. אי מינכר הזיקא א"כ לרב יהודה אמאי יכול לומר בגזל הש"ל. ותו יש להבין סוגיא דגיטין (דף נ"ג:) לפי זה ואכ"מ]:
<b>וגם</b> אין לפטור מטעם דאם יבא יריד אחר ישוב לדמיו ואינו אלא שבת שפסק הרמ"א בסי' (ש"ז ס"ו) כהרא"ש דפטור לא דמי לשור שהשכירו בעליו. והרי אינו עומד לסחורה, אלא למלאכה, והרי זה אינו אלא שבת. ומאן דמחייב ס"ל דמ"מ אם רצה למכרו היה מפסיד. אבל סרסור שהיה לו שוורים, והזיקן אחר הזיקא דהדר, ודאי חייב, דמ"מ השתא הוא דפסיד מדמיו וה"נ בסחורה:
<b>ולא</b> הוצרך הפ"מ אלא משום דלכאורה אינו אלא גרמא בעלמא שהרי מה שהכניסו לביתו לא התחיל ההיזק. ועוד יכול למכרו ומה שלא הניח אח"כ אינו אלא ממילא ומכ"ש לשיטת הרא"ש בהא דרבה (דצ"ח) בדוחף מטבע ש"ח לים דפטור והכי פסק הרמ"א (בסי' שפ"ו). ואע"ג דהתם דוקא באדי' אדוי אבל שקלי' בידו חייב. שאני התם דהשבה בעי למיעבד. ור"ל דכ"ז שמונח בים לא מקיים מצות השבה ול"מ למימר להוי פקדון בידי. כמו באם מונח ברשותו כמבואר שם (דף ק"ד.) אבל בנ"ד אפילו שקלי' בידו וגזלן הוא פטור. שהרי הוא משיב בעין. ולא תקשה ממ"ש הש"ך שם (סק"ז) דפוחת מטבע ג"כ יש נ"מ בין הגביהו. התם הוא ג"כ מטעם אחר כמבואר ביש"ש משום דהוי כמו זוזי ועבדי' נסכא יע"ש. ומטעם זה היה נראה במ"ש הנתיבות (סי' רל"ב סק"י) לדקדק מהשו"ע בחוטף חפץ מחבירו והוליכו למקום אחר חייב בחזרה מטעם מזיק. ולי היה נראה לומר דמלבד שאינו מוכח התם אלא דחייב בגנבה ואבדה כמו שומר. ואפילו תימא דהש"ע מחייב בחזרה. היינו לטעמי' קאי שפסק בדוחף מטבע לים חייב. אבל לפי דקיי"ל כהרמ"א פטור. אבל יפה דן הפ"מ מהא דכתב הרא"ש גבי שבת דהדקי' באדרוני' וחייב ומסוגיא דגמרא עצמה היה אפשר לומר דשאני שבת דחייב אף בגרמא. אבל למ"ש הרא"ש דגרמא פטור, ומ"מ חייב בהדקי', וע"כ מיקרי גרמי ה"נ הוי גרמי ולא דמי לדוחף מטבע לים דהתם או כסברת הראב"ד משום דאיתי' קמי' וקחזי ליה ויכול ליטלו בעצמו או ע"י שלוחו. משא"כ כאן שאינו מניחו. או כסברת רש"י דהוי גרמא בנזיקין. ונראה הטעם משום דמטבע לא שייך ביה זולא ויוקרא, כדאיתא ר"פ הזהב אלא שנצרך ליתן עבור הוצאה מהים. וזה אינו נזק בגוף מטבע. אבל בדוחף איזה סחורה לים והוזל מחמת זה באמת חייב לכ"ע. וה"נ בנותן על מסגר ואינו מניחו על השוק חייב משום גרמי:
<b>מיהו</b> לשיטת הש"ך דדינא דגרמי פטור בשוגג ה"נ אפשר לומר דפטור. שהרי כסבור הוא שהדין עמו. וכה"ג הוי שוגג לענין חטאת דכסבור הוא שמותר. מיהו לא דמי שהרי יודע שעוד יש לו לעמוד בדין א"כ הו"ל לדון לפני היריד או בא"א, שלא לגרום היזק בברור מחמת ספקו. ולא דמי אלא ללא כיון להזיק דהיינו פשיעה וקרוב למזיק במזיד ובזה מודה הש"ך כדמוכח (בסי' ס"ו) מיהו דבר זה תלוי בראות עיני הדיין:
<b>כ"ז</b> דברנו בחוטף סחורה ש"ח. והשתא נזיל לדין שותף. ועלה ע"ד מכת"ר שי' לפטור. משום דבשותף ודאי אינו אלא ממילא. שהרי הכניסו ברשות, ודא בורכא, דבשותף כל חיובו אינו אלא ממילא, כדאיתא בב"ק (דף ד':) והא ש"ח כו' וקתני הזיקא דממילא וכמו היה לו לקדם, ברועים ומקלות. ורק. בנותן מעות לשותף למסחר. פליגי הראשונים ז"ל בהבנת הסוגיא דפרוותא דזולשפט והרא"ש ס"ל דפטור כפשטא דתוספתא. והובא בח"מ רס"י (שפ"ג), ובנה"מ נדחק ליישב ואכ"מ. אבל כ"ז אינו אלא במעות, שאינו היזק ניכר. שהרי המעות לא הוזלו, והמבטל כיסו ש"ח בידים פטור, ורק בשותף עלה עה"ד לחייב. משום דמסתמא דמי כהתנה, כמו אם אוביר ולא אעביד כו' אבל ע"פ דין ודאי פטור גם שותף ושומר בהיזק שא"נ כדעת הראשונים ז"ל בחמץ ועבר עליו הפסח דהשומר יכול לומר הש"ל, ולא כרש"ל. ובאמת דעתו ז"ל תמוה שלא יגע ליישב קושיית רש"י בהא דר' יעקב פוטר בשור שנגמר דינו משום דגומרין דינו של שור שלא בפניו, ולא מחייב משום דהוי לי' לשחוט ולאכלו, וה"נ בחמץ וזה ברור. מיהו כ"ז במעות דהוי היזק שא"נ, אבל בסחורה דהוי היזק הניכר כמ"ש, ודאי אין נ"מ בשומר בין מכר לפני זמנה דמבואר בסי' (קע"ו סי"ד בהגהת רמ"א). בין לא מכר בזמנו דהוי היזק דממילא, ותו לא מידי. ומרוב טרדה, ורב העבודה, ואני עומד עה"ד, ע"כ הנני מסיים, והמקום יאיר עינינו לעמוד על האמת:
כנפש ידידו מוקירו ומכבדו נפתלי צבי יהודא ברלין
<b>סימן</b> <b>יז</b>
<b>תשובה</b> להרב דק"ק קאמין בעזה"י:
<b>ע"ד</b> אשר נשאלנו בשלשה שהיו עסוקים אצל אדון אחד פעם בשותפות ופעם כל אחד בפני עצמו, וקיבל ראובן מעות מהאדון יותר מהמגיע לו, ולהשנים הנותרים היה האדון חייב. ויהי היום שנתהוה קטטה ביניהם לפני האדון, באשר ראובן היה מתפאר לפני האדון שמגיע מהם לו, וכאשר ראה האדון קטטם. אמר הנני אנכי מנכה את המגיע לי מראובן מהכלל. ואתם יקוב דין ישראל ביניכם. וכאשר באו לחשבון ברור לפני בית דין. נמצא שאין מגיע לראובן מאומה, ומבקשים ממנו את המגיע להם מהאדון, והוא אינו רוצה לסלק. עוד היה מגיע מראובן לא"י אחד אשר היה תובעו כ"פ והוא היה מדחהו, ונכנס הא"י לארוות סוסים של השותפים וגנב סוס וברח עמו, ולא נדע אם חשב הא"י שהוא של ראובן, ובאמת הוא של השותפים, ומבקשים מראובן עבור הסוס באשר נפטר מחובו לאותו א"י, זהו תורף השאלה. ובאמת אינם נסקרים בסקירה אחת בדבר השותפים ודאי חייב ראובן לסלק כל המגיע מהאדון להשותפים אם מגיע סך כזה ממנו להאדון, לא מיבעי אם קיבל המעות בעת השותפות, והסך המגיע מהאדון להשותפים ג"כ מעסק השותפות, פשיטא דכל מה שקיבל מהאדון לצורך השותפות הוא בא וזכה לכולם ומאן פליג להו, ואפילו היה חסר כל המגיע להם, היה צריך לחשוב החסרון גם לו ואינו יכול לעכוב לעצמו כמבואר בסי' (קע"ו סכ"ח), ואפילו מה שקיבל מהאדון היה שלא מהשותפות, או היה מגיע להם בעסק בפ"ע מ"מ חייב לשלם, ולא מטעם שעבודא דר"נ המבואר בסי' (פ"ו ס"א) דהתם מיירי במשכון של א"י שמצות השבה לא"י כמו לישראל אם אך יתבענו הנכרי בהחזרת המעות. אבל במלוה דידוע דקי"ל הפקעת הלוואתו, רק משום חה"ש ולא קאי עליו ונתן לאשר אשם לו אבל הכא נתחייב ראובן מחמת מעמד שלשתן, כיון שאמר האדון במע"ש שיקוב דין ישראל ביניהם הכוונה מבואר שיעשו חשבון אם יגיע מהשנים לראובן אזי יעלו זב"ז, ואם לא יגיע אזי יסלק ראובן להם המגיע לו, ואע"ג שלא פירש דבריו, מכל מקום גלוי דעתא מהני כמ"ש בעה"ת (שער כ"ח ח"ג) לענין מע"ג בזה"ל ומצינו בכל מקום דבגלוי דעתא דחד מינייהו מגליא דעתא דכולהו כו'. והוא הדין המבואר בסי' (קכ"ו ס"ג), ואע"ג שהרמ"ה ורא"ש חולקים וס"ל דבעינן שיפרש דבריו מנה לי בידך תנהו לפלוני, לא דס"ל דלא מהני ג"ד, שהרי לשון הרא"ש כשלא הזכיר המנה לא מחזי אלא כערבות שלא בשעת מתן מעות, משמע הא אי מחזי כאותו ממון המגיע לו מודה דלא בעינן דוקא שיפרש דבריו, והיינו שכתב הרא"ש בפ' המקבל (סמ"ג) אם השולחני אין רוצה ליתן לו פשיטא דחוזר אפילו במע"ש כיון דאין לבעה"ב בידו לא מלוה ולא פקדון. משמע דאי היה בידו א"י לחזור בו אע"ג שלא פי' דבריו (כמ"ש התומים) אלא משום דדרך בעה"ב ליתן לחנווני ולשולחני איזה סך, והמה יפרעו מעט מעט לפועליו, וידוע דע"מ כן הוא ממחהו אליו, וה"נ ידוע דרך האדונים שלא להרבות דברים ועסקים עם יהודים כאלה, וגם שלא לגזול מא' וליתן לשני במתנה, ושנאמר דלזה כיון במה שאמר שיקוב הדין ביניהם ח"ו, אלא פשוט שאינו רוצה לתבוע מאותו יהודי כיון שיש בידו מקום שיסלק לשניהם ומכ"ש שכסבור שמגיע מהם לו הרי זה מעמד שלשתן ממש, ואין בזה ספק:
<b>אמנם</b> בדין אותו א"י. יש לחקור מתחילה אם פירש הא"י בפני עדים שהולך לגנוב סוס מאותו מקום באשר שמגיע לו מראובן, דבל"ז לית דין ול"ד שאין להם על ראובן כלום, דמי יודע בשביל מה גנב. ומבואר בשו"ע (סי' קכ"ח ס"ב) לענין מסים שאדם נתפס ע"ח וחייב לשלם דמ"מ בעינן שיקחו ממנו בפירוש בגלל פלוני בפני עדים, וע"כ לא הוצרך למעט אלא בשהיה גילוי דעת שתובע לפלוני, ובזה שגובה ממנו לא יוכל עוד לתבעו, ומ"מ לא מהני עד שיפרש דבריו, מכ"ש כאן שאם לא אמר כלל בפני עדים, מי יודע שלא יתבע עוד לראובן ויכחיש את הגניבה, או יתבעו השותפים את הסוס מיד הא"י לפני שופטי המדינה, והא"י יחזור על ראובן, ואפי' רב מודה בכה"ג, שהרי טעמיה דרב את שרי עביטך ממני, אמנם אם פירש הא"י שהולך ליטול המגיע לו מיד ראובן באופן שאין לחוש עוד לזה. בזה יש לעמוד על מקור הדין דנתפס ע"ח, וצריך אני לבאר בעזרו ית"ש:
<b>ומתחילה</b> יש לבאר דין הפורע חובו ש"ח. דקיי"ל כחנן דא"צ לשלם. וכתבו התוס' (ב"ק נ"ח.) דכיון דלא חשיב הפסד, אינו מצילו אלא מצער בעלמא כו', ורש"י ז"ל כתב הטעם דמצוה הוא דעבד. עוד כתבו טעם כדאיתא בירושלמי כתובות פרק בתרא ונדרים פ"ד דאמר מפייסינא ליה כו' ונ"מ רבתא בין אלו טעמים, דאי מודה הלוה שאין בדעתו לפייס ולא עתיד המלוה למחול, לטעם הב' חייב לשלם ולל"א פטור, ולכאורה קשה על הטעם הא' הא בירושלמי מפורש כטעם הב'. אבל באמת תליא בפי' הירושלמי שם שמביא ראיה דאפילו בע"ח דוחק פטור מהא דתנן בנודר הנאה דשוקל שקלו, ומוסיף עוד להביא ראיה מהא דתנן שם מקריב עליו קני זבים וז"ל הירושלמי ואפילו בע"ח שהוא דוחק שמעינן לה מן הדא ושוקל את שקלו כו' תדע לך שהוא כן דתנינן מקריב עליו קני זבים כו' לא בשלא נתן לתוך ידו כלום, ופי' הרשב"א בחי' נדרים דמסיים הטעם משום שלא נתן לתוך ידו כלום, כלומר שלא עשה לו אלא הבריח ארי ממנו, ואחריו פירשו הכי הק"ע ופ"מ, וא"כ הרי מסיק כטעם הראשון, ואין אנו צריכין לטעם הפיוס, אבל הרי"ף והרמב"ם ושו"ע (סי' קכ"ח) הביאו טעם הירושלמי דאמר מפייסנא הוית ליה, מבואר דלא חזר הירושלמי מזה הטעם, וע"כ מפרשי הכי, ואפילו בע"ח דוחק אי יכול לומר מ"מ מפייסינא אע"ג שהוא דרך רחוק, ופשיט משוקל לו את שקלו כו' והתם ע"כ הטעם אע"ג דלא שייך שם פיוס כלל, מכל מקום משכחת מי שנודר לשקול הרבה שקלים לתה"ל. והכוונה לפטור חובת אחרים כהא דאיתא במשנה דנזיר פ"ב הריני נזיר ועלי לגלח נזיר דנודר להביא קרבן נזיר, וא"כ יוכל לומר דהוי משכח מי שנדר להביא עבור אחרים כיון דהוא מצוה. ומסיים הירושלמי תדע לך שהוא כן ומקריב עליו קני זבין וכו', ור"ל דמהא דשוקל לו שקלו יש מקום לדחות דמיירי בגבוי ואבוד, כדאיתא בבבלי בכתובות שם, אבל מהא ראיה דע"כ אומרים משכחנא מאן דנדר בהו, ודחי שאין ראיה דמיירי שלא נתן לתוך ידו כלום, פירוש לא שמודר הנאה מפריש עליו והוא פוטרו מממון, אלא בכהן מה"נ מקריב עליו, וכאוקימתא דש"ס דילן. והש"ך נדחק לפרש באופן שכתבתי ובא"א דר"ל שכבר בא ליד כהן, ואח"כ אפילו נאבד אין אחריותם עליו, ויפה תמה התומים דעיקר הדין ליתא דודאי כל זמן שלא נזרק עליו הדם לא יצא י"ח. והקצה"ח יישב ע"פ משנה דשקלים דהמספק את הקינין מספק את הפסולות ועדיין לא הועיל בהא דתנן חטאות ואשמות, אלא אי נימא דלא כפירוש הרשב"א ז"ל העיקר כמ"ש דהירושלמי מדחה די"ל דמיירי שכבר בא לידי כהן, והכהן מקריב עליו. ובאמת הכי מפרש ש"ס דילן בנדרים (ל"ה:) דכהני שלוחי דרחמנא נינהו ע"ש. וע"פ זה בארתי הסוגיא דשם דמקשה ולטעמיך ליתני מקריב עליו קרבנות, אלא מח"כ שאני דאר"י הכל צריכין דעת חוץ ממח"כ כו'. והקשה הר"ן א"כ לידוק להיפך דדוקא מח"כ שרי הא שאר קרבנות אסור, וכהני שלוחי דידן נינהו ויישב בדוחק. עוד הקשה ממימרא דר"י עצמו ועוד. ולפי דעתו דר"י מיירי בהקרבת כהן ע"כ אתי כעולא בערכין (כ"א) דעולה ושלמים צריכין דעת בעלים בהקרבה, ולא כשמואל, וא"כ הלכה כר"י והרמב"ם פסק כשמואל. אבל האמת דר"י מיירי בין בהפרשה בין בהקרבה דצריכין דעת לשמואל כדאית ליה ולעולא כדאית ליה, זולת מח"כ אין צריכין דעת כלל, וכן פי' הרא"ש, וא"כ ה"פ הסוגיא דס"ד דע"כ מיירי בהקרבת כהן דאי בהפרשה א"א גם במח"כ להפריש שלא מדעת בעלים, ושפיר מוכח אי שלוחי דידן אי שלוחי דרחמנא אבל כדר"י דמח"כ א"צ דעת בעלים כלל. א"כ לא מוכח מידי דאפשר לפרש כהירושלמי דמיירי בהפרשה וכחנן כהא דתנן שוקל את שקלו, וכהא דתורם את תרומתו כו' ולמאן דמפרש (בדל"ו ב') במפריש משלו על ש"ח, וכשיטת הרשב"א דאתי כחנן. ומיושב במ"ש הא דדל"ו א' דמתיב רשב"א מהא דתניא אם היה כהן יזרוק עליו דם חטאתו וד"א ולא מקשה ממשנתינו ע' בר"ן ורא"ש אבל למ"ש פשוט דמפרש כהירושלמי במפריש עליו:
<b>נחזור</b> לענין דהירושלמי מתפרש בשני אופנים א' כהרשב"א ומפרשי הירושלמי. וזהו דעת התוס' בישוב הראשון. או כמש"כ הש"ך ובא"א. וזהו דעת הרי"ף ורמב"ם ושו"ע. וישוב הב' של תוס' דדוקא משום דמפייסנא א"צ לשלם. ומיהו אפי' בע"ח דוחק כמבואר בש"ע ולא כהש"ך. והוכחת התומים חזקה בהא מדסתם הרמב"ם בהא דשוקל שקלו ולא מפרש בגבוי ואבוד אלא לעולם שרי. מיהו הטעם לא משום שאינו נותן לתוך ידו כמש"כ התומים שהרי מפורש ברמב"ם הטעם דפורע חובו א"צ לשלם משום פיוס. אלא הטעם משום דמשכחנא נדרי מצוה להפריש שקלי אחר, ואין לו הפסד אם יבוא עלי או על אחר. וכן בהבאת קרבנות מח"כ שרי מזה הטעם:
<b>ועפ"י</b> זה ניחא לי הא שכתב הרמב"ם (בפ"ו מה' נדרים ה"ה) הי' שמעון כהן מותר להקריב קרבנות ראובן שהכהנים שלוחי שמיא הן. מבואר דמפרש משנתינו בהקרבה ולא בהפרשה ומש"ה שנה לשון משנתינו וכ' סתם קרבנות שלא כדרכו בקודש להביא לשון משנה או גמ'. אלא משום דקשה דיוק קני זבין כו'. ומיהו משנתינו מיירי בהפרשה כמש"כ. אבל הרמב"ם דמיירי בהקרבה ע"כ שנה משנתו בסתם קרבנות. וכ"ת הא גופא קשה לישני לן הרמב"ם מפריש עלי' קני זבין כו' ושאר קרבנות אסור בלי דעת בעלים כמ"ש הרמב"ם (בפי"ד מה' מה"ק ה"י ופ"א מה' מח"כ ה"ה). אבל לפי מש"כ דעיקר היתר למודר הנאה הוא משום שיכול לומר דמשכחנא מאן דנדר להביא קרבנות אחר. וא"כ זה אינו אלא עד שלא כלו קץ דג' רגלים. אבל במי שכלה זמנו וא"א להמתין עוד ע"כ יביא בעצמו. ועי' תוס' ר"ה (דף ו' ע"א) ד"ה יקריב דאי בעובר על ב"ת ממשכנין אותו ג"כ. וא"כ מודר הנאה אסור להביא עלי' מש"ה סתם רבינו בהקרבה ובכל זמן שרי. וכן בהא דתורם מפרש הרמב"ם בה' נדרים שם ה"ו בתורם מש"ח על ש"ח ואע"ג שפסק דתורם משלו על ש"ח טה"נ שלו. וא"כ יכול לפרש משנתינו בתורם משלו על ש"ח. אלא משום דא"כ לא שרי אלא באופן דלא בעי למיכל מיד אבל אם בעי למיכל אסור:
<b>וממוצא</b> דבר יתבאר כל דברי הרמ"א בסי' קכ"ח. די"א דוקא כשפורע לישראל כו' ר"ל דלפי הטעם של הש"ע משום פיוס. וידוע דב"נ על פחות משוה פרוטה לאו בר מחילה הוא מש"ה חייב לכ"ע. מיהו דעת המרדכי שהביא הש"ך ס"ל כמ"ש התוס' הטעם משום דלא אתי לידו. ואין נ"מ בין ישראל לב"נ וכן דעת הרשב"א ז"ל כמש"כ הש"ך. אבל בש"ע מבואר טעם דבע"ח דוחק מכ"מ הוינא מפייס ליה. משא"כ בא"י אנן סהדי שלא כן. או אפי' לסברא דפיוס כתבו התוס' דבע"ח דוחק אומר הייתי מוצא אוהבים שיפרעו בשבילי וא"כ ב"נ נמי:
<b>ומעתה</b> נזיל לנתפס ע"ח שאין חברו חייב לשלם והוא מהירוש' פשד"ג וב"ק פ' הגוזל בתרא וקאי על חוב ג"כ כמ"ש הש"ך בשם המרדכי ב"ק שם. ובאמת הכי מוכח מגוף הירושלמי דאמר רב את שרי עביטיך ממני. ובפ' שד"ג מיירי לענין פורע חובו. אלמא דבהא מיירי גם מחלוקת דנתפס ע"ח, מיהו הסמ"ע הוסיף דה"ה אפילו במקום שהפורע חובו ש"ח חייב לשלם. מכ"מ בנתפס ע"ח אינו חייב לשלם. וכ' הטעם משום שהפורע חובו י"ל דמשום שלא ימנעו מג"ח צריך לשלם. משא"כ בנתפס שלא מדעת. והוא כעין סברת התוס' ב"מ פ"ב לענין השבת אבידה דלהכי תנן שטף נהר חמורו כו' יש לו שכר משום דהוי השבת אבידה ויותר מזה העלו דאם שלא בפני בעל החמור צריך לשלם דמי חמורו. וא"כ ה"נ י"ל דבע"ח דוחק או ב"נ דצריך לשלם הוא משום דהוי הש"א אבל שלא מדעתו לא תקנו. אבל הוא נגד גמ' מפורשת בב"ק (דף נ"ח) דמבריח ארי דפטור אם הוא מדעתו מ"מ חייב כשנעשה שלא מדעת. ובנתיבות המשפט כתב סברא להיפך ע"פ מ"ש התוס' ורא"ש שם (דק"א) דנכסים שנהנו ונשתבחו שלא ע"י מעשי הנכסים א"צ לשלם, והיינו דקאמר שם אי אין שבח סמנין ע"צ אין צריך לשלם והא פשיטא דאם אדם משביח וצובע צמרו ש"ח צריך לשלם וכ"כ הש"ך (סי' שצ"א) וה"נ מה שמשביח הנכסים במה שמסיר השעבוד הוי כמשביח נכסי חברו להכי אם מדעת חייב ושלא מדעת פטור. וזה תמוה דהא תינח אם יש לו נכסים ואם אין לו נכסים מה משביח אלא שמסיר ארי מיני' ושלא מדעת בכה"ג חייב כסוגיא דב"ק הנ"ל ותו אפילו הסרת השעבוד מנכסים אינו אלא מבריח ארי מנכסיו. דמכאן ולהבא ה"ג. ותו דעיקר סברת התוס' והרא"ש צריך טעם, אמאי נשתנה דין משביח להיפך ממבריח. ובאמת בשיטה מקובצת (ב"ק ק"א) ראיתי שיטה אחרת בהא דצמר. עכ"פ דברי התוס' והרא"ש צריכין דעת להבין, ואין נ"ד מתיישב בהם, ע"כ היה יותר נראה עיקר דעיקר הטעם דנתפס ע"ח א"צ לשלם משום דכיון דבגזלנותא הרי הוא נתפס מי יאמר שלא בעלילה בא עליו, ובל"ז היה ג"כ גוזלו, והא דאומר בשביל פלוני הוא בא עילה מצא לומר כן, וכ"ז הייתי נצרך לדחוק אם היה מפורש דגרע נתפס שלא מדעת מפורע חובו ש"ח. אבל עיקר הדבר תמוה לי מאין יצא להסמ"ע לומר כן, והרי הדברים פשוטים כמ"ש עיר שושן, דחוב צריך לשלם, ולא כל חוב אלא חוב דפורע מדעת כ"ש שלא מדעת. והא שכתב הסמ"ע דהא בגמ' סתמו ואמרו אין אדם נתפס ע"ח זולת ע"ד המס. תמוה הא עיקר הדין הוא בירושלמי ושם מבואר דקאי על הפורע חובו ש"ח ולטעמי' דאפילו בע"ח דוחק פטור. וע"ז סיים דנתפס שלא מדעת ג"כ א"צ לשלם ודלא כרב. אבל שיהא יותר מפורע מדעת לא שמענו, ואדרבא בחולין (ק"ל) תניא הרי שאנסו את גרנו אם מחמת, אנפרות פטור לעשר אם מחמת החוב חייב לעשר ומפרש משום דקא משתרשי ליה וכבר עמד ע"ז בנה"מ. ולכאורה יש להביא ראיה לדעת הסמ"ע דשלא מדעת גרע מפורע חובו, שהרי הרמ"א פסק כשו"ת מהרי"ו דאם יש לו בידו גובה מה שפרע בשביל חבירו. ובירושלמי דב"ק שם מבואר דנתפס ע"ח אפילו יש בידו פטור, דאיתא שם על הא דתנן הגוזל את חבירו ותפסוה מסיקין אם מחמת הגזלן חייב, ומפרש הירושלמי משום קנס קנסו לגזלן, ושקיל וטרי בירושלמי אם נטלוה מסיקין מיד הגזלן מחמת הנגזל מהו, ומסיק דתליא בפלוגתא דריב"ל ורב אם נתפס ע"ח צריך לשלם, וקיי"ל כריב"ל דא"צ לשלם, והרי הגזלן יש בידו ומ"מ חייב לשלם להנגזל:
<b>איברא</b> כ"ז לשיטת הסמ"ע בסי' (ק"ה סקי"ג) דאפילו סברא דמפייסנא ליה לא סגי אלא כשצריך לגבות אבל כשיש בידו לא סגי בסברא זו להוציא מידו. א"כ שפיר מוכח מהירוש' דנתפס שלא מדעת גרע ואיכא סברא שניה דלא נתן לו כלל. ומש"ה א"צ לשלם אפי' כשיש ביד הנתפס. מיהו כבר השיג בשו"ת מהר"ם לובלין והובא בש"ך ע"ז. וכתב דלסברא דמפייסנא הוי' ליה אפילו יש בידו א"א לגבות. ובאמת מבואר דברי מהרי"ו כמ"ש הש"ך דס"ל דהטעם דפטור משום דמצוה קעביד, ואם יש בידו ודאי מכוין לגבות מהם ואע"ג דבתומים שדא ביה נרגא דא"כ מה הקשו התוס' בכ"מ על הא דתנן שטף נהר חמורו כו' יש לו שכר, ועוד הרבה, לימא משום דהם בידו, ויישב בפלפול דגם משעבודא דר"נ אתי עלה, הרואה בדברי מהרי"ו מבואר שלא כיון לזה, ותו דלא מצינו שעבודא דר"נ לא"י, ר"ל שאם מלוה שלו חייב לא"י יהא צריך הוא לשלם, הא אפילו הלוה עצמו אינו מצווה על הפקעת הלוואתו, אלא משום חה"ש, אלא ודאי כונת התוס' דודאי סתמא תנן אפילו באופן שהוא מציל ונמסר החמור מהמים ליד בעליו, מ"מ יש לו שכרו:
<b>נחזור</b> לענין דדעת מהרי"ו מטעם מצוה קעביד מש"ה שפיר מחלק. אבל לשיטת הירושלמי דבבע"ח סתמא ודאי איכא סברא דמפייסנא ליה ל"ש יש בידו מאין בידו. ולפ"ז הא שכתב הרמ"א יש מי שאומר שכ"ז שלא היה לו משל חבירו כו' אינו לפי הי"א דמחלק בין פורע חובו לישראל בין לעכו"ם. דלדעת זו הטעם משום פיוס כמ"ש לעיל, א"כ אפילו יש בידו נמי כמ"ש מהר"ם לובלין. מ"מ שפיר אתי פיסקא דהרמ"א די"א זה הטעם. ולפי זה נשתנה הדין, ומיירי ג"כ בבע"ח דוחק או של א"י. אבל בבע"ח סתם צדקו דברי מהר"ם לובלין וכמבואר בהירושלמי דב"ק. והשתא בנתפס על חבירו דליכא אלא סברא דפיוס. ל"ש בין יש בידו לאין בידו. אבל יש חילוק בין א"י לישראל לשיטת הרי"ף ורמב"ם ושו"ע דטעמא דבע"ח דוחק הוא משום פיוס, ולא כמ"ש התוס' שימצא אוהבים. ואחרי כל הדברים האלה, בנ"ד אם יש עדים שאמר הא"י שהולך ליטול סוס של ראובן עבור חובו. וברור לב"ד שלא יבוא עוד לתבוע חובו מראובן. צריך לשלם להשותפים. מ"מ איני אומר למעשה ח"ו נגד הסמ"ע ונה"מ. ותו דהא לשיטת התוס' דימצא אוהבים לעולם פטור והאיך נוציא ממון נגד דבריהם ז"ל אלא יש לפשר בזה:
<b>עוד</b> נשאלתי. ע"ד ראובן שעשה עסק אצל אדון אחד להעמיד לו אבנים, ובא שמעון וביקש מהאדון שהוא גם כן יעמיד לו אבנים, ונתרצה לו. ובשעת הפרעון של האדון לראובן סלק לו ג"כ עבור האבנים שהעמיד שמעון, כסבור שכל האבנים שראה הכל מה שהעמיד לו ראובן. וכשבא שמעון לבקש את מעותיו מראובן דחה אותו ראובן לאמר כי נכנס לגבולו. והלך שמעון להאדון בתחנונים ושלם לו שנית עבור סך אבנים שלו. ועתה מבקש שמעון מראובן גם התשלומין הראשונים כי שלו הם. וברור בעיני שאין ראובן חייב להחזיר לשמעון, ולא משום שלא קנה האדון האבנים מחמת שאין לו חצר כמו שדמה מע"ל דאפילו נימא הכי מאי איכפת לן. הוא בא בשכרו ליטול שכר טרחתו להעמיד אבנים למקום שרצה האדון ומלבד זה הלכה פסוקה שיש חצר לא"י. וכן דעת התוס' (ב"ב ע"ט) ד"ה ואין מועלין דחצר אין להקדש משום שאין יד להקדש. מבואר הא יש לו יד יש לו חצר. וכבר הוי בזה טובא הגאון קצה"ח (סי' קצ"ד) והביא ראיה דא"י יש לו חצר מסוגיא דע"ז (ע"א) בכליו של נכרי כי מטא לאוירא דמנא קניה. ונדחק הגאון בטעם הדבר, והעלה דעיקר חצר בא"י מטעם שליחות. ואישתמיטתיה באותו שעה דברי תוס' ב"ב הנ"ל והביאן בעצמו (סי' ר') דאי יש יד יש חצר להקדש ומכ"ש לא"י דמפורש בקרא דיש לו חצר דכתיב ויקח את כל ארצו מידו, והיינו רשותיה כדאיתא בב"מ (נ"ו). מיהו לענין הקדש לכאורה קשה, ויש בזה אריכות דברים ואכ"מ. עכ"פ פשיטא דהאדון חייב לשלם לשמעון. אבל מ"מ במה שנתן לראובן עבורו לא יצא ידי חובת פרעון לשמעון. כיון שראובן לא זכה עבורו ולא נתרצה להיות שלוחו. ומבואר בתוס' ב"מ שצריך השליח לזכות למלוה כמו במציאה וא"כ הרי המעות הפקר כמו טעות א"י וזכה בהם ראובן, ואי היה האדון ממאן לשלם שנית היה רשאי שמעון להגיד להאדון. ואין בזה משום מסור כדקיי"ל (בסי' קצ"ד ס"ב בהגהת רמ"א) דאם לא נתן לו מעותיו אין בזה משום מסור. מיהו כיון ששלם לו שנית אסור לשמעון להודיע להאדון ולהשתדל שיקח מראובן המעות יתרים ח"ו:
<b>מה</b> שהקשה מע"ל בהא דסי' (פ"ז סי"א) דעת רמ"ה דאי טעין לישתבע לי דחושד לי בכך הדין עמו. שבועה זו מה היא אחרי שחז"ל חשדוהו. וגם לא מצאנו באשה הנשבעת כאלה ועוד הרבה להקשות. מדבריו ניכר שמפרש דעת הרמ"ה שיכול להשביעו אם הוא חשוד באמת בעיניו. ואחר שישבע כן ישבע הוא שבועת השותפים, וטעות הוא. דכונת הרמ"ה הוא בתורת היפוך, שאם ישבע שחושדו ישלם לו כמה שחושדו. והכי מבואר בסמ"ע ובש"ך (סקל"א). וכלפי דכלל גדול הוא שהנשבעים ונפטרים בשבועה דרבנן יכולים להפך אלא בשבועת שותפים א"א להפך משום שטוען טענת ספק ע"ז יכול להפך שהוא ספק אצלו באמת וישלם. משא"כ באשה הנשבעת ונוטלת, דקי"ל כר"ש אם אינה נוטלת כתובה א"י להשביעה א"כ לא שייך היפוך כלל וכן בשבועת השומרים דהוי דאורייתא לא שייך היפוך. אבל שבועה בכדי ודאי ליכא, אלא שהתובע בעצמו צריך לדעת בעצמו שהוא חושדו ומש"ה משביעו. אבל אם יודע בעצמו שאין עליו חשד רק שמעליל עליו שבועה כדי שיפייסו בשלום עול הוא. וכבר האריך בזה בשו"ת ש"י ח"א (סקס"ג) ולא ע"ז באתי ע"כ קצרתי:
<b>מה</b> שנסתפק בדין היפוך שבועה על התובע, ועכשיו הנתבע חוזר בו ואומר שע"מ שיצטרך להשליש מקודם ולהשכין עצמו או לישבע אין לי לא קיבל, וטוב לו שישבע שאין חייב. איני רואה טענה בכל זה. שהרי ב"ד מודיעים להנתבע, אם אתה מהפך צריך להשליש מקודם. ואם אפילו לא ידע מזה עכ"פ ידע בשעה שהפך, שאם ישבע התובע יהא חייב לשלם ולהשכין עצמו, או לישבע שאין לו, ועמ"כ סביר וקביל ומה לי שיעשה כן אחר שישבע התובע או מקודם כדין. ע"כ אין אחר פסק הש"ע והש"ך כלום:
<b>ומה</b> שקשה למע"ל לשיטת רש"י וסיעתו דגרסי בב"ב (קכ"ח) נשבע וא"י לחזור בו למאי קאמר נשבע, לימא א"י לחזור בו, דקדוק נכון הוא. ונראה דקמ"ל שגם התובע אין לו שוב טו"ת על הנתבע, ובע"כ צריך לישבע, וכדאיתא בשבועות (דף מ"א) דבדרבנן מפכינן שבועה וא"כ ה"ק התובע נשבע בע"כ והנתבע א"י לחזור בו. מיהו כל זה אי נימא שהיה בימי ר"א דין שבועת היסת. אבל הרשב"ם פי' דמש"ה נקיט עבדי כו' אע"ג שאין בו שבועה כלל, וא"כ ודאי הוא מיותר, מש"ה פי' כר"ת ונשבע כו':
נפתלי צבי יהודא ברלין
<b>סימן</b> <b>יח</b> ב"ה, א' לסדר ושמרתם את משמרת ה' בברכ"ת השנה. כבוד הרב וכו' מו"ץ בק"ק קראסלוויא
<b>זה</b> תוכן השאלה. סוחר אחד מסר תיבה אתרוגים לבע"ג להוביל לעירו ולמסור ליד אשתו לפני החג בצרוף מכתב כנהוג והבע"ג באמצע הדרך מסר סוסיו והעגלה והכבודה אשר בה והתיבה בכלל לשכירו להוליך אותם לפי דרכו, ושכח למסור לו המכתב. ואותו השכיר שכח למסור האתרוגים ליד אשת הסוחר עד אשר עברו ימי החג ומאותם האתרוגים נחסרו שמונה בשעת השבה, עתה הדין על דבר הפסד שווי האתרוגים שהם בשלמות, וגם על השמונה החסרים באיזה שווי חייב לשלם. ואתפלל אל ה' הבה תמים:
<b>מתחלה</b> נחקור אם היה הבעל עגלה בעצמו פושע ולא מסר האתרוגים בזמנם מה היה דינו. ולכאורה הדין פסוק במג"א (סי' תמ"ג) בחמץ שפשע הנפקד ולא מכר לפני הפסח. שאם כבר נשרף החמץ כדין ה"ז חייב לשלם. אפילו הנפקד ש"ח מטעם שהיה לו למכור כמו שהיה לו לקדם ברועים ובמקלות. ומכ"ש בש"ש אבל אם עדיין החמץ בעין אלא שעומד לשרוף אומר לו הש"ל וה"נ בנ"ד אותם האתרוגים שנאבדו אפילו נאבדו באונס חייב הבע"ג לשלם כמו שהיו שווין לפני החג. היינו אתרוגים חתומים בלי ראות אבל האתרוגים שלפנינו אומר לו הש"ל, ואין לומר דהכא חייב ע"פ פסק הרמ"א בח"מ (סי' של"ג ס"ו) דפועל שמניח מלאכתו בדבר האבוד צריך לשלם לו כל היזקו. דהרי התם מטעם מזיק אתי עלה כמבואר בהג"א מקור זה הדין, ור"ל דכיון שהפועל נתן פשתנו של בעה"ב למשרה ואיבדן בידים במה שלא גמר מלאכתו והוציאן מן המשרה, ואפילו לא היה פועלו כלל, אלא אדם בעלמא היה נוטל פשתן חבירו והניחן במשרה, והלך לו ונרקבו ודאי חייב לשלם מדין מזיק, והעלה הג"א דה"ה פועל ולא נימא דפועל עדיף שהרי הניח במשרה ברשות, ועתה יש לו רשות לסלק ידו. וזהו דעת החולקים על הג"א. אבל הג"א והרמ"א ס"ל שלא נתן לו רשות אלא באופן שלא יסלק ידו באמצע, וכיון שמסלק ידו הרי זה מזיק בידיו. וכ"ז במזיק בידים אבל בנ"ד אין לנו לדון את הבע"ג אלא מטעם שומר ולא מטעם מזיק. ואחר שבאנו מטעם שומר אומר לו הרי שלך לפניך. אבל האבודים אפי' נאבדו באונס, לכאורה חייב לשלם כמ"ש המג"א, והכי הסכים הגאון ח"י שם אלא שפטר מטעם שבעליו היה להם למכור החמץ במקום שהן. אבל לעניותי אין נראה עיקר הפסק ועיקר דין שמירה אינו בכה"ג, ולא מיבעי לשיטת התוס' ב"ק (דף מ"ה) דשומר ג"כ אינו חייב אלא בהיזק ניכר, כמו דין כל אדם בהיזק בידים, וא"כ אם מסר לשומר יין לשמור מנסוך או תרומה מטומאה, ופשע בשמירתו פטור השומר, שהרי אינו היזק ניכר, ותיקון העולם שבמזיק לא שייך לכאן שאינו אלא פושע. וא"כ במה שלא מכר החמץ וכן לא הוביל האתרוגים לשעה שראוין להמכר הוי היזק שאינו ניכר ופטור אפילו לשיטת רש"י (ב"ק שם) דלא מצינו בדין שומר היזק שאינו ניכר מש"ה אם מסר יין ותרומה לשמור אפשר שחייב השומר. מ"מ דוקא בהני שגופן נתקלקלו אלא שאין ההיזק ניכר, משא"כ חמץ שהגיע הפסח ולא נמכר הנה מה שהגיע הפסח על החמץ אינו פושע. ורחמנא אתיא איסור פסח. ומה שלא מכר אינו שייך לשמירת החמץ אלא לכספו של בעל החמץ, והוא לא נתן לשמור לו כספו אלא חמצו, ולא עוד אפילו פירש לו שימכור חמצו כדי שלא יפסיד כספו מ"מ הרי לא מסר לו כסף לשמור אלא חמץ לעשותן כסף ואין בזה דין שמירת הכסף עד שנמכרו והגיע הכסף לידו אבל עד שלא נמכרו הרי הן כשטרות לגבי הכסף, שאין גופן ממון אלא שצריך לגבות, ה"נ אין גופן ממון אלא שאם נמכרו ויהיו כסף וא"כ אין לו על השומר כלום. וה"נ אין על הבע"ג כלום שהרי האתרוגים נשמרו כראוי עד אחר החג בבית הבע"ג, אלא שלא נמכרו ואבד בעליהם את כספו. ע"ז אין להבע"ג דין שמירה כלל. ורחב לבי במוצאי שהגאון אבן העוזר ג"כ השיג על המג"א ופסק שאין בזה אלא משום הש"א הן אמת שהראיה שהביא מהקדש אינו מובן דבהקדש א"צ למכור קודם הפסח שלא אבדו את שווין כלל לאחר הפסח, מ"מ הדין אמת. ויש להביא ראיה לזה מדתניא בתוס' והביא הרי"ף והרא"ש פ' א"נ וכ"ה בשו"ע ח"מ ריש (סי' קפ"ג) הנותן מעות לשלוחו לקנות לו סחורה ולא לקחה אין לו עליו אלא תרעומות, והרי השליח ש"ש שלו, ואומר לו שמור סחורתי מה שתקנה ממעות שלי ומ"מ אין לו על השליח על מה שאין לו סחורה, והיינו משום שלא נתן לו סחורה, אלא כסף ואלו קנה הסחורה היה צריך לשמור אותם אבל כ"ז שלא קנה ולא הגיע לידו אלא כספו, אין עליו דין שמירה אלא על כספו כמו שהם ה"נ להיפך. ומה לי הן ומה לי דמיהן, שאם מסר לו סחורה למכור ביום השוק והוא לא מכר, אין לו עליו אלא תרעומות, ואין לו לשמור אלא סחורתו או כספן אם נמכרו. אבל לא שנתחייב לשמור שיהי' מזה הסחורה כסף, וזה ברור לענ"ד. דלא כמג"א וח"י, ואין שום דמיון למי שלא קדם ברועים ובמקלות והפסיד הבהמה עצמה. וא"כ אם היה הבע"ג פושע בדבר ולא הביאן לאשת הסוחר אין לו עליו אלא תרעומות וגרמא בנזיקין ומעתה אם נאבדו האתרוגים בברור לפני החג הרי זה חייב לשלם כשווין אז. אבל אם נאבדו אחר החג אין לו לשלם, שהרי אז אינן שוין כלל, ואם אינו יודע מתי נאבדו, הרי זה כא"י אם נתחייבתי, שהרי הלכה פסוקה בב"ק (קי"ב) היתה פרה שאולה לו וטבחה בשבת פטור שאיסור שבת ואיסור גנבה באין כאחת, והטעם שלא משעת שאילה נתחייב בה כ"א משעת גנבה, מכ"ש בשאר שומרים, אין החיוב לתשלומין אלא משעה שנגנב או נאבד, וכיון שא"י אם בשעת היוקר או זול, ה"ז דומה לא"י כמה נתחייבתי ופטור לכו"ע, ולא כהש"ך (סי' רצ"א סקמ"ד) דס"ל משעת שאלה מיקרי חיוב ודומה לא"י אם החזרתי לך והשיג על הנימוק"י, והביא ראיה מלשון התוס' ב"מ, ונהפוך הוא התוס' שם סיימו וכן בפרה א' כו'. אלא הקדימו לפרש הקושיא מסיפא בשני פרות, משום דברישא תליא בתרי לישני דרבא. ולל"ב דמשעת פשיעה הוא דנתחייב באמת א"צ ליישב הרישא כלל וכמ"ש הנימוק"י שם. ומשו"ה פסקו כל"ב דרב פפא כותיה. הא מיהא דלא נתחייב משעת שאלה דנימא מאז א"י אם החזרתיך. וכבר השיג גם בקצוה"ח (סי' ש"מ) וע"ע להלן:
<b>כ"ז</b> דברנו אם היה הבע"ג עצמו הפושע. מעתה נשובה נחזה בנ"ד שמסר לאחר, ואם היה אותו השכיר רגיל שיסמוך הבע"ג אצלו הסוסים והכבודה שבה, פשיטא שאין על הבע"ג חיוב מדין פשיעה, וכדאיתא (ב"ק נ"ו:) ברועה שנתן לברזילא, דאורחא דרועה למימסר לברזילא, וא"כ אם נגנבו או נאבדו אותם השמונה אתרוגים לפני החג, אין לבעל הבית אלא עם השכיר, ואפילו השכיר הוא עני דעת הראשונים דהראשון פטור וכמ"ש הה"מ בפשיטות בהל' שכירות (פ"א), והטור והגהת רמ"א (סי' רצ"א סכ"ד) לא הביאו מחלוקות אלא באשתו וב"ב. אבל בהא כו"ע מודי כמ"ש הש"ך שם ס"ק ב':
<b>וכבר</b> הראיתי בחבורי ה"ש שאילתא כ' (אות י"ג) מקור לזה מדאיתא בלשון גמרא בחיוב שומר שמסר לשומר אנת מהימנת לי בשבועה הוא לא מהימן לי בשבועה. אמאי צריך לסיים הוא לא מהימן כו' ואפילו מהימן ליה מאי הוי. הא טעם החיוב הוא לפי פי' הרי"ף וש"ר משום דהראשון מחויב שבועה וא"י לשבע משלם, וא"כ מאי מהני במה שהשני מהימן ליה, ואפילו רגיל בעה"ב עמו מ"מ יאמר לראשון את מחייבת לי שבועה זיל השבע, אלא ודאי אי רגיל עמו בעה"ב או דרכו של הנפקד למסור לשכירו הוי כשומרים עצמן של המפקיד והוא בע"ד דידיה ולא שומר הראשון. מש"ה קאמר דכיון שהוא לא מהימן לי לאו בע"ד דידי הוא אלא את, אבל אם אין הבע"ג רגיל בכך, וה"ז שומר שמסר לשומר ועל הראשון לשלם עבור החסרים. ועתה כשנאבדו וא"י אימת נאבדו, היה מקום לומר דהראשון חייב לשלם, וכמ"ש הנימוק"י ר"פ הגוזל בתרא בשם הרא"ה דהשואל שהשאיל מיקרי פושע והוא מתחייב מאז ודומה לא"י אם החזרתיך. אבל ראוי לדעת דהנימוק"י מפרש טעם שומר שמסר לשומר חייב משום שהוא פשיעה, ומשום דאינך לא מהימן בשבועה מיקרי גרע לשמירתו והוא פשיעה. אבל דעת כל הראשונים היינו השאילתות (שאילתא כ') ובה"ג וכ"כ בשו"ע (סי' ע') ס"ל דאין הטעם משום פשיעה אלא משום דהוי מחוייב שבועה וא"י לשבע ומש"ה בעיקר דינא של הש"ך הנ"ל (ס"ק מ"ו) צדק דאם א"י לשבע שמתה באונס כדינו מחויב לשלם אבל לא מטעם א"י אם החזרתיך אלא מטעם דהוי מחויב שבועה ואי"ל, וא"כ בנ"ד דמשלם אלא שא"י מתי נגנבה הוי כאלו א"י כמה נתחייבתי ופטור, ועוד דעיקר הדין מש"כ הנימוק"י דכיון דהוי פשיעה ומאז נתחייב הוי א"י אם החזרתיך לא ס"ל להרי"ף והרמב"ם ז"ל שהרי פסקו כל"ק דרבא דב"ק (דף קי"ב) דמהני אחריות נכסים אפילו אם מתה, ומ"מ מפרש רישא דמשנה בפ' השואל בשני פרות כמ"ש בפ"ג מהל' שאלה ופקדון וע"כ צ"ל דס"ל דאפילו לל"ק דמהני אחריות נכסים לחייב היורשים, מ"מ אינו דומה לא"י אם החזרתיך, ממילא ה"ה אפי' פשע ונתחייב לענין אחריות נכסים, מ"מ כיון שאם הי' בעין הי' מחזירה מש"ה כשנולד ספק בתשלומין הוי כא"י אם נתחייבתי. וה"ה בנ"ד הוי כא"י כמה נתחייבתי:
<b>היוצא</b> מכ"ז דאין לבעל האתרוגים על הבע"ג אלא דמי האתרוגים שנחסרו, ובאופן שאין השני שכירו בתמידות, ובאופן שיודע שנגנבו לפני החג אז צריך לשלם דמי אתרוגים סתומים, אבל אם חסר איזה תנאי אין לו עליו אלא תרעומות. והמקום יורנו אור ההלכה ובאמת ינחני וחסדו אל יעזבני:
נפתלי צבי יהודא ברלין. <b>סימן</b> <b>יט</b> כבוד הרב וכו' אב"ד דק"ק אליא.
<b>תמול</b> הגיעני מכתבו ע"י המוכ"ז. ואשר שאילנא קדמיה, ע"ד מקח הפרה שהסרסור אמר שתתן מדה חלב ליום, ואחר איזה ימים רואה הלוקח שפוחתת הרבה ממה שהבטיח ורוצה לחזור ממקחו. נראה שאם אין ידוע כמה נתנה באמת עד שלא הגיעה ליד הלוקח, אינו יכול לחזור לעולם דהמוכר יכול לומר אצלך נשתנית שהרי ידוע דטבע הפרות להשתנות לפי מאכלן ומרעיתן אם ברפת או בשדה אם בצוותא דחברותיה או בפ"ע, כדאיתא בכורות (ל"ט.) עם חבירו ודאי מעליה ליה ניחא ליה בצוותא ומהניה ליה אכילה, בשדה ודאי מעליה ליה דניחא לה באוירא, וגם הרגל אופן אכילתה עושה רושם גדול בחלב, וה"ז דומה להא דתנן ב"ב (פ"ז) המוכר יין לחבירו והחמיץ אינו חייב באחריותו אפילו א"ל למקפה, משום דקנקנים דלוקח גרמו לזה, ולא תימא דהא דתנן א דלא תנן אין אנו תולים בשנוי, והרי בשכר לא תנן. ויש דינים שלא נשתוה שכר ליין כפסק השו"ע ח"מ (סי' ר"ל ס"ז). ומ"מ בהא דשנוי הקנקנים סברא היא דגורם חמיצת השכר כמו ביין. וה"ה פשוט דשנוי הרגל הפרה גורם פחיתת החלב, ואין לו עליו כלום. אבל כ"ז בשאינו ידוע כמה היתה נותנת תחלה. אבל כשהסרסור קנה מיהודי ויש עדים שמתחלה לא נתנה כמו שהבטיח, אפילו הסרסור אומר שגם הוא לא ידע שנתנה פחות ממה שהבטיח, מ"מ ה"ז מקח טעות, ול"מ לפסק הרמ"א (סי' רל"ב) שאע"ג שהסרסור נתאנה המקח חוזר, אפילו להמחבר דהסרסור א"צ לשלם. היינו במוכר סתם ונמצאת במום, והוא אמר שלא ידע. אבל כאן שהוא אומר בפי' שנותנת כך חלב על סמך דבריו קנה ומקחו חוזר. איברא אם אמר הסרסור שתתן כך חלב יפה הערה מע"ל שאפשר שאינו הבטחה אלא השערה בעלמא ולא היה להקונה לסמוך עליו. ונראה שתלוי אי הוא בכדי שהדעת טועה ודאי אינו חוזר שכן דרך המוכר לישום במדה טובה, והיה להקונה לחוש שמגזם קצת אבל בכדי שאין הדעת טועה הרי זה מקח טעות. ומה שדימה מעכ"ת שי' להא דמכר לו בשר שהוא מן איל מסורס ונמצא שאינו מסורס שהמקח קיים במח"כ טעות הוא התם באמת צריך להחזיר אונאתו, וגם בגוף הדין רבו האחרונים לבטל המקח עי' בבאר הגולה וביאורי הגר"א ז"ל, והרי בזה אינו טעות המדמה, אלא הטעהו ממש ואינו ענין לכאן:
<b>נפתלי</b> <b>צבי</b> <b>יהודא</b> <b>ברלין</b><b>.</b>
<b>סימן</b> <b>כ</b> בעזה"י לאלשאן.
<b>ראובן</b> קנה בית חמיו מיורשיו ומחמותו בקנין סתם כנהוג בלי שום שיור. אלא שנתן שטר התחייבות לחמותו בזה"ל. אני התחייבתי א"ע ליתן מזונות לחמותי על שולחני דווקא גם התחייבתי א"ע ליתן לה מקום להעמיד מטה לישן עלי' בביתי במקום חם דוקא. עוד הי' כתוב בשטר התחייבות וע"ז יש לה בחירה שאם לא תרצה להיות אצלו מחויב ליתן לה עשרים רו"כ ולא יותר. והנה חמותו נחלתה בחולי נמשכת ר"ל ויש לה ריח רע עד שא"א לו להיות עמה בבית. וטוען חתנה שעמ"כ לא התחייב א"ע. והאלמנה מבקשת תפקידה כפי המדובר ע"ש דוקא. כי טוב לה עמו ואת בתה. ונסתפקו אם יכול לסלקה מביתו ושולחנו למקום אחר. עוד נסתפקו אם תהי' בביתו איזה מזונות מחויב ליתן לה. אם כפי שהיתה בריאה או מזונות קלים כפי צורכה כעת. וכן נולד הספק אם יהי' הדין שיכול לסלקה מביתו. אם צריך לשלם דמי מזונות בריאים או קלים. ואם כפי ברכת הבית או מזונות שלמים. והמקום יורה דרך האמת:
<b>והנה</b> המתחייב לזון את חברו. והניזון רוצה לאכול משלחן המתחייב והמתחייב רוצה ליתן דמים. לא נתבאר בש"ע. אמנם הדבר ברור דמכש"כ הוא אם הניזון יכול לומר דמים אני רוצה, מטעם שסתם מזונות הכי משמע מכש"כ המתחייב יכול לומר הכי ולא נצרכתי לזה. אלא משום דבאמת מחלוקת הוא בירושלמי תרומות (פ"י) והובא בר"ש מ"ד על הא דתנן המאכיל את פועליו ואת אורחיו תרומה הוא משלם את הקרן. והם משלמים את החומש דר"מ וחכ"א הם משלמים קרן וחומש והוא נותן להם דמי סעודתן ואי' בירושלמי מה ביניהן רי"א עיקר סעודה ביניהן ר"מ סבר עיקר סעודה לבעה"ב וחכמים אמרי לפועלין הר"ש על מי לטרוח דר"מ סבר על בעה"ב לטרוח ורבנן סברי בעה"ב נותן דמים והפועלים יקנו להם כל צורכי סעודה. רשב"ל אמר טפילה ביניהן ופי' הר"ש חיוב לטפל לשלם התרומה שצריך לשלם דבר הראוי להיות קודש. רמ"א טפילה לבעה"ב ורבנן אמרי לפועלין ר' אבוה בשם ר"ל הא למה זה דומה למוכר חפץ לחברו ונמצא שאינו שלו חייב להעמיד מקחו. פי' דר"מ ס"ל דהוא חייב להעמיד מקחו מש"ה בעה"ב חייב ליתן חולין תחת תרומה. וחכמים ס"ל שא"צ להעמיד מקחו. ומקשה בירוש' על הא דר"א אלו כר"ל אמרת ניחא ואי כר"י אומר עיקר סעודה ביניהן ואת אמרת הכי. פי' בשלמא לר"ל דס"ל דלכו"ע מחויב הבעה"ב ליתן הסעודה. מש"ה הוי דומה למוכר חפץ לחברו ונמצא שאינו שלו. שהרי במה שנתחייב לזון את פועליו הרי נתחייב ליתן הסעודה ודומה למוכר סעודה. אבל לר' יוחנן דאמר דהסעודה לפועלים. נמצא שלא מכר בעה"ב להם הסעודה שהרי לא נתחייב אלא דמים והאיך אמר ר"א זה המשל. ומשני כר' מאיר את אמרית. פי' דגם ר"י מודה דלר"מ הסעודה לבעה"ב. וע"ז קאי המשל דמש"ה מחויב לטפל ולהביא סעודה מחולין מזה הטעם של המשל. אבל לרבנן לא קאי המשל. וא"כ אפשר דמודו אם הי' מחויב באמת ליתן סעודה כגון שפירש הכי דאז בעה"ב משלם קרן מחולין. ורבנן לא פליגי אלא משום דס"ל דבעה"ב לא נתחייב ליתן סעודה והמשל קאי לר"מ:
<b>היוצא</b> מזה דלר' יוחנן פליגי בזה ר"מ וחכמים. ולר"ל כ"ע ס"ל דעיקר סעודה לבעה"ב. והנה לדין קיי"ל כר"י אליבא דרבנן ועיקר סעודה לפועלין, אלא שיש לנו לדעת לר"ל האיך אפשר דהמתחייב לזון הוא מחוייב ליתן מזונות והניזון יכול לומר דמים דוקא אני רוצה, אבל ל"ק דבאמת הדין שכתב השו"ע (סי' ס"ג מקורו מהריטב"א. ולא כ"ע סברי הכי כמבואר בהג"א פ' הנושא דר"ת ס"ל דהא דתנן והוא נותן להן דמי מזונות היינו לפי ברכת הבית וכההיא דתנן באלמנה שאמרה א"א לזוז מבית אבא שיכולין לומר לה אם אין את אצלינו אין לך מזונות וא"צ ליתן דמים אלא לפי ברכת הבית. ובאמת היא שיטת התוס' שם (דף ק"ג ע"א) ד"ה ולא אמרן. שהקשו דבמתניתן ליכא פסידא דבעל כי יהיב לה דמי מזונות. הרי דס"ל דלא יהיב אלא כפי בה"ב. והרא"ש דחה שיטה זו וכתב ולא דמי לאלמנה שלא התנה אלא לזונה בביתו שכך כתב לה את תהא יתבא בביתי ומתזנא מנכסי ובאלמנה נמי כי אתי' בטענה נותנין לה מזונותי' משלם כו' כש"כ זו שעיקר תנאה אינה אלא בבית אמה עכ"ל. הקשה תרתי חדא דשאני אלמנה שפירש דוקא בביתי. משא"כ המתחייב לזון א"ח יכול הניזון לומר דמים אני נוטל וכשיטת השו"ע. ושנית, דאפי' נימא דהמתחייב לזון א"ח ואומר הניזון דמים א"צ המתחייב ליתן אלא לפי ברכת הבית. מ"מ במתחייב לזון בת אשתו שיודע שתהי' אצל אמה. וכשגירש את אמה מסתמא תלך הבת למקום שהיא אמה וא"כ אתי' בטענה שצריכה לישב אצל אמה. נמצא דגם להרא"ש אין הדין ברור דהמתחייב לזון א"ח מחויב ליתן דמים משלם. ובאמת מוכח הכי מדאמר רב עוירא מי דמי התם חד כריסא אית לה תרתי כרסתא לית לה כו' אלמא דעיקר הטעם הוא משום דהא ודאי תאכל אצל אמה, ועמ"כ התחייב ליתן דמים אז. והיינו דדייק במשנה מוליך מזונותי' למקום שאמה וממילא גם כשנתגרשה האם מן השני אחד זנה ואחד נותן לה דמי מזונות כפי שתרצה משום שמתחלה התחייב על זה האופן שלא תזון אצלו דוקא. משא"כ במתחייב לזון את חברו אפשר שיכול לומר שב אצלי ואזונך. מיהו הריטב"א למד מהירושלמי דאי' אמר ר' יוסי הדא אמרה פסק ליזון כלתו זנה ומע"י של בנו. הוא רוצה שתבוא אצלו והיא אינה רוצה הדין עמה. דתנינן והן נותנין לה דמי מזונות ובעניי אין ראי' מכאן כלום דשם ג"כ היא אצל אישה שהוא בנו ועמ"כ התחייב. ומש"ה הביא הירושלמי בבא זו ולא הקודמת מוליך מזונותי' למקום שאמה משום דשם מיירי למתחייב לבת פנוי' שדרכה אצל אמה. ואינו מוכח לפוסק לכלתו שכבר אינה אצל אמה. משו"ה הביא הירושלמי מבבא דניסת שהיא אצל אישה אבל בל"ז לא שמענו אלא דהריטב"א הביא עוד נוסח בירושלמי המקבל לזון בתו היא אומרת מעות והוא אומר פירות הדין עמה. ומזה ראיה מכרחת להריטב"א וש"ע אלא שלא ידעתי מקום הירושלמי. ונאמן עלינו הריטב"א דהכי איתא בירושלמי והכי קיי"ל דכל מתחייב לזון את חבירו יכול הניזון לומר שרוצה מעות. ונימא דטעם חדא כריסא אית לי ולא תרתי כרסתא שייך בכל אדם. שדרך לאכול בעצמו ולא לסמוך רק על שלחן חברו. מש"ה מחויב ליתן דמים. הא מובא לרשב"ל דהמתחייב א"י לומר דמים מכש"כ דהניזון אינו יכול לומר דמים. ואנן קיי"ל כר' יוחנן. והרוחנו בזה דאע"ג דהמתחייב לזון א"ח סתם קיי"ל דיכול לומר דמים. הא אם פי' ואמר על שלחני כ"ע מודו שא"י המתחייב לומר דמים אני נותן. ודאי הכי משמעות הלשון שיהא הוא טורח במזונות עבור הניזון שישב על שולחנו ושיהא פתו אפוי'. ואין לפרש לשון השטר על שלחני לענין אם ירצה הניזון לומר דמים שלא יהא נותן אלא לפי ברכת הבית. דודאי אין מוציאין לשון השטר ממשמעותו אפילו לטובת בעה"ש כמבואר בהגהת רמ"א (סי' מ"ב ס"י). ומכש"כ בנ"ד שפירש אם תרצה לצאת מביתו יהא מחויב ליתן לה עשרים רו"כ ולא יותר. וא"כ למאי דקדק ע"ש דוקא. ע"כ ליפוי כח הניזון שלא יהא יכול לומר אתן לך דמי מזונות וזה ברור וכן לענין הדירה שפי' לשון התחייבות בביתי משמעות הלשון שאינו יכול לומר לה שישכור לה דירה אחרת תדע שהרי אנו מפרשין לשון תנאי ב"ד של אלמנה את תהא יתבא בביתי שא"י לומר לה לכי לבית אביך וכדאיתא כתובות (דף ק"ג) ת"ר משתמשת במדור כדרך שמשתמשת בחיי בעלה כו' שכך כתב לה ואת תהא יתבא בביתי כו' אלמא דלשון בביתי משמע ליפוי כח המקבל שתהא בביתו דוקא. וה"נ כיון שכתב בביתי כך הוא משמעות השטר ואע"ג דלענין אלמנה איתא בכתובות בביתי ולא בבקתי היינו שאם הבית דחוק לשניהם מסלקין אותה ונותנין לה דירה. ומזה הטעם הוסיף בהגהת רמ"א (סי' צ"ה) די"א דיכולין ליתן לה מדור בבית אחר ופי' הח"מ היינו אם אין להם אלא בית א' יכולין לשכור לה דירה. והיינו משום דכל שהמה בבית א' מיקרי ביקתי שקשה לדור ביחד עם אדם שאינו באמת מבני בית ונצרך להזהר בדבור ובמעשה ממנה. אבל כ"ז באלמנה וכפירש"י (בדף נ"ד ע"א ד"ה אבל מזוני אית לה כו'). ורב יוסף בביתי יתירא דרש כו' משא"כ המתחייב ליתן דירה לא' בביתו. מחויב לדור עמו בביתו ממש ובירושלמי פרק נערה אי' ר"ז שאל לרב נחמן ב"י ולר' אבימי בר פפי לא הי' שם בית, א"ל היורשין שוכרין לה בית מכאן ואילך היא אומרת קרקע והם אומרים מעות הדין עם היורשים. ופי' הרא"ש שם לא הי' שם בית ראוי לדירת אלמנה ויתומים. והשיב שהיורשין שוכרין לה בית היא אומרת קרקע בבית בעלי אני רוצה לדור והם אומרים מעות נשכור לך בית למדור ונדור בבתינו. הדין עם היורשים כו'. ומשמע לפי"ז דהשאלה של מכאן ואילך היינו שאלת ר"ז. וזה דוחק. וגם לשון מכאן ואילך אינו מובן. אלא כך הפי' לא הי' שם בית כלל אם מחויבין לשכור לה דירה או פטורין לגמרי שלא נתחייבו אלא בביתי והשיב ר"נ שהיורשין שוכרין לה בית דחז"ל תיקנו ליתן דירה במקום שהוא ובביתי אינו אלא שאם אפשר להשתמש בבית בעלה טוב יותר. אבל אם אין להם בית מחויבין להשכיר דירה לפני'. וע"ז קאמר מכן ואילך פי' ועתה היא אומרת קרקע כו' פי' בזמן שיש בית אלא שאינו ראוי לשניהם והיא רוצה לדור בבית והם אומרים שיתנו לה מעות הדין עם היורשים. ותלוי זה הדין במה שלפניו שאם הי' הדין באין בית כלל שפטורים לגמרי הרי החיוב מוטל על הבית ולא אקרקפתא דיתמי. וא"כ אם יש בית היא קודמת להם. משא"כ עתה שאם אין בית חייבים לשכור לה בית אלמא דאקרקפתא דידהו מוטל ליתן לה דירה ולא על הבית. מעתה הם קודמים לדור בה אם אינו אפשר שידורו שניהם. מבואר דהמתחייב ליתן לחברו דירה בביתו. הנה אם נפל ביתו אינו מחויב להשכיר לו דירה כמבואר (בסי' שי"ב) הוא הדין דאם צר לשניהם. מוכרח בעה"ב לצאת אם אינו רוצה לדור ביחד:
<b>מעתה</b> יש לחקור אם חלתה והיא צריכה מזונות קלים איזה מזונות מחויב ליתן לה כשהיא בביתו. והנה רבותינו הראשונים ז"ל באמת לא דברו בזה מאומה. וראש המדברים הוא הב"ח בתשובה (סי' מ"ו) שדקדק מדכתב הריטב"א בזה"ל שלמדנו מהירושלמי שמתחייב לזון א"ח וחלה אינו חייב ברפואתו אבל חייב לתת לו מזונות שהי' צריך כשהי' בריא עכ"ל, והכי לשון הרמ"א בח"מ (סי' ס') ודקדק דדוקא מזונות של בריא ולא מזונות קלים והעלה עוד דאם אמר ע"ש צריך ליתן מזונות כמו שהוא צריך. והא דכתב הרא"ש בפ' מציאת האשה דהמתחייב בפרנסת אדם מחויב לפרנסו כשאר ב"ב. ואם חלה אינו חייב לרפאותו. ואע"ג דאמרינן במזון האשה דרפואה שאין לה קצבה ה"ה כמזונות ה"מ באוכלת בתנאי ב"ד שהוא מחויב להספיק צרכי'. אבל המקבל עליו לפרנס אין הרפואה בכלל עכ"ל הרא"ש. נראה דהיינו דוקא רפואה ממש כו' אבל המזונות שהיא צריכה כל יום ויום אפילו היא חולה צריך לתת לה כל יום כיון שהתחייב לזונה ע"ש עכ"ל הב"ח והג"ר ע"א החזיק אחריו והוסיף דאע"ג דאפשר לפרש לשון הרמ"א אינו חייב ברפואתו רק בדמי מזונות כשהי' בריא היינו אם כשמזונות חולה מועטין צריך ליתן כ"כ כמו שהי' בריא. מכ"מ לא משמע הכי כונת הרמ"א. וגם מהוכחת הריטב"א מהירושלמי חלתה כמו שנשאת מוכרח דדעת הריטב"א הכי הוא. והוסיף עוד להוכיח זה הדין ממה שכ' הרא"ש דאלו הי' חייב ברפואתה הי' מיקרי אין קצובים דהלקוחות מסקי אדעתייהו שתחלה. ועדיין נימא דמסקי אדעתייהו שתחלה והמזונות הקלים יעלו הרבה. אלא דא"צ ליתן מזונות קלים. ע"כ הסכים רבינו הגרע"א למעשה כפסק הב"ח ולחלק בין מזונות סתם לאם אמר ע"ש. ודברי רבינו הגרע"א תמוה מאד דלפי הוכחתו מדברי הרא"ש מוכח כמו באומר ע"ש שא"צ ליתן מזונות קלים שהרי נצרך לחלק בין המקבל עליו לפרנס לפרנסת הבת משום שהוא תנאי כתובה מש"ה רפואה שאין לה קצבה בכלל מזונות. משא"כ המקבל לפרנס מיקרי יש לו קצבה שאין רפואה בכלל מזונות. הרי דאפילו באותו אופן דמזונות תנ"כ שהוא ע"ש ג"כ מיקרי יש קצבה. ולפי הוכחת רע"א זצ"ל, אין לה מזונות קלים ג"כ ולהיפך מדעת הב"ח. ותו אם באמת אם נדקדק מלשון הרמ"א כהב"ח הרי קאי גם על הבבא ואם התנה עמו בפירוש לזונו על שולחנו והכי באמת דעת הנתיבות בפשיטות דאפילו אמר על שלחני א"צ ליתן מזונות קלים. ויישב בזה מש"כ הש"ך (ס"ק י"ג) יעו"ש. מיהו הגאון שבות יעקב (ח"א סי' ק"נ) דחה דעת הב"ח בשתי ידים ומוכיח ממש"כ הרא"ש דצריך לזונו כא' מבני ביתו. ודאי אם א' מב"ב חלה הי' נותן לו מזונות קלים. ה"נ במתחייב לזון א"ח וכשאני לעצמי לענ"ד עיקר כשבות יעקב. ומעולם לא עלה ע"ד הריטב"א שלא ליתן מזונות קלים אם עולין ביותר ממזונות בריאים. ורק משום דחולה הצריך לרפואות אינו אוכל בשווי בריא. ע"ז כתב שא"צ לשלם הרפואה אלא מזונות בריא מיהא. אבל אם החולה צריך לאכול מזונות קלים אז א"צ לרפואה כלל ומיקרי חולה חלושה או אז נותן לה מזונות כמו שהיא צריכה בפשיטות והוכחתו מהירוש' ג"כ ניחא דודאי לא מיירי בירוש' בחולה חלושה. דא"כ הרי נותן לה מזונות ואינו כמו שנשאת. וע"כ מיירי בחולה שאינו אוכלת וע"ז קאמר דצריך ליתן לה מזונות בריא כמו שנשאת. ומזה הוכיח הריטב"א דע"כ אינו נותן רפואה. דאי איתא שנותן רפואה מה"ת שיתן לה גם מזונות בריא. והרי הרפואה עולה הרבה יותר. והא ודאי א"א לומר דמיירי באינו אוכל וגם אינו מקבל רפואות. דזה א"א דממה הוא חי החולה. זהו דברי הריטב"א ואחריו הרמ"א דרפואה אינו מחוייב כלל אבל מזונות קלים פשיטא דחייב ליתן. ומיושב בזה קושיית הגאון תומים על הפסק משיטת הרמב"ן ורשב"א דגם המקבל עליו לזון בת אשתו הרי זה מיקרי המזונות כדבר שאין לו קצבה. ובאמת הוכחתי הכי שיטת הרמב"ם ז"ל ג"כ בהעמק שאלה (סי' ל"א ג') דקושיית הש"ס גיטין (דף נ"א) דוקא לר"ח יע"ש, והיותר ק' על הריטב"א שאינו זז משיטת רמב"ן ורשב"א ז"ל, אלא ודאי משום מזונות קלים ס"ל להריטב"א דמיקרי דבר שאין לו קצבה. והרא"ש ז"ל לא ס"ל הכי. אלא דוקא רפואה ממש מיקרי אין לו קצבה משום דמצוי לאדם שיחלה ויהא נצרך לזה אבל חלישות שהיא חולה ארוכה ונמשכת אינו מצוי כ"כ. והדבר תליא בסברא אבל לכ"ע צריך ליתן מזונות כמו שהוא באותו שעה. מיהו בנ"ד כבר הסכים הגאון רע"א ז"ל ג"כ שצריך ליתן מזונות קלים. ואין לזוז מזה הפסק:
<b>ומעתה</b> יש לחקור בנ"ד שאינו יכול לדור עמה משום ריח רע שהוא דבר שאינו מצוי כלל. והרי זה אונס. וה"ז תליא בדעת ב"א. אם הוא באמת ריח רע שאין דעת ב"א סובלתן. וא"כ ודאי ה"ז אינו מצוי ג"כ, ואינו דומה לסתם חולי בני אדם דמרעין מצוין. אזי א"צ לשכור לה דירה כלל. כי אם טובת הנאה ממה שביתו פנוי מאיש חולה שהדעת סובלתו. שהרי אלו היתה חולה בעלמא היה מחוייב לדור עמה. אמנם מזונות שחייב לתת לה יש לחקור אם כפי ברכת הבית:
ע"כ נמצא, וחסר סיום התשובה: