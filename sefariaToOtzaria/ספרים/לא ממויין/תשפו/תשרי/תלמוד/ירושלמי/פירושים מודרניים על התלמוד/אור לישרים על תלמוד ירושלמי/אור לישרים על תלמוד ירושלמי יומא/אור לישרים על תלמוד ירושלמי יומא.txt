<h1>אור לישרים על תלמוד ירושלמי יומא</h1>
יהושע בוך, מכון אורות הירושלמי
<h2>הקדמה</h2>
<h2>פרק א</h2>
<h3>הלכה א</h3>
(א) שבעת הפרקים הראשונים של מסכתנו עוסקים בתיאור סדר העבודה של הכוהן הגדול ביום הכיפורים בבית המקדש. הפרק הראשון מתאר את הכנת הכוהן הגדול.<br><big><strong>משנה</strong></big><br><b>שבעת ימים קודם ליום הכיפורים מפרישין כהן גדול מביתו</b> – מוציאים אותו מביתו, <b>ללשכת פרהדרין</b> (מקור המילה ביוונית, ומשמעה: פקידים רמי דרג הכפופים למושל) – שהיתה בעזרה, <b>ומתקינין לו כהן אחר תחתיו</b> – קודם יום הכיפורים מזמינים כוהן להיות כוהן גדול במקום הכוהן הגדול<b>, שמא יארע בו</b> – בכוהן הגדול, <b>פסול</b> – שיפסלנו לעבודה במקדש ביום הכיפורים, כגון טומאה, ויבוא הכוהן האחר וישמש במקומו<b>.</b><br><b>רבי יהודה</b> (בר אלעאי, מגדולי התנאים בדור הרביעי) <b>אומר: אף אשה אחרת מתקינין לו, שמא תמות אשתו, שנאמר: "וְכִפֶּר בַּעֲדוֹ וּבְעַד בֵּיתוֹ"</b> (ויקרא טז,ו; טז,יא)<b>, "בֵּיתוֹ" - היא אשתו</b> – הרי שאסור לכוהן גדול שאין לו אישה לעבוד את עבודתו ביום הכיפורים<b>.</b><br><b>אמרו חכמים: אין לדבר סוף</b> – שאם נבוא לחשוש למיתה, נחשוש שמא תמות גם האישה השנייה, אלא שאין חוששים למיתה, אבל לפסולו של אדם אחד חוששים<b>.</b><br>• • •
(ב) <big><strong>תלמוד</strong></big><br><small><b>מניין שמפרישים כוהן גדול מביתו שבעת ימים קודם ליום הכיפורים? (סוגיה א)</b></small><br>במשנה שנינו: <b>"שבעת ימים קודם ליום הכיפורים</b> מפרישין כהן גדול מביתו ללשכת פרהדרין<b>".</b><br>בכתוב המסכם את ימי המילואים בעת חנוכת המשכן נאמר: "<b>כַּאֲשֶׁר עָשָׂה בַּיּוֹם הַזֶּה, צִוָּה י'י לַעֲשֹׂת לְכַפֵּר עֲלֵיכֶם</b>" (ויקרא ח,לד) - כפי העבודות שעשה משה ביום הראשון של המילואים, ציווה ה' את משה להמשיך לעשות אותן גם בשאר ששת הימים של המילואים, כדי לכפר על חטאי הכוהנים.<br>מציעים מקור להפרשה של כוהן גדול שבעת ימים קודם יום הכיפורים: <b>רבי בא</b> (רבי אבא, אמורא בדור השלישי) <b>בשם רבי יוחנן</b> (גדול אמוראי ארץ ישראל בדור השני) <b>שמע לה מן הדא</b> – שומע (לומד) אותה מזאת (מדרשה)<b>: "כַּאֲשֶׁר עָשָׂה בַּיּוֹם הַזֶּה" - אֵילּוּ שבעת ימי המילואים</b> – העשייה שבכתוב הזה מתייחסת למה שעשו בשבעת ימי המילואים<b>; "צִוָּה י'י" - לדורות</b> – הציווי שבכתוב הזה מתייחס למה שיש לעשות לעולם ולא לשעתו<b>; "לַעֲשׂ</b>ו<b>ֹת"</b> (ויקרא ח,לד) <b>- זה שעיר של יום הכיפורים</b> – יש לדרוש את הכתוב, שכשם שעשו בימי המילואים, שפרשו אהרן ובניו הכוהנים מביתם ושהו בחצר המשכן שבעת ימים (ויקרא ח,לה) קודם כניסתם לעבודה במשכן ביום השמיני שבו הקריב אהרן שעיר לחטאת לכפר בעד העם (ויקרא פרק ט), ציווה ה' לעשות לדורות ביום הכיפורים, שיפרוש הכוהן הגדול מביתו שבעת ימים קודם כניסתו לעבודה במקדש ביום הכיפורים שבו הוא מקריב שעיר לחטאת לכפר בעד העם (ויקרא פרק טז)<b>.</b><br>ומקשים בהצעת חלופה מדרשית למה שאמור לפני כן: <b>או אינו אלא</b> (ואולי אין הדבר כך, כי אם) <b>שעיר של ראש חודש?</b> – אולי יש לדרוש את הכתוב "לעשות" - זה שעיר של ראש חודש, שכשם שעשו בימי המילואים, שפרשו אהרן ובניו הכוהנים מביתם ושהו בחצר המשכן שבעת ימים קודם כניסתם לעבודה במשכן ביום השמיני שבו הקריב אהרן שעיר לחטאת לכפר בעד העם, ציווה ה' לעשות לדורות בכל ראש חודש, שיפרוש הכוהן מביתו שבעת ימים קודם כניסתו לעבודה במקדש בראש חודש שבו הוא מקריב שעיר לחטאת לכפר בעד העם (במדבר כח,טו. - שעיר המוסף בא לכפר על טומאת מקדש וקודשיו)!<br>ומתרצים את הקושיה: <b>אמר רבי בא</b> (אמורא ארץ ישראלי בדור הרביעי והחמישי)<b>: "לְכַפֵּר עֲלֵיכֶם"</b> (ויקרא ח,לד) <b>- כפרה שהיא כזו</b> – יש לדרוש את הכתוב "לעשות" לעניין כפרה שהיא כמו הכפרה ביום השמיני שלאחר שבעת ימי המילואים<b>. מה זו - כפרת אהרן עצמו כפרת בנים עצמן, אף זו - כפרת אהרן עצמו כפרת בנים עצמן</b> (נראה שבמקום 'כפרת בנים עצמן' צריך לומר בשני חלקי המשפט: 'כפרת <b>העם</b> עצמן', כמו בספרא "אחרי מות" פרשה ד: "וכיפר בעדו ובעד ביתו ובעד העם" - כפרתו קודמת לכפרת העם) – כשם שהכפרה ביום השמיני שלאחר שבעת ימי המילואים היתה על אהרן בפני עצמו ועל העם בפני עצמם, כך גם הכפרה ביום הכיפורים היא על אהרן (הכוהן הגדול) בפני עצמו ועל העם בפני עצמם, ולכן יש לדרוש את הכתוב "לעשות" לעניין יום הכיפורים. מה שאין כן הכפרה בראש חודש שהיא כפרה אחת על כל ישראל, ולכן אין לדרוש את הכתוב "לעשות" לעניין ראש חודש (ביום השמיני שלאחר שבעת ימי המילואים הקריב אהרן חטאת אחת משלו לכפר בעדו וחטאת שנייה משל העם לכפר בעדם (ויקרא פרק ט). ביום הכיפורים הכוהן הגדול מקריב חטאת אחת משלו לכפר בעדו וחטאת שנייה משל העם לכפר בעדם (ויקרא פרק טז). בראש חודש כוהן מקריב חטאת אחת לכפר על כל ישראל. - "בנים" בהקשר לאהרן הם בני אהרן (הכוהנים), וביום השמיני שלאחר שבעת ימי המילואים כפרתם אינה נזכרת, וביום הכיפורים כפרתם היא בחטאת שהכוהן הגדול מקריב משלו, ולכן אין לגרוס 'כפרת בנים')<b>.</b>
(ג) ומציעים את המקור שהוצע לפני כן בנוסח אחר: <b>רבי יונה</b> (מגדולי אמוראי ארץ ישראל בדור הרביעי) <b>בשם בר קפרא</b> (בדור המעבר שבין התנאים לאמוראים) <b>שמע לה מן הדא</b> – שומע (לומד) אותה מזאת (מדרשה)<b>: "כַּאֲשֶׁר עָשָׂה בַּיּוֹם הַזֶּה" - אֵילּוּ שבעת ימי המילואים; "צִוָּה י'י" - זו שריפת הפרה</b> – יש לדרוש את הכתוב, שכשם שעשו בימי המילואים, שפרשו אהרן ובניו הכוהנים מביתם ושהו בחצר המשכן שבעת ימים (ויקרא ח,לה) קודם היום השמיני שבו עבדו במשכן, ציווה ה' לעשות בפרה אדומה, שיפרוש הכוהן מביתו שבעת ימים קודם היום השמיני שבו הוא שורף את הפרה האדומה (משנה פרה ג,א)<b>, נאמר כאן</b> – בשבעת ימי המילואים<b>: "צִוָּה י'י", ונאמר להלן</b> – בפרה אדומה<b>: "זֹאת חֻקַּת הַתּוֹרָה אֲשֶׁר צִוָּה י'י לֵאמֹר"</b> (במדבר יט,ב) – למדים בגזירה שווה, משוויון המילים "ציווה ה'" הכתובות בשני העניינים, שהמילים "ציווה ה'" הכתובות בשבעת ימי המילואים מתייחסות לפרה אדומה<b>; "לַעֲשׂוֹת" - זה שעיר של יום הכיפורים</b> – יש לדרוש את הכתוב, שכשם שעשו בימי המילואים, שפרשו אהרן ובניו הכוהנים מביתם ושהו בחצר המשכן שבעת ימים (ויקרא ח,לה) קודם כניסתם לעבודה במשכן ביום השמיני שבו הקריב אהרן שעיר לחטאת לכפר בעד העם (ויקרא פרק ט), ציווה ה' לעשות ביום הכיפורים, שיפרוש הכוהן הגדול מביתו שבעת ימים קודם כניסתו לעבודה במקדש ביום הכיפורים שבו הוא מקריב שעיר לחטאת לכפר בעד העם (ויקרא פרק טז)<b>.</b><br>ומקשים בהצעת חלופה מדרשית למה שאמור לפני כן: <b>או אינו אלא שעיר של ראש חודש?</b> – אולי יש לדרוש את הכתוב "לעשות" לעניין ראש חודש ולא לעניין יום הכיפורים (כמו שמקשים לעיל)!<br>ומתרצים את הקושיה בהצעת מימרה אמוראית: <b>כהיא דאמר רבי בא:</b> – כמו [המימרה] ההיא שאומר רבי בא (מימרה זו נאמרה לעיל): <b>"לְכַפֵּר עֲלֵיכֶם"</b> (ויקרא ח,לד) <b>- כפרה שהיא כזו</b> – יש לדרוש את הכתוב "לעשות" לעניין כפרה שהיא כמו הכפרה ביום השמיני שלאחר שבעת ימי המילואים<b>. מה זו - כפרה שאינה כשירה אלא בכהן גדול, אף זו - כפרה שאינה אלא בכהן גדול</b> – כשם שהכפרה ביום השמיני שלאחר שבעת ימי המילואים נעשתה על ידי אהרן בלבד שהיה כוהן גדול, כך גם הכפרה ביום הכיפורים נעשית על ידי הכוהן הגדול בלבד, ולכן יש לדרוש את הכתוב "לעשות" לעניין יום הכיפורים. מה שאין כן הכפרה בראש חודש שנעשית על ידי כל כוהן, ולכן אין לדרוש את הכתוב "לעשות" לעניין ראש חודש<b>.</b><br><span class="mediumGrey">ב'כהיא דאמר רבי בא' נרמזים דברי רבי בא בתחילת הסוגיה, אך אין הדברים זהים, אלא אם נניח שדברי רבי בא מסתיימים במילים 'כפרה שהיא כזו', ואילו השאר הוא תוספת הרחבה משל העורכים ("הטרמינולוגיה של הירושלמי", עמוד 267, הערה 112).</span><br><small>נראה, שכאן לא אמרו כמו לעיל, אלא אמרו "מה זו - כפרה שאינה כשירה אלא בכהן גדול...", משום שכאן, שלא כמו לעיל, הדרשה מלמדת גם על שריפת הפרה, ואומנם לפי ההלכה כל כוהן כשר לשרוף פרה אדומה, אך מהמשך פרק ג במשנת פרה עולה שבפועל עשה זאת הכוהן הגדול, כמו ביום הכיפורים.</small><br><span class="poetry indentAll"><b>בבלי יומא</b> ב,א-ג,ב: מנא הני מילי? (<small>מה המקור בכתוב להפרשת כוהן גדול קודם יום הכיפורים?</small>) - אמר רב מניומי בר חלקיה אמר רב מחסיא בר אידי אמר רבי יוחנן: אמר קרא: "כאשר עשה ביום הזה ציווה ה' לעשות לכפר עליכם". "לעשות" - אלו מעשי פרה (<small>שצריכים עושיה לפרוש תחילה</small>), "לכפר" - אלו מעשי יום הכיפורים.</span><br><span class="poetry indentAll">...אימא: כוליה קרא ביום הכיפורים כתיב! - אמרי: יליף "ציווה" "ציווה". כתיב הכא: "ציווה ה' לעשות", וכתיב התם: "זאת חוקת התורה אשר ציווה ה' לאמור" - מה להלן פרה, אף כאן פרה, ומה כאן פרישה, אף להלן פרישה.</span><br><span class="poetry indentAll">"'לכפר' - אלו מעשי יום הכיפורים". - ואימא... ואימא... - רבינא אמר: דנין עבודה בכוהן גדול (<small>בלבד, כעבודת יום הכיפורים</small>) מעבודה בכוהן גדול (<small>אהרן במילואים</small>), לאפוקי כולהו קושייתין דלאו עבודה בכוהן גדול נינהו (<small>אלא נעשים בכל כוהן</small>).</span><br><span class="poetry indentAll">כי אתא רב דימי אמר: רבי יוחנן מתני חדא (<small>למד ממילואים רק דבר אחד</small>): "לעשות לכפר" - אלו מעשי יום הכיפורים.</span><br><span class="poetry indentAll">והא אמר רב מניומי בר חלקיה אמר רב מחסיא בר אידי אמר רבי יוחנן: "כאשר עשה ביום הזה ציווה ה' לעשות לכפר עליכם" - "לעשות" - אלו מעשי פרה, "לכפר" - אלו מעשי יום הכיפורים! - ההוא דרביה הוא (<small>והוא עצמו אינו לומד כך</small>). דכי אתא רבין אמר רבי יוחנן משום רבי ישמעאל: "לעשות" - אלו מעשי פרה, "לכפר" - אלו מעשי יום הכפורים.</span><br><small>הלימוד של רבי יוחנן ממילואים לפי רב דימי בבבלי מתאים ללימוד של רבי יוחנן בירושלמי.</small><br><small>הקושיות בבבלי "ואימא... ואימא..." על הלימוד של יום הכיפורים ממילואים דומות לקושיה בירושלמי "או אינו אלא שעיר של ראש חודש?". התירוץ של רבינא בבבלי דומה לתירוץ בירושלמי "כהיא דאמר רבי בא: "לכפר עליכם" - כפרה שהיא כזו. מה זו - כפרה שאינה כשירה אלא בכהן גדול, אף זו - כפרה שאינה אלא בכהן גדול".</small>
(ד) ומביאים ברייתא: <b>מה בין כהן השורף את הפרה לכהן גדול ביום הכיפורים?</b> – מה ההבדל בין שתי ההפרשות האלו? <b>שזה</b> – הכוהן השורף את הפרה, <b>אפרשתו בטהרה</b> – תכליתה של ההפרשה שבעת ימים קודם יום שריפת הפרה היא לטהר את הכוהן, <b>ואין אחיו הכהנים נוגעין בו</b> – אינם נפגשים עימו בימים האלה, מחשש טומאה<b>, וזה</b> – הכוהן הגדול העובד ביום הכיפורים, <b>אפרשתו בקדושה</b> – תכליתה של ההפרשה שבעת ימים קודם יום הכיפורים היא לקדש את הכוהן הגדול, <b>ואחיו הכהנים נוגעין בו</b> – נפגשים עימו בימים האלה, שהרי לא מפרישים אותו מחשש טומאה<b>.</b><br>ומציעים קושיה לפי חכם מסוים: <b>על דעתיה דרבי יוחנן דו</b> (צריך לומר: '<b>דלא</b>' (מפרשי הירושלמי)) <b>יליף לה מן הדין קרייא</b> – על דעתו של רבי יוחנן (הדרשה הראשונה לעיל) שלא לומד אותה (את ההפרשה של הכוהן השורף את הפרה) מן הפסוק הזה ("ציווה ה'"), <b>שמעלה היא בפרה</b>, <b>סילסול היא בפרה</b> (נוח יותר לגרוס מילים אלו אחרי 'ניחא') <b>- ניחא</b> – [הדבר] נוח (מובן ההבדל בין ההפרשה של כוהן השורף את הפרה שאינו נלמד מהדרשה, שאין הכוהנים נוגעים בו, ובין ההפרשה של כוהן גדול העובד ביום הכיפורים שנלמד מהדרשה, שהכוהנים נוגעים בו) [<b>שמעלה</b> (חשיבות) <b>היא בפרה</b>, <b>סילסול</b> (חשיבות) <b>היא בפרה</b>] – יש חשיבות במצוות פרה אדומה, ומשום כך כוהן השורף את הפרה אין הכוהנים נוגעים בו<b>.</b> אבל <b>על דעתיה דבר קפרא דלא</b> (צריך לומר: '<b>דו</b>' (מפרשי הירושלמי)) <b>יליף לה מן</b> [<b>הדין</b>] <b>קרייא</b> (הסופר במסירה שלפנינו דילג מן 'מן הדין קרייא' לעיל עד 'מן הדין קרייא' כאן, ומגיה השלים) – על דעתו של בר קפרא (הדרשה השנייה לעיל) שהוא לומד אותה (את ההפרשה של הכוהן השורף את הפרה) מן הפסוק הזה ("ציווה ה'"), <b>- למה כאן נוגעין וכאן אין נוגעין?</b> – אין מובן ההבדל בין ההפרשה של הכוהן השורף את הפרה, שאין הכוהנים נוגעים בו, ובין ההפרשה של הכוהן הגדול העובד ביום הכיפורים, שהכוהנים נוגעים בו, שהרי שתי ההפרשות נלמדות מאותה הדרשה!<br>ומתרצים את הקושיה: <b>אמר רבי חייה בר אדא</b> (אמורא ארץ ישראלי בדור השני)<b>: שלא יטמאו אותו אחיו הכהנים</b> – כוהן השורף את הפרה אין הכוהנים נוגעים בו, משום שחוששים שמא יטמאוהו הכוהנים בנגיעתם בו, שאפילו הטהור לקודש מטמא את הטהור לפרת חטאת (משנה חגיגה ב,ז), והרי הפרשתו היא לטהרה<b>.</b><br>ותמהים: <b>ולא</b> (צריך לומר: '<b>בלא</b>', וכן הוא בהבאת הירושלמי בסמ"ג ובתוספות ישנים (בבלי יומא ב,ב)) <b>כך, אינו טמא מחמת הזייתו</b> (בהבאת הירושלמי בסמ"ג ובתוספות ישנים: 'הזיותיו')<b>?!</b> (בתמיהה) – הרי כוהן השורף את הפרה מזים עליו מאפר פרה אדומה בימי הפרישה (משנה פרה ג,א), והזאה על טהור מטמאת אותו, וכיוון שהוא טמא מחמת הזאותיו, אין לומר שאין הכוהנים נוגעים בו מחשש שמא יטמאוהו הכוהנים בנגיעתם בו!<br>הסופר במסירה שלפנינו דילג על התמיהה הזו, ומגיה השלים.<br>אפשר שהסופר דילג גם על תשובה ראשונה לתמיהה הזו שישנה בהבאת הירושלמי בסמ"ג ובתוספות ישנים: <b>'אמר רבי חנינא: שלא יטמאו ממנו אחיו הכהנים</b>' - כוהן השורף את הפרה אין הכוהנים נוגעים בו, משום שחוששים שמא ייטמאו הכוהנים בנגיעתם בו, שהרי הוא טמא מחמת הזיותיו.<br>ומשיבים: <b>אמר רבי בון</b> (רב אבין, רבין, אמורא בדור השלישי והרביעי)<b>: אף בר קפרא אית ליה</b> – גם בר קפרא יש לו (גם הוא סובר), <b>משום מעלה הוא בפרה</b>, <b>סילסול הוא בפרה</b> – אף שבר קפרא לומד את ההפרשה של הכוהן השורף את הפרה מן הפסוק, הוא סובר כמו רבי יוחנן, שמשום החשיבות שיש במצוות פרה אדומה, כוהן השורף את הפרה אין הכוהנים נוגעים בו<b>.</b><br><span class="poetry indentAll"><b>תוספתא פרה</b> ג,א: מה בין כוהן השורף את הפרה לכוהן של יום הכיפורים? כוהן של יום הכיפורים הפרשתו בקדושה ואחיו הכוהנים נוהגים / נוגעים בו. כוהן השורף את הפרה הפרשתו בטהרה ואין אחיו הכוהנים נוגעים בו, חוץ מן המסייעים אותו מפני (<small>צריך לומר:</small> וממי) שהוא מזה.</span><br><span class="mediumGrey">פירושה של התוספתא: כוהן גדול הפורש ללשכת פלהדרין שבעת ימים קודם יום הכיפורים, אחיו הכוהנים קרבים אליו ונכנסים למחיצתו (='נוהגים בו'), שאין הפרשתו אלא לקדושה (לקדשו לכהונה ולמלא את ידיו לעבודה, בדומה לפרישתם של אהרן ובניו בשבעת ימי המילואים), ואין להקפיד עליו הקפדות יתרות בענייני טהרה. אבל הכוהן הפורש שבעה ימים קודם לשריפת הפרה, כיוון שפרישתו נועדה לשמור עליו מפני כל שמץ טומאה, אין אחיו הכוהנים באים במחיצתו, חוץ מן הכוהנים המסייעים אותו והכוהן המזה עליו כל שבעת הימים.</span><br><span class="mediumGrey">הגרסה 'אחיו הכוהנים נוגעים בו' מעוררת קשיים חמורים מאוד בפירושה של הברייתא, ומסתבר שכל קיומה נובע מאי הבנת משמעותה המיוחדת של 'נוהגים'. מאחר שזו לא הובנה, אחזו בתיבה הדומה לה בצורתה וקרובה אליה מאוד במשמעות, אלא שאינה מתאימה כלל להקשר העניינים ("על גבול הדקדוק והמילון", "מחקרים בלשון" ה-ו, עמודים 282-283).</span>
(ה) ומציעים קושיה: <b>רבי שמעון בן לקיש</b> (מגדולי אמוראי ארץ ישראל בדור השני) <b>בעא קומי</b> – שאל (הקשה) לפני <b>רבי יוחנן: אי</b> (צריך לומר: '<b>או</b>') <b>מה איל המילואים מעכב, אף שעיר של יום הכיפורים מעכב?</b> – אם למדים את ההפרשה של כוהן גדול שבעת ימים קודם יום הכיפורים מההפרשה בשבעת ימי המילואים, אולי יש ללמוד, שכשם שההפרשה בימי המילואים היתה מעכבת אם לא היו עושים אותה, כך ההפרשה קודם יום הכיפורים מעכבת אם אין עושים אותה, והרי הדין הוא שההפרשה קודם יום הכיפורים אינה מעכבת, ואם כן, איך רבי יוחנן לומד לעיל את ההפרשה קודם יום הכיפורים מההפרשה בימי המילואים! (הלשון בקושיה כאן 'שעיר של יום הכיפורים' מכוון ללשון הדרשה לעיל: '"לַעֲשׂוֹת" (ויקרא ח,לד) - זה שעיר של יום הכיפורים', והכוונה להפרשה קודם יום הכיפורים. 'איל המילואים' הוא אחד מהקורבנות שהוקרבו בשבעת ימי המילואים, ברם אין מובן ללשון זה בקושיה כאן, ונראה שצריך לומר: '<b>או מה אֵילּוּ מעכבין</b>', או '<b>או מה המילואים מעכבין</b>', או '<b>או מה אֵילּוּ המילואים מעכבין</b>'. הלשון 'איל המילואים' הוא שיבוש של 'אֵילּוּ המילואים', אולי בשל הבנה מוטעית של הלשון בקושיה כאן 'שעיר של יום הכיפורים' שכאילו מדובר באחד מהקורבנות שמקריבים ביום הכיפורים)<br>ומעירים: <b>והוא מקבל מיניה</b> – והוא (רבי יוחנן) מקבל ממנו (מסכים לרבי שמעון בן לקיש שהקשה לפניו ולא דוחה אותו)<b>.</b><br>ותמהים: <b>מן מה דמר</b> (אין לגרוס 'מן מה', וצריך לומר: '<b>אמר</b>' ("שערי תורת ארץ ישראל")) <b>רבי מנא</b> (השני, מגדולי אמוראי ארץ ישראל בדור החמישי)<b>: ותמיה אני</b> (צריך לומר: 'אנ<b>א</b>') <b>היך רבי שמעון בן לקיש מתיב קומי רבי יוחנן והוא מקבל מיניה?</b> (הסופר במסירה שלפנינו דילג מן 'והוא מקבל מיניה' לעיל עד 'והוא מקבל מיניה' כאן, ומגיה השלים) – ותמה אני איך רבי שמעון בן לקיש משיב (מקשה) לפני רבי יוחנן והוא מקבל ממנו? <b>ויתיביניה:</b> – ושישיב אותו (רבי יוחנן לרבי שמעון בן לקיש): וכי <b>לא מצאנו דבר מעכב לָמֵד מדבר שאינו מעכב, ודבר שאינו מעכב לָמֵד מדבר שהוא מעכב?!</b> (בתמיהה) – הרי מצאנו שלומדים דבר מדבר אף אם דבר אחד מעכב והדבר האחר אינו מעכב!<br>ומצטטים ברייתות המלמדות שדבר מעכב למד מדבר שאינו מעכב ושדבר שאינו מעכב למד מדבר מעכב.<br>נאמר בעולת העוף: <b>"</b>וְהִקְרִיבוֹ הַכֹּהֵן אֶל הַמִּזְבֵּחַ <b>וּמָלַק</b> אֶת רֹאשׁוֹ <b>וְהִקְטִיר</b> הַמִּזְבֵּחָה<b>"</b> (ויקרא א,טו) – הכוהן מביא את העוף החי אל המזבח, חותך את עורפו של העוף ומבדיל את הראש מן הגוף, ומקטיר את ראש העוף על המזבח; ויש ללמוד מסמיכות הדברים: <b>- מה מליקה</b> (צריך לומר: '<b>הקטרה</b>') <b>בראש המזבח, אף הקטרה</b> (צריך לומר: '<b>מליקה</b>') <b>בראש המזבח</b> (ההחלפה 'הקטרה' 'מליקה' היא כמו שהגיהו מפרשי הירושלמי, וכן הוא בספרא ובבבלי המובאים להלן) – כמו שהקטרת ראש העוף היא על המזבח, כך גם מליקת ראש העוף היא על המזבח (עד כאן הברייתא)<b>. מליקה מעכבת, אין הקטרה מעכבת</b> – אם לא נמלק הראש - הקורבן פסול, ואם לא הוקטר הראש, כגון שנטמא או שאבד אחרי המליקה ולפני ההקטרה - הקורבן כשר והמקריב יצא ידי חובתו ואינו חייב להביא קורבן אחר. - הרי מצאנו שלמדים דבר מעכב מדבר שאינו מעכב<b>.</b><br><b>"תָּמִיד" "תָּמִיד" - נאמר "תָּמִיד" בחביתין</b> – בעניין מנחת חביתים נאמר: "זֶה קָרְבַּן אַהֲרֹן וּבָנָיו אֲשֶׁר יַקְרִיבוּ לַה' בְּיוֹם הִמָּשַׁח אֹתוֹ, עֲשִׂירִת הָאֵפָה סֹלֶת מִנְחָה <b>תָּמִיד</b>" (ויקרא ו,יג) - הכוהן הגדול חייב מיום משיחתו ואילך להקריב קורבן מנחת חביתים בכל יום<b>, ונאמר "תָּמִיד" בלחם הפנים</b> – בעניין עריכת לחם הפנים נאמר: "בְּיוֹם הַשַּׁבָּת בְּיוֹם הַשַּׁבָּת יַעַרְכֶנּוּ לִפְנֵי ה' <b>תָּמִיד</b>" (ויקרא כד,ח) - בכל שבת ושבת חייבים לערוך את חלות לחם הפנים על השולחן העומד בקודש<b>.</b> ויש ללמוד בגזירה שווה: <b>מה "תָּמִיד" האמור בחביתין</b> (צריך לומר: '<b>בלחם הפנים</b>') <b>שנים עשרה</b> – כמו שלחם הפנים בא שתים עשרה חלות, שנאמר: "וְלָקַחְתָּ סֹלֶת וְאָפִיתָ אֹתָהּ שְׁתֵּים עֶשְׂרֵה חַלּוֹת" (ויקרא כד,ה)<b>, אף "תָּמִיד" האמור בלחם הפנים</b> (צריך לומר: '<b>בחביתין</b>') <b>שנים עשר</b> – כך גם מנחת חביתי כוהן גדול באה שתים עשרה חלות (משנה מנחות ו,ה) (הסופר במסירה שלפנינו דילג על המשפט הזה, ומגיה השלים. ההגהה במשפט הזה היא כמו שהגיהו מפרשי הירושלמי) (עד כאן הברייתא)<b>. לחם הפנים מעכב, אין חביתין מעכבת</b> – אם לא בא לחם הפנים שתים עשרה חלות - פסול, ואם לא באה מנחת חביתי כוהן גדול שתים עשרה חלות - כשירה. - הרי מצאנו שלמדים דבר שאינו מעכב מדבר מעכב<b>.</b><br><b>לקיחה לקיחה - נאמרה לקיחה במצרים</b> – בעניין יציאת מצרים והמצוות הכרוכות בה נאמר: "<b>וּלְקַחְתֶּם</b> אֲגֻדַּת אֵזוֹב וּטְבַלְתֶּם בַּדָּם אֲשֶׁר בַּסַּף וְהִגַּעְתֶּם אֶל הַמַּשְׁקוֹף וְאֶל שְׁתֵּי הַמְּזוּזֹת מִן הַדָּם אֲשֶׁר בַּסָּף" (שמות יב,כב) - תיקחו צרור של גבעולי אזוב, ותטבלו את האזוב בתוך הדם הנאסף בכלי שבו מתקבל הדם בשעת השחיטה, ותיתנו את הדם על העמודים הזקופים משני צידי פתחי הבתים ועל הקורה שעל המזוזות<b>, ונאמרה לקיחה בלולב</b> – בעניין חג הסוכות נאמר: "<b>וּלְקַחְתֶּם</b> לָכֶם בַּיּוֹם הָרִאשׁוֹן פְּרִי עֵץ הָדָר, כַּפֹּת תְּמָרִים וַעֲנַף עֵץ עָבֹת וְעַרְבֵי נָחַל" (ויקרא כג,מ) - אתם חייבים לקחת ביום הראשון של חג הסוכות אתרוגים ולולבים והדסים וערבות<b>.</b> ויש ללמוד בגזירה שווה: <b>מה לקיחה האמור</b>ה <b>במצרים אגודה</b> – כמו שבמצרים יש לקשור את גבעולי האזוב באגודה<b>, אף לקיחה האמור</b>ה <b>בלולב אגודה</b> – כך גם בלולב יש לקשור את המינים באגודה (הסופר במסירה שלפנינו דילג על המשפט הזה, ומגיה השלים) (עד כאן הברייתא)<b>. לולב מעכב, מצרים אינה מעכבת</b> – אם בלולב לא קשרו את המינים באגודה - פסול, ואם במצרים לא קשרו את גבעולי האזוב באגודה - כשר. - הרי מצאנו שלמדים דבר מעכב מדבר שאינו מעכב<b>.</b><br><b>הרי מצאנו דבר מעכב לָמֵד מדבר שאינו מעכב, ודבר שאינו מעכב לָמֵד מדבר מעכב</b> – המקורות התנאיים שהובאו על ידי רבי מנא מלמדים שדבר מעכב לומד מדבר שאינו מעכב ושדבר שאינו מעכב לומד מדבר מעכב<b>.</b><br><b>"ומלק והקטיר"</b><br><span class="poetry indentAll"><b>ספרא</b> "ויקרא" דיבורא דנדבה פרשה ז: "ומלק את ראשו והקטיר המזבח" - המזבח אמור לעניין הקטרה ולעניין מליקה. מה הקטרה למעלן, אף מליקה למעלן.</span><br><span class="poetry indentAll"><b>בבלי זבחים</b> סה,א: יכול ימלקנה בין מלמעלה בין מלמטה? תלמוד לומר: "ומלק והקטיר" - מה הקטרה בראש המזבח, אף מליקה בראש המזבח.</span><br><b>לקיחה לקיחה</b><br><span class="poetry indentAll"><b>ספרא</b> "אמור" פרשה יב: "ולקחתם לכם" - רבי יהודה אומר: נאמרה כאן לקיחה, ונאמרה להלן לקיחה. מה לקיחה האמורה להלן אגודה, אף כאן אגודה.</span><br><span class="poetry indentAll"><b>תוספתא סוכה</b> ב,י: לולב, בין אגוד בין שאינו אגוד - כשר. רבי יהודה אומר: אגוד - כשר, ושאינו אגוד - פסול.</span><br><span class="poetry indentAll"><b>בבלי סוכה</b> יא,ב: תניא: לולב, בין אגוד בין שאינו אגוד - כשר. רבי יהודה אומר: אגוד - כשר, שאינו אגוד - פסול.</span><br><span class="poetry indentAll">מאי טעמא דרבי יהודה? - יליף לקיחה לקיחה מאגודת אזוב. כתיב התם: "ולקחתם אגודת אזוב", וכתיב הכא: "ולקחתם לכם ביום הראשון". מה להלן באגודה, אף כאן באגודה.</span><br><small>רבי יהודה לומד גזירה שווה לקיחה לקיחה, אבל לא החכמים החולקים עליו, ולכן סתם הירושלמי כאן המביא לימוד זה הולך בשיטת רבי יהודה ולא בשיטת החכמים. הרי שהגרסה הנכונה כאן היא 'לולב מעכב, מצרים אינה מעכבת', ושלא כמו "גליונות הירושלמי" של ר"ש ליברמן שכתב שצריך לגרוס כאן להפך 'מצרים מעכבת, לולב אינו מעכב', כשיטת החכמים.</small><br>• • •
(ו) <small><b>מניין שמפרישים כוהן גדול מביתו שבעת ימים קודם ליום הכיפורים? (סוגיה ב)</b></small><br>שואלים: <b>הא</b> – הנה (הרי), <b>רבי שמעון בן לקיש מקשי לה</b> – מקשה אותה (מקשה על הדרשה של רבי יוחנן לעיל)<b>. מן הן מייתי לה רבי שמעון בן לקיש?</b> – מהיכן מביא אותה (לומד את העניין) רבי שמעון בן לקיש? (כיוון שרבי שמעון בן לקיש דוחה את המקור לדין פרישה שהציע רבי יוחנן, מה המקור לדין זה לפי רבי שמעון בן לקיש?)<br>ומשיבים בהצעת מקור אחד לפי רבי שמעון בן לקיש: <b>כהדא דתני רבי ישמעאל</b> (מגדולי התנאים בדור השלישי)<b>:</b> – כמו [הברייתא] הזאת ששונה רבי ישמעאל: בפרשת העבודה ביום הכיפורים נאמר: <b>"בְּזֹאת יָבֹא אַהֲרֹן אֶל הַקֹּדֶשׁ"</b> (ןיקרא טז,ג) – הכוהן הגדול ייכנס אל קודש הקודשים כשיעשה את הדברים שנאמרים אחר כך; ויש לדרוש את המילה "בזאת": <b>- באמור בעניין</b> – הכוהן הגדול ייכנס לעבודה במקדש ביום הכיפורים כשייעשו הדברים שנאמרים בפרשת העבודה ביום הכיפורים<b>. מה אמור בעניין?</b> – מה הדברים שנאמרים באותה פרשה? <b>מפרישין אותו כל שבעה ועובד כל שבעה ומחנכין אותו כל שבעה</b> – אהרן, קודם כניסתו לעבודה במשכן ביום השמיני של ימי המילואים, הפרישו אותו מביתו והרגילו וחינכו אותו בעבודה במשך שבעה ימים<b>. אף זה מפרישין אותו כל שבעה ועובד כל שבעה ומחנכין אותו כל שבעה</b> – גם הכוהן הגדול, קודם כניסתו לעבודה במקדש ביום הכיפורים, מפרישים אותו מביתו ומרגילים ומחנכים אותו בעבודה במשך שבעה ימים (במשנה יומא א,ב-ג מתואר כיצד הרגילו וחינכו את הכוהן הגדול בעבודה)<b>. וכי אמור הוא בעניין?</b> – וכי הדברים שנעשו קודם כניסתו של אהרן לעבודה במשכן ביום השמיני של ימי המילואים אמורים בפרשת העבודה ביום הכיפורים? <b>אלא מכיון שמיתת בני אהרן אמורה בעניין</b> – שנאמר בפרשה זו: "וַיְדַבֵּר ה' אֶל מֹשֶׁה אַחֲרֵי מוֹת שְׁנֵי בְּנֵי אַהֲרֹן בְּקָרְבָתָם לִפְנֵי ה' וַיָּמֻתוּ" (ויקרא טז,א)<b>, ולא מתו אלא במילואין</b> – בני אהרן מתו ביום השמיני של ימי המילואים (ויקרא פרק י)<b>, כמי שהוא אמור בעניין</b> – הרי זה כאילו שגם כל מה שעשו בשבעת ימי המילואים כתוב בתחילת פרשת העבודה ביום הכיפורים, וכשכתוב אחריו "בזאת יבוא אהרן אל הקודש" הרי זה בא לומר שבמה שעשו בשבעת ימי המילואים ייכנס הכוהן הגדול לעבודה ביום הכיפורים (מאמר זה תנאי ("אוצר לשונות ירושלמיים", עמוד ס, הערה 96))<b>.</b><br>ותמהים: <b>ולית סופיה דרבי שמעון בן לקיש מישמעינה מן הדין קריא?!</b> (בתמיהה) – ואין סופו של רבי שמעון בן לקיש לשמוע (ללמוד) אותה מן הפסוק הזה?! (איך רבי שמעון בן לקיש מקשה לעיל על רבי יוחנן שלמד שמפרישים כוהן גדול מביתו שבעת ימים קודם יום הכיפורים ממילואים, והרי גם המקור המוצע כאן לפי רבי שמעון בן לקיש לומד דין זה ממילואים?)<br>ומתרצים: <b>אלא כאינש דשמע מילה ומקשי עלה</b> – כאדם ששומע דבר ומקשה עליו (רבי שמעון בן לקיש עצמו מסופק האם ישרו דבריו, ולכן הוא מקשה על רבי יוחנן, אולי יאמר לו רבי יוחנן טעם הגון)<b>.</b><br>ומציעים מקור שני לפי רבי שמעון בן לקיש: <b>אמר רבי יוסה בירבי בון</b> (מגדולי אמוראי ארץ ישראל בדור החמישי)<b>: טעמא דרבי שמעון בן לקיש:</b> – הטעם (המקור בכתוב) של רבי שמעון בן לקיש: בעלייתו של משה להר למשך ארבעים יום נאמר: <b>"וַיִּשְׁכֹּן כְּבוֹד י'י עַל הַר סִינַי</b>, וַיְכַסֵּהוּ הֶעָנָן שֵׁשֶׁת יָמִים, וַיִּקְרָא אֶל מֹשֶׁה בַּיּוֹם הַשְּׁבִיעִי מִתּוֹךְ הֶעָנָן<b>"</b> (שמות כד,טז) – כבוד ה' שכן על ראש הר סיני, והענן כיסה את ההר במשך שישה ימים לאחר עלייתו של משה אל ההר, ובמשך זמן זה נשאר משה באמצע ההר, וה' קרא למשה ביום השביעי לעלייתו של משה, וציווה עליו לעלות לראש ההר, <b>- מה משה לא נכנס לפניי לפנים</b> (לחלק הפנימי ביותר) <b>עד שנתקדש בענן כל שבעה</b> – כשעלה משה אל ההר, כיסה הענן את ההר, ומשה היה מכוסה בענן במשך שבעה ימים (לששת הימים יש לצרף את היום השביעי שבו קרא ה' אל משה, שמקצת היום ככולו), ואחר כך נקרא לעלות אל ראש ההר אל מקום שכינת כבוד ה'<b>, אף אהרן לא נכנס לפניי לפנים עד שנתרבה</b> (התחנך) <b>בשמן המשחה כל שבעה</b> – אהרן נמשח בשמן המשחה ונתרבה בלבישת שמונה בגדי כוהן גדול במשך שבעת ימי המילואים (ויקרא ח,ל), ואחר כך נכנס לעבודה במשכן. וכמו כן למדים לדורות מכניסת משה בהר סיני, שגם הכוהן הגדול אינו נכנס לעבודה במקדש ביום הכיפורים עד שהוא נמשח ומתרבה במשך שבעה ימים, ולכן מפרישים אותו מביתו שבעת ימים קודם ליום הכיפורים (תוספתא שקלים ג,כה: כוהן גדול אין נכנס לעזרה לעבודה (ביום הכיפורים) אלא אם כן נמשח שבעה ונתרבה שבעה. - הברייתות הללו בסוף תוספתא שקלים שייכות לראש תוספתא יומא ("מבוא לנוסח המשנה", עמוד 987))<b>.</b><br><span class="poetry indentAll"><b>בבלי יומא</b> ג,ב: אמר ליה ריש לקיש לרבי יוחנן: מהיכא קא ילפת לה? ממילואים. אי מה מילואים - כל הכתוב בהם מעכב בהם, אף הכא נמי - כל הכתוב בהם מעכב בהם!...</span><br><span class="poetry indentAll">אמר ליה (<small>רבי יוחנן</small>): אלא מר מהיכא קא יליף לה? - אמר ליה (<small>ריש לקיש</small>): מסיני, דכתיב: "וישכון כבוד ה' על הר סיני ויכסהו הענן ששת ימים". מאי "ששת ימים"? זה בנה אב, כל הנכנס למחנה שכינה - טעון פרישה ששת ימים.</span><br><small>הקושיה של ריש לקיש על רבי יוחנן שווה בשני התלמודים. גם מהבבלי משמע שרבי יוחנן מסכים לריש לקיש שהקשה לו, שכן רבי יוחנן לא השיב לריש לקיש אלא שאל אותו מהיכן הוא לומד.</small><br><span class="mediumGrey">בירושלמי אין מסורת ישירה שריש לקיש למד מסיני אלא רבי יוסה בירבי בון הוא שאומר שריש לקיש למד מסיני. מכיוון שבבבלי (יומא ד,א) נאמר גם שרבי יוחנן הקשה לו "לדידך דילפת מסיני...", יש להניח שעיקר כמסורת הבבלי ורבי יוסה בירבי בון התכוון מדעתו לדעת ריש לקיש ("מקורות ומסורות", מועד ג, עמוד ו, הערה 10).</span><br><span class="poetry indentAll"><b>בבלי יומא</b> ד,א: תניא כוותיה דרבי יוחנן, תניא כוותיה דריש לקיש.</span><br><span class="poetry indentAll">תניא כוותיה דרבי יוחנן: "בזאת יבוא אהרן אל הקודש" - במה שאמור בעניין. מאי היא? בעניין מילואים. ומה אמור בעניין מילואים? אהרן פירש שבעה ושימש שבעה, ומשה רבנו מסר לו כל שבעה כדי לחנכו בעבודה. אף לדורות כוהן גדול פורש שבעה ומשמש שבעה, ושני תלמידי חכמים מתלמידיו של משה רבנו מוסרים לו כל שבעה כדי לחנכו בעבודה... ואומר: "כאשר עשה ביום הזה ציווה ה' לעשות לכפר עליכם" - "לעשות" - אלו מעשי פרה, "לכפר" - אלו מעשי יום הכיפורים.</span><br><span class="poetry indentAll">תניא כוותיה דריש לקיש: משה עלה בענן ונתכסה בענן ונתקדש בענן, כדי לקבל תורה לישראל בטהרה, שנאמר: "וישכון כבוד ה' על הר סיני ויכסהו הענן ששת ימים".</span><br><small>חלקה הראשון של הברייתא שבבבלי כשיטת רבי יוחנן דומה לברייתא שהירושלמי מציע כמקור לריש לקיש.</small><br><small>ריצ"ד כתב, שהמילים "מאי היא? בעניין מילואים" והמילה "מילואים" אחרי "ומה אמור בעניין" הן הוספה מידי מגיהים ומפרשים.</small><br><small>לפי לשון הברייתא של רבי ישמעאל בירושלמי, העניין האמור בברייתא הוא פרשת העבודה ביום הכיפורים. ואילו לפי ההוספה בברייתא שבבבלי, העניין האמור בברייתא הוא מילואים.</small><br><span class="mediumGrey">"תניא כוותיה דרבי יוחנן" הוא מן "ואומר: 'כאשר עשה'...". בירושלמי לא הובא בברייתא "ואומר: 'כאשר עשה'...". אך מכיוון שהרישא "'בזאת יבוא'..." הובאה בירושלמי בשם רבי ישמעאל והסיפא "'לעשות'..." נאמרה בבבלי יומא ג,ב לפי רבין בשם רבי ישמעאל, מסתבר שהסיפא היא חלק מן הברייתא המקורית ושרבי ישמעאל אמר לשתיהן ("מקורות ומסורות", מועד ג, עמוד ה, הערה 4).</span>
(ז) ומציעים קושיה: <b>על דעתיה דרבי יוחנן</b> – על דעתו של רבי יוחנן (שלמדים את ההפרשה של שבעת ימים קודם יום הכיפורים מההפרשה של שבעת ימי המילואים)<b>, למה מיתת בני אהרן אמורה בעניין</b> – בפרשת העבודה ביום הכיפורים (ויקרא טז,א)<b>, ולא מתו אלא במילואים?</b> – הרי בני אהרן מתו ביום השמיני של ימי המילואים (ויקרא י,א-ב)! (אבל לדעתו של רבי שמעון בן לקיש, למדים את ההפרשה של שבעת ימים קודם יום הכיפורים מפרשת העבודה ביום הכיפורים, מכיוון שמיתת בני אהרן אמורה בעניין)<br>ומתרצים את הקושיה בהבאת מימרה אגדית: <b>אמר רבי חייה בר בא</b> (אמורא ארץ ישראלי בדור השלישי)<b>: בני אהרן באחד בניסן מתו</b> – שהיה היום השמיני של ימי המילואים<b>. ולמה הוא מזכיר מיתתן ביום הכיפורים</b> – בפרשת העבודה ביום הכיפורים<b>? ללמדך</b> – כדי להורות לך<b>, שכשם שיום הכיפורים מכפר על ישראל, כך מיתתן של</b> <small>ה</small><b>צדיקים מכפרת על ישראל</b> (השאלה במימרה אגדית זו היא הקושיה שהקשו על דעתו של רבי יוחנן, והתשובה משמשת כתירוץ לקושיה)<b>.</b><br><b>אמר רבי בא בר בינה</b> (רבי אבא בר אבינא, אמורא ארץ ישראלי בדור השני)<b>: למה סמך הכתוב מיתת מרים לפרשת פרה?</b> – שאחרי פרשת פרה אדומה (במדבר פרק יט) הכתוב מספר על מות מרים (במדבר כ,א). <b>ללמדך, שכשם שאפר פרה מכפרת על ישראל</b> – אפר פרה אדומה מטהר מטומאת המת<b>, כך מיתתן של</b> <small>ה</small><b>צדיקים מכפרת על ישראל</b> – מיתת הצדיקים מטהרת מטומאת העוון<b>.</b><br><b>אמר רבי יודן בירבי שלום</b> (אמורא ארץ ישראלי בדור החמישי)<b>: למה סמך הכתוב מיתת אהרן לשיבור הלוחות?</b> – בדברים ט,ח-כא מסופר על מעשה העגל ושבירת הלוחות, ושם י,ב נזכרת שוב שבירת הלוחות ("על הלוחות הראשונים אשר שיברת"), ושם י,ו נזכר מות אהרן ("שם מת אהרן"). <b>ללמדך, שמיתתן של</b> <small>ה</small><b>צדיקים קשה לפני הקב"ה כשיבור</b> ה<b>לוחות.</b><br><span class="poetry indentAll"><b>ויקרא רבה</b> כ,יב; <b>פסיקתא דרב כהנא</b> כו,יא: אמר רבי אבא בר אבינא: מפני מה נסמכה מיתת מרים לאפר פרה? אלא מלמד, שכשם שאפר פרה מכפר, כך מיתת מרים מכפרת.</span><br><span class="poetry indentAll">אמר רבי יודן: מפני מה נסמכה מיתת אהרן לשיבור לוחות? אלא מלמד, שהיתה קשה לפני הקב"ה מיתתו של אהרן כשיבור לוחות.</span><br><span class="poetry indentAll">אמר רבי חייא בר אבא: באחד בניסן מתו שני בני אהרן. ולמה הוא מזכיר מיתתם ביום הכיפורים? אלא מלמד, שכשם שיום הכיפורים מכפר, כך מיתתם של <small>ה</small>צדיקים מכפרת.</span><br><span class="poetry indentAll"><b>בבלי מועד קטן</b> כח,א: אמר רבי אמי: למה נסמכה מיתת מרים לפרה אדומה? לומר לך: מה פרה אדומה מכפרת, אף מיתתם של צדיקים מכפרת.</span><br>• • •<br><small><b>מות אהרן</b></small><br><small>כאן התחלת מקבילה בירושלמי סוטה א,ט.</small>
(ח) <b>כתוב: "וּבְנֵי יִשְׂרָאֵל נָסְעוּ מִבְּאֵרֹת בְּנֵי יַעֲקָן מוֹסֵרָה, שָׁם מֵת אַהֲרֹן</b> וַיִּקָּבֵר שָׁם<b>"</b> (דברים י,ו) <b>- וכי במוסירה מת אהרן? והלא בהר ההר מת! הדא הוא</b> (צריך לומר: 'היא') <b>דכתיב:</b> – זה הוא [הדבר] שכתוב (בסיפור מסעי בני ישראל): <b>"וַיַּעַל אַהֲרֹן הַכֹּהֵן אֶל הֹר הָהָר עַל פִּי י'י וַיָּמָת שָׁם"</b> (במדבר לג,לח) – הרי שמת אהרן בהור ההר ולא במוסרה<b>.</b><br><b>אלא מכיון שמת אהרן, נסתלקו ענני הכבוד</b> – שהלכו לפני בני ישראל במדבר, <b>וב</b>י<b>קשו הכנענים להתגרות</b> (לפתוח במלחמה) <b>בם</b> – בישראל<b>. הדא הוא</b> (צריך לומר: 'היא') <b>דכתיב:</b> – זה הוא [הדבר] שכתוב: <b>"וַיִּשְׁמַע הַכְּנַעֲנִי מֶלֶךְ עֲרָד יֹשֵׁב הַנֶּגֶב כִּי בָּא יִשְׂרָאֵל דֶּרֶךְ הָאֲתָרִים, וַיִּלָּחֶם בְּיִשְׂרָאֵל"</b> (במדבר כא,א) <b>- מהו</b> – מה פירוש, <b>"דֶּרֶךְ הָאֲתָרִים"? כי</b> (צריך לומר: '<b>אי</b>' - מילת קריאה ("תוספתא כפשוטה", נשים ג, עמוד 720)) <b>מת התייר הגדול</b> (במקבילה: 'שמע שמת אהרן התייר הגדול שלהן'), <b>שהיה תר להם את הדרך</b> – מת אהרן, שבזכותו היו ענני הכבוד תרים לישראל את הדרך ומגינים עליהם ונלחמים להם (נראה שדורש "אתרים" - אי (מילת קריאה) תיירים)<b>. ובאו</b> – הכנענים, <b>ונתגרו בהם</b> – בישראל, שהיו הכנענים סבורים שאין לישראל עוד הגנה משמיים<b>, וב</b>י<b>קשו ישראל לחזור למצרים ונסעו לאחוריהן שמונה מסעות</b> – בני ישראל פחדו ורצו לשוב למצרים וחזרו שמונה תחנות מהור ההר עד מוסרה (בסיפור מסעי בני ישראל נאמר: "...וַיַּחֲנוּ בְּמֹסֵרוֹת, וַיִּסְעוּ מִמֹּסֵרוֹת וַיַּחֲנוּ בִּבְנֵי יַעֲקָן, וַיִּסְעוּ מִבְּנֵי יַעֲקָן וַיַּחֲנוּ בְּחֹר הַגִּדְגָּד, וַיִּסְעוּ מֵחֹר הַגִּדְגָּד וַיַּחֲנוּ בְּיָטְבָתָה, וַיִּסְעוּ מִיָּטְבָתָה וַיַּחֲנוּ בְּעַבְרֹנָה, וַיִּסְעוּ מֵעַבְרֹנָה וַיַּחֲנוּ בְּעֶצְיֹן גָּבֶר, וַיִּסְעוּ מֵעֶצְיֹן גָּבֶר וַיַּחֲנוּ בְמִדְבַּר צִן הִוא קָדֵשׁ, וַיִּסְעוּ מִקָּדֵשׁ וַיַּחֲנוּ בְּהֹר הָהָר" (במדבר לג,ל-לז). וכשמת אהרן נסעו לאחוריהם מהור ההר לקדש, לעציון גבר, לעברונה, ליוטבתה, לחור הגדגד, לבני יעקן, למוסרות = מוסרה. הרי שמונה מקומות שהיו בהם בחזרתם)<b>, ורץ אחריו</b> – אחרי ישראל, <b>שבטו של לוי</b> – כדי להחזירם, <b>והרג</b> – שבטו של לוי, <b>ממנו</b> (במקבילה: 'בהן') <b>שמונה משפחות</b> – מהשוואת יוחסי בני ישראל שבאו למצרים (בראשית מו,ח-כז) ומפקד בני ישראל בשנה הארבעים ליציאת מצרים (במדבר כו,א-נא) עולה שבמפקד שהיה אחרי מות אהרן חסרות שמונה משפחות: משפחה אחת משמעון, משפחה אחת מגד, חמש משפחות מבנימין ומשפחה אחת מאשר<b>. אף הם</b> – ישראל, <b>הרגו ממנו</b> – מן הלוויים, <b>ארבע</b> – משפחות, שבמפקד הלוויים בשנה השנייה ליציאת מצרים (במדבר ג,יד-לט) נמנו שמונה משפחות, ובמפקד הלוויים בשנה הארבעים ליציאת מצרים (במדבר כו,נז-סב) שהיה אחרי מות אהרן נמנו ארבע משפחות מתוך השמונה שנמנו במפקד הראשון (ונוספה משפחה אחת שלא נמנתה במפקד הראשון)<b>.</b><br>(במקבילה נוסף: 'הדא היא דכתיב:' - זה הוא [הדבר] שכתוב (בעניין הלוויים בימי דוד):) <b>"לַעַמְרָמִי לַיִּצְהָרִי לַחֶבְרוֹנִי לָעָזִּיאֵלִי"</b> (דברי הימים א כו,כג) – בכתוב זה נמנו שלוש משפחות מן הלוויים שחסרו במפקד השני (משפחות אלו מוזכרות בימי דוד כשמינה מבניהם לתפקידים שונים), <b>- אימתי חזרו</b> – המשפחות מן הלוויים שחסרו במפקד השני<b>? בימי דוד. הדא הוא</b> (צריך לומר: 'היא') <b>דכתיב:</b> – זה הוא [הדבר] שכתוב: <b>"יִפְרַח בְּיָמָיו צַדִּיק וְרֹב שָׁלוֹם עַד בְּלִי יָרֵחַ"</b> (תהילים עב,ז) – יש לדרוש את הכתוב, שבימיו של דוד ירבה שבטו של לוי שהיה צדיק. ומכאן שבימי דוד חזרו המשפחות מן הלוויים שחסרו<b>.</b><br><b>אמרו</b> – ישראל זה לזה<b>: מי גרם לנו לדמים הללו</b> – למשפחות מישראל ומן הלוויים שנהרגו<b>? אמרו: על שלא עשינו חסד עם אותו הצדיק</b> – שלא הספידו את אהרן כראוי כשמת בהור ההר<b>. וישבו</b> – במוסרה, <b>וקשרו הֶסְפֵּידוֹ</b> (במקבילה: 'וקשרו לו הספד') – חיברו ואספו אנשים להשתתף בהספד (ראה "על מנהגי הספד ותנחומים בבבל ובארץ ישראל בתקופת התלמוד", "מחקרים בתלמוד ובמדרש", עמוד 388), <b>וגמלו לצדיק חסד</b> – להספידו כראוי<b>, והעלה עליהן</b> (החשיב להם) <b>המקום</b> (במקבילה: 'הכתוב') <b>כאִילּוּ מת שם ונקבר שם</b> – במוסרה, וזהו שכתוב בדברים י,ו שמת במוסרה, <b>וגמלו</b> (במקבילה: 'שגמלו') <b>לצדיק חסד</b> (שלוש המילים האחרונות נראות יתירות)<b>.</b><br><small>עד כאן המקבילה בירושלמי סוטה.</small><br><small>בכך מיושבת תמיהה אחרת, שבדברים י,ו נאמר שבני ישראל נסעו מבני יעקן למוסרה, ובבמדבר לג,לא נאמר להיפך שנסעו ממוסרה לבני יעקן.</small><br><span class="mediumGrey">יש שדברי אגדה באים בתלמוד כסטייה מהנושא הראשי, למשל יומא א,א (<small>כאן - דברי האגדה על מות אהרן</small>) ("לדרכי שילובן של האגדות בירושלמי", "אסופות" יא, עמוד רא והערה 20).</span><br><span class="poetry indentAll"><b>מכילתא דרבי ישמעאל</b> מסכתא ד"ויסע" פרשה א: "ובני ישראל נסעו מבארות בני יעקן" וגו' "שם מת אהרן" וגו' (דברים י,ו) - וכי במוסרה מת?! והלא לא מת אלא בהור ההר, שנאמר: "ויעל אהרן הכוהן" וגו' (במדבר לג,לח), ומה תלמוד לומר: "שם מת אהרן וייקבר שם" (דברים י,ו)? אלא מלמד שחזרו לאחוריהם לכבודו של אהרן לקבורתו שמונה מסעות, שנאמר: "ויסעו ממוסרות ויחנו בבני יעקן, ויסעו מבני יעקן ויחנו בחור הגדגד, ויסעו מחור הגדגד ויחנו ביוטבתה, ויסעו מיוטבתה ויחנו בעברונה, ויסעו מעברונה ויחנו בעציון גבר, ויסעו מעציון גבר ויחנו במדבר צין היא קדש, ויסעו מקדש ויחנו בהור ההר" (במדבר לג,לא-לז).</span><br><span class="poetry indentAll"><b>סדר עולם רבה</b> פרק ט: כיוון שמת אהרן, נסתלקו ענני כבוד ובאו הכנעניים להילחם עם ישראל. "וישמע הכנעני מלך ערד" וגו' (במדבר כא,א) - ומה שמועה שמע? שמע שמת אהרן והלך התייר הגדול שבהם ונסתלק עמוד הענן שהיה נלחם להם, ובא ונלחם עימהם, וחזרו לאחוריהם שבע מסעות וחנו במוסרה, שנאמר: "ובני ישראל נסעו מבארות בני יעקן מוסרה, שם מת אהרן" (דברים י,ו) - וכי במוסרה מת אהרן?! והלא בהור ההר מת! אלא ממקום שמת אהרן חזרו לאחוריהם שבע מסעות עד שחנו במוסרה.</span><br>• • •
(ט) <small><b>מה מעכב במילואים?</b></small><br><b>רבי יוסי בן חנינה</b> (אמורא ארץ ישראלי בדור השני) <b>אמר: עשירית האיפה</b> – סולת (מנחת חביתים) שכוהן גדול חייב להקריב בכל יום, <b>ומכנסיים</b> – שכוהן חייב ללבוש בשעת העבודה, <b>מעכבין</b> – במילואים אם אין עושים אותם, שבימי המילואים היה אהרן צריך להקריב מנחת חביתים והיו אהרן ובניו צריכים ללבוש מכנסיים, אף על פי ששני הדברים האלה לא נזכרו בעניין ימי המילואים, לא בציווי (שמות פרק כט) ולא בעשייה (ויקרא פרקים ח-ט)<b>.</b><br>ומציעים דרשה כמקור לקביעה: <b>מה טעמא?</b> – מה הטעם? (מה המקור בכתוב לדבר זה?) <b>"וזה" "זה"</b> – במילואים נאמר: "<b>וְזֶה</b> הַדָּבָר אֲשֶׁר תַּעֲשֶׂה לָהֶם (לאהרן ולבניו) לְקַדֵּשׁ אֹתָם לְכַהֵן לִי" (שמות כט,א), ובעשירית האיפה נאמר: "<b>זֶה</b> קָרְבַּן אַהֲרֹן וּבָנָיו אֲשֶׁר יַקְרִיבוּ לַה' בְּיוֹם הִמָּשַׁח אֹתוֹ, עֲשִׂירִת הָאֵפָה סֹלֶת מִנְחָה תָּמִיד" (ויקרא ו,יג), ולמדים בגזירה שווה "וזה" "זה", שכמו שכל האמור בפרשת מילואים מעכב במילואים (כאמור להלן), כך עשירית האיפה מעכבת במילואים<b>, עשייה עשייה</b> – במילואים נאמר: "וְזֶה הַדָּבָר אֲשֶׁר <b>תַּעֲשֶׂה</b> לָהֶם (לאהרן ולבניו) לְקַדֵּשׁ אֹתָם לְכַהֵן לִי" (שמות כט,א), ובמכנסיים נאמר: "<b>וַעֲשֵׂה</b> לָהֶם (לאהרן ולבניו) מִכְנְסֵי בָד" (שמות כח,מב), ולמדים בגזירה שווה עשייה עשייה, שכמו שכל האמור בפרשת מילואים מעכב במילואים, כך מכנסיים מעכבים במילואים (מגיה במסירה שלפנינו שיבש את הנוסח וגרס 'זה וזה עשייה')<b>.</b><br><span class="poetry indentAll"><b>בבלי יומא</b> ה,ב: אמר רבי יוסי ברבי חנינא: מכנסיים [ועשירית האיפה <small>(ראה "מקורות ומסורות", מועד ג, עמוד ח)</small>] אין כתובים בפרשה (<small>לא נזכרו בפרשת המילואים</small>). כשהוא אומר: "וזה הדבר אשר תעשה להם לקדש אותם לכהן לי" (שמות כט,א), להביא את המכנסיים ועשירית האיפה.</span><br><span class="poetry indentAll">בשלמא מכנסיים כתיבי בעניינא דבגדים (<small>בעניין בגדי הכהונה הסמוך לעניין המילואים</small>), אלא עשירית האיפה - מנא לן (<small>שחייבים להביא אותה במילואים</small>)? - אתיא "זה" "זה" מ"זה קורבן אהרן ובניו אשר יקריבו לה'... עשירית האיפה" (ויקרא ו,יג) (<small>ובמילואים נאמר: "וזה הדבר..."</small>).</span><br><span class="poetry indentAll"><b>ויקרא רבה</b> ח,ד: "ביום הימשח אותו עשירית האיפה" (ויקרא ו,יג) - רבי יוחנן בשם רבי שמעון בן יהוצדק: מלמד שעשירית האיפה מעכבת בגדולת אהרן ובניו.</span><br><small>עשירית האיפה מעכבת במילואים, אבל אינה מעכבת לדורות. - ספרא "צו" פרשה ג, תוספתא חגיגה ב,ט וסנהדרין ז,א: אחד כוהן גדול ואחד כוהן הדיוט שעבדו עד שלא הביאו עשירית האיפה שלהם - עבודתם כשירה.</small><br><b>אמר רבי חנינה</b> (בר חמא, אמורא ארץ ישראלי בדור הראשון)<b>:</b> בסיום הציווי על המילואים נאמר: <b>"וְעָשִׂיתָ לְאַהֲרֹן וּלְבָנָיו כָּכָה</b> כְּכֹל אֲשֶׁר צִוִּיתִי אֹתָכָה<b>"</b> (שמות כט,לה) <b>- כל האמור בפרשה מעכב</b> – כל הדברים האמורים בפרשת המילואים (שמות פרק כט) מעכבים במילואים אם אין עושים אותם. כך למדים מהמילה "ככה", שמשמעה שיש לעשות באופן האמור, ואי עשייה כך מעכבת<b>.</b><br>ומציעים קשר בין דברי אמוראים: <b>ואתייא כיי דמר</b> – ובאה (הולכת) [המימרה (של רבי חנינה)] כמו [המימרה] ההיא שאומר <b>רבי שמואל בר נחמן</b> (אמורא ארץ ישראלי בדור השני והשלישי) <b>בשם רבי יונתן</b> (אמורא ארץ ישראלי בדור הראשון)<b>:</b> במילואים נאמר (בעשייה): <b>"</b>וַיֹּאמֶר מֹשֶׁה אֶל הָעֵדָה: <b>"זֶה הַדָּבָר</b> אֲשֶׁר צִוָּה ה' לַעֲשׂוֹת<b>"</b> (ויקרא ח,ה), וכן נאמר (בציווי): <b>"וְזֶה הַדָּבָר</b> אֲשֶׁר תַּעֲשֶׂה לָהֶם לְקַדֵּשׁ אֹתָם לְכַהֵן לִי<b>"</b> (שמות כט,א) <b>- אפילו קריית הפרשה מעכבת</b> – במילואים אם אין עושים אותה, שבימי המילואים היה משה צריך לקרוא בפני כל ישראל את הפרשה של הציווי על המילואים (שמות פרק כט). כך למדים מהמילה "הדבר" האמורה הן בציווי והן בעשייה, שמשמעה דיבור, שמשה הצטווה לדבר אל ישראל את מה שיש לעשות במילואים, ומשה דיבר אל ישראל את מה שיש לעשות במילואים. - ואם אפילו קריאת הפרשה מעכבת, בוודאי שכל האמור בפרשה מעכב, כמו שאמר רבי חנינה (אולי יש לגרוס '"זה הדבר" - זה הדיבור', במקום '"זה הדבר" "וזה הדבר"')<b>.</b><br><span class="poetry indentAll"><b>בבלי יומא</b> ה,ב: אמר רבי יוחנן משום רבי שמעון בן יוחאי: מניין שאף מקרא פרשה (<small>של המילואים לפני עדת ישראל</small>) מעכב (<small>את המילואים</small>)? תלמוד לומר: "ויאמר משה אל העדה: זה הדבר אשר ציווה ה' לעשות" (ויקרא ח,ה) - אפילו דיבור (<small>"הדבר"</small>) מעכב.</span><br><b>אמר רבי יוחנן</b> (גדול אמוראי ארץ ישראל בדור השני)<b>: כל המעכב לדורות</b> – כל עבודה מעבודות הקורבנות שמעכבת לעולם אם לא עשה אותה, <b>- מעכב כאן</b> – במילואים<b>, וכל שאין מעכב לדורות</b> – כל עבודה מעבודות הקורבנות שאינה מעכבת לעולם אם לא עשה אותה, <b>- אינו מעכב כאן</b> – במילואים<b>.</b><br>ושואלים: <b>מה אית לך?</b> – מה יש לך? (אילו דוגמאות יש לקביעה שאמר רבי יוחנן?)<br>ומשיבים בהצעת דוגמאות: <b>סמיכה</b> – הנחה של ידי הבעלים על ראש הקורבנות לפני שחיטתם, <b>ושי</b>י<b>רי דמים</b> – שפיכה ליסוד המזבח של דמי הקורבנות שנשארו לאחר זריקתם, <b>שאינן מעכבין לדורות</b> – שאם לא עשו אותן - הקורבנות כשרים, <b>-</b> (צריך להוסיף: '<b>אינן</b>' (מפרשי הירושלמי, וכן הוא בהבאת הירושלמי בתוספות בבלי יומא ה,א)) <b>מעכבין כאן</b> – במילואים, שסמיכה של אהרן ובניו על קורבנות המילואים ושפיכת שיירי הדמים של קורבנות המילואים אינן מעכבות, אף על פי שהן אמורות בפרשת המילואים (שמות פרק כט). - רבי יוחנן חולק על רבי חנינה שאמר שכל האמור בפרשה מעכב<b>.</b><br><span class="poetry indentAll"><b>בבלי יומא</b> ד,ב-ה,א: איתמר: מילואים - רבי יוחנן ורבי חנינא, חד אמר: כל הכתוב בהם מעכב בהם, וחד אמר: דבר המעכב לדורות - מעכב בהם, שאין מעכב לדורות - אין מעכב בהם.</span><br><span class="poetry indentAll">תסתיים דרבי יוחנן הוא דאמר: כל הכתוב בהם מעכב בהם, מדקאמר ליה ריש לקיש לרבי יוחנן: אי מה מילואים - כל הכתוב בהם מעכב בהם, ולא קא מהדר ליה (<small>רבי יוחנן</small>) ולא מידי (<small>אינו אומר שאינו סבור כך. הרי זו הוכחה שרבי יוחנן סבור אף הוא כך</small>). - תסתיים.</span><br><span class="poetry indentAll">מאי בינייהו (<small>בין רבי יוחנן ורבי חנינא</small>)?</span><br><span class="poetry indentAll">אמר רב יוסף: סמיכה (<small>שאינה מעכבת לדורות, האם מעכבת במילואים או לא</small>) איכא בינייהו. למאן דאמר: כל הכתוב בהם מעכב בהם - מעכבא, למאן דאמר: דבר שאין מעכב לדורות אין מעכב בהם - לא מעכבא...</span><br><span class="poetry indentAll">רב נחמן בר יצחק אמר: תנופה (<small>שאינה מעכבת לדורות, האם מעכבת במילואים או לא</small>) איכא בינייהו. למאן דאמר: כל הכתוב בהם מעכב בהם - מעכבא, ולמאן דאמר: דבר שאין מעכב לדורות אין מעכב בהם - לא מעכבא...</span><br><span class="poetry indentAll">רב פפא אמר: פרישת שבעה (<small>שאינה מעכבת לדורות (ביום הכיפורים), האם מעכבת במילואים או לא</small>) איכא בינייהו. למאן דאמר: כל הכתוב בהם מעכב בהם - מעכבא, למאן דאמר: דבר שאינו מעכב לדורות אינו מעכב בהם - לא מעכבא...</span><br><span class="poetry indentAll">רבינא אמר: ריבוי (<small>לבישת בגדי כהונה</small>) שבעה ומשיחת (<small>שמן המשחה</small>) שבעה (<small>שאינן מעכבות לדורות, האם מעכבות במילואים או לא</small>) איכא בינייהו. למאן דאמר: כל הכתוב בהם מעכב בהם - מעכבא, למאן דאמר: דבר שאין מעכב לדורות אין מעכב בהם - לא מעכבא...</span><br><span class="poetry indentAll">מאי טעמא דמאן דאמר: כל הכתוב בהן מעכב בהם? - אמר רבי יצחק בר ביסנא: דאמר קרא: "ועשית לאהרן ולבניו ככה" (שמות כט,לה) - עיכובא.</span><br><small>הדעות של רבי יוחנן ורבי חנינא מוחלפות בשני התלמודים.</small><br><small>לפי הירושלמי צריך לומר, שמה שלא ענה רבי יוחנן לריש לקיש אינו ראיה, כי ניתן לומר שרבי יוחנן לא חזר בו אלא רצה לשמוע מה טעמו של ריש לקיש.</small><br><small>עוד יש לומר, שלפי הירושלמי לא אמר ריש לקיש לרבי יוחנן: "אי מה מילואים - כל הכתוב בהם מעכב בהם", אלא אמר לו: "אי מה מילואים - פרישת שבעה מעכבת בהם", כמו שפירשנו את קושיית ריש לקיש לרבי יוחנן בירושלמי לעיל (וראה "מקורות ומסורות", מועד ג, עמודים ה-ו).</small><br><small>בירושלמי הזכירו סמיכה שנזכרת גם בבבלי ושפיכת שיירי דמים שלא נזכרת בבבלי.</small><br>• • •<br><small><b>כיצד הלביש משה את אהרן ובניו בימי המילואים?</b></small><br><b>אמר רבי חנינה</b> (בר חמא, אמורא ארץ ישראלי בדור הראשון)<b>: ציץ ומצנפתו של אהרן קודם לאבניטן של בנים</b> (נראה שיש כאן דילוג מחמת הדומות, וצריך לומר: '<b>ציץ ומצנפתו של אהרן קודם לאבניטו. אבניטו של אהרן אינו קודם לאבניטן של בנים</b>' (הנצי"ב ב"הרחב דבר" ויקרא ח,ט הגיה רק כמו המשפט הראשון בהגהתנו)) – בתיאור של ימי המילואים נאמר: "וַיַּקְרֵב מֹשֶׁה אֶת אַהֲרֹן... וַיַּחְגֹּר אֹתוֹ בָּ<b>אַבְנֵט</b>... וַיָּשֶׂם אֶת הַ<b>מִּצְנֶפֶת</b> עַל רֹאשׁוֹ, וַיָּשֶׂם עַל הַמִּצְנֶפֶת אֶל מוּל פָּנָיו אֵת <b>צִיץ</b> הַזָּהָב נֵזֶר הַקֹּדֶשׁ" (ויקרא ח,ו-ט), ואחר כך "וַיַּקְרֵב מֹשֶׁה אֶת בְּנֵי אַהֲרֹן... וַיַּחְגֹּר אֹתָם <b>אַבְנֵט</b>, וַיַּחֲבֹשׁ לָהֶם <b>מִגְבָּעוֹת</b>" (ויקרא ח,יג) (מגבעות הן מצנפות). אף על פי כן, רבי חנינה סבור, שתחילה הלביש משה את אהרן את בגדיו, ומצנפת וציץ בכללם, חוץ מאבנט, ואחר כך הלביש את בני אהרן את בגדיהם, וחגר את אהרן ואת בניו אבנטים כאחת<b>.</b><br><b>יהודה בריבי</b> (אמורא בדור הראשון, בנו של רבי חייא הגדול) <b>אומר:</b> – בציווי של ימי המילואים נאמר: <b>"וְחָגַרְתָּ אֹתָם אַבְנֵט אַהֲרֹן וּבָנָיו"</b> (שמות כט,ט) – מכאן שחגירת האבנטים של אהרן ובניו היא כאחת, שתחילה יש להלביש את אהרן את בגדיו חוץ מאבנט, ואחר כך יש להלביש את בני אהרן את בגדיהם ולחגור את אהרן ואת בניו אבנטים כאחת. - יהודה בריבי מציע את הפסוק הזה כראיה לדברי רבי חנינה<b>.</b><br><b>אמר רבי אידי</b> (אמורא ארץ ישראלי בדור השלישי והרביעי)<b>: הדא דאת אמר</b> – זאת שאתה אומר (דבר זה שאתה אומר, שחגירת האבנטים של אהרן ושל בניו היא כאחת) <b>- למצוה</b> – דבר זה נאמר רק בציווי ה' למשה, שהוא רשאי לחגור את האבנטים של אהרן ושל בניו כאחת<b>, אבל לציווי</b> – כלומר, בציווי משה לאהרן בשעת מעשה ("מדרשי הלכה של האמוראים בתלמוד ירושלמי", עמוד 34, פב), <b>-</b> כך נאמר בתיאור של ימי המילואים: <b>"וַיַּקְרֵב מֹשֶׁה אֶת אַהֲרֹן וְאֶת בָּנָיו וַיִּרְחַץ אֹתָם בַּמָּיִם"</b> (ויקרא ח,ו)<b>, ואחר כך "וַיִּתֵּן עָלָיו אֶת הַכֻּתֹּנֶת</b> וַיַּחְגֹּר אֹתוֹ בָּאַבְנֵט<b>"</b> (ויקרא ח,ז)<b>, ואחר כך "וַיַּקְרֵב מֹשֶׁה אֶת בְּנֵי אַהֲרֹן וַיַּלְבִּשֵׁם כֻּתֳּנֹת</b> וַיַּחְגֹּר אֹתָם אַבְנֵט<b>"</b> (ויקרא ח,יג) – מכאן שתחילה הלביש משה את אהרן את בגדיו ואבנט בכללם, ואחר כך הלביש את בני אהרן את בגדיהם ואבנטים בכללם, שלא כמו שאמר רבי חנינה (הסופר במסירה שלפנינו העתיק בפסוק האחרון בטעות "את אהרן ואת בניו" מהשורה שלפני כן, במקום "את בני אהרן")<b>.</b><br><span class="poetry indentAll"><b>בבלי יומא</b> ה,ב: כיצד הלבישם? (<small>באיזה סדר הלביש משה את אהרן ובניו את בגדי הכהונה?</small>)...</span><br><span class="poetry indentAll">בני רבי חייא ורבי יוחנן (<small>נחלקו בעניין זה</small>). חד אמר: אהרן (<small>הולבש בגדיו תחילה</small>) ואחר כך בניו, וחד אמר: אהרן ובניו בבת אחת.</span><br><span class="poetry indentAll">אמר אביי: בכתונת ומצנפת דכולי עלמא לא פליגי דאהרן ואחר כך בניו, דבין בצוואה (<small>בכתובים המצווים על המילואים</small>) ובין בעשייה (<small>בכתובים המתארים את עשיית המילואים</small>) אהרן קדים. כי פליגי - באבנט, מאן דאמר: אהרן ואחר כך בניו - דכתיב: "ויחגור אותו באבנט" (ויקרא ח,ז), והדר כתיב: "ויחגור אותם אבנט" (ויקרא ח,יג), ומאן דאמר: אהרן ובניו בבת אחת - דכתיב: "וחגרת אותם אבנט אהרן ובניו" (שמות כט,ט).</span><br><small>בבבלי נחלקו בני רבי חייא ורבי יוחנן ואין יודעים מי אמר כך ומי אמר כך, ובירושלמי נחלקו בן רבי חייא (שסבור כרבי חנינא לפי פירושנו) ורבי אידי.</small><br>• • •<br>
(י) <small><b>במה שימש משה בשבעת ימי המילואים?</b></small><br><b>אמר רבי לעזר בירבי יוסי</b> (אמורא ארץ ישראלי בדור החמישי, בנו של האמורא רבי יוסה)<b>: פשט הוא לן</b> – פשוט הוא לנו (דבר זה מקובל בידינו), <b>שבחלוק לבן שימש משה בכהונה גדולה</b> – בשבעת ימי המילואים, שבהם עדיין לא שימש אהרן בכהונה גדולה ומשה שימש, והוא שירת כשהוא לבוש חלוק לבן, ולא בבגדיו ולא בבגדי כהונה, שרק אהרן ובניו נצטוו לשרת בבגדי כהונה<b>.</b><br><b>אמר רבי תנחום בר יודן</b> (אמורא ארץ ישראלי שלא ידוע זמנו) <b>ותני לה</b> – ושונה אותה (את המימרה גם בתור ברייתא)<b>: כל שבעת ימי המילואים היה משה משמש בכהונה גדולה</b> – היה מקריב את כל הקורבנות, <b>ולא שרת</b> (שרתה) <b>שכינה על ידיו. וכיון שלבש אהרן בגדי כהונה גדולה ושימש</b> – הקריב את הקורבנות ביום השמיני למילואים<b>, שרת</b> (שרתה) <b>שכינה על ידיו.</b><br>ומציעים פסוק כמקור לקביעה: <b>מה טעמא?</b> – מה הטעם? (מה המקור בכתוב לדבר זה, שביום השמיני למילואים שרתה שכינה?) בפתיחה למעשה היום השמיני למילואים נאמר: <b>"כִּי הַיּוֹם י'י נִרְאָה אֲלֵיכֶם"</b> (ויקרא ט,ד) – משה אמר לאהרן שיקריב את הקורבנות ביום השמיני, כי ביום הזה תתגלה השכינה אל ישראל. מכאן שביום השמיני למילואים, כשנכנס אהרן לשרת, שרתה שכינה<b>.</b><br><br><span class="poetry indentAll"><b>ספרא</b> "שמיני" פרשה א: כל שבעת ימי המילואים היה משה משמש ולא שרת שכינה על ידיו, עד שבא אהרן ושימש בבגדי כהונה גדולה ושרת שכינה על ידיו, שנאמר: "כי היום ה' נראה אליכם" (ויקרא ט,ד).</span><br><br><span class="poetry indentAll"><b>בבלי תענית</b> יא,ב <b>ועבודה זרה</b> לד,א: במה שימש משה כל שבעת ימי המילואים? - בחלוק לבן.</span><br><br><span class="poetry indentAll"><b>ויקרא רבה</b> יא,ו; <b>פסיקתא דרב כהנא</b> ד,ה; <b>פסיקתא רבתי</b> יד: אמר רבי לעזר ברבי יוסי: פשט הוא לן שבחלוק לבן שימש משה כל שבעה.</span><br><span class="poetry indentAll">אמר רבי תנחום ברבי יודן ותני לה: כל שבעת ימי המילואים היה משה משמש בכהונה גדולה ולא שרת שכינה על ידיו, וכיוון שבא אהרן ושימש בכהונה שרת שכינה על ידיו. הדא היא דכתיב: "וירא כל העם וירונו וייפלו על פניהם" (ויקרא ט,כד) / "כי היום י'י נראה אליכם" (ויקרא ט,ד).</span><br>• • •
(יא) <small><b>היום השמיני למילואים</b></small><br>מציעים בעיה: <b>רבי יוסה בר חנינה</b> (אמורא ארץ ישראלי בדור השני) <b>בעי</b> – שואל (מסתפק)<b>: עשירית האיפה</b> – מנחת חביתים של כוהן גדול, שהוא חייב להקריב בכל יום עשירית האיפה סולת, מחציתה בבוקר ומחציתה בערב, <b>היאך קרבה</b> – ביום השמיני למילואים<b>? חֲצָיִים? שלימה קרבה?</b> – האם הקריב אהרן מנחה זו לחצאים, מחציתה בבוקר ומחציתה בערב, או שמא הקריב אותה שלימה בערב, מפני שבבוקר עדיין לא היה כוהן גדול, שלא נעשה כוהן גדול עד אמצע היום כשקרבו כל קורבנות היום השמיני?<br>ופושטים את הבעיה ממדרש הלכה: <b>מן מה דכתיב:</b> – ממה שכתוב (במעשה היום השמיני למילואים): <b>"וַיָּבֹא מֹשֶׁה וְאַהֲרֹן אֶל אֹהֶל מוֹעֵד"</b> (ויקרא ט,כג) – משה ואהרן נכנסו לאוהל מועד (כדי להיטיב את נרות המנורה ולהקטיר את הקטורת על מזבח הקטורת), <b>- שלא בא עמו אלא ללמדו על מעשה הקטרת</b> – אהרן נכנס לאוהל מועד על מנת להקטיר קטורת, ומשה לא נכנס עימו אלא ללמדו את מעשה ההקטרה<b>, הדא אמרה:</b> – זאת אומרת (יש להסיק ממדרש ההלכה): <b>חציים קרבה</b> – ביום השמיני אהרן הקריב מנחת חביתים לחצאים, מחציתה בבוקר ומחציתה בערב<b>.</b> - ומוכיחים את המסקנה בדרך השלילה: <b>אין תימר:</b> – אם תאמר: <b>שלימה קרבה</b> – ביום השמיני אהרן הקריב אותה שלימה בערב, ולא קרבה כלל בבוקר, <b>-</b> יש להקשות: <b>ניתני:</b> – שנִשְׁנה (במדרש ההלכה): <b>על מעשה קטורת ועל עשירית האיפה!</b> – מדרש ההלכה היה צריך להיות מנוסח באופן אחר ולשנות שמשה נכנס עם אהרן ללמדו גם על מנחת חביתים שקרבה לראשונה בערב, שכן לא קרבה בשבעת ימי המילואים ולא קרבה כלל בבוקר! אלא יש להוכיח מכאן, שאהרן כבר הקריב מחציתה בבוקר, וכשמשה נכנס עם אהרן לא היה צריך ללמדו על מנחה זו.<br>ודוחים את פשיטת הבעיה: <b>אמר רבי תנחום בר יודן</b> (אמורא ארץ ישראלי שלא ידוע זמנו)<b>: ולא בעבודות שבפנים אנן קיימין</b> – אנחנו עומדים (עוסקים)<b>?!</b> (בתמיהה) <b>כבר לימדו עבודות שבחוץ</b> – מדרש ההלכה מדבר רק על העבודות שנעשו בפנים, בתוך אוהל מועד, שהרי הוא מוסב על הפסוק המדבר על כניסת משה ואהרן לאוהל מועד, ולכן מדרש ההלכה אומר שמשה לימד לאהרן על מעשה הקטורת שהוא עבודה שנעשית בפנים, על המזבח הפנימי. אבל אין מדרש ההלכה מדבר על העבודות שנעשו בחוץ, חוץ לאוהל מועד, ולכן אינו אומר שמשה לימד לאהרן על מנחת חביתים הקריבה בחוץ, על מזבח החיצון, שכבר לימד משה עליה לאהרן כשלימדו עבודות שנעשות בחוץ. הרי שאין להוכיח מכאן שביום השמיני קרבה לחצאים<b>.</b><br><br><span class="poetry indentAll"><b>ספרא</b> "שמיני" פרשה א: "ויבוא משה ואהרן אל אוהל מועד" - למה נכנס משה עם אהרן? ללמדו (<small>את אהרן</small>) על מעשה הקטורת.</span><br>• • •
(יב) <small><b>מה היה דינם של קורבנות המילואים?</b></small><br>מציעים בעיה: <b>מילואים מה היו?</b> – מה היה דינם של הקורבנות שקרבו בשבעת ימי המילואים? <b>קרבן יחיד? קרבן ציבור?</b> – האם היה דינם כקורבן יחיד, שאהרן ובניו נחשבו בעליהם, או שמא היה דינם כקורבן ציבור, שהעם נחשב בעליהם?<br>ופושטים את הבעיה מפסוק: <b>מן מה דכתיב:</b> – ממה שכתוב (במעשה שבעת ימי המילואים): <b>"וַיִּסְמְכוּ אַהֲרֹן וּבָנָיו אֶת יְדֵיהֶם עַל רֹאשׁ הָאָיִל"</b> (ויקרא ח,יח; כב) – אהרן ובניו סמכו ידיהם על איל המילואים (כמו שסמכו ידיהם על פר החטאת ועל איל העולה)<b>, הדא אמרה:</b> – זאת אומרת (יש להסיק מהפסוק): <b>קרבן יחיד</b> – דינם של קורבנות המילואים היה כקורבן יחיד, כיוון שאין סמיכה בקורבן ציבור אלא בקורבן יחיד בלבד (משנה מנחות ט,ז)<b>.</b><br>ומציעים קושיה ממקור תנאי: <b>והתני:</b> – והרי [התנא] שונה: <b>קרבן ציבור</b> – דינם של קורבנות המילואים היה כקורבן ציבור<b>!</b><br>ומתרצים את הקושיה: <b>אמר רבי אידי</b> (אמורא ארץ ישראלי בדור השלישי והרביעי)<b>: נתנדבו ציבור ומסרום להם</b> – העם הביא את הקורבנות משלו ונתן אותם במתנה גמורה לאהרן ולבניו שיהיו שלהם, ונמצא שתחילה היו הקורבנות קורבן ציבור כדברי המקור התנאי, וכשנמסרו לאהרן ולבניו נעשו קורבן יחיד ולכן סמכו ידיהם עליהם<b>.</b><br><br><span class="poetry indentAll"><b>ספרא</b> מכילתא דמילואים פרשה א: "ויסמוך אהרן ובניו את ידיהם על ראש פר החטאת" - וכי אהרן ובניו סומכים על כל הקורבנות? אלא מפני שהן קורבנותיהם סמכו עליו. מקיש קורבנות ציבור לקורבנותיהם. מה קורבנותיהם טעונים סמיכה, אף קורבנות ציבור טעונים סמיכה. מה הוא סומך על קורבנותיו, אף הוא סומך על קורבנות ציבור. אבל יחיד כל אחד ואחד סומך על קורבנו, שנאמר: "וסמך ידו על ראש קורבנו".</span><br><br><small>לפי מדרש הלכה זה, כוהן סומך על קורבן ציבור, כמו שאהרן ובניו סמכו על קורבנות המילואים. הרי שדינם של קורבנות המילואים היה כקורבן ציבור. אפשר שמדרש הלכה זה הוא המקור התנאי שהירושלמי מציע בקושייתו על פשיטת הבעיה. מדרש הלכה זה חולק על המשנה מנחות ט,ז שאומרת שבקורבן ציבור אין סמיכה.</small><br>• • •<br><br><small><b>מהיכן למדו "יום" במילואים?</b></small><br>מציעים בעיה: <b>מילואים מאיכן למדו?</b> – מהיכן למדו בעניין ימי המילואים את משמעותו של "יום" כציון של זמן הכולל יום ולילה? (בימי המילואים פרשו אהרן ובניו מביתם ושהו בחצר המשכן שבעה ימים ביום ובלילה (ויקרא ח,לה)) <b>מן הקרבנות או ממעשה בראשית?</b> – האם למדו מעניין הקורבנות או שלמדו ממעשה בראשית (כמבואר להלן)?<br>ומציעים השלכות של שני צדדי הבעיה: <b>אין תימר:</b> – אם תאמר: <b>מן הקרבנות</b> – למדו ממשמעותו של "יום" שנאמר בעניין הקורבנות, <b>- הלילה הולך אחר היום</b> – שלפניו, ש"יום" כולל יום ולילה שלאחריו, והלילה שלפניו שייך ליום הקודם (באכילת הקורבנות נאמר: "ובשר זבח תודת שלמיו ביום קורבנו ייאכל, לא יניח ממנו עד בוקר" (ויקרא ז,טו), אבל כל הלילה נאכל, הרי שהלילה שלאחריו קרוי "יום קורבנו" עד הבוקר, והוא הדין בשאר הקורבנות שנתרבו מכתוב זה שנאכלים ליום ולילה)<b>. אין תימר:</b> – [ו]אם תאמר: <b>- ממעשה בראשית</b> – למדו ממשמעותו של "יום" שנאמר במעשה בראשית, <b>- היום הולך אחר הלילה</b> – שלפניו, ש"יום" כולל יום ולילה שלפניו, והלילה שלאחריו שייך ליום הבא (במעשה שבעת ימי בראשית נאמר: "ויהי ערב ויהי בוקר יום אחד" (בראשית א,ה), הרי שהיום מתחיל בערב ונמשך בבוקר)<b>.</b><br>ומציעים השלכות נוספות של שני צדדי הבעיה: <b>אין תימר:</b> – אם תאמר: <b>מן הקרבנות</b> – למדו ממשמעותו של "יום" שנאמר בעניין הקורבנות, <b>- לילה אחרון אין לו יום</b> (צריך לומר: '<b>יום ראשון יש לו לילה</b>' ("שערי תורת ארץ ישראל")) – שהלילה הראשון של ימי המילואים שבהם שהו אהרן ובניו בחצר המשכן הלך אחר היום שלפניו (גם שאר הלילות הלכו אחר הימים שלפניהם. נמצא ששהו שם שבעה ימים ושבעה לילות)<b>. אין תימר:</b> – [ו]אם תאמר: <b>ממעשה בראשית</b> – למדו ממשמעותו של "יום" שנאמר במעשה בראשית, <b>- יום ראשון אין לו לילה</b> – שהיום הראשון של ימי המילואים שבהם שהו אהרן ובניו בחצר המשכן הלך אחר הלילה שלפניו, אבל בלילה הזה עדיין לא שהו שם אהרן ובניו, שהרי התחילו את שהייתם שם ביום עצמו כמו שמוכח מהכתוב (גם שאר הימים הלכו אחר הלילות שלפניהם. בלילה שלאחר היום השביעי לא שהו אהרן ובניו בחצר המשכן, כיוון שהיום השמיני הלך אחר הלילה הזה. נמצא ששהו שם שבעה ימים ושישה לילות. - אין פושטים את הבעיה)<b>.</b><br><br><span class="poetry indentAll"><b>משנה חולין</b> ה,ה; <b>ספרא</b> "אמור" פרשה ח: "יום אחד" האמור במעשה בראשית היום הולך אחר הלילה.</span><br><span class="poetry indentAll"><b>תוספתא זבחים</b> ו,יח: בכל מקום היום הולך אחר הלילה. לאכילת קודשים הלילה הולך אחר היום.</span><br>• • •
(יג) <small><b>ישיבת אהרן ובניו בימי המילואים</b></small><br>מציעים משנה ממקום אחר (בעניין עריכת לחם הפנים על השולחן במקדש בכל שבת): <b>תמן תנינן:</b> – שם שנינו (משנה מנחות יא,ז): <b>אֵילּוּ מושכין</b> – שני כוהנים מושכים מהשולחן את הלחם הישן משבת שעברה, <b>ואֵילּוּ מניחין</b> – שני כוהנים מניחים על השולחן את הלחם החדש<b>, וטפחו של זה בצד טפחו של זה</b> – כשאלה מושכים מהשולחן טפח מהלחם הישן, אלה מניחים על השולחן באותו מקום טפח מהלחם החדש<b>, שנאמר: "</b>וְנָתַתָּ עַל הַשֻּׁלְחָן לֶחֶם פָּנִים <b>לְפָנַי תָּמִיד"</b> (שמות כה,ל) – "תמיד" משמעו שיהיה על השולחן לחם בכל עת, ולכן אסור לסלק את כל הלחם הישן לפני שהניחו שם את הלחם החדש<b>.</b><br>ומזהים את התנא העומד מאחורי המשנה עלומת השם: <b>מתניתא דרבי מאיר</b> (גדול התנאים בדור הרביעי) – המשנה [היא] של רבי מאיר (בשיטתו של רבי מאיר)<b>.</b><br><br><b>מדרבי</b> (צריך לומר: '<b>מר</b> (=אמר) <b>רבי</b>') <b>יוחנן</b> (גדול אמוראי ארץ ישראל בדור השני)<b>:</b> (כן הגיה רידב"ז. - וכן הגיה ר"ש ליברמן בגליונותיו ("אוצר לשונות ירושלמיים", עמוד 575, הערה 1187)) <b>מודה רבי מאיר, שאם פירקו את הישנה בשחרית וסידרו את החדשה בין הערבים - אף זו היתה תמיד</b> – אף שלדעת רבי מאיר לכתחילה אלה מושכים ואלה מניחים, מכל מקום אם נטלו את הלחם הישן בבוקר והניחו את הלחם החדש בין הערביים - לא נפסל הלחם, שאף זה נחשב "תמיד"<b>.</b><br><br>ומביאים את המשך המשנה: <b>רבי יוסי</b> (בר חלפתא, תנא בדור הרביעי) <b>אומר: אף אֵילּוּ נוטלין ואֵילּוּ מניחין</b> – אף כשאלה נוטלים את כל הלחם הישן ואחר כך אלה מניחים את הלחם החדש, <b>- אף זו היתה תמיד</b> – אף זה נחשב "תמיד", שרבי יוסי סובר, ש"תמיד" משמעו שלא ילין השולחן לילה אחד בלא לחם (לדעת רבי יוסי אפילו לכתחילה נוטלים את הלחם הישן בבוקר ומניחים את הלחם החדש בין הערביים)<b>.</b><br><br><b>אמר רבי יוחנן: מישיבת אהרן ובניו לָמַד רבי יוסי</b> – את דעתו בעניין עריכת לחם הפנים<b>. כמה דתימר</b> – כמו שאתה אומר, <b>בישיבת אהרן ובניו - צריך שימסור יום ללילה ולילה ליום</b> – לדעת רבי יוסי, אהרן ובניו היו צריכים לשבת בשבעת ימי המילואים בפתח אוהל מועד כשהיום משתנה ללילה (בסוף היום ובתחילת הלילה) וכשהלילה משתנה ליום (בסוף הלילה ובתחילת היום), שכך משמעו של "תשבו יומם ולילה", אבל לא היו צריכים לשבת שם כל היום וכל הלילה בלא הפסק<b>, והכא</b> – ו(גם) כאן (בעניין עריכת לחם הפנים), <b>- צריך שימסור יום ללילה ולילה ליום</b> – לדעת רבי יוסי, הלחם צריך להיות מונח על השולחן כשהיום משתנה ללילה (בסוף היום ובתחילת הלילה) וכשהלילה משתנה ליום (בסוף הלילה ובתחילת היום), אבל אינו צריך להיות מונח על השולחן כל היום וכל הלילה בלא הפסק<b>.</b><br><br><b>רבי חייה בר יוסה</b> (רבי חייה בר יוסף, אמורא בדור השני) <b>אמר: מכיון שמסר יום ללילה</b> (נראה שצריך לומר: '<b>לילה ליום</b>' (וכן הגיה "שערי תורת ארץ ישראל", והנוסח שלפנינו נשתרבב בטעות ממאמר דומה של רבי חייה בר יוסף להלן ב,א בעניין מי הכיור)) <b>- דייו</b> – לדעת רבי יוסי, די שיהיה הלחם מונח על השולחן רק כשהלילה משתנה ליום (בסוף הלילה ובתחילת היום). - רבי חייה בר יוסף חלוק על רבי יוחנן בדעת רבי יוסי (רבי יוסי סובר, ש"תמיד" משמעו שלא ילין השולחן בלא לחם כל הלילה עד הבוקר, ואף אם לא היה לחם על השולחן אלא בסוף הלילה אין כאן לינה בלא לחם)<b>.</b><br>ושואלים: <b>מה אמר</b> – מה אומר <b>רבי חייה בר יוסף בישיבת אהרן ובניו?</b> – האם רבי חייה בר יוסף סבור, שלדעת רבי יוסי היה די שאהרן ובניו היו יושבים בשבעת ימי המילואים בפתח אוהל מועד רק כשהלילה משתנה ליום (בסוף הלילה ובתחילת היום), כמו שהוא אומר בעניין עריכת לחם הפנים?<br>ומשיבים: <b>מה אין תמן</b> – מה אם שם (בעניין עריכת לחם הפנים), <b>שכתוב בו "תמיד" - את אמר</b> – אתה אומר<b>: מכיון שמסר יום ללילה</b> (נראה שצריך לומר: '<b>לילה ליום</b>' (וכן הגיה "שערי תורת ארץ ישראל")) <b>- דייו</b> – שאף זה נחשב "תמיד"<b>, כאן</b> – בישיבת אהרן ובניו, <b>שאין כתוב בו 'תמיד' - לא כל שכן?!</b> (בתמיהה) – בוודאי ובוודאי שמכיוון שמסר לילה ליום - דיו.<br>• • •<br><br><small><b>עמידות ופירוקים בימי המילואים</b></small><br>מציעים מסקנה העולה מתוך עיון באמור לפני כן: <b>אשכחת אמר:</b> – נמצאת אומר: <b>על דעתיה דרבי יוחנן</b> – על דעתו של רבי יוחנן (לפי רבי יוסי)<b>, היה שם שבע עמידות וששה פירוקין</b> (נראה שצריך לומר: '<b>ארבע עשרה עמידות ושלשה עשר פירוקין</b>' (וכן הגיה "קורבן העדה")) – בשבעת ימי המילואים העמיד משה את המשכן ארבע עשרה פעמים ופירק אותו שלוש עשרה פעמים, שבשבעת הימים פירק אותו והעמיד אותו לפני סוף הלילה שלפני היום, ופירק אותו והעמיד אותו לפני סוף היום, חוץ מהיום הראשון שלא פירק אותו לפני סוף הלילה שלפני היום אלא רק העמיד אותו לראשונה (לדעת רבי יוחנן לפי רבי יוסי, אהרן ובניו ישבו בשבעת ימי המילואים בפתח אוהל מועד בסוף היום ובתחילת הלילה וגם בסוף הלילה ובתחילת היום, ולכן היה צריך לפרק ולהעמיד את המשכן לפני שתי הפעמים בכל יום שהם ישבו שם)<b>. על דעתיה דרבי חייה בר יוסף</b> – על דעתו של רבי חייה בר יוסף (לפי רבי יוסי)<b>, היה שם ארבע עשרה עמידות ושלש עשרה פירוקין</b> (נראה שצריך לומר: '<b>שבע עמידות וששה פירוקין</b>' (וכן הגיה "קורבן העדה")) – בשבעת ימי המילואים העמיד משה את המשכן שבע פעמים ופירק אותו שש פעמים, שבשבעת הימים פירק אותו והעמיד אותו לפני סוף הלילה שלפני היום, חוץ מהיום הראשון שלא פירק אותו לפני סוף הלילה שלפני היום אלא רק העמיד אותו לראשונה (לדעת רבי חייה בר יוסף לפי רבי יוסי, אהרן ובניו ישבו בשבעת ימי המילואים בפתח אוהל מועד רק בסוף הלילה ובתחילת היום, ולכן היה צריך לפרק ולהעמיד את המשכן לפני הפעם האחת בכל יום שהם ישבו שם)<b>.</b><br><br>ומציעים ברייתא: <b>תני:</b> – שונה [התנא]: <b>כל שבעת ימי המילואים היה משה מושח את המשכן ומעמידו ומפרקו וסודר עליו את העבודות</b> – שהיה משה משמש במשכן בשבעת ימי המילואים<b>, וביום השמיני העמידו ולא פירקו</b> – ואהרן ובניו שימשו במשכן ביום השמיני<b>. רבי יוסה בירבי יודה</b> (תנא בדור החמישי) <b>אמר: אף ביום השמיני העמידו ומשחו ופירקו.</b><br><br>ומציעים היסק העולה מן האמור לפני כן: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: זאת אומרת</b> – יש להסיק מדברי רבי יוסי בירבי יהודה שאמר שמשה פירק את המשכן אף ביום השמיני<b>, שהקמת הלילה פסולה לעבודת היום</b> – מכיוון שתחילה העמידו את המשכן בלילה שלפני היום השמיני, היה צריך לפרקו כדי להעמידו שנית ביום השמיני עצמו, מפני שהעמדה בלילה פסולה לעבודות היום, ורק העמדה ביום כשרה לעבודות היום<b>.</b><br><br>ומציעים מסקנה העולה מתוך עיון באמור לפני כן: <b>אשכחת אמר:</b> – נמצאת אומר: <b>על דעתיה דרבי יוחנן כרבי יוסי ברבי יודה</b> – על דעתו של רבי יוחנן לפי רבי יוסי בירבי יהודה<b>, היה שם ארבע עשרה עמידות ושלשה עשר פירוקין</b> (נראה שצריך לומר: '<b>עשרים ואחת עמידות ועשרים פירוקין</b>' (וכן הגיה "קורבן העדה")) – בשבעת ימי המילואים העמיד משה את המשכן עשרים ואחת פעמים ופירק אותו עשרים פעמים, שבשבעת הימים פירק אותו והעמיד אותו לפני סוף הלילה שלפני היום, ופירק אותו והעמיד אותו בתחילת היום לצורך עבודות היום, מפני שלפי רבי יוסי בירבי יהודה העמדה בלילה פסולה לעבודות היום, ופירק אותו והעמיד אותו לפני סוף היום, חוץ מהיום הראשון שלא פירק אותו לפני סוף הלילה שלפני היום אלא רק העמיד אותו לראשונה<b>. על דעתיה דרבי חייה בר יוסף כרבי יוסי בירבי יודה</b> – על דעתו של רבי חייה בר יוסף לפי רבי יוסי בירבי יהודה<b>, היה שם עשרים ואחת עמידות ועשרים פירוקין</b> (נראה שצריך לומר: '<b>ארבע עשרה עמידות ושלשה עשר פירוקין</b>' (וכן הגיה "קורבן העדה")) – בשבעת ימי המילואים העמיד משה את המשכן ארבע עשרה פעמים ופירק אותו שלוש עשרה פעמים, שבשבעת הימים פירק אותו והעמיד אותו לפני סוף הלילה שלפני היום, ופירק אותו והעמיד אותו בתחילת היום לצורך עבודות היום, מפני שלפי רבי יוסי בירבי יהודה העמדה בלילה פסולה לעבודות היום, חוץ מהיום הראשון שלא פירק אותו לפני סוף הלילה שלפני היום אלא רק העמיד אותו לראשונה (רבי יוסי בירבי יהודה סובר כרבי יוסי בעניין ישיבת אהרן ובניו)<b>.</b><br><br><span class="poetry indentAll"><b>סדר עולם רבה</b> פרק ז; <b>ספרא</b> מכילתא דמילואים פרשה א: כל שבעת ימי המילואים היה משה מעמיד את המשכן כל בוקר ובוקר ומקריב קורבנותיו עליו ומפרקו. בשמיני העמידו ולא פירקו. רבי יוסי ברבי יהודה אומר: אף בשמיני העמידו ופירקו.</span><br>• • •
(יד) <small><b>מניין לפירוקים?</b></small><br>שואלים: <b>מניין לפירוקין?</b> – מניין למדים שהעמידו ופירקו את המשכן בכל יום משבעת ימי המילואים, ולא שהעמידו אותו ביום הראשון ושוב לא פירקו אותו?<br>ומשיבים תשובה אחת: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>:</b> נאמר בחנוכת המזבח ביום השמיני למילואים: <b>"וַיְהִי בְּיוֹם כַּלּוֹת מֹשֶׁה לְהָקִים אֶת הַמִּשְׁכָּן"</b> (במדבר ז,א) <b>- ביום שכלו הקמותיו</b> – הכתוב הזה מלמד, שביום השמיני נגמרו כל העמדותיו ופירוקיו של המשכן, שביום הזה העמיד אותו משה ושוב לא פירק אותו, אבל כל שבעת ימי המילואים העמיד אותו ופירק אותו בכל יום<b>.</b><br>ומשיבים תשובה שנייה: <b>רבי שמעון בן לקיש</b> (מגדולי אמוראי ארץ ישראל בדור השני) <b>אמר: "כַּאֲשֶׁר עָשָׂה בַּיּוֹם הַזֶּה, צִוָּה י'י</b> לַעֲשֹׂת לְכַפֵּר עֲלֵיכֶם<b>"</b> (ויקרא ח,לד) – כפי העבודות שעשה משה ביום הראשון של המילואים, ציווה ה' את משה להמשיך לעשות אותן גם בשאר ששת הימים של המילואים. ויש ללמוד מכאן שכמו שהעמיד משה את המשכן ביום הראשון, כך צריך להעמיד אותו גם בשאר ששת הימים. מכאן שהעמידו ופירקו את המשכן בכל יום משבעת ימי המילואים<b>.</b><br>ושואלים על התשובה השנייה: <b>ולא כבר תניתֵהּ?!</b> (בתמיהה) – ולא כבר שנית אותו (את ויקרא ח,לד)?! (כלום לא נדרש הפסוק הזה לעיל בדרך אחרת?! - פסוק זה כבר דרש אותו רבי יוחנן לעיל בראש הפרק לעניין יום הכיפורים ("שערי תורת ארץ ישראל") - השאלה נופלת על עורכי הסוגיה ("אוצר לשונות ירושלמיים", עמוד 547, הערה 907))<br>ומשיבים: <b>חדא בשם רבי יוחנן וחדא בשם רבי שמעון בן לקיש</b> – אחת (דרשה אחת של ויקרא ח,לד) בשם רבי יוחנן, ואחת (דרשה אחרת של ויקרא ח,לד) בשם רבי שמעון בן לקיש<b>.</b><br>• • •
(טו) <small><b>משיחה ופירוק ביום השמיני למילואים</b></small><br>מציעים גרסאות חלופיות עלומות שֵׁם של מקורות תנאיים: <b>בשמיני</b> – ביום השמיני של המילואים, <b>- אית תניי תני:</b> – יש תנא [ש]שונה: <b>נמשח</b> – משה משח את המשכן בשמן המשחה אף ביום השמיני, כמו שמשח בשבעת ימי המילואים<b>, ואית תניי תני:</b> – ויש תנא [ש]שונה: <b>לא נמשח. אית תניי תני:</b> – יש תנא [ש]שונה: <b>נתפרק</b> – משה פירק את המשכן והקים אותו אף ביום השמיני, כמו שפירק והקים אותו בשבעת ימי המילואים<b>, אית תניי תני:</b> – [ו]יש תנא [ש]שונה: <b>לא נתפרק.</b><br><b>אמר רבי חנין</b> (אמורא ארץ ישראלי בדור השלישי)<b>: פשט הוא לן</b> – פשוט הוא לנו (דבר זה מקובל בידינו)<b>, מאן דאמר:</b> – מי שאומר: <b>נמשח - נתפרק</b> – שכיוון שפורק המשכן והוקם, היה צריך למשוח אותו<b>, ומאן דאמר:</b> – ומי שאומר: <b>לא נמשח - לא נתפרק.</b><br><br>ומציעים קושיה: <b>מאן דאמר:</b> – מי שאומר: <b>נמשח</b> – ביום השמיני, <b>- ניחא</b> – [הדבר] נוח (מובן)<b>, דכתיב:</b> – שכתוב (בחנוכת המזבח ביום השמיני למילואים): <b>"</b>וַיְהִי בְּיוֹם כַּלּוֹת מֹשֶׁה לְהָקִים אֶת הַמִּשְׁכָּן, וַיִּמְשַׁח אֹתוֹ וַיְקַדֵּשׁ אֹתוֹ וְאֶת כָּל כֵּלָיו וְאֶת הַמִּזְבֵּחַ וְאֶת כָּל כֵּלָיו, <b>וַיִּמְשָׁחֵם</b> וַיְקַדֵּשׁ אֹתָם<b>"</b> (במדבר ז,א) – ביום שגמר משה את ההקמות של המשכן הוא משח אותו ואת כליו כדי לקדש אותם<b>. ומאן דאמר:</b> – ומי שאומר: <b>לא נמשח</b> – ביום השמיני, <b>- מה מקיים "וַיִּמְשָׁחֵם"?</b> – כיצד הוא מתמודד עם הפסוק שלכאורה סותר את דעתו?<br>ומתרצים את הקושיה: אמר הקב"ה: <b>מעלה אני עליכם</b> (אני חושב לכם) – את המעשה הזה, <b>כאִילּוּ שהוא מחוסר משיחה ומשחתם אותו</b> – אף שלא היה צריך למשוח את המשכן, ולכן כתוב "וימשחם"<b>.</b><br><br>ומציעים קושיה: <b>מאן דאמר:</b> – מי שאומר: <b>נתפרק</b> (צריך לומר: '<b>לא נמשח</b>' (וכן הגיה "שערי תורת ארץ ישראל")) – ביום השמיני, <b>- ניחא</b> – [הדבר] נוח (מובן)<b>, דכתיב:</b> – שכתוב (בציווי על ימי המילואים): <b>"שבעת ימים יכפרו את המזבח"</b> (יחזקאל מג,כו) (צריך לומר: '<b>"שִׁבְעַת יָמִים תְּכַפֵּר עַל הַמִּזְבֵּחַ</b> וְקִדַּשְׁתָּ אֹתוֹ<b>"</b>' (שמות כט,לז) (וכן הגיהו "קורבן העדה" ו"שערי תורת ארץ ישראל")) – בכל יום משבעת ימי המילואים תיתן את הדם של פר החטאת על מזבח החיצון ותמשח אותו בשמן המשחה כדי לקדשו (בפסוק שלפניו כתוב: "וּפַר חַטָּאת תַּעֲשֶׂה לַיּוֹם עַל הַכִּפֻּרִים וְחִטֵּאתָ עַל הַמִּזְבֵּחַ בְּכַפֶּרְךָ עָלָיו, וּמָשַׁחְתָּ אֹתוֹ לְקַדְּשׁוֹ" (שמות כט,לו). הרי שהכפרה היא בדם ובשמן). מכאן שהמשיחה בשמן היתה רק בשבעת ימי המילואים ולא ביום השמיני<b>. מאן דאמר:</b> – [ו]מי שאומר: <b>לא נתפרק</b> (צריך לומר: '<b>נמשח</b>' (וכן הגיה "שערי תורת ארץ ישראל")) – ביום השמיני, <b>- מה מקיים "שבעת ימים יכפרו על המזבח"</b> (צריך לומר: '<b>"שִׁבְעַת יָמִים תְּכַפֵּר עַל הַמִּזְבֵּחַ</b>ֹ<b>"</b>')<b>?</b> – כיצד הוא מתמודד עם הפסוק שלכאורה סותר את דעתו?<br>ומתרצים את הקושיה: <b>כפרה שהיא בדם</b> – הכפרה האמורה בפסוק הזה מתייחסת לדם שהיה רק בשבעת הימים, אבל המשיחה בשמן של המזבח (ושל המשכן) היתה גם ביום השמיני<b>.</b><br>ומציעים ברייתא המסייעת לאמור לפני כן: <b>כהדא דתני:</b> – כמו [הברייתא] הזאת ששונה [התנא]: <b>על זה ועל זה</b> – על הכוהן הגדול שמופרש לעבוד ביום הכיפורים ועל הכוהן שמופרש לשרוף את הפרה האדומה, <b>היו מזין עליו</b> – בשבעת ימי הפרישה, <b>מכל החטאות שהיו שם</b> – מאפר כל הפרות שנעשו מימי משה ואילך שנשמרו במקדש<b>, כדי שיכנסו המים תחת הדם</b> – הזאת מי אפר חטאת על הכוהן בשבעת ימי הפרישה היא תחליף להזאת דם המילואים על הכוהנים בימי המילואים<b>; דברי רבי יהודה</b> (בר אלעאי, מגדולי התנאים בדור הרביעי)<b>. רבי יוסה</b> (בר חלפתא, תנא בדור הרביעי) <b>אומר: תחת הדם ותחת שמן המשחה</b> – הזאת מי אפר חטאת על הכוהן בשבעת ימי הפרישה היא תחליף להזאת דם המילואים על הכוהנים ולמשיחתם בשמן המשחה בימי המילואים. - רבי יהודה לא הזכיר שמן המשחה, כי לדעתו המשיחה בשמן של הכוהנים (ושל המשכן ושל המזבח) בימי המילואים היתה גם ביום השמיני ולא רק בשבעת הימים, שלא כמו הזאת הדם על הכוהנים (ועל המזבח) בימי המילואים שהיתה רק בשבעת הימים ("שערי תורת ארץ ישראל"). הרי שדברי רבי יהודה מסייעים לאמור בתירוץ הקושיה<b>.</b><br>• • •
(טז) <small><b>למה מפרישים כוהן גדול מביתו?</b></small><br>למה מפרישים כוהן גדול מביתו ללשכת פרהדרין? והרי יכול היה ללכת לביתו ולבוא על אשתו ביום ולטבול לפנות ערב ולהיכנס למחנה לווייה!<br>ומביאים ברייתא: <b>פירש בן בתירה</b> (רבי יהודה בן בתירה הראשון, תנא בדור הסמוך לחורבן הבית ("מבואות לספרות התנאים", עמוד 36))<b>: שמא יבוא על אשתו נידה</b> – שהיא נידה ודאי, <b>וידחה כל שבעה</b> – שייטמא שבעה ימים כדין בועל נידה, ולא יוכל לעבוד ביום הכיפורים<b>.</b><br>ומקשים: <b>וישראל חשודין על הנידות?</b> – האם ישראל חשודים לבוא על נשותיהם שהם נידות? הרי ודאי שאין ישראל חשודים על הנידות, ואם כן, מדוע יש לחשוש שמא כוהן גדול יבוא על אשתו נידה?<br>ומתרצים את הקושיה בהצעת משנה: <b>כיי דתנינן תמן:</b> – כמו [המשנה] ההיא ששנינו שם (משנה שבועות ב,ד): <b>היה משמש עם הטהורה</b> – עם אשתו הטהורה, שלא היתה נידה<b>, אמרה לו: נטמאתי</b> – נעשיתי נידה<b>, פירש מיד</b> – ממנה, <b>- חייב</b> – כרת, כשאר בועל נידה, אם הוא מזיד, וקורבן חטאת אם הוא שוגג<b>, שיציאתו</b> – פרישתו ממנה, <b>הנייה</b> (הנאה) <b>לו כביאתו</b> – אלא ימתין עד שימות אבר הזכרות ויפרוש ממנה. - על פי משנה זו יש לפרש את דברי בן בתירה, שיש לחשוש שמא בעוד שהוא בא עליה תימצא נידה וייטמא שבעה ימים (המשנה הזו מוצעת כאן משום תחילתה: "היה משמש עם הטהורה, אמרה לו: נטמאתי", והיא מסייעת לתירוץ בכך שיש שאדם משמש עם אשתו הטהורה ובעוד שהוא בא עליה נמצאת נידה. - ב"תוספתא כפשוטה" (מועד ג, תיקונים והשלמות, עמוד 5) כתב על התירוץ כאן, שדרך הירושלמי להביא את כל המשנה, אף על פי שאינו צריך אלא לכמה מילים ממנה)<b>.</b><br><br>בראש הפרק אמרו: '<b>רבי יוחנן שמע לה מן הדא: "כאשר עשה ביום הזה" - אֵילּוּ שבעת ימי המילואים; "צוה י'י" - לדורות; "לעשות" - זה שעיר של יום הכיפורים</b>'.<br>ומציעים מסקנה העולה מתוך עיון ביחס בין מימרת רבי יוחנן ובין מימרת בן בתירה: <b>אשכחת אמר:</b> – נמצאת אומר: <b>מן דאמר רבי יוחנן צריכה לבן בתירה</b> – מה שאמר רבי יוחנן צריך (זקוק) לבן בתירה (שיש במימרת בן בתירה חידוש שאין במימרת רבי יוחנן)<b>, מאן דאמר בן בתירה צריכה לרבי יוחנן</b> – ומה שאמר בן בתירה צריך (זקוק) לרבי יוחנן (שיש במימרת רבי יוחנן חידוש שאין במימרת בן בתירה) ("מן" / "מאן" משמשת לעיתים במקום "מה")<b>. אִילּוּ אמר רבי יוחנן ולא אמר</b>(<b>ה</b>) <b>בן בתירה</b> – אילו אמר רבי יוחנן ולא אמר בן בתירה<b>, הוינן אמרין</b> – היינו אומרים<b>: ישמש מיטתו וישן לו בלשכת פלהדרין</b> – שמדרשת הכתוב בעניין המילואים שממנה לומד רבי יוחנן דין פרישת כוהן גדול מביתו ללשכת פלהדרין אין לאוסרו בתשמיש עם אשתו, והיה מותר לחזור לביתו ולשמש עם אשתו ביום ולטבול לפנות ערב, ורק היה צריך לישון בלילה בלשכת פלהדרין, כמו שנהגו אהרן ובניו בימי המילואים שישבו בפתח המשכן רק מקצת היום ומקצת הלילה, ולא למדנו איסור תשמיש אלא ממה שאמר בן בתירא<b>.</b> ויש להציע מסקנה: <b>הוי</b> – הוֹוֶה (נמצא)<b>, צורכה להיא דאמר בן בתירה</b> – [יש] צורך ל[מימרה] ההיא שאמר בן בתירה<b>. אִילּוּ אמר בן בתירה ולא אמר רבי יוחנן</b> – אילו אמר בן בתירה ולא אמר רבי יוחנן<b>, הוינן אמרין</b> – היינו אומרים<b>: יפרוש ממיטתו וישן לו בתוך ביתו</b> – שמדברי בן בתירה אין לאוסרו אלא בתשמיש עם אשתו, והיה מותר לחזור לביתו ולישון שם בלילה, ולא היה צריך לישון בלילה בלשכת פלהדרין, ולא למדנו חובת פרישה מביתו בלילה אלא ממה שאמר רבי יוחנן<b>.</b> ויש להציע מסקנה: <b>הווי</b> – הוֹוֶה (נמצא)<b>, צורכה להיא דאמר רבי יוחנן</b> – [יש] צורך ל[מימרה] ההיא שאמר רבי יוחנן<b>, וצורכה להיא דאמר בן בתירה</b> – ו[יש] צורך ל[מימרה] ההיא שאמר בן בתירה (כאמור לעיל. - הרי ששתי המימרות משלימות זו את זו)<b>.</b><br><br><span class="poetry indentAll"><b>תוספתא יומא</b> א,א: למה מפרישים כוהן גדול מביתו ללשכת פרהדרין? - פירש רבי יהודה בן פתירה: שמא תימצא אשתו ספק נידה ויבוא עליה, נמצא טמא שבעת ימים.</span><br><br><small>מהנוסח שבתוספתא משמע שהכוהן הגדול חשוד לבוא על ספק נידה.</small><br><br><span class="poetry indentAll"><b>ספרא</b> מכילתא דמילואים פרשה א: ולמה מפרישים שבעה? שמא תימצא אשתו ספק נידה ויידחה כל שבעת הימים.</span><br><br><small>בספרא נשמטו המילים "ויבוא עליה".</small><br><br><span class="poetry indentAll"><b>בבלי יומא</b> ו,א: "מפרישים כוהן גדול מביתו". - למה מפרישים? - למה מפרישים?! כדקאמרינן, אי לרבי יוחנן כדאית ליה (<small>שהוא למד מהפרישה במילואים</small>), אי לריש לקיש כדאית ליה (<small>שהוא למד מהפרישה בהר סיני</small>)! - הכי קאמר: מביתו (<small>מאשתו</small>) למה פורש? - אמר רבי יהודה בן בתירה: שמא תימצא אשתו ספק נידה ויבוא עליה (<small>וייטמא</small>). - וכי ברשיעי (<small>בכוהן שבא על אשתו שהיא ספק נידה</small>) עסיקינן? - אלא: שמא יבוא על אשתו ותימצא ספק נידה (<small>שלאחר שיבוא עליה תראה דם נידה, ויהיה ספק האם פירסה נידה קודם הביאה או אחריה, וייטמא הבא עליה מספק</small>).</span><br><br><small>נוסח דברי בן בתירה בירושלמי שונה מנוסחם בתוספתא ובבבלי.</small><br><small>בשני התלמודים פירשו את דברי בן בתירה באופנים שונים.</small><br>• • •
(יז) <small><b>הלשכות והשערים החייבים במזוזה</b></small><br>במשנה שנינו: "שבעת ימים קודם ליום הכיפורים מפרישין כהן גדול מביתו ללשכת פרהדרין".<br>מציעים ברייתא: <b>תני:</b> – שונה [התנא]: <b>כל הלשכות שהיו במקדש היו פטורות מן המזוזה, חוץ מלישכת פלהדרין שהיא דירה לכהן גדול שבעת ימים בשנה</b> – שבעת ימים קודם ליום הכיפורים שבהם מפרישים כוהן גדול מביתו והוא גר בלשכת פלהדרין (שאר הלשכות אינן משמשות כלל לדירה או שהן משמשות לדירת ארעי בלבד כגון רק בלילה)<b>. אמר רבי יהודה</b> (בר אלעאי, מגדולי התנאים בדור הרביעי)<b>: אף היא גזירה גזרו עליה</b> – לשכת פלהדרין אינה בית דירה ממש והיא פטורה מן התורה, אלא שהחכמים חייבוה במזוזה<b>.</b><br><br><span class="poetry indentAll"><b>תוספתא יומא</b> א,ב: כל הלשכות של מקדש פטורות מן המזוזה, חוץ מלשכת פרהדרין, מפני שהיא בית דירה לכוהן גדול שבעת ימים בשנה. אמר רבי יהודה: וכי לא היה שם בית דירה אלא זו בלבד? (<small>הלא הרבה לשכות במקדש שימשו לדירה!</small>) אלא כל שהוא בית דירה - חייבת, כל שאינה בית דירה - פטורה.</span><br><br><span class="poetry indentAll"><b>בבלי יומא</b> י,א: תנו רבנן: כל הלשכות שהיו במקדש לא היו להן מזוזה, חוץ מלשכת פרהדרין שהיה בה בית דירה לכוהן גדול. אמר רבי יהודה: והלא כמה לשכות היו במקדש שהיה להן בית דירה ולא היה להן מזוזה, אלא לשכת פרהדרין גזירה היתה.</span><br><br><small>לפי מסורת הירושלמי והבבלי, כל הלשכות פטורות לרבי יהודה מן המזוזה. אבל לפי מסורת התוספתא, כל הלשכות ששימשו לדירה חייבות לרבי יהודה במזוזה.</small><br><small>רבי יהודה סובר שמעיקר הדין גם לשכת פלהדרין פטורה ממזוזה, בין משום שגם היא דירת ארעי רק לשבעה ימים רצופים, ובין משום הטעם המובא בספרי דברים ובבבלי יומא יא,ב שבתים שבתחום הקודש פטורים ממזוזה.</small><br><small>הגזירה מפורשת בבלי יומא י,ב: "שלא יאמרו: כוהן גדול חבוש בבית האסורים". העניין הוא: כיוון ששבעה ימים לפני יום הכיפורים חייב הכוהן הגדול לדור בלשכת פרהדרין, עלולים אנשים לחשוב שהוא כעין אסיר שם. לכן המזוזה שבפתח לשכת פרהדרין באה להראות שזו דירה לכוהן הגדול, ולא מעין בית סוהר, שלדעת רבי יהודה שם פטור ממזוזה, כי הוא "דירה בעל כורחה" שאין שמה דירה.</small><br><br>ומציעים גרסאות חלופיות עלומות שֵׁם של מקורות תנאיים: בכתוב שעליו מיוסד הדין לקבוע שתי פרשות במזוזת פתחי הבתים נאמר:<b>"</b>וּכְתַבְתָּם עַל מְזֻזוֹת בֵּיתֶךָ וּ<b>בִשְׁעָרֶיךָ"</b> (דברים ו,ט) – שערי חצרות ושערי ערים, <b>- אית תניי תני:</b> – יש תנא [ש]שונה: <b>פרט לשערי הר הבית והעזרות</b> – יש להוציא מן הכלל את שערי הר הבית ושערי העזרות במקדש, שאינם חייבים במזוזה<b>, אית תניי תני:</b> – [ו]יש תנא [ש]שונה: <b>לרבות</b> – יש לכלול בתוך הכלל גם את שערי הר הבית ושערי העזרות במקדש, שהם חייבים במזוזה<b>.</b><br>ומיישבים את הסתירה בין המקורות על ידי העמדתם לפי חכמים שונים: <b>מאן דאמר:</b> – מי שאומר: <b>פרט - רבי יהודה</b> – שפוטר את לשכת פלהדרין מן המזוזה, וכמו כן גם שערי הר הבית והעזרות פטורים מן המזוזה<b>, מאן דאמר:</b> – [ו]מי שאומר: <b>לרבות - רבנ</b>י<b>ן</b> – החכמים (הדעה הראשונה בברייתא שמחייבת את לשכת פלהדרין במזוזה, וכמו כן גם שערי הר הבית והעזרות חייבים במזוזה)<b>.</b><br><br>ומציעים קושיה: <b>יאות אמר</b> – יפה אומר <b>רבי יהודה</b> – דברי רבי יהודה, שלפיהם שערי הר הבית והעזרות פטורים מן המזוזה, מובנים<b>,</b> אבל <b>מה טעמא דרבנן?</b> – [ו]מה הטעם של החכמים? (קשה להבין את שיטתה של הדעה הראשונה בברייתא, שלפיה שערי הר הבית והעזרות חייבים במזוזה!) <b>"בִשְׁעָרֶיךָ"</b> (דברים ו,ט)<b>?</b> – האם אפשר לרבות מכתוב זה את שערי הר הבית והעזרות שהם חייבים במזוזה? <b>וכי בית דירה</b> (בית מגורים) <b>הן?!</b> (בתמיהה) – וכי שערי הר הבית והעזרות הם בתים שגרים בהם?!<br>ומתרצים את הקושיה: <b>התיב</b> – השיב (הקשה על הקושיה, ובכך תירץ אותה) <b>רבי יוסי בירבי בון</b> (מגדולי אמוראי ארץ ישראל בדור החמישי)<b>: והתני:</b> – והרי [התנא] שונה: <b>"בִשְׁעָרֶיךָ"</b> (דברים ו,ט) <b>- לרבות שערי המדינה</b> – יש לכלול בתוך הכלל גם את שערי העיר, שהם חייבים במזוזה<b>! וכי בית דירה הן</b> – וכי שערי המדינה הם בתים שגרים בהם<b>?!</b> (בתמיהה) – ומדוע הם חייבים במזוזה? <b>אלא שבהן הן נכנסין לבית דירה</b> – שערי העיר חייבים במזוזה משום שדרכם נכנסים לבתים בעיר שגרים בהם<b>. והכא</b> – וכאן (גם שערי הר הבית והעזרות), <b>- שבהן היו נכנסין לבית דירה</b> – הם חייבים במזוזה משום שדרכם נכנסים ללשכת פלהדרין שגר בה כוהן גדול שבעה ימים בשנה (צריך לומר שלא נתרבו כל שערי העזרות למזוזה, אלא השערים שדרכם היו נכנסים ללשכת פלהדרין ("תוספתא כפשוטה"))<b>.</b><br><br><span class="poetry indentAll"><b>בבלי יומא</b> יא,א: תניא: "בשעריך" - אחד שערי בתים, ואחד שערי חצירות, ואחד שערי מדינות, ואחד שערי עיירות... - חייבים במזוזה.</span><br><br><small>כאן התחלת מקבילה בירושלמי מגילה ד,י.</small>
(יח) מביאים ברייתא: <b>חולדת המולים - חייבת במזוזה</b> (נראה שצריך לומר: '<b>חלודות ומחילים</b> - חייב<b>ים</b> במזוזה') – שתי מילים נרדפות, שמובנן: מחילות החפורות באדמה. ואפשר שיש כאן כפל גרסה המורכב ממילה ופירושה (בבראשית רבה (<small>תיאודור-אלבק</small>) כי"ו פרשה צו נאמר: הארץ מתחלחלת (נעשית חללים) כחלודות. ובפסיקתא רבתי פסקה לא נאמר: הקב"ה עושה להם מחילים מלמטן והם מחלדים (חופרים) בהם. - נראה שהכוונה בירושלמי כאן לחללים תת קרקעיים מתחת למבני מגורים ששימשו למגורים ולאחסון ולמאגרי מים). - <b>פירוש אחר:</b> הפשפש (פתח קטן ונמוך שחולדים בו - זוחלים והולכים בו בשפיפה) שבכניסה. וצריך לומר: 'המולי<b>ס</b>' (מילוס) ("והרומאי אז בארץ", עמוד 131, הערה 403). בבבלי בבא בתרא סז,א נזכר 'מילוסה של חצר', ואין מילוס אלא מיסאוליון שפירושו ביוונית: מבוא (שם, עמוד 128)<b>.</b><br><b>חלון שהוא</b> (צריך לומר כמו בקטע גניזה במקבילה: 'שה<b>י</b>א') <b>ארבע</b>ה <b>על ארבע</b>ה – חלל בקיר הבית, המשמש להארת הבית, שרוחבו ארבעה טפחים וגובהו ארבעה טפחים או יותר, <b>שעבדים יושבין שם ומניפין</b> (מניעים לכאן ולכאן) <b>לרבוניהם</b> (לאדוניהם) – במניפות להשיב רוח ולצנן את הפנים, <b>- חייבין</b> (צריך לומר כמו בקטע גניזה במקבילה: 'חייב<b>ת</b>') <b>במזוזה</b> – צריך לקבוע מזוזה במזוזת החלל, כיוון שחלון ששיעורו ארבעה על ארבעה טפחים נחשב פתח לעניינים הלכתיים שונים, וכיוון שעבדים יושבים בחלון הוא חייב במזוזה, שעבדים חייבים במזוזה (משנה ברכות ג,ג) (במשנה עירובין ז,א נזכר חלון בקיר המפריד בין שתי חצרות שהוא ארבעה על ארבעה טפחים, והחלון נחשב כפתח המחבר את שתי החצרות. גם במשנה אהלות ז,ג נזכר חלון שהוא ארבעה על ארבעה טפחים. - בבית המגורים בארץ ישראל בתקופה הרומית, החלון הפריד בין החצר לחדר פנימי או בין חדר קדמי לחדר אחורי, וסיפק תאורה ואוורור לחדר האחורי. החלון שימש למעבר של אנשים, לאוורור, לתאורה ולאחסון)<b>.</b><br><b>לולים</b> (לול - חדר מדרגות לולייני העולה אל החדרים שבקומות העליונות) <b>אֵילּוּ על גב אֵילּוּ</b> – כדי לעלות מקומה לקומה, <b>- חייבין במזוזה</b> – צריך לקבוע מזוזה במזוזת הכניסה לחדר המדרגות שבכל קומה (המדרגות מוליכות ממפלס החצר אל חדרי המגורים שבקומות העליונות)<b>.</b><br><br><b>הן דו דרס אסקופתא ארעייתא</b> – היכן שהוא דורס (דורך) את האסקופה (מפתן הבית) התחתונה (יש לקבוע את המזוזה במזוזת הפתח שעל האסקופה התחתונה)<b>.</b><br>במשפט זה חסר הנושא והנשוא והמושא. כמו כן, אין מובן הקשר בין משפט זה ובין המשפטים שלפניו ואחריו העוסקים בלול, שכן האסקופה הנזכרת בכל מקום היא בפתח הכניסה לבית מהחצר או מהרחוב ולא בפתח הכניסה ללול.<br>נראה שמשפט זה נשתרבב לכאן בטעות, ומקומו המקורי והראוי הוא במקבילה לעיל, בתחילת קובץ דיני מזוזה, בתשובה לשאלה: 'ודא מזוזה יהבין לה היכא?'. תשובה זו באה לקבוע את מזוזת הפתח שעליה נותנים את המזוזה, שכן בכניסה לבית יש שתי אסקופות ולהן מזוזות פתח (ראה להלן), ולכן יש צורך לומר מה האסקופה שעל מזוזת הפתח שלה נותנים את המזוזה. התשובה מתאימה יפה לשאלה, הן מצד התוכן, הן מצד התחביר - הנושא והנשוא והמושא נמצאים בשאלה ואין צורך לחזור עליהם בתשובה, והן מצד הלשון - שתיהן בארמית, בניגוד לקובץ דיני מזוזה האמור אחריהן שהוא בעברית, חוץ מכמה מונחים בארמית ומשני משפטים בארמית (הערות סיפוריות: 'בית מדרשיה דרבי חנינה עביד כן', 'רבי יוסי הוה מצטער דלא חמא לולא דרבי איליי...').<br>בשלב כל שהוא של העתקת הירושלמי נשמט המשפט 'הן דו דרס אסכופתה ארעייתא' והושלם על הגיליון, ובשלב מאוחר יותר נכנס המשפט לפנים שלא במקומו (כאן), שהתלמוד נכתב בטורים מקבילים, ומשפט זה שנכתב בין שני טורים היה שייך לטור אחד ויוחס בטעות כשייך לטור הבא.<br><br>ומספרים: <b>רבי יוסה</b> (מגדולי אמוראי ארץ ישראל בדור הרביעי) <b>הוה מצטער</b> (בקטע גניזה במקבילה נוסף 'על') <b>דלא חמא לולא דרבי איליי</b> (רבי אלעאי, אמורא ארץ ישראלי בדור השלישי) <b>דהוה עביד מן דעתון דכל רבנ</b>י<b>ן</b> – רבי יוסה היה מצטער על שלא ראה את הלול (מדרגות) של רבי אלעאי שהיה עשוי מדעתם של כל החכמים (נראה שהכוונה היא שרבי יוסה הצטער על שלא ראה את מיקום המזוזה בלול של רבי אלעאי, ומכאן נראה ששאלת מיקומה של המזוזה בלולים אינה פשוטה ("תלמוד ירושלמי מסכת מגילה פרק ד", עמוד 299). - רבי אלעאי היה רבו המובהק של רבי יוסה)<b>.</b><br><br><small>עד כאן המקבילה בירושלמי מגילה.</small><br><br><small>נראה שהסוגיה מקורה במגילה כחלק מקובץ דיני מזוזה המובא שם, ומשם הועתקה ליומא, מכיוון שכאן אמרו שלשכת פלהדרין שבמקדש חייבת במזוזה, ואגב כך הביאו שלושה דברים שנזכרו שם שחייבים במזוזה.</small><br><br><b>אסקופתא ארעייתא</b><br><span class="poetry indentAll"><b>אבות דרבי נתן</b> נוסח א פרק כו: רבי אליעזר הקפר אומר: אל תהא כמשקוף העליון שאין יד בני אדם יכולה ליגע בה, ולא כאסקופה העליונה שמבלעת פרצופות (<small>שוברת ראשים</small>), ולא כאסקופה האמצעית שמנגפת את הרגליים (<small>אצבעות הרגליים</small>), אלא הווי כאסקופה תחתונה שהכול דשים בה.</span><br><span class="poetry indentAll"><b>כלה רבתי</b> ג,ג: הווי כאסקופה התחתונה שהכול דשים אותה.</span><br><br><span class="mediumGrey">האסקופה העליונה היא המשקוף שבראש הפתח. בבתי העשירים היה מעל לאסקופה העליונה משקוף עליון, שהעיד על יוקר ועל יוהרה. האסקופות האמצעית והתחתונה שתיהן למטה. האסקופה התחתונה היא הפנימית, המצויה למטה מתחתית הדלת, וציר הדלת משוקע בה והדלת מסתובבת עליה. ואילו האסקופה האמצעית היא הגבוהה והחיצונית, המותקנת לשם בטיחות יתר, כדי שהגנבים לא ייכנסו לבית, והיא מסתירה מן החוץ את תחתית הדלת. כאשר הדלת פתוחה, האסקופה החיצונית היא מעין מדרגה ("תרבות חומרית בארץ ישראל בימי התלמוד", עמודים 46-48. וראה "בית המגורים הארץ ישראלי בתקופה הרומית-ביזאנטית", עמודים 156-159).</span><br><br><small>על גבי האסקופות האמצעית והתחתונה נבנו אבני מזוזת הפתח, ועליהן הונחה אבן המשקוף. המזוזה נקבעת בצד הפנימי של הפתח, במזוזת הפתח שעל האסקופה התחתונה, מאחורי המגרעת שעליה נסגרת הדלת.</small><br>• • •
(יט) <small><b>לשכת פלהדרין</b></small><br>במשנה שנינו: <b>"</b>שבעת ימים קודם ליום הכיפורים מפרישין כהן גדול מביתו <b>ללישכת פלהדרין".</b><br>מביאים ברייתא: <b>אבא שאול</b> (תנא בדור השלישי והרביעי) <b>היה קורא אותה</b> – את לשכת פלהדרין, <b>לשכת בולווטין</b> – לשכת חברי מועצת העיר (של ירושלים)<b>. בראשונה</b> – כששימשו הכוהנים הגדולים בתפקידם זמן ארוך, <b>היו קורין אותה לשכת בולווטין, ועכשיו</b> – כששימשו הכוהנים הגדולים בתפקידם זמן קצר, <b>הן קורין אותה</b> – בזלזול, <b>לשכת פלהדרין.</b><br><br>מה פירוש "פרהדרין"? - <b>פראירתין</b> – בני אדם ששימשו בתפקידם זמן קצר ואחר כך הוחלפו (מקור המילה 'פראירתין' ביוונית. ומשמעה, כנראה, אלה שזכו בתפקיד לשנה אחת בלבד)<b>, מילא עבידה</b> (צריך לומר כהגהת רד"ל: 'עבי<b>ר</b>ה' ("תוספתא כפשוטה")) – דבר עובר (חולף, ארעי. - הכוונה לשיטת המינוי של הכוהנים הגדולים. בסוף ימי הבית השני שימשו הכוהנים הגדולים בתפקידם זמן קצר ואחר כך הוחלפו. - לפנינו כפל גרסה: מילה ('פראירתין') ופירושה ('מילא עבירה') (ראה "כפלי גרסה בירושלמי", "תרביץ" סו, עמוד 211, הערה 180))<b>.</b><br><br><span class="poetry indentAll"><b>תוספתא יומא</b> א,א: רבי יהודה היה קורא אותה לשכת בלווטין.</span><br><br><span class="poetry indentAll"><b>בבלי יומא</b> ח,ב: תניא: אמר רבי יהודה: וכי לשכת פרהדרין היתה? והלא לשכת בולווטי היתה! אלא כתחילה היו קורים אותה לשכת בולווטי, ומתוך שנותנים עליה ממון לכהונה (<small>כדי להתמנות לכהונה גדולה</small>) ומחליפים אותם (<small>את הכוהנים הגדולים</small>) כל שנים עשר חודש, כפרהדרין הללו שמחליפים אותם כל שנים עשר חודש, היו קורים אותה לשכת פרהדרין.</span><br><br><b>בראשון</b> – בבית המקדש הראשון<b>, שהיו משמשין הוא ובנו ובן בנו</b> – שהכהונה הגדולה עברה מאב לבנו<b>, שימשו בו שמונה עשר כהנים</b> – גדולים (שמותיהם של שמונה עשר אלה, בציון שמות מלכי יהודה שבזמנם שימשו, נשתמרו אצל יוסף בן מתתיהו וגם בסדר עולם זוטא. מהשוואת שתי רשימות אלה עולה, שרק שלושת השמות הראשונים (צדוק, אחימעץ ועזריה, ששימשו בכהונה גדולה בימי שלמה ועד אביה בן בנו) וחמשת השמות האחרונים (שלוּם, חלקיה, עזריה, שׂריה ויהוצדק, ששימשו למן ימי אמון ועד לחורבן) זהים לשמות הכוהנים שנתפרשו בדברי הימים א ה,לד-מא ("דעת מקרא"))<b>. אבל בשיני</b> – בבית המקדש השני<b>, על ידי שהיו נוטלין בדמים</b> – כוהנים היו נותנים ממון לגורם הממנה כדי להתמנות לכהונה גדולה<b>, ויש אומרים: שהיו הורגין זה את זה בכשפים</b> – היו הורגים באמצעות כשפים את הכוהנים ששימשו בכהונה גדולה<b>, שימשו בו שמונים כהנים</b> – גדולים<b>, ויש אומרים: שמונים ואחד, ויש אומרים: שמונים ושנים, ויש אומרים: שמונים ושלש, ויש אומרים: שמונים וארבע, ויש אומרים: שמונים וחמש, ומהן שימש</b>(<b>ו</b>) <b>שמעון הצדיק ארבעים שנה</b> (הסופר במסירה שלפנינו כתב 'ארבעים שמ' ומחק 'מ' והוסיף 'נה'. אולי צריך לומר: 'ארבעים ושמנה'. השווה לויקרא רבה המובא להלן)<b>.</b><br><br><b>אמר רבי אחא</b> (אמורא ארץ ישראלי בדור הרביעי)<b>: כתוב: "יִרְאַת י'י תּוֹסִיף יָמִים"</b> (משלי י,כז) – ליראי ה' יאריכו את ימיהם; ויש לדרוש את הכתוב: <b>- אֵילּוּ כהנים ששימשו בבית הראשון</b> – הכוהנים הגדולים שהיו יראי ה', ששימשו בבית הראשון שנים ארוכות<b>, "וּשְׁנוֹת רְשָׁעִים תִּקְצֹרְנָה"</b> (משלי י,כז) – שנות חייהם של רשעים תהיינה קצרות; ויש לדרוש את הכתוב: <b>- אֵילּוּ ששימשו בביניין השיני</b> – הכוהנים הגדולים שהיו רשעים, ששימשו בבית השני שנים קצרות<b>.</b><br><br><b>מעשה באחד ששילח ביד בנו שתי מידות של כסף מליאות כסף ומחוקיהן</b> (קנה שהשתמשו בו החנוונים למחוק ולהסיר את הגודש ביבש שמכרו לפי המידה) <b>כסף</b> – שוחד לקנות את משרת הכהונה הגדולה<b>, ובא אחר ושילח ביד בנו שתי מידות של זהב מליאות זהב ומחוקיהן זהב. אמרו: כפה</b> (דחה) <b>הסְיָח</b> (בן חמור) <b>את המנורה</b> – פתגם הוא, ומקורו מעשה שהובא בפסיקתא דרב כהנא טו,ט (ראה להלן). מובנו של הפתגם הוא: השוחד שנתן האחרון (הסייח) הכריע את השוחד שנתן הראשון (המנורה), שהאחרון נתן יותר מן הראשון<b>.</b><br><br><span class="poetry indentAll"><b>ספרי במדבר</b> פסקה קלא: "לכן אמור: הנני נותן לו את בריתי שלום" - מלמד שעמדו ממנו בבניין ראשון שמונה עשר כוהנים גדולים. אבל בבניין אחרון עמדו ממנו שמונים כוהנים, ובשביל שהיו שוכרים אותה בדמים התחילו שנותיהם מתקצרות.</span><br><span class="poetry indentAll">מעשה באחד ששלח ביד בנו שתי מידות של כסף מלאות כסף ומחוקיהן כסף. עמד אחר ושלח ביד בנו שתי מידות של זהב מלאות זהב ומחוקיהן זהב. אמרו: כפה סייח את המנורה.</span><br><br><span class="poetry indentAll"><b>ויקרא רבה</b> כא,ט: "בזאת יבוא אהרן אל הקודש" - רבי ברכיה בשם רבי לוי: "בזאת" (<small>בגימטריה 410. ב-410 שנים יבוא אהרן אל הקודש</small>) - הכתוב / הקב"ה בישרו שהוא חי ארבע מאות ועשר שנים. וכי תעלה על דעתך שאהרן חי ארבע מאות ועשר שנים? אלא מקדש ראשון, על ידי ששימשו בו באמונה, שימשו בו שמונה עשר כוהנים, הוא ובנו ובן בנו (<small>מכיוון שבניו ובני בניו שימשו תחתיו, הרי זה כאילו הוא עצמו חי ושימש בקודש</small>). מקדש שני עשרים ושנים (<small>?</small>), ויש אומרים: שמונים ושלושה, ויש אומרים: שמונים וארבעה, ומהם שימש שמעון הצדיק ארבעים וחמישה / ארבעה ושמונים. כיוון שחזרו להיות מוכרים אותה בדמים, היו / התחילו שנותיהם מתקצרות.</span><br><span class="poetry indentAll">מעשה באחד ששלח ביד בנו שתי מידות של כסף מלאות כסף ומחוקיהן כסף. עמד אחר ושלח ביד בנו שתי מידות שלזהב מלאות זהב ומחוקיהן זהב. אמרו: כפה סייח את המנורה.</span><br><span class="poetry indentAll">רבי אחא הווה קרי עליהון: "יראת י'י תוסיף ימים" (משלי י,כז) - אלו ששימשו במקדש ראשון, "ושנות רשעים תקצורנה" (שם) - אלו ששימשו במקדש שני.</span><br><br><span class="poetry indentAll"><b>תוספתא יומא</b> א,ז: משרבו המלכים (<small>מלכים בלתי הגונים</small>) התקינו שיהו מעמידים כוהנים (<small>כוהנים הדיוטות</small>) ומעבירים אותם בכל שנה ושנה.</span><br><br><span class="poetry indentAll"><b>בבלי יומא</b> ט,א: אמר רבה בר בר חנה אמר רבי יוחנן: מאי דכתיב: "יראת ה' תוסיף ימים ושנות רשעים תקצורנה" (משלי י,כז)? "יראת ה' תוסיף ימים" - זה מקדש ראשון, שעמד ארבע מאות ועשר שנים ולא שימשו בו אלא שמונה עשר כוהנים (<small>גדולים</small>); "ושנות רשעים תקצורנה" - זה מקדש שני, שעמד ארבע מאות ועשרים שנה, ושימשו בו יותר משלוש מאות כוהנים. צא מהם (<small>החסר משנים אלו</small>) ארבעים שנה ששימש שמעון הצדיק, ושמונים ששימש יוחנן כוהן גדול, ועשר ששימש ישמעאל בן פיאבי, ואמרי לה: אחת עשרה ששימש אלעזר בן חרסום. מכאן ואילך צא וחשוב שכל אחד ואחד (<small>משאר הכוהנים</small>) לא הוציא שנתו (<small>מת בטרם נסתיימה השנה, שהרי מספר הכוהנים הגדולים גדול ממניין השנים ששימשו</small>).</span><br><br><span class="mediumGrey">לדעת הספרי והירושלמי שימשו בבית שני שמונים כוהנים גדולים, ולדעת הבבלי שלוש מאות, הואיל ואין מניינו זה של הבבלי מכוון אלא להנחה שלא עמד כוהן גדול בבית שני אלא לשנה אחת: 420 - ימי הבית; 297 כוהנים גדולים, חוץ משמעון הצדיק ויוחנן כוהן גדול וישמעאל בן פיאבי שימי כהונתם מצטרפים ל-130 שנים, שימשו 290 שנים, להודיעך שאף שנתם לא הוציאו. הבבלי אינו מבחין, כברייתות שבספרי ובירושלמי, בין הימים הראשונים ובין "משרבו המלכים" ומייחס את צמצום הכהונה הגדולה לשנה אחת לכל ימי הבית ("הערות נוספות ל'פראירתין'", "תרביץ" יג, עמוד 69).</span><br><br><b>כפה הסייח את המנורה</b><br><span class="poetry indentAll"><b>פסיקתא דרב כהנא</b> טו,ט: אמר רבי לוי: מעשה באישה אחת שכיבדה לדיין מנורה אחת של כסף, והלך אנטידיקוס (<small>בעל הדין השני</small>) שלה וכיבדו סייח של זהב. למחר אתת ואשתכחת דינה הפיך (<small>הדיין פסק את הדין נגדה</small>). אמרה ליה: מרי, ינהר דיני קודמך כמנרתא דכספא (<small>אדוני, יאיר דיני לפניך כמנורה של כסף</small>). אמר לה: ומה אעשה ליך? כפה הסייח את המנורה.</span><br>• • •
(כ) <small><b>מפני מה חרבו הבית הראשון והבית השני?</b></small><br><b>מצאנו</b> – כך נמצא במקורות, <b>שלא חרב הבית</b> – בית המקדש, <b>בראשונה אלא שהיו עובדים עבודה זרה ומגלים עריות ושופכי דמים</b> – דברי הנביאים מלמדים שהבית הראשון חרב בגלל שעברו על שלוש עבירות חמורות אלו<b>. וכן בשיני</b> – גם הבית השני חרב בגלל שעברו על שלוש עבירות חמורות אלו<b>.</b><br><br>ומביאים ברייתא: <b>רבי יוחנן בר תורתא</b> (תנא בדור השלישי) <b>אמר: מצאנו שלא חרבה שילה</b> – כשמת עלי הכוהן (לפי חכמינו, המשכן עמד בשילה 369 שנים), <b>אלא שהיו מבזים את המועדות ומחללין את הקדשים</b> (במקורות המקבילים נזכר רק בזיון קודשים, ונראה שהלשון בירושלמי הוא אשגרה מהמשנה אבות ג,יא: "המחלל את הקודשים והמבזה את המועדות... אין לו חלק לעולם הבא", וכאן צריך לומר: '<b>שהיו מבזים את הקדשים</b>') – כמסופר בשמואל א פרק ב על מעשיהם של בני עלי הכוהן ששימשו במשכן שילה, שהתנהגו בזלזול לגבי הקורבנות (בירמיהו ז,יב נאמר: "כִּי לְכוּ נָא אֶל מְקוֹמִי אֲשֶׁר בְּשִׁילוֹ, אֲשֶׁר שִׁכַּנְתִּי שְׁמִי שָׁם בָּרִאשׁוֹנָה, וּרְאוּ אֵת אֲשֶׁר עָשִׂיתִי לוֹ, מִפְּנֵי רָעַת עַמִּי יִשְׂרָאֵל". - כנראה חרבה העיר שילה בידי הפלשתים לאחר הקרב באפק בסוף ימי עלי הכוהן (שמואל א פרק ד). אומנם לא נאמר הדבר במפורש במקרא, אולם לאחר שהחזירו הפלשתים את הארון, לא העלוהו בני ישראל לשילה אלא לקרית יערים. מכאן שחדלה שילה להיות מרכז לעבודת ה' ולעלייה לרגל ("דעת מקרא"). - וראה תהילים עח,נו-סד)<b>. מצאנו שלא חרב הבית</b> – בית המקדש, <b>בראשונה אלא שהיו עובדי עבודה זרה ומגלי עריות ושופכין דמים</b> – כאמור לעיל<b>. אבל בשיני</b> – בימי הבית השני, <b>מכירין אנו אותם שהיו יגיעין בתורה וזהירין במצות ובמעשרות וכל ווסת</b> (נוהג, הרגל) <b>טובה היתה בהן, אלא שהיו אוהבין את הממון ושונאין אֵילּוּ לאֵילּוּ שנאת חנם, וקשה</b> (חמורה) <b>היא שנאת חנם שהיא שקולה כנגד</b> (שווה בערכה ל-) <b>עבודה זרה וגילוי עריות ושפיכות דמים</b> – לפי רבי יוחנן בר תורתא, הבית השני לא חרב בגלל שלוש עבירות חמורות אלו, אלא בגלל דברים אחרים ששקולים לשלוש עבירות חמורות אלו<b>.</b><br><br><span class="mediumGrey">ייתכן ש"מצוות" האמור כאן ('וזהירין במצות ובמעשרות') עניינו צדקה, כמו שהוא במובן זה בכמה מקומות בירושלמי ובמדרשים ("עלי תמר").</span><br><br><span class="mediumGrey">הביקורת החריפה ('אוהבין את הממון ושונאין אילו לאילו שנאת חינם') מופנית בעיקר כלפי הכוהנים הגדולים, ובדרך כלל לא כלפי הציבור ("חקר תולדות ההלכה ומגילות מדבר יהודה", "תרביץ" נט, עמוד 62, הערה 198).</span><br><span class="mediumGrey">ושמא לא רחוק הוא לשער שלא רק מקרה הוא שהם מזכירים 'אהבת ממון' (האצולה הכוהנית הצדוקית העשירה) ו'שנאת חינם' (הקנאים המחמירים) דווקא - שתי הקבוצות העיקריות שבהן נאבקו הפרושים (שם, עמוד 63, הערה 200).</span><br><br><span class="poetry indentAll"><b>תוספתא מנחות</b> יג,כב: אמר רבי יוחנן בן תורתא: מצינו שלא חרבה שילה אלא / מפני מה חרבה שילה? מפני בזיון קודשים שהיה בתוכה / מפני בזיון קודשים וגילוי עריות.</span><br><span class="poetry indentAll">ירושלם בבניין הראשון מפני מה חרבה? מפני עבודה זרה וגילוי עריות ושפיכות דמים שהיה בתוכה.</span><br><span class="poetry indentAll">אבל באחרונה מכירים אנו בהם שהם עמילים בתורה וזהירים במעשרות, מפני מה גלו? מפני שאוהבים את הממון ושונאים איש את רעהו. ללמדך, שקשה שנאת איש את רעהו לפני המקום, ושקלה הכתוב כנגד עבודה זרה וגילוי עריות ושפיכות דמים.</span><br><br><span class="poetry indentAll"><b>בבלי יומא</b> ט,א-ב: אמר רבי יוחנן בן תורתא: מפני מה חרבה שילה? מפני שהיו בה שני דברים: גילוי עריות ובזיון קודשים.</span><br><span class="poetry indentAll">גילוי עריות - דכתיב: "וְעֵלִי זָקֵן מְאֹד, וְשָׁמַע אֵת כָּל אֲשֶׁר יַעֲשׂוּן בָּנָיו לְכָל יִשְׂרָאֵל, וְאֵת אֲשֶׁר יִשְׁכְּבוּן אֶת הַנָּשִׁים הַצֹּבְאוֹת פֶּתַח אֹהֶל מוֹעֵד" (שמואל א ב,כב). בזיון קודשים - דכתיב: "גַּם בְּטֶרֶם יַקְטִרוּן אֶת הַחֵלֶב, וּבָא נַעַר הַכֹּהֵן וְאָמַר לָאִישׁ הַזֹּבֵחַ: תְּנָה בָשָׂר לִצְלוֹת לַכֹּהֵן, וְלֹא יִקַּח מִמְּךָ בָּשָׂר מְבֻשָּׁל כִּי אִם חָי. וַיֹּאמֶר אֵלָיו הָאִישׁ: קַטֵּר יַקְטִירוּן כַּיּוֹם הַחֵלֶב, וְקַח לְךָ כַּאֲשֶׁר תְּאַוֶּה נַפְשֶׁךָ. וְאָמַר לו: לֹא, כִּי עַתָּה תִתֵּן, וְאִם לֹא, לָקַחְתִּי בְחָזְקָה. וַתְּהִי חַטַּאת הַנְּעָרִים גְּדוֹלָה מְאֹד אֶת פְּנֵי ה', כִּי נִאֲצוּ הָאֲנָשִׁים אֵת מִנְחַת ה'" (שמואל א ב,טו-יז).</span><br><span class="poetry indentAll">מקדש ראשון מפני מה חרב? מפני שהיו בו שלושה דברים: עבודה זרה וגילוי עריות ושפיכות דמים.</span><br><span class="poetry indentAll">אבל מקדש שני, שאנו בקיאים בו שהיו עוסקים בתורה ובמצוות ובגמילות חסדים, מפני מה חרב? מפני שנאת חינם שהיתה ביניהם. ללמדך, ששקולה שנאת חינם כנגד שלוש עבירות: עבודה זרה וגילוי עריות ושפיכות דמים.</span><br><br>ומציעים מעשה המתקשר לאמור לפני כן: <b>דלמה:</b> – מעשה: <b>רבי זעורה</b> (רבי זירא, מגדולי אמוראי ארץ ישראל בדור השלישי) <b>ורבי יעקב בר אחא</b> (אמורא ארץ ישראלי בדור השלישי והרביעי) <b>ורבי אבונה</b> (רבי אבינא, אמורא ארץ ישראלי בדור הרביעי) <b>הוון יתבין אמרין</b> – היו יושבים (ו)אומרים<b>: ביותר, שבראשון נבנה ובשיני לא נבנה</b> – שנאת חינם שהיתה בבית השני חמורה יותר משלוש העבירות החמורות שהיו בבית הראשון, שכן הבית הראשון שחרב מפני שלוש העבירות החמורות נבנה שוב, בעוד שהבית השני שחרב מפני שנאת חינם לא נבנה שוב<b>.</b><br><b>אמר רבי זעורה: הראשונים</b> – שהיו בחורבן הבית הראשון, <b>עשו תשובה</b> – ולכן נבנה הבית שוב<b>, והשניים</b> – שהיו בחורבן הבית השני, <b>לא עשו תשובה</b> – ולכן לא נבנה הבית שוב (ולא מפני ששנאת חינם שהיתה בבית השני חמורה יותר משלוש העבירות החמורות שהיו בבית הראשון)<b>.</b><br><b>אמר רבי אלעזר</b> (אמורא בדור השני)<b>: הראשונים נתגלה עוונם</b> – על ידי הנביאים, <b>ונתגלה קיצם</b> – שפירש להם הנביא שבעוד שבעים שנה יחזרו לארצם<b>, השניים נתגלה</b> (צריך לומר כמו בבבלי: '<b>לא</b> נתגלה' (מפרשי הירושלמי)) <b>עוונם ולא נתגלה קיצם</b> – לא נתפרש זמן גאולתם<b>.</b><br><br><span class="poetry indentAll"><b>בבלי יומא</b> ט,ב: רבי יוחנן ורבי אלעזר דאמרי תרווייהו: ראשונים שנתגלה עוונם - נתגלה קיצם, אחרונים שלא נתגלה עוונם - לא נתגלה קיצם.</span><br><br><b>שאלו את רבי אליעזר</b> (בן הורקנוס, תנא בדור השני)<b>: דורות האחרונים כשרים מן הראשונים?</b> – מי טובים וישרים יותר, הדורות האחרונים (אנחנו שבימינו חרב הבית השני) או הדורות הראשונים (אבותינו שבימיהם חרב הבית הראשון)? <b>אמר להן: עידיכם בית הבחירה יוכיח</b> (נראה שלפנינו כפל גרסה: 'עידיכם בית הבחירה' / 'בית הבחירה יוכיח') – בית המקדש יהיה לכם עד ויוכיח שהדורות הראשונים כשרים יותר מן הדורות האחרונים<b>. אבותינו העבירו את התקרה - "וַיְגַל אֵת מָסַךְ יְהוּדָה"</b> (ישעיהו כב,ח) – האויב הסיר את המסך (פרץ את קו הביצורים) שהיה מגן על יהודה; ויש לדרוש את הכתוב, שבחורבן הבית הראשון בימי אבותינו האויב החריב את גג הבית ולא את הקירות<b>, אבל אנו פעפענו</b> (שיברנו) <b>את הכתלים - "</b>זְכֹר, ה', לִבְנֵי אֱדוֹם אֵת יוֹם יְרוּשָׁלִָם, <b>הָאֹמְרִים: עָרוּ עָרוּ עַד הַיְסוֹד בָּהּ"</b> (תהילים קלז,ז) – עַם אדום אמרו ביום חורבן ירושלים: גַּלו את יסודותיה (הִרסו והַחֲריבו אותה כליל) ; ויש לדרוש את הכתוב, שבחורבן הבית השני בימינו האויב החריב את כל הבית עד היסוד (פסוק זה נדרש על חורבן הבית השני בידי בני רומי ("בני אדום"))<b>.</b><br><br><span class="poetry indentAll"><b>בבלי יומא</b> ט,ב: שאלו את רבי אלעזר: ראשונים גדולים או אחרונים גדולים? אמר להם: תנו עיניכם בבירה. איכא דאמרי: אמר להם: עידיכם בירה.</span><br><br><b>אמרו</b> – החכמים<b>: כל דור שאינו נבנה</b> – בית המקדש, <b>בימיו</b>, <b>מעלין עליו</b> (חושבים לו) – את הדבר הזה, <b>כאִילּוּ הוא החריבו.</b><br>• • •
(כא) <small><b>מעמדו של כוהן שמשמש תחת כוהן גדול</b></small><br>במשנה שנינו: <b>"מתקינין לו כהן אחר תחתיו, שמא יארע בו פסול".</b><br>ב<b>משנה מגילה</b> א,ט ו<b>הוריות</b> ג,ד שנינו: "אין בין כהן משמש (<small>כוהן המשמש בכהונה גדולה במקום כוהן גדול</small>) לכהן שעבר (<small>כוהן גדול שהעבירוהו מכהונתו מחמת פסול שאירע בו</small>) אלא פר יום הכיפורים (<small>שהוא בא מנכסי הכוהן המשמש ולא מנכסי הכוהן שעבר</small>) ועשירית האיפה (<small>מנחת חביתי כוהן גדול (ויקרא ו,יג-טו), הקריבה בכל יום, שהיא באה מנכסי הכוהן המשמש ולא מנכסי הכוהן שעבר</small>)".<br><small>כאן התחלת מקבילות בירושלמי מגילה א,ט והוריות ג,ד.</small><br>מציעים שאלה: <b>מה?</b> – מה פירוש המילה "לו" במאמר "מתקינין לו כהן אחר תחתיו"? ("אוצר לשונות ירושלמיים", עמוד 915, הערה 236) - ומציעים אפשרות: <b>מייחדין ליה עימיה?</b> – מייחדים (שמים במקום אחד) אותו עימו? (האם אפשרות זו נכונה, שקודם יום הכיפורים מפרישים את הכוהן האחר מביתו לאותה לשכה שהיתה בעזרה שלשם מפרישים את הכוהן הגדול מביתו?)<br>ודוחים את האפשרות שהוצעה: <b>אמר רבי חגיי</b> (אמורא ארץ ישראלי בדור השלישי והרביעי)<b>: משה</b> – במשה! (לשון שבועה)<b>, דאִין</b> (במקבילות: 'דינון') <b>מייחדין ליה עימיה דו קט</b>י<b>ל ליה</b> – שאם מייחדים אותו עימו, הוא הורג אותו (יש לחשוש שמא הכוהן הגדול יהרוג את הכוהן האחר, מפני איבה שתהיה בין שניהם (חכמינו וגם יוסף בן מתתיהו מעידים על תככים ומריבות ומאבקים בקרב הכוהנים במקדש בסוף ימי הבית השני). ולכן אין מפרישים את הכוהן האחר למקום אחד עם הכוהן הגדול, אלא מפרישים אותו למקום אחר)<b>.</b><br><br><small>לשיטת הירושלמי היו מפרישים גם את הכוהן האחר. ועיין בבלי יומא ג,ב.</small><br><br><span class="mediumGrey">מילת הקריאה "משה" רגילה בפי רבי חגיי. ההסבר המקובל הוא שזו לשון שבועה המבטאת את בטחונו של רבי חגיי בדבריו. קריאות כאלו בפי רבי חגיי יכולות להתפרש כתמיכה באמור לעיל או כהסתייגות מהאמור לעיל, ולפעמים קשה להכריע כיצד לפרש את הדברים, כמו כאן, האם כוונתו לפסוק בניחותא שאין מייחדים אותו עימו, או שמא הוא תמה על עצם השאלה ("תלמוד ירושלמי מסכת מגילה פרק ד", עמודים 182-183 והערה 80).</span><br><br>ומביאים מדרש הלכה: כתוב במנחת חביתי כוהן גדול: <b>"</b>זֶה קָרְבַּן אַהֲרֹן וּבָנָיו אֲשֶׁר יַקְרִיבוּ לַה' בְּיוֹם הִמָּשַׁח <b>אֹתוֹ</b>, עֲשִׂירִת הָאֵפָה סֹלֶת מִנְחָה תָּמִיד<b>"</b> (ויקרא ו,יג) – מיום הימשח אחד מבני אהרן לכוהן גדול הוא מביא מנחה זו תמיד בכל יום; ויש לדרוש מהמילה "אותו": <b>- אחד מושחין, ואין מושחין שנים</b> – אין מושחים שני כוהנים גדולים כאחד (אין ממנים שני כוהנים גדולים שישמשו באותו זמן, שכל זמן שכוהן גדול ראוי לשמש, אין ממנים כוהן גדול אחר. אבל אם אירע פסול בכוהן גדול, ממנים אחר תחתיו)<b>.</b><br><b>אמר רבי יוחנן</b> (גדול אמוראי ארץ ישראל בדור השני)<b>: מפני איבה</b> – אין ממנים שני כוהנים גדולים כאחד, מפני שאם ימנו, יש לחשוש שתהיה שנאה ביניהם (לפי רבי יוחנן, הטעם לדין זה הוא מעשי, ואין צורך ללמוד דין זה מדרשה)<b>.</b><br><br><span class="poetry indentAll"><b>ספרא</b> "צו" פרשה ג: "אותו" - אין מושחים שני כוהנים גדולים כאחד.</span>
(כב) ומביאים ברייתא: <b>עבר זה ושימש זה</b> – כוהן גדול שעבר מכהונתו מחמת פסול שאירע בו, ושימש אחר תחתיו בכהונה גדולה, ואחר כך חזר הראשון לכהונתו, <b>- הראשון</b> – הכוהן הגדול שחזר לכהונתו, <b>כל קדושת</b> (במקבילה במגילה: 'מצות') <b>כהונה עליו</b> – כל דיני כוהן גדול חלים עליו<b>, השיני</b> – ששימש תחת הראשון, <b>אינו כשר לא לכהן גדול ולא לכהן הדיוט</b> – אינו רשאי לעבוד במקדש לאחר שחזר הראשון לכהונתו, לא בשמונה בגדים ככוהן גדול, משום איבה, ולא בארבעה בגדים ככוהן הדיוט, לפי שמשעה ששימש כוהן גדול אינו חוזר עוד להיות כוהן הדיוט, שכן מעלים בקודש ולא מורידים (מותר להעלות חפץ או אדם לדרגת קדושה גבוהה יותר מזו שהוא נמצא בה עכשיו, אבל אסור להוריד חפץ או אדם לדרגת קדושה נמוכה יותר מזו שהוא נמצא בה עכשיו), ואם ישמש בארבעה בגדים, ייחשב כמחוסר בגדים שעבודתו פסולה. אבל שאר כל דיני כוהן גדול חלים עליו, שהרי הוא כוהן גדול מן התורה, ואינו מיטמא אפילו לקרוביו שמתו, ואינו פורע שערו ופורם בגדיו באבלו, ואסור לשאת אלמנה, וחייב לשאת בתולה, וכשמת שב הרוצח לביתו מעיר מקלטו<b>.</b><br><b>אמר רבי יוחנן: עבר ועבד</b> – הכוהן השני ששימש תחת הראשון, אם עבר על ההלכה שאינו רשאי לעבוד במקדש לאחר שחזר הראשון לכהונתו, ועבד בשמונה בגדים, <b>- עבודתו כשירה</b> – שהרי הוא כוהן גדול מן התורה, אלא שהחכמים אסרו עליו לכתחילה לעבוד בשמונה בגדים משום איבה (אבל אם עבד בארבעה בגדים - עבודתו פסולה, לפי שהוא מחוסר בגדים)<b>.</b><br><br>ומציעים בעיה: <b>עבודתו משל מי?</b> – הפר והאיל של יום הכיפורים שצריכים לבוא מכספו של הכוהן הגדול, משל מי הם באים כשהכוהן הגדול נפסל לעבודה ביום הכיפורים ואינו יכול להקריב? האם הם באים משל הכוהן הגדול שנפסל לעבודה, או שמא משל הכוהן הממלא את מקומו של הכוהן הגדול בעבודת יום הכיפורים, הואיל ואינו ראוי לעבודה באותו יום?<br>ופושטים את הבעיה: <b>נישמעינה מן הדא:</b> – נשמע (נלמד) אותה (את פשיטת הבעיה) מזאת (מהברייתא להלן): <b>מעשה בבן אילם</b> – שהיה כוהן בבית המקדש השני, <b>מציפורין, שאירע קרי</b> – פליטת זרע מקרית, המטמאת ופוסלת לעבודה באותו יום, <b>לכהן גדול ביום הכיפורים</b> – ונפסל הכוהן הגדול לעבודה<b>, ונכנס בן אילם</b> – לבית המקדש, <b>ושימש תחתיו בכהונה גדולה</b> – מילא את מקומו בעבודת יום הכיפורים (לפי יוסף בן מתתיהו, יוסף בן אילם הכוהן החליף את מתתיהו בן תיאופילוס הכוהן הגדול בימי הורדוס)<b>. וכשיצא</b> – בן אילם מבית המקדש, אחרי שעשה את העבודה ביום הכיפורים, <b>אמר למלך</b> – שאל את המלך (שביד המלך למנות כוהן גדול, שבסוף ימי הבית השני מינו המלכים כוהנים גדולים)<b>: אדוני המלך, פר ושעיר של יום הכיפורים</b> (במקבילה בהוריות: 'פר ו<b>איל</b> הקריבים היום משל מי הם קריבים?') – שקרבו היום על ידי (הלשון 'פר ושעיר' תמוה מאוד, שהרי השעיר אינו בא משל כוהן גדול אלא משל ציבור. והמפרשים הגיהו על פי הירושלמי הוריות 'פר ו<b>איל</b>'. ושמא צריך לומר: 'פר ו<b>עשיר'</b>', כלומר, ועשירית האיפה, ונשתבש 'ושעיר' ("תוספתא כפשוטה"). - פר ואיל שהכוהן הגדול מקריב ביום הכיפורים בשבילו באים מממונו של הכוהן הגדול ולא משל הציבור. גם עשירית האיפה באה מממונו של הכוהן הגדול), <b>- משלי</b> – מכספי, <b>הן קריבין או משל כהן גדול</b> – מכספו של הכוהן הגדול שאת מקומו מילאתי<b>?</b> – כלומר, וכי לא משלי הם?! והרי המלך יודע שהם היו משלי, ובדין הוא שאשאר כוהן גדול, והכוהן הגדול שנפסל לעבודה יידחה. <b>וידע המלך מה הוא שואלו</b> – המלך הבין לְמה רמז בן אילם בשאלה נמלצת זו ששאל אותו<b>. אמר לו</b> – המלך<b>: בן אילם, אִילּוּ לא דייך אלא ששימשתה שעה אחת לפני מי שאמר והיה העולם</b> (כינוי לאלוהים) (צריך לומר: 'אילו לא שימשתה אלא שעה אחת לפני מי שאמר והיה העולם - דייך', או שצריך לומר כמו במקבילה בהוריות: 'לא דייך ששימשתה שעה אחת לפני מי שאמר והיה העולם?!' (בתמיהה). וראה הלשון במקבילה בתוספתא)<b>. וידע בן אילם שהוסע מכהונה גדולה</b> – בן אילם הבין שהועבר מתפקיד הכהונה הגדולה, שביד המלך להוריד כוהן גדול (ורק מרובה בגדים, אבל כוהן גדול שנמשח קדושתו עולמית, כמפורש בתוספתא שבועות א,ו ("תוספתא כפשוטה")), ואינו כשר לא לכוהן גדול ולא לכוהן הדיוט. - מן הברייתא הזאת יש לפשוט, שביום הכיפורים כשהכוהן הגדול פסול לעבודה ואינו יכול להקריב, הפר אינו משל הכוהן הגדול, אלא משל הכוהן הממלא את מקומו (אין לפרש שבן אילם שאל שאלה רגילה משום שלא ידע משל מי פר ואיל הקריבים ביום הכיפורים במקרה הזה, שהרי שאל למלך ולא שאל לחכמים, והמלך שמדובר בו כאן ודאי לא ידע להשיב על כך)<b>.</b><br><br><span class="poetry indentAll"><b>תוספתא יומא</b> א,ד: למה מפרישים כוהן אחר תחתיו? שמא (<small>שאם</small>) יארע בו פסול, ישמש תחתיו.</span><br><span class="poetry indentAll">וכוהן גדול חוזר לכהונה גדולה, וזה ששימש תחתיו כל מצוות כהונה גדולה עליו; דברי רבי מאיר. רבי יוסה אומר: אף על פי שאמרו: כל מצוות כהונה גדולה עליו, אינו כשר לא לכוהן גדול ולא לכוהן הדיוט. - אמר רבי יוסה: מעשה ביוסף בן אילים מציפורי ששימש תחת כוהן גדול שעה אחת, ולא היה כשר לא לכוהן גדול ולא לכוהן הדיוט. כשיצא אמר למלך: פר ושעיר שקרבו היום משל מי היו? משלי, או משל כוהן גדול? ידע המלך מה אמר לו. אמר לו: מה זה, בן אילים? לא דייך ששימשת תחת כוהן גדול שעה אחת לפני מי שאמר והיה העולם, אלא שאתה מבקש ליטול לך כהונה גדולה?! באותה שעה ידע בן אילים שהוסע מן הכהונה הגדולה.</span><br><span class="poetry indentAll"><b>בבלי יומא</b> יב,ב-יג,א: תנו רבנן: אירע בו פסול בכוהן גדול ועבר ומינו כוהן אחר תחתיו (<small>ואחר כך נתקן פסולו של ראשון</small>), ראשון - חוזר לעבודתו (<small>ככוהן גדול</small>), שני - כל מצוות כהונה גדולה עליו (<small>ואף הוא משמש בשמונה בגדי כהונה</small>); דברי רבי מאיר. רבי יוסי אומר: ראשון - חוזר לעבודתו, שני - אינו ראוי (<small>לשמש</small>) לא לכוהן גדול (<small>ולעבוד בשמונה בגדים</small>) ולא לכוהן הדיוט (<small>ולעבוד בארבעה בגדים</small>). - ואמר רבי יוסי: מעשה ביוסף בן אלם מציפורי שאירע בו פסול בכוהן גדול ומינוהו תחתיו. ואמרו חכמים: ראשון - חוזר לעבודתו, שני - אינו ראוי לא לכוהן גדול ולא לכוהן הדיוט.</span><br><span class="poetry indentAll">כוהן גדול - משום איבה, כוהן הדיוט - משום מעלים בקודש ולא מורידים (<small>ההסבר הזה אינו במקבילות בתוספתא ובירושלמי ואינו אלא הוספה אמוראית בבלית ("מקורות ומסורות", מועד ג, עמודים טז-יז)</small>).</span><br><span class="poetry indentAll">אמר רבה בר בר חנה אמר רבי יוחנן: הלכה כרבי יוסי. ומודה רבי יוסי (<small>לרבי מאיר</small>), שאם עבר (<small>הכוהן השני</small>) ועבד - עבודתו כשירה.</span><br><span class="poetry indentAll"><b>בבלי מגילה</b> ט,ב ו<b>הוריות</b> יב,ב: "אין בין כוהן משמש לכוהן שעבר אלא פר יום הכיפורים ועשירית האיפה". - הא לכל דבריהם - זה וזה שווים. אתאן לרבי מאיר, דתניא: אירע בו פסול בכוהן גדול ועבר ומינו כוהן אחר תחתיו, ראשון - חוזר לעבודתו, שני - כל מצוות כהונה גדולה עליו; דברי רבי מאיר. רבי יוסי אומר: ראשון - חוזר לעבודתו, שני - אינו ראוי לא לכוהן גדול ולא לכוהן הדיוט. - ואמר רבי יוסי: מעשה ביוסף בן אלם מציפורי שאירע בו פסול בכוהן גדול ומינוהו תחתיו, ובא מעשה לפני חכמים ואמרו: ראשון - חוזר לעבודתו, שני - אינו ראוי לא לכוהן גדול ולא לכוהן הדיוט.</span><br><span class="poetry indentAll">כוהן גדול - משום איבה, כוהן הדיוט - משום מעלים בקודש ולא מורידים.</span><br><br><span class="mediumGrey">מדברי הבבלי במגילה ובהוריות מוכח שרבי מאיר חולק על רבי יוסי וסובר שמצוות כהונה גדולה על השני ועובד בשמונה לכתחילה, ומשנתנו במגילה א,ט ובהוריות ג,ד כרבי מאיר ולא כרבי יוסי. אבל הירושלמי במגילה ובהוריות לא העיר כלום, ולא עוד אלא שבירושלמי במגילה ובהוריות וכאן אמרו: "עבר זה ושימש זה - הראשון כל קדושת כהונה עליו, השני אינו כשר לא לכוהן גדול ולא לכוהן הדיוט", ולא נזכרה שם כלל דעת רבי מאיר. ולפי הירושלמי אפשר לפרש את התוספתא, שרבי יוסי אינו חולק על רבי מאיר אלא מוסיף ומפרש, ומשנתנו במגילה ובהוריות כדברי הכול, והיא שונה את ההלכה מדאורייתא ("תוספתא כפשוטה").</span><br><br>מהשוואת לשון הברייתא בירושלמי ללשון הברייתא בתוספתא ובבבלי עולה, שכנראה נפל שיבוש בלשון הברייתא בירושלמי ויש לתקן ולגרוס כך: <b>עבר זה ושימש זה - הראשון חוזר לכהונה, השיני כל קדושת כהונה עליו ואינו כשר לא לכהן גדול ולא לכהן הדיוט</b>.<br><br><small>בבבלי: "שאירע בו פסול בכוהן גדול". ובירושלמי: "שאירע קרי לכוהן גדול". לדעת רמב"ן, אף בבבלי "פסול" הוא קרי.</small><br><small>בבבלי במקום מלך יש חכמים.</small><br><small>בכל המקורות (תוספתא, ירושלמי ובבלי) משמעות "תחתיו" הוא מילוי מקום זמני, וזה בניגוד למשמעות במקרא.</small><br><br><span class="mediumGrey">מוסר הידיעה (על יוסף בן אילם מציפורי) הוא רבי יוסי בן חלפתא איש ציפורי, המספר על כוהן זה בן עירו. על ידיעותיו כולן אנו יודעים כי הן מתייחסות רק לדברים שאירעו בשנים האחרונות של הבית. חייבים אנו להסיק כי אף המעשה ביוסף בן אילם אירע בזמן זה. מעשה זה נזכר גם אצל יוסף בן מתתיהו, והוא מזכיר את שם הכוהן הגדול שאת מקומו מילא יוסף בן אילם: מתתיהו בן תיאופילוס. היו שני כוהנים גדולים בשם זה, אחד בימי הורדוס (בשנת 5 לפני הספירה) ואחד בימי אגריפס השני (בשנים 65-67 לספירה). אפשר שבידי יוסף בן מתתיהו מצויה היתה ידיעה כי יוסף בן אילם מילא את מקומו של מתתיהו בן תיאופילוס, אולם הוא לא ידע למי מן השניים הכוונה והקדים את המאורע לימי הורדוס ("הכוהנים ועבודתם", עמוד 147, הערה 80).</span>
(כג) ומספרים: <b>מעשה בשמעון בן קמחית</b> – שהיה כוהן גדול בבית המקדש השני (לפי יוסף בן מתתיהו, שמעון בן קמחית מונה לכוהן גדול על ידי הנציב הרומי ביהודה בשנת 17/18 לספירה), <b>שיצא</b> – מבית המקדש, <b>לדבר עם המלך ערבי</b> (במסירה שלפנינו הגיה מגיה 'לדבר עם המלך ערב יום הכיפורים'. ובמקבילה במגילה כתב הסופר 'לדבר עם מלך ערבי' ומגיה הוסיף 'ערב יום כפורים עם חשכה'. ובמקבילה בהוריות כתב הסופר 'לטייל עם המלך ערב יום הכיפורים עם חשיכה'. - המילים 'ערב יום הכיפורים' או 'ערב יום הכיפורים עם חשיכה' הן הוספה של פירוש בירושלמי, והנכון הוא: '<b>לדבר עם מלך ערבי / המלך הערבי</b>', ומעשה שהיה ביום הכיפורים עצמו היה, ולא בערב יום הכיפורים עם חשיכה ("תוספתא כפשוטה")) – לדבר עם מלך גוי ביום הכיפורים<b>, ונתזה צינורה</b> (זרם, קילוח) <b>של רוק מפיו</b> – של המלך, <b>על בגדיו</b> – של הכוהן הגדול, <b>וטימתו</b> (וטימאתו) – שגוי דינו כזב, ורוקו מטמא, ונפסל הכוהן הגדול לעבודת יום הכיפורים<b>, ונכנס יהודה אחיו ושימש תחתיו בכהונה גדולה</b> – מילא את מקומו בהמשך עבודת יום הכיפורים<b>, וראת</b> (וראתה) <b>אימן</b> – קמחית, <b>שני בניה</b> – שמעון ויהודה אחיו, <b>כהנים גדולים ביום אחד</b> – ששניהם שימשו באותו יום<b>.</b><br>ומספרים עוד: <b>שבעה בנים היו לה לקמחית וכולן שימשו בכהונה גדולה</b> – שבכל פעם שאירע פסול לשמעון בן קמחית ביום הכיפורים ולא עשה עבודתו, נכנס אחד מאחיו שהפרישו אותו שבעה ימים ושימש באותו יום תחתיו בכהונה גדולה, ומי ששימש פעם אחת אינו יכול לשמש פעם אחרת, שכוהן שעבר אינו כשר לא לכוהן גדול ולא לכוהן הדיוט, ולכן כולם שימשו בכהונה גדולה<b>. שלחו חכמים</b> – חכמי ישראל, <b>ואמרו לה</b> – לקמחית<b>: מה מעשים טובים יש בידך</b> – שבגללם זכית שכל שבעה בנייך שימשו בכהונה גדולה<b>? אמרה להן</b> – לחכמים<b>: יבוא עלי</b> – ביטוי של שבועה שפירושו: יבוא עליי דבר רע, <b>אם ראו קורות</b> (מוטות עבים המשמשים לבניין) <b>ביתי שערות ראשי ואימרת חלוקי</b> (אימרה היא פס צבעוני שהיו אורגים או תופרים לאורך החלוק לשם נוי. חלוק הוא בגד תחתון ארוך שנלבש על הגוף) <b>מימיי</b> – כלומר, נשבעת אני שלא ראו קורות ביתי את שערות ראשי ואת אימרת חלוקי מימיי, שאפילו בתוך ביתי לא גיליתי את שערות ראשי, ולא פשטתי את בגדיי ולבשתי אותם בגלוי אלא תחת מצעי המיטה, שתמיד היה כל גופי מכוסה היטב; ויבוא עליי כל רע אם ראו קורות ביתי את שערות ראשי ואת אימרת חלוקי<b>.</b><br><b>אמרון:</b> – אמרו (חכמים): <b>כל קימחיא קמח</b> – כל הקמחים הם קמח (פשוט ורגיל)<b>, וקמחא דקמחית סולת</b> – אבל הקמח של קמחית הוא סולת (קמח מובחר ונקי מכל פסולת). כלומר, מעשיה יפים וברורים ביותר, שבצניעותה היא עולה על כל חברותיה (בדברי שבח אלה לקמחית על צניעותה יש משחק מילים על שמה של קמחית)<b>. וקרון עלה:</b> – וקראו עליה (את הפסוק הזה): <b>"כָּל כְּבוּדָּה בַת מֶלֶךְ פְּנִימָה</b>, <b>מִמִּשְׁבְּצוֹת זָהָב לְבוּשָׁהּ"</b> (תהילים מה,יד) – בפנים, בתוך חדרי ארמון המלך, נמצאת בת המלך בכל כבודה ותפארתה, בגדיה משובצים (שזורים) חוטי זהב (פסוק זה לקוח מתוך מזמור שהוא שיר הלל למלך ביום חתונתו. פסוק זה מופיע בחלק של המזמור המתאר ומשבח את הכלה המיועדת); ויש לדרוש את הכתוב, שאישה שהיא צנועה ביותר ויופיה מכוסה היטב זוכה שייצאו ממנה בנים הלובשים בגדי כהונה גדולה העשויים חוטי זהב (הדרש מיוסד על הלשון "משבצות זהב" שנזכר בעשיית בגדי הכוהן הגדול (שמות פרק כח ופרק לט). שתי אבני השוהם שעל כתפות האפוד היו מוקפות במשבצות זהב, ושתים עשרה אבני החושן היו מוקפות במשבצות זהב, והקצוות של שתי העבותות של החושן היו מחוברות לשתי משבצות זהב שהיו על כתפות האפוד)<b>.</b><br><br><span class="poetry indentAll"><b>תוספתא יומא</b> ג,כ: מעשה בשמעון בן קמחית שיצא לדבר עם המלך ערבי (<small>צריך לומר: 'מלך ערבי' / 'המלך הערבי' ("תוספתא כפשוטה")</small>), וניתזה צינורא (<small>של רוק</small>) מפיו ונפלה על בגדיו וטימאתו, ונכנס אחיו ושימש תחתיו בכהונה גדולה, וראת אימם של אלו שני בניה כוהנים גדולים בו ביום.</span><br><br><span class="poetry indentAll"><b>בבלי יומא</b> מז,א: אמרו עליו, על ישמעאל בן קמחית, שיצא וסיפר עם ערבי אחד בשוק, וניתזה צינורה מפיו ונפלה לו על בגדיו, ונכנס ישבאב אחיו ושימש תחתיו, וראתה אימם שני בניה כוהנים גדולים ביום אחד / בו ביום.</span><br><span class="poetry indentAll">אמרו עליו, על שמעון בן קמחית, שיצא וסיפר עם הגמון אחד בשוק, וניתזה צינורה מפיו ונפלה לו על בגדיו, ונכנס יוסף אחיו ושימש תחתיו, וראתה אימם שני בניה כוהנים גדולים ביום אחד / בו ביום.</span><br><span class="poetry indentAll">שבעה בנים היו לה לקמחית וכולם שימשו בכהונה גדולה בחייה. אמרו לה חכמים: מה עשית שזכית לכך? אמרה להם: מימיי לא ראו קורות ביתי קילעי שערי (<small>שערותיי הקלועות</small>). אמרו לה: הרבה (<small>נשים</small>) עשו כן, ולא הועילו (<small>עד כדי כך, ומשמיים הוא שסייעוך לכך</small>).</span><br><br><span class="poetry indentAll"><b>ויקרא רבה</b> כ,יא: מעשה בשמעון בן קמחית שיצא לדבר עם המלך הערבי. ניתזה צינורה מפיו על בגדיו וטימאתו, ונכנס יהודה אחיו ושימש תחתיו בכהונה גדולה. אותו היום ראתה אימם שני בניה כוהנים גדולים. - אמרו: שבעה בנים היו לה לקמחית וכולם שימשו בכהונה גדולה. שלחו אחר קמחית, אמרו לה: מה מעשים טובים יש בידך? אמרה להם: יבוא עליי אם ראו קורות ביתי שערות ראשי ואימרת חלוקי מימיי. - אמרו: כל קמחיא קמחא, וקמחא דקמחית סולת. וקרון עלה: "כל כבודה בת מלך פנימה, ממשבצות זהב לבושה" (תהילים מה,יד).</span><br><span class="poetry indentAll"><b>פסיקתא דרב כהנא</b> כו,י: מעשה בשמעון בן קמחית שיצא לדבר עם מלך הערביים, וניתזה צינורה של רוק מפיו על בגדיו וטימאתו, ונכנס יהודה אחיו ושימש תחתיו בכהונה גדולה. אותו היום ראתה אימם שני בניה כוהנים גדולים. - אמרו חכמים: שבעה בנים לקמחית וכולהם שימשו בכהונה גדולה. נכנסו חכמים אצלה, אמרו לה: מה מעשים טובים יש בידך? אמרה להם: יבוא עליי אם ראו קורות ביתי שערות ראשי מימיי. - אמרין: כל קמחייה קמחין, וקמחה דקמחית סלית. וקראו עליה הפסוק הזה: "כל כבודה בת מלך פנימה" (תהילים מה,יד).</span><br><br><b>יבוא עלי</b><br><span class="mediumGrey">בירושלמי ובמדרשים אנו מוצאים לשון רגיל של שבועה: "יבוא עליי, אם...". "יבוא עליי" אינו אלא קיצור של קללה שהיתה מעיקרה חלק מנוסח של שבועה ("יוונית ויוונות בארץ ישראל", עמודים 92-93).</span><br>• • •<br><br><small><b>מעמדו של כוהן משוח מלחמה</b></small><br><small>כאן המשך המקבילות בירושלמי מגילה א,ט והוריות ג,ד.</small><br>כיוון שדנו במקבילות לפני תחילתן במשוח מלחמה לעניין פר החטאת, דנים בו כאן לעניינים נוספים.
(כד) מביאים מדרש הלכה: <b>יכול יהא משוח מלחמה</b> – כוהן שנתמנה להיות משוח מלחמה, שמושחים אותו בשמן המשחה כדי לדבר אל העם במערכות המלחמה, <b>מביא עשירית האיפה!</b> – אולי יעלה על דעתך שכוהן משוח מלחמה חייב להביא מנחת חביתים בכל יום, כמו שכוהן גדול משוח חייב להביא אותה בכל יום! <b>- תלמוד לומר</b> (הכתוב מלמד לומר)<b>: "</b>וְהַכֹּהֵן הַמָּשִׁיחַ <b>תַּחְתָּיו מִבָּנָיו</b> יַעֲשֶׂה אֹתָהּ<b>"</b> (ויקרא ו,טו) – הכוהן מבניו של אהרן, שיימשח לכוהן גדול במקום הכוהן הגדול שמת, יביא את מנחת החביתים; ויש לדרוש מן הכתוב: <b>- את שבנו עובד</b> (צריך לומר כמו במקבילה בהוריות: 'עו<b>מ</b>ד', וכן הוא ב"ילקוט שמעוני" בקונטרס אחרון) <b>תחתיו מביא עשירית האיפה</b> – כוהן גדול, שבנו נעשה כוהן גדול במקומו לאחר שמת, מביא את מנחת החביתים<b>, יצא</b> (יצא מחוץ לכלל) <b>משוח מלחמה שאין בנו עובד</b> (צריך לומר כמו במקבילה בהוריות: 'עו<b>מ</b>ד') <b>תחתיו</b> – משוח מלחמה אינו בכלל הפרשה הזו, מפני שאין בנו של משוח מלחמה נעשה משוח מלחמה במקום אביו שמת, ולכן משוח מלחמה אינו מביא את מנחת החביתים<b>.</b><br><b>ומניין למשוח מלחמה שאין בנו עובד</b> (צריך לומר כמו במקבילה בהוריות: 'עו<b>מ</b>ד') <b>תחתיו?</b> – מאיפה למדים שאין בנו של משוח מלחמה נעשה משוח מלחמה במקום אביו שמת? <b>- תלמוד לומר</b> (הכתוב מלמד לומר)<b>: "שִׁבְעַת יָמִים יִלְבָּשָׁם הַכֹּהֵן תַּחְתָּיו מִבָּנָיו</b> אֲשֶׁר יָבֹא אֶל אֹהֶל מוֹעֵד לְשָׁרֵת בַּקֹּדֶשׁ<b>"</b> (שמות כט,ל) – הכוהן מצאצאי אהרן, שיתמנה לעבוד במקדש את עבודת הכוהן הגדול במקום הכוהן הגדול שמת, חייב ללבוש תחילה במשך שבעה ימים רצופים את שמונת הבגדים של הכוהן הגדול, ובלבישה זו הוא מתקדש לכוהן גדול; ויש לדרוש מן הכתוב: <b>- את שהוא בא אל אוהל מועד לשרת בקודש בנו עומד תחתיו</b> – כוהן גדול, שבא אל קודש הקודשים, שהיא מעבודת יום הכיפורים הכשרה בכוהן גדול בלבד, בנו נעשה כוהן גדול במקומו לאחר שמת<b>, יצא</b> (יצא מחוץ לכלל) <b>משוח מלחמה שאינו בא אל אוהל מועד לשרת בקודש</b> – משוח מלחמה אינו בכלל הפרשה הזו, מפני שאינו בא אל קודש הקודשים, שהרי אינו כוהן גדול, ולכן אין בנו של משוח מלחמה נעשה משוח מלחמה במקום אביו שמת<b>.</b><br><br><span class="poetry indentAll"><b>ספרא</b> "צו" פרשה ג: יכול שאני מרבה אף משוח מלחמה (<small>שמביא מנחת חביתים בכל יום</small>)! - תלמוד לומר: "תחתיו מבניו" - את שבנו עומד תחתיו מביא עשירית האיפה, יצא משוח מלחמה שאין בנו עומד תחתיו. - ומניין שאין בנו עומד תחתיו? - תלמוד לומר: "שבעת ימים ילבשם הכוהן תחתיו מבניו אשר יבוא אל אוהל מועד לשרת בקודש" - את שבא אל אוהל מועד לשרת בקודש בנו עומד תחתיו, יצא משוח מלחמה שאינו בא אל אוהל מועד לשרת בקודש.</span><br><br><span class="poetry indentAll"><b>בבלי יומא</b> עב,ב-עג,א: יכול יהא בנו של משוח מלחמה עומד תחתיו, כדרך שבנו של כוהן גדול עומד תחתיו! - תלמוד לומר: "שבעת ימים ילבשם הכוהן תחתיו מבניו אשר יבוא אל אוהל מועד לשרת בקודש" - מי שבא אל אוהל מועד לשרת בקודש יהא בנו עומד תחתיו, יצא משוח מלחמה שלא בא אל אוהל מועד לשרת בקודש.</span><br><br>ושואלים: <b>ומניין שהוא מתמנה להיות כהן גדול?</b> – מאיפה למדים שכוהן משוח מלחמה ראוי להתמנות כוהן גדול במקומו לאחר שמת?<br>ומשיבים: <b>"וּפִינְחָס בֶּן אֶלְעָזָר נָגִיד הָיָה עֲלֵיהֶם לְפָנִים</b>, <b>י'י עִמּוֹ"</b> (דברי הימים א ט,כ) – פינחס בן אלעזר בן אהרן הכוהן, לפני שנעשה כוהן גדול, שימש בתפקיד ממונה על הלוויים השוערים, והיה ה' עימו (בעזרו). פינחס היה משוח מלחמה במלחמת מדיין בסוף ימי המדבר (תוספתא סוטה ז,יז; בבלי סוטה מג,א), ולאחר שמת אביו נעשה כוהן גדול (כך יש לדרוש את המילה "נגיד"). מכאן שמשוח מלחמה מתמנה כוהן גדול<b>.</b><br><br>ומספרים: <b>רבי יוסי</b> (מגדולי אמוראי ארץ ישראל בדור הרביעי)<b>, כד הוה בעי מקנטרה</b> – כאשר (כל אימת ש-) היה רוצה לקנתר (לנזוף, לגעור (מקור המילה 'לקנתר' ביוונית: לעקוץ)) <b>לרבי לעזר בירבי יוסי</b> (אמורא ארץ ישראלי בדור החמישי, בנו של האמורא רבי יוסי) – שלא יחטא<b>, הוה אמר ליה:</b> – היה אומר לו: <b>לפנים עמו</b> (במקבילה בהוריות וב"ילקוט שמעוני" בקונטרס אחרון אין שתי מילים אלו)<b>, 'לפנים עמו'</b> – יש לדרוש את הכתוב לעיל כאילו הוא נקרא: "לְפָנִים י'י עִמּוֹ" - לפנים (בעבר) היה ה' עימו, ולא לאחר מכן, שניטלה מפינחס רוח הקודש, שנענש על שלא עשה להצלתה של בת יפתח, שלא הלך פינחס אצל יפתח להתיר לו את נדרו שנדר להקריב את בתו לעולה (בראשית רבה ס,ג; ויקרא רבה לז,ד), <b>- בימי זמרי</b> – משבט שמעון, שבא על אישה מדיינית בחטא בעל פעור (במדבר פרק כה), <b>מיחה</b> (התנגד) – פינחס בזמרי, מפני שהיה ה' עימו, והרג את זמרי וכיפר על בני ישראל<b>, בימי פילגש בגבעה</b> – שאנשי הגבעה עינו אישה פילגש (שופטים פרקים יט-כ), <b>לא מיחה</b> – פינחס באנשי הגבעה, מפני שלא היה ה' עימו, ומתו רבים במלחמה בין שבטי ישראל ובין בני בנימין בשל מעשה זה (פינחס עדיין היה חי בימי פילגש בגבעה, כמו שנאמר שם: "וְשָׁם אֲרוֹן בְּרִית הָאֱלֹהִים בַּיָּמִים הָהֵם, וּפִינְחָס בֶּן אֶלְעָזָר בֶּן אַהֲרֹן עֹמֵד לְפָנָיו (לשרת ככוהן גדול) בַּיָּמִים הָהֵם" (שופטים כ,כז-כח)). - מכאן שכשאדם אינו חוטא ה' עימו<b>.</b><br><br><span class="poetry indentAll"><b>בראשית רבה</b> ס,ג; <b>ויקרא רבה</b> לז,ד: פינחס ניטלה / נסתלקה ממנו רוח הקודש, הדא היא דכתיב: "ופינחס בן אלעזר נגיד היה עליהם לפנים, י'י עימו" (דברי הימים א ט,כ).</span>
(כה) ושואלים: ו<b>מניין שהוא נשאל</b> (במקבילה בהוריות: 'עובד') <b>בשמונה?</b> – מאיפה למדים שכוהן משוח מלחמה חייב ללבוש שמונה בגדי כוהן גדול כשהוא נשאל באורים ותומים (כוח אלוהי הפועל בחושן, שמשיב לשואליו בענייני ציבור של ישראל), כגון בשעת יציאה למלחמה? (משוח מלחמה יכול להיות גם שואל באורים ותומים את הכוהן הגדול וגם נשאל)<br>ומשיבים: <b>רבי חייה</b> (בר בא, אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני. - במקבילה במגילה: 'רבי בא רבי חייה בשם רבי חייה בשם רבי יוחנן', ובמקבילה בהוריות: 'רבי בא בר חייה בשם רבי יוחנן'. וצריך לומר: 'רבי בא, רבי חייה בשם רבי יוחנן' או: 'רבי בא בריה דרבי חייה בר בא, רבי חייה בשם רבי יוחנן')<b>: "וּבִגְדֵי הַקֹּדֶשׁ אֲשֶׁר לְאַהֲרֹן יִהְיוּ לְבָנָיו אַחֲרָיו"</b> (שמות כט,כט) – הכוהנים מצאצאי אהרן, שישמשו כוהנים גדולים בדורות הבאים, חייבים ללבוש בגדים העשויים כמו הבגדים שלבש אהרן שהיה כוהן גדול, <b>- מה תלמוד לומר</b> – מה יש ללמוד מהכתוב <b>"אַחֲרָיו"? אלא לגדולה שלאחריו</b> – יש ללמוד מהכתוב הזה, שהבגדים שלבש אהרן שהיה כוהן גדול יהיו למי שהוא אחריו בגדולה, והוא כוהן משוח מלחמה, שהוא הבא בגדולה אחרי הכוהן הגדול (תוספתא הוריות ב,י: משוח בשמן המשחה קודם למרובה בגדים, ומרובה בגדים קודם למשוח מלחמה, ומשוח מלחמה קודם לסגן). ומכאן שמשוח מלחמה נשאל בשמונה בגדים כמו הכוהן הגדול<b>.</b><br><br>ושואלים: <b>ומניין שהוא עובד</b> (במקבילה בהוריות: 'נשאל') <b>בשמ</b>ו<b>נה?</b> – מאיפה למדים שכוהן משוח מלחמה חייב ללבוש שמונה בגדי כוהן גדול כשהוא עובד במקדש?<br>ומשיבים: <b>רבי ירמיה</b> (מגדולי אמוראי ארץ ישראל בדור השלישי והרביעי) אמר בשם (צריך להוסיף כמו במקבילות: '<b>רבי אימי</b>' - רבי אמי, אמורא ארץ ישראלי בדור השלישי) שאמר <b>בשם רבי יוחנן: "וּבִגְדֵי הַקֹּדֶשׁ אֲשֶׁר לְאַהֲרֹן</b> יִהְיוּ לְבָנָיו אַחֲרָיו<b>"</b> (שמות כט,כט) <b>- מה תלמוד לומר</b> – מה יש ללמוד מהכתוב <b>"אַחֲרָיו"? לקדושה</b> (במקבילה במגילה: 'לגדולה') <b>שלאחריו</b> – יש ללמוד מהכתוב הזה, שהבגדים שלבש אהרן שהיה כוהן גדול יהיו למי שהוא אחריו בגדולה, והוא כוהן משוח מלחמה, שהוא הבא בגדולה אחרי הכוהן הגדול. ומכאן שמשוח מלחמה עובד בשמונה בגדים כמו הכוהן הגדול (הסופר במסירה שלפנינו השמיט את הקטע 'ומניין שהוא עובד...' בשל הדמיון לקטע הקודם 'ומניין שהוא נשאל...', ומגיה השלים כמו שהוא במקבילות)<b>.</b><br><b>אמר ליה</b> – אמר לו <b>רבי יונה</b> (מגדולי אמוראי ארץ ישראל בדור הרביעי) – לרבי ירמיה<b>: עמך הייתי</b> – לפני רבי אמי כשאמר דבר זה בשם רבי יוחנן<b>. לא אמר</b> – רבי אמי בשם רבי יוחנן<b>: עובד</b> – לא אמר את הלימוד מהכתוב "אחריו" לעניין עובד בשמונה<b>, אלא</b> – אמר<b>: נשאל</b> – אמר את הלימוד מהכתוב "אחריו" לעניין נשאל בשמונה, כמו שאמר לעיל רבי חייה בר בא בשם רבי יוחנן (במקבילות נוסף כאן 'במה / בכמה הוא נשאל?', וביומא נוסף במסירה שלפנינו על ידי מגיה 'ובמה נשאל?'. נראה שמילים אלו יתירות, שכן האמור להלן אינו תשובה לשאלה זו. אפשר שמילים אלו הן נוסח אחר לשאלה לעיל, שנכתב על הגיליון ונכנס לתוך פנים הירושלמי כאן)<b>.</b><br><br><b>אייתי רב הושעיה</b> (אמורא בדור השלישי) <b>מתניתא דבר קפרא</b> (בדור המעבר שבין התנאים לאמוראים) <b>מן דרומא ותנא:</b> – הביא רב הושעיה משנת בר קפרא מן הדרום (מלוד או מיהודה) ושנה: <b>וחכמים אומרים: אינו עובד לא בשמונה של כהן גדול ולא בארבעה של כהן הדיוט</b> – כוהן משוח מלחמה אינו רשאי לעבוד במקדש, לא בשמונה בגדים ככוהן גדול (אף שמן התורה הוא ראוי לעבוד בשמונה בגדים, החכמים אסרו עליו משום איבה בין הכוהן הגדול ובינו), ולא בארבעה בגדים ככוהן הדיוט (כמו שמסביר רבי בא להלן)<b>.</b><br><br><b>אמר רבי בא</b> (רבי אבא, אמורא בדור השלישי)<b>: בדין היה</b> – כך היה ראוי להיות (דין - שורת הדין), <b>שיהא</b> – כוהן משוח מלחמה, <b>עובד</b> – במקדש, <b>בארבעה</b> – בגדים<b>, ולמה אינו עובד</b> – בארבעה בגדים<b>? שלא יהו אומרים: ראינו כהן גדול, פעמים עובד בארבעה</b> – בגדים<b>, פעמים בשמ</b>ו<b>נה</b> – בגדים, שכיוון שכוהן משוח מלחמה נשאל בשמונה בגדים, אם יהיה עובד במקדש בארבעה בגדים, יהיו בני אדם אומרים שראו כוהן גדול, פעמים משמש בארבעה בגדים, ופעמים משמש בשמונה בגדים, מפני שיהיו סבורים שהוא כוהן גדול כיוון שהוא נשאל בשמונה<b>.</b><br>ותמהים: <b>אמר רבי יונה: ולא מבפנים</b> (במקבילה בהוריות: 'בפנים') <b>הוא עובד?!</b> (בתמיהה) – וכי לא בפנים (במקדש) הוא עובד בארבעה?! <b>ולא מבחוץ</b> (במקבילה בהוריות: 'בחוץ') הוא <b>נשאל?!</b> (בתמיהה) – וכי לא בחוץ (חוץ למקדש) הוא נשאל בשמונה?! <b>וטועין מבפנים לבחוץ?!</b> – וכי בני אדם אינם מבחינים בין דבר הנעשה בפנים ובין דבר הנעשה בחוץ?! ולכן, אף שכוהן משוח מלחמה נשאל בשמונה, אם יהיה עובד בארבעה, לא יהיו אומרים שראו כוהן גדול, פעמים משמש בארבעה בגדים ופעמים משמש בשמונה בגדים, מפני שהעבודה בשמונה היא בחוץ והעבודה בארבעה היא בפנים, ואין לטעות ביניהן.<br>ומתרצים: <b>וכי רבי טרפון</b> (תנא בדור השני) <b>אביהן</b> (במקבילה בהוריות: 'רבן') <b>של כל ישראל</b> – כך כינו את רבי טרפון, שהיה אחד החכמים הגדולים בדורו, <b>לא טעה בין תקיעת הַקְהֵל לתקיעת קרבן?!</b> (בתמיהה) – הרי רבי טרפון טעה ולא הבחין בין התקיעה בחצוצרות בשעת הקהל (התקהלות כל ישראל בבית המקדש במוצאי שמיטה בחג הסוכות, כדי לקרוא בפניהם פרשיות מסוימות בתורה), שנעשית בחוץ (בתוספתא סוטה שנו, שביום הקהל הכוהנים תוקעים בחצוצרות בכל ירושלים כדי להקהיל את העם), ובין התקיעה בחצוצרות בשעת הקרבת קורבנות הציבור, שנעשית בפנים, כאמור להלן! ואם רבי טרפון טעה בין דבר הנעשה בפנים ובין דבר הנעשה בחוץ, בוודאי שסתם בני אדם יכולים לטעות כך.<br><br>ומציעים ברייתא המשמשת כמקור לדברים אלה: <b>דתני:</b> – ששונה (התנא): כתוב (בעניין החצוצרות ושימושן): <b>"וּבְנֵי אַהֲרֹן הַכֹּהֲנִים יִתְקְעוּ בַּחֲצֹצְרוֹת</b>, וְהָיוּ לָכֶם לְחֻקַּת עוֹלָם לְדֹרֹתֵיכֶם<b>"</b> (במדבר י,ח) – התפקיד לתקוע בחצוצרות מוטל על הכוהנים בכל הדורות; ויש לדרוש את המילה "הכוהנים": <b>- תמימים</b> – שאין בהם מומים, <b>ולא בעלי מומין</b> – בעלי מום אינם כשרים לתקוע בחצוצרות על קורבנות הציבור במקדש<b>; דברי רבי עקיבה</b> (תנא בדור השלישי, מגדולי התנאים) – שרבי עקיבה למד בגזירה שווה, שתקיעה בחצוצרות בשעת הקרבת קורבנות הציבור במקדש שנאמר בה "הכוהנים" טעונה כוהנים תמימים, כמו שהקרבת הקורבנות שנאמר בה "הכוהנים" טעונה כוהנים תמימים<b>.</b><br><b>אמר לו רבי טרפון: אקפח את בניי</b> – לשון שבועה: הריני נשבע בחיי בניי (לשון זו שגורה בפי רבי טרפון)<b>, אם לא ראיתי</b> – בילדותי, כשבית המקדש היה קיים, (במקבילות נוסף 'את שמעון') <b>אחי אמה</b> (אימא) – שהיה כוהן, <b>חיגר</b> (צולע) <b>באחת מרגליו</b> – שהוא בעל מום (כוהן נפסל אף אם היה חיגר רק באחת מרגליו), <b>עומד בעזרה</b> – שבמקדש, ו<b>חצוצרתו בידו ותוקע</b> – הרי שבעלי מום כשרים לתקוע בחצוצרות בשעת הקרבת קורבנות הציבור במקדש<b>.</b><br><b>אמר לו רבי עקיבה: רבי, שמא</b> (אולי) <b>לא ראיתה</b> – את אחי אימך תוקע, <b>אלא בשעת הקהל</b> – שבשעת הקהל התקיעה בחצוצרות כשרה בבעלי מום<b>, ואני אומר בשעת קרבן</b> – שבשעת הקרבת קורבנות הציבור במקדש התקיעה בחצוצרות טעונה כוהנים תמימים<b>.</b><br><b>אמר לו רבי טרפון: אקפח את בניי, שלא היטיתה</b> (לא פנית, לא סרת) <b>ימין ושמאל</b> – ממה שראיתי, שאחי אימי תקע בשעת הקהל חוץ למקדש, ולא בשעת הקורבן בעזרה<b>. אני הוא ששמעתי ולא היה לי לפרש</b> – את מה ששמעתי (כן הוא גם בקטע גניזה ובמקבילה בהוריות. ביומא הגיה מגיה במסירה שלפנינו כמו במקבילה במגילה: <b>'אני הוא שראיתי את המעשה ושכחתי</b>' - אני הוא שראיתי את המעשה של אחי אימי ושכחתי שהמעשה היה בשעת הקהל. - נראה שהמילים "אני הוא ששמעתי ולא היה לי לפרש" הועתקו לכאן מוויכוח של רבי עקיבה ורבי טרפון בעניין אחר (ראה ספרא דיבורא דנדבה פרשה ד ומקבילות) שיש בו לשונות דומים לוויכוח כאן, אך אין המילים האלו מתאימות לכאן. ברם המילים 'אני הוא שראיתי את המעשה ושכחתי' מתאימות לכאן, והן קרובות לנוסח במקבילה בספרי במדבר המובאת להלן)<b>, ואתה דורש</b> – את הכתובים מדעתך, <b>ומסכים לשמועה</b> – מה שאתה דורש מתאים להלכה המקובלת<b>. הא</b> (הרי, מכאן ש-) <b>כל הפורש</b> (נבדל, מתרחק) <b>ממך כפורש מחייו</b> – שכן הפורש ממך פורש מהתורה שהיא מקור החיים (לשון זו שגורה בפי רבי טרפון)<b>.</b><br><br><span class="poetry indentAll"><b>בבלי יומא</b> עב,ב-עג,א: כי אתא רב דימי אמר: משוח מלחמה משמש (<small>עובד</small>) בשמונה כלים, שנאמר: "ובגדי הקודש אשר לאהרן יהיו לבניו אחריו" - למי שבא בגדולה אחריו.</span><br><span class="poetry indentAll">מיתיבי: משוח מלחמה אינו משמש לא בשמונה ולא בארבעה! - אמר אביי: אי הכי, זר משווית ליה! (<small>לא ייתכן להחשיבו כזר שאינו ראוי לעבוד כלל!</small>) כי תניא ההיא (<small>אינו משמש בשמונה</small>) משום איבה.</span><br><span class="poetry indentAll">יתיב רבי אבהו וקאמר לה להא שמעתא (<small>שאמר רב דימי</small>) משמיה דרבי יוחנן. אהדרונהו רבי אמי ורבי אסי לאפייהו (<small>להראות שאין דעתם נוחה מהדברים</small>). - איכא דאמרי: רבי חייא בר אבא אמרה ואהדרונהו רבי אמי ורבי אסי לאפייהו. - אמר רב פפא: בשלמא רבי אבהו / בשלמא למאן דאמר רבי אבהו אמרה, משום יקרא דבי קיסר לא אמרו ליה (<small>משום שרבי אבהו היה קרוב למלכות, לא אמרו לו במפורש שאין דעתם נוחה מדבריו</small>). אלא רבי חייא בר אבא / אלא למאן דאמר רבי חייא בר אבא אמרה, לימרו ליה (<small>במפורש</small>): לא אמר רבי יוחנן הכי!</span><br><span class="poetry indentAll">כי אתא רבין אמר: נשאל איתמר (<small>בגדים שכוהן גדול משמש בהם, משוח מלחמה נשאל בהם באורים ותומים</small>). - תניא נמי הכי: בגדים שכוהן גדול משמש בהם, משוח מלחמה נשאל בהם.</span><br><br><small>לפי הבבלי, רבי אבהו או רבי חייא בר אבא אמרו בשם רבי יוחנן שמשוח מלחמה עובד בשמונה, ורבי אמי ורבי אסי אמרו שלא אמר רבי יוחנן עובד אלא נשאל. ולפי הירושלמי, רבי חייא בר אבא אמר בשם רבי יוחנן שמשוח מלחמה נשאל בשמונה, ורבי ירמיה מסר שרבי אמי אמר בשם רבי יוחנן שמשוח מלחמה עובד בשמונה, ורבי יונה אמר שלא אמר רבי אמי בשם רבי יוחנן עובד אלא נשאל.</small><br><br><b>אייתי מתניתא דבר קפרא מן דרומה</b><br><span class="mediumGrey">אין באזכור הרווח בירושלמי "אייתי מתניתא דבר קפרא מן דרומה" הוכחה חותכת כי לבר קפרא היה בית מדרש בדרום. מאזכור זה אפשר רק ללמוד, שמשנתו (קובץ המשניות שלו) היתה רווחת או מקובלת יותר בדרום ("לשאלת מקומם של בתי המדרש של בר קפרא ורבי הושעיה רבה", "דברי הקונגרס העולמי השמיני למדעי היהדות" ב, עמוד 10).</span><br><br><b>"וּבְנֵי אַהֲרֹן הַכֹּהֲנִים יִתְקְעוּ בַּחֲצֹצְרוֹת"</b><br><span class="poetry indentAll"><b>ספרי במדבר</b> פסקה עה: "הכוהנים" - בין תמימים בין בעלי מומים; דברי רבי טרפון.</span><br><span class="poetry indentAll">רבי עקיבא אומר: תמימים ולא בעלי מומים. נאמר כאן 'כוהנים' ונאמר להלן 'כוהנים' (<small>סביר שהכוונה לויקרא כא,כא: "כָּל אִישׁ אֲשֶׁר בּוֹ מוּם מִזֶּרַע אַהֲרֹן <b>הַכֹּהֵן</b> לֹא יִגַּשׁ לְהַקְרִיב אֶת אִשֵּׁי ה'", ו'כוהנים' אינו ציטוט מילולי כפי שמצוי לא אחת בגזירה שווה. אפשר שהכוונה ל'כוהנים' במקום אחר דוגמת "והקריבו בני אהרן הכוהנים" (ויקרא א,ה), שפורש ככוהנים תמימים ולא בעלי מומים</small>). מה 'כוהנים' האמורים להלן - תמימים ולא בעלי מומים, אף 'כוהנים' האמורים כאן - תמימים ולא בעלי מומים.</span><br><span class="poetry indentAll">אמר לו רבי טרפון (<small>לרבי עקיבא</small>): עד מתי מגבב (<small>מקושש ומלקט פסוקים</small>) ומביא? עקיבא, איני יכול לסבול! אקפח את בניי, אם לא ראיתי שמעון אחי אימא חיגר ברגלו אחת שהיה עומד ומריע בחצוצרת.</span><br><span class="poetry indentAll">אמר לו: הין, שמא בהקהל ראית, שבעלי מומים כשרים בהקהל וביום הכיפורים וביובל (<small>ביום הכיפורים של יובל</small>).</span><br><span class="poetry indentAll">אמר לו: העבודה, שלא בידיתה. אשריך, אברהם אבינו, שיצא מחלציך עקיבא. טרפון ראה ושכח, עקיבא דורש מעצמו ומסכים להלכה. הא כל הפורש ממך כפורש מחייו.</span><br><span class="poetry indentAll"><b>תוספתא סוטה</b> ז,טו-טז: אותו היום (<small>ביום הקהל</small>) כוהנים עומדים בגדרים ובפרצות (<small>כדי להקהיל את העם</small>), וחצוצרות של זהב בידיהם, תוקעים ומריעים ותוקעים. בו ביום (<small>ביום הקהל</small>) ראה רבי טרפון חיגר עומד ומתריע בחצוצרות, משם ראה (<small>ראה לומר</small>) חיגר תוקע במקדש.</span><br><br><small>רבי טרפון ראה חיגר תוקע בחצוצרה חוץ למקדש בשעת הקהל, ומזה סבר לומר שחיגר תוקע בחצוצרה במקדש בשעת הקורבן.</small><br>• • •<br><br><small><b>מינויו של כוהן שמשמש תחת כוהן גדול</b></small><br><small>כאן המשך המקבילות בירושלמי מגילה א,ט והוריות ג,ד.</small>
(כו) מביאים מדרש הלכה: כתוב (בפרשת העבודה ביום הכיפורים): <b>"וְכִפֶּר הַכֹּהֵן אֲשֶׁר יִמְשַׁח אֹתוֹ</b> וַאֲשֶׁר יְמַלֵּא אֶת יָדוֹ לְכַהֵן תַּחַת אָבִיו<b>"</b> (ויקרא טז,לב) – הכוהן, שיימשח ושימונה לכוהן גדול במקום אביו הכוהן הגדול שמת, יעשה את כל העבודות של יום הכיפורים, <b>- מה תלמוד לומר?</b> – מה יש ללמוד מהכתוב הזה? <b>לפי שכל הפרשה</b> – פרשת העבודה ביום הכיפורים, <b>אמורה באהרן</b> – שאהרן נזכר בפרשה כמה פעמים<b>, אין לי אלא אהרן עצמו</b> – אין לי ללמוד אלא שאהרן הוא שיעשה את כל העבודות של יום הכיפורים<b>. ומניין לרבות</b> (להוסיף) <b>כהן אחר?</b> – מאיפה למדים שגם כוהן גדול אחר יעשה את כל העבודות של יום הכיפורים? <b>תלמוד לומר</b> (הכתוב מלמד לומר)<b>: "אֲשֶׁר יִמְשַׁח אֹתוֹ"</b> (שם) – כוהן גדול שיימשח יעשה את כל העבודות של יום הכיפורים<b>.</b> (צריך להוסיף כמו במקבילות: '<b>אין לי אלא</b>') <b>משוח בשמן המשחה</b> – אין לי ללמוד אלא שכוהן גדול שנמשח בשעת מינויו בשמן המשחה יעשה את כל העבודות של יום הכיפורים<b>. המרובה בבגדים</b> – כוהן גדול שהתחנך בשעת מינויו בריבוי בגדים בלבד ולא במשיחה בשמן המשחה (מרובה בגדים הוא כוהן שהוסיפו לו ארבעה בגדים (חושן, אפוד, מעיל וציץ) על הארבעה שלבש עד למינויו (כתונת, מכנסיים, מצנפת ואבנט), ומעתה הוא משמש בשמונה בגדים), <b>מניין?</b> – מאיפה למדים שגם הוא יעשה את כל העבודות של יום הכיפורים? <b>תלמוד לומר</b> (הכתוב מלמד לומר)<b>: "וַאֲשֶׁר יְמַלֵּא אֶת יָדוֹ"</b> (שם) – כוהן גדול שיתחנך בריבוי בגדים יעשה את כל העבודות של יום הכיפורים (לשון 'מילוי יד' משמעו מינוי ומתן סמכות. בכתובים אחרים בעניין מינוי הכוהן הגדול והכוהנים נזכרים משיחה ולבישת בגדים ומילוי יד, וכיוון שכאן לא נזכרה לבישת בגדים, דרשו אותה ממילוי יד)<b>. ומניין לרבות</b> (להוסיף) <b>כהן אחר המתמנה?</b> – מאיפה למדים שגם כוהן המתמנה קודם יום הכיפורים שמא יארע פסול בכוהן גדול ממלא את מקומו בעבודת יום הכיפורים, אף על פי שלא התחנך בשעת מינויו בריבוי בגדים ובמשיחה בשמן המשחה? <b>תלמוד לומר</b> (הכתוב מלמד לומר)<b>: "וְכִפֶּר הַכֹּהֵן"</b> (שם) – המילה "הכוהן" יתירה, שהרי כל הפרשה אמורה בכוהן, ויש ללמוד ממילה זו, שגם כוהן אחר המתמנה יעשה את כל העבודות של יום הכיפורים<b>.</b><br><br><span class="poetry indentAll"><b>ספרא</b> "אחרי מות" פרשה ה: "וכיפר אשר ימשח אותו" - מה תלמוד לומר? לפי שכל הפרשה אמורה באהרן, אין לי אלא אהרן עצמו. מניין לרבות כוהן אחר? תלמוד לומר: "אשר ימשח אותו". אין לי אלא משוח בשמן המשחה. מרובה בגדים מניין? תלמוד לומר: "ואשר ימלא את ידו". מניין לרבות כוהן אחר המתמנה? תלמוד לומר: "וכיפר הכוהן".</span><br><br>ושואלים: <b>במה הוא מתכפר</b> (צריך לומר כמו במקבילות: 'במה הוא <b>מתמנה</b>')<b>?</b> – כיצד ממנים כוהן המתמנה קודם יום הכיפורים שמא יארע פסול בכוהן גדול, שאינו מתמנה בריבוי בגדים ובמשיחה? (ההפרשה של הכוהן האחר שבעה ימים קודם יום הכיפורים עדיין אינה עושה אותו לכוהן גדול)<br>ומשיבים: <b>רבנין דקיסרין</b> – חכמי קיסריה אומרים <b>בשם רבי חייה בר יוסף</b> (אמורא בדור השני)<b>: בפה</b> – הוא מתמנה בפה, שבית הדין שממנים אותו אומרים לו שהוא מתמנה לעבוד במקום הכוהן הגדול<b>.</b><br>ומציעים היסק מן האמור לפני כן: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: הדא אמרה</b> – זאת אומרת<b>, שממנין זקנים בפה</b> – ולא בידיים (לא ממנים חכם בדרך של הנחת ידי הממנה על ראש המתמנה, אלא ממנים בפה, שבית הדין שממנים אותו אומרים לו שהוא מתמנה לחכם)<b>.</b><br>ומציעים סיוע ממשנה: <b>אמר רבי חייה בר אדא</b> (השני, אמורא ארץ ישראלי בדור החמישי)<b>: מתניתא אמרה כן:</b> – המשנה (המקור התנאי, והוא המשנה עדיות ה,ו) אומרת כך (שממנים זקנים בפה): <b>עקביה בן מהללאל</b> (מגדולי חכמי ישראל בדור שלפני החורבן) <b>העיד ארבעה דברים</b> – מסר עדות בפני החכמים על ארבע הלכות ששמע מפי רבותיו<b>. אמרו לו</b> – החכמים לעקביה<b>: חזור בך</b> – מעדותך, <b>בארבעה דברים שהיית אומר</b> – נגד דעת החכמים, <b>ונעשך אב בית דין על ישראל</b> (בכתבי היד של המשנה: 'אב בית דין לישראל') – נמנה אותך להיות שני לנשיא הסנהדרין. - משמע שאם היה חוזר בו היה נעשה מיד אב בית דין באמירה בפה של החכמים. מכאן שממנים חכמים באמירה בפה ולא בסמיכה בידיים<b>.</b><br><br><small>עד כאן המקבילות בירושלמי מגילה והוריות.</small><br><br><small>הקטע מ"מה? מייחדין ליה עימיה?" עד "'כל כבודה בת מלך פנימה ממשבצות זהב לבושה'" מקורו בירושלמי יומא על המשנה שם: "מתקינין לו כהן אחר תחתיו, שמא יארע לו פסול", והועתק למגילה והוריות.</small><br><small>הקטע מ"יכול יהא משוח מלחמה מביא עשירית האיפה!" עד "הא כל הפורש ממך כפורש מחייו", שעוסק בכוהן משוח מלחמה, מקורו בירושלמי מגילה והוריות, ומשם הועתק ליומא.</small><br><small>הקטע מ"'וכפר הכהן אשר ימשח אותו'" עד "חזור בך בארבעה דברים שהיית אומר ונעשך אב בית דין על ישראל" מקורו בירושלמי יומא על המשנה שם: "מתקינין לו כהן אחר תחתיו, שמא יארע לו פסול", והועתק למגילה והוריות.</small><br><br><span class="poetry indentAll"><b>בבלי יומא</b> יב,א-ב: "ומתקינים לו כוהן אחר תחתיו שמא יארע בו פסול". - פשיטא, אירע בו פסול (<small>בכוהן הגדול</small>) קודם תמיד של שחר - מחנכים אותו (<small>את הכוהן האחר</small>) בתמיד של שחר (<small>מלבישים אותו בשמונה בגדי כהונה והוא מקריב את קורבן התמיד של שחר, ועל ידי זה הוא נעשה כוהן גדול בפועל</small>). אירע בו פסול אחר תמיד של שחר, במה מחנכים אותו? (<small>שהרי במקרה זה הוא מתחיל לעבוד את עבודת יום הכיפורים שנעשית בארבעה בגדי לבן שהם בגדיו של כוהן הדיוט, ובאיזו פעולה הוא נעשה כוהן גדול בפועל לאחר מינויו?</small>)</span><br><span class="poetry indentAll">אמר רב אדא בר אהבה: מחנכים אותו באבנט (<small>שהאבנט שהכוהן הגדול לובש ביום הכיפורים עשוי בד, ואינו כמו האבנט שכוהן הדיוט לובש שעשוי כלאיים של צמר ופשתים, ועל ידי לבישתו הוא מתחנך להיות כוהן גדול</small>)...</span><br><span class="poetry indentAll">אמר אביי: לובש שמונה בגדים ומהפך בצינורא (<small>במזלג על המזבח, למהר את שריפת איברי קורבן התמיד, ועל ידי עבודתו בבגדי כהונה גדולה הוא מתחנך להיות כוהן גדול</small>)...</span><br><span class="poetry indentAll">רב פפא אמר: עבודתו מחנכתו (<small>אינו צריך חינוך מיוחד, אלא בעבודת יום הכיפורים עצמה המיוחדת לכוהן גדול שהוא עובד הוא מתחנך להיות כוהן גדול</small>)...</span><br><br><small>הירושלמי שאומר שהכוהן האחר מתמנה בפה מדבר במינויו קודם יום הכיפורים, והבבלי מדבר בחינוכו של הכוהן האחר ביום הכיפורים כשהוא נכנס לשמש תחת הכוהן הגדול שאירע בו פסול.</small><br>• • •
(כז) <small><b>מתקינים אישה אחרת לכוהן גדול לדעת רבי יהודה</b></small><br>במשנה שנינו: "רבי יהודה אומר: אף אשה אחרת מתקינין לו, שמא תמות אשתו, שנאמר: "וכפר בעדו ובעד ביתו", "ביתו" - היא אשתו. אמרו חכמים: אין לדבר סוף".<br>מביאים ברייתא: <b>מניין כשם שמתקינין לו</b> – לכוהן הגדול, <b>כהן אחר תחתיו</b> – קודם יום הכיפורים, <b>שמא יארע בו</b> – בכוהן הגדול, <b>פסול</b> – שיפסלנו לעבודה במקדש ביום הכיפורים, כגון טומאת קרי, ויבוא הכוהן האחר וישמש במקומו<b>, כך מקדשין לו</b> – לכוהן הגדול, <b>אשה אחרת על תניי</b> (תנאי) – קודם יום הכיפורים, <b>שמא יארע דבר באשתו</b> – שתמות אשתו ביום הכיפורים<b>? שנאמר</b> – בפרשת העבודה ביום הכיפורים<b>: "וְכִפֶּר בַּעֲדוֹ וּבְעַד בֵּיתוֹ"</b> (ויקרא טז,ו; טז,יא) – כשהכוהן הגדול יקריב את פר החטאת, הוא יכפר בעד עצמו ובעד בני ביתו<b>, "בֵּיתוֹ" - זו אשתו</b> – הרי שאסור לכוהן גדול שאין לו אישה לעבוד את עבודתו ביום הכיפורים<b>; דברי רבי יהודה</b> (בר אלעאי, מגדולי התנאים בדור הרביעי)<b>.</b><br><b>אמר לו רבי יוסה</b> (בר חלפתא, תנא בדור הרביעי)<b>: אם כן, אין לדבר סוף</b> – כמבואר להלן (דברי חכמים שבמשנתנו שנויים בברייתא זו בשם רבי יוסה)<b>.</b><br><br>ושואלים: <b>מהו</b> – מה פירוש, <b>אין לדבר סוף?</b><br>ומשיבים: <b>שמא תמות אשה זו ותמות אשה אחרת</b> – אם נבוא לחשוש שמא תמות אשתו של הכוהן הגדול, נחשוש שמא תמות גם האישה השנייה, אלא שאין חוששים למיתה, ולמה מתקינים לו אישה אחרת? (כך הקשה רבי יוסי על רבי יהודה)<b>.</b><br><br>ומקשים: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: עד דאת מקשי לה על דרבי יהודה</b> – עד שאתה מקשה אותה (את הקושיה שנזכרה לעיל שהקשה רבי יוסי) על [שיטתו] של רבי יהודה<b>, קשייתה על דרבנ</b>י<b>ן</b> – הַקשה אותה (את הקושיה הזאת) על [שיטתם] של החכמים (הסוברים שמתקינים לכוהן הגדול כוהן אחר)<b>: שמא יארע קרי לכהן זה ויארע קרי לכהן אחר</b> – אם נבוא לחשוש שמא יארע קרי לכוהן הגדול, נחשוש שמא יארע קרי גם לכוהן השני<b>!</b> – אלא שאין חוששים לקרי, ולמה מתקינים לו כוהן אחר?<br>ומתרצים: <b>קרי מצוי</b> – הדבר מצוי שיארע לאדם קרי<b>, מיתה אינה מצויה</b> – אין הדבר מצוי שימות אדם פתאום<b>. גזרו על דבר שהוא מצוי</b> – החכמים חששו שיארע לכוהן הגדול קרי ביום הכיפורים, ולכן מתקינים לו כוהן אחר<b>, ולא גזרו על דבר שאינו מצוי</b> – החכמים לא חששו שתמות אשתו של הכוהן הגדול ביום הכיפורים, ולכן אין מתקינים לו אישה אחרת<b>.</b><br><br><span class="poetry indentAll"><b>ספרא</b> "אחרי מות" פרשה ה: מניין שכשם שמתקינים לו כוהן אחר תחתיו שמא יארע בו פסול, כך מקדשים לו אשה אחרת על תנאי שמא יארע דבר באשתו? תלמוד לומר: "וכיפר בעדו ובעד ביתו", "ביתו" - היא אשתו; דברי רבי יהודה. אמר לו רבי יוסי: אם כן, אין לדבר סוף.</span><br><br>ושואלים: <b>והָן אשכחנן דרבי יהודה אמר</b> – והיכן מצאנו שרבי יהודה אומר<b>: מיתה מצויה</b> – הדבר מצוי שימות אדם פתאום<b>?</b><br>ומשיבים: (במסירה שלפנינו הוסיף מגיה 'הדא') <b>ההיא דתנינן תמן:</b> – [המשנה] ההיא ששנינו שם (משנה יומא א,א. - אין לדעת האם גרסת המגיה נכונה בעיקרה, ולפי זה נצטרך להניח שדרושה כאן הגהה נוספת, 'הדא (ה)היא דתנינן תמן', או שמא היה המגיה צריך לתקן באופן אחר: '[כ]ההיא דתנינן תמן' ("הטרמינולוגיה של הירושלמי", עמוד 175, הערה 187)): <b>רבי יהודה אומר: אף אשה אחרת מתקינין לו שמא תמות אשתו</b> – שלדעת רבי יהודה, הדבר מצוי שימות אדם פתאום, והוא חושש שתמות אשתו של הכוהן הגדול ביום הכיפורים, ולכן מתקינים לו אישה אחרת (נראה שהשאלה והתשובה האלו הועתקו ממקום אחר בירושלמי, שבו רצו למצוא מקור שבו רבי יהודה אומר שמיתה מצויה. כאן אין מקום לשאלה ולתשובה האלו, וגם אין לומר כאן 'דתנינן תמן')<b>.</b><br><br>ומציעים משנה ממקום אחר: <b>תמן תנינן:</b> – שם שנינו (משנה גיטין ג,ג): <b>המביא גט</b> – שליח שהביא גט, <b>והניחו זקן או חולה</b> – כשיצא לשליחותו היה הבעל זקן או חולה, <b>- נותנו לה בחזקת שהוא קיים</b> – השליח נותן את הגט לאישה בחזקת שהבעל חי, והרי היא גרושה, ואינה זקוקה לייבום אם אין זרע לבעל, ואין חוששים שמא מת הבעל קודם שהגיע הגט לידה, ואין גט לאחר מיתה<b>.</b><br>ומציעים סתירה בין דבריו של אותו חכם במקומות שונים: <b>תמן את אמר:</b> – שם (בגיטין) אתה (רבי יהודה) אומר: <b>אין מיתה מצויה</b> (כיוון שאין רבי יהודה חולק על סתם המשנה שם, הרי שהוא מודה לה)<b>, וכא את אמר:</b> – וכאן (ביומא) אתה (רבי יהודה) אומר: <b>מיתה מצויה?!</b><br>ומתרצים את הסתירה בהצעת הבחנה בין שני המקרים: <b>תמן</b> – שם (בגיטין), <b>- ביחיד</b> – במקרה הנוגע ליחיד, כמו בעניין אדם שנתן גט לאשתו, אין חוששים למיתה<b>, וכאן</b> – וכאן (ביומא), <b>- בציבור</b> – במקרה הנוגע לציבור, כמו בעניין הכוהן הגדול ביום הכיפורים שמכפר על כל ישראל, חוששים למיתה<b>. חומר הוא בציבור</b> – יש להחמיר בעניין הנוגע לציבור<b>.</b><br>ושואלים: <b>והָן אשכחנן דרבי יהודה מחמיר</b> – והיכן מצאנו שרבי יהודה מחמיר <b>ביחיד</b> (צריך לומר: '<b>בציבור</b>' ("פירושים וחידושים בירושלמי", מבוא, עמודים לח-לט; "גליונות הירושלמי" של ר"ש ליברמן)) – מחמיר בעניין הנוגע לציבור וחושש למיתה<b>?</b><br>ומשיבים בהצעת מקור תנאי: <b>דתני:</b> – ששונה [התנא]: <b>אמר רבי יהודה: לא היה שופר של קינים בירושלם</b> – לא היה שופר (תיבה בצורת שופר) לקיני חובה במקדש (זבים וזבות ויולדות שמביאים קיני חובה, שתי תורים או שני בני יונה, אחד לחטאת ואחד לעולה, לא היו נותנים את דמי הקינים לשופר, אלא היו נותנים את הדמים ליד הכוהן), <b>מפני התערובות</b> – כמוסבר בסמוך<b>.</b><br>ומסבירים: <b>שמא תמות אחת מהן ונמצא</b>ו <b>דמי חטאות מֵיתות מעורבות בקרבן</b> (במשפט המקביל בשקלים ובגיטין: 'בהן') – יש חשש שאישה אחת מן הנותנים לשופר את דמי קיניהם תמות לפני שהקריבו בשבילה את קינה, וכיוון שיש בדמים שנתנה דמי חטאת, הרי הם דמי חטאת שמתו בעליה, שדינם שהם הולכים לים המלח (צריך לזרוק אותם למקום שאי אפשר להוציאם משם), ונמצא שדמי חטאת מתה מעורבים בדמים אחרים שבתוך השופר ואין להם תקנה, ולכן לדעת רבי יהודה לא היה שופר לקיני חובה במקדש, והמביאה קן חובה נותנת אותו ליד כוהן. - הרי שרבי יהודה מחמיר בעניין הנוגע לציבור, כמו שופר של קינים שהיה במקדש והיה משמש את הציבור, שהכול היו נותנים בו את דמי קיניהם, והוא חושש למיתה (הטעם "שמא תמות" וכו' הוא טעם התלמוד ("תוספתא כפשוטה"), ואינו מדברי הברייתא, כמוכח מהברייתא המקבילה שבתוספתא. ברייתא זו מובאת גם בירושלמי שקלים ו,ה)<b>.</b><br><br><span class="poetry indentAll"><b>ירושלמי גיטין</b> ז,ד: מחלפה שיטתיה דרבי יודה! תמן הוא אמר: מיתה מצויה, והכא הוא אמר: אין מיתה מצויה?! - תמן - בציבור, כאן - ביחיד. - דתני(א): רבי יהודה אומר: לא היה שופר של קינים בירושלם מפני התערובת. - שמא תמות אחת מהן ונמצאו דמי חטאות מתות מעורבות בהן.</span><br><br><small>במשנה גיטין ז,ד רבי יהודה אומר, שאישה שקיבלה גט מבעלה על תנאי שיחול הגט סמוך למיתתו, דינה מיום קבלת הגט עד שעת קיום התנאי כאשת איש גמורה, לפי שאין הגט חל אלא סמוך למיתתו. אילו היה רבי יהודה חושש למיתה, היה לו לחשוש כל שעה שמא הוא סמוך למיתתו וחל הגט, ולא היה לו לומר שדינה כאשת איש גמורה.</small><br><small>נראה שבירושלמי גיטין ז,ד הציעו סתירה בין דבריו של רבי יהודה במשנה ביומא שהוא אומר שמיתה מצויה ובין דבריו של רבי יהודה במשנה בגיטין ז,ד שהוא אומר שאין מיתה מצויה (בתחילת הסוגיה בגיטין לא הציעו את המשנה ביומא, כרגיל בהצעת סתירות כאלו, ואפשר שנשמטה שם הצעת המשנה ביומא). גם שם תירצו את הסתירה כמו כאן, שביומא במקרה הנוגע לציבור חוששים למיתה, ובגיטין במקרה הנוגע ליחיד אין חוששים למיתה, וגם שם מובא המקור התנאי בשקלים המסייע לקביעה שרבי יהודה מחמיר בעניין הנוגע לציבור וחושש למיתה.</small><br><small>ראה מה שכתבנו לעיל על דברי הירושלמי כאן: 'והן אשכחנן דרבי יהודה אמר: מיתה מצויה? - ההיא דתנינן תמן: רבי יהודה אומר: אף אשה אחרת מתקינין לו שמא תמות אשתו'. - ויש להרהר: האם ייתכן שהשאלה והתשובה האלו היו במקורן בגיטין והועתקו לכאן ונשמטו שם?</small><br><small>הסוגיה בירושלמי יומא כאן והסוגיה בירושלמי גיטין ז,ד העסוקות בסתירה בדבריו של רבי יהודה הן סוגיות מקבילות מוחלפות. ביומא הציעו סתירה בין המשנה ביומא ובין המשנה בגיטין ג,ג, ובגיטין הציעו סתירה בין המשנה ביומא ובין המשנה בגיטין ז,ד.</small><br><small>ב"פירושים וחידושים בירושלמי", מבוא, עמודים לח-לט, כתב, שבירושלמי גיטין ז,ד הציעו סתירה בין דבריו של רבי יהודה בשקלים ובין דבריו של רבי יהודה במשנה בגיטין. ואין דבריו נראים לנו, שכן דבריו של רבי יהודה בשקלים הובאו רק בסוף הסוגיה, כנראה כסיוע לקביעה שרבי יהודה מחמיר בציבור, כמו ביומא.</small><br><small>במסירה שלפנינו ביומא הגיה מגיה 'וה<b>א</b> אשכחנן' במקום 'וה<b>ן</b> אשכחנן' בשתי ההיקרויות בסוגיה של לשון זה. ההגהה בהיקרות השנייה הטעתה את מפרשי הירושלמי לפרש שיש כאן קושיה על תירוץ הסתירה בין דבריו של רבי יהודה, שבשקלים מצאנו שרבי יהודה מחמיר אף בעניין הנוגע ליחיד וחושש למיתה, ולפי פירושם אין הירושלמי מתרץ את הקושיה.</small><br><br><span class="poetry indentAll"><b>תוספתא שקלים</b> ג,ג: רבי יהודה אומר: לא היה שופר לקינים (<small>לקיני חובה</small>) מפני התערובות.</span><br><br>ומקשים על דעת רבי יהודה: <b>ויקדש מאתמול!</b> – מדוע מקדשים לכוהן הגדול אישה אחרת על תנאי קודם יום הכיפורים, שתהיה האישה האחרת מקודשת לו ביום הכיפורים לכשתמות אשתו, ואין מקדשים לו אישה אחרת בלא תנאי, שתהיה האישה האחרת מקודשת לו מערב יום הכיפורים אף קודם שתמות אשתו?<br>ומשיבים: נאמר בפרשת העבודה ביום הכיפורים: <b>"וְכִפֶּר בַּעֲדוֹ וּבְעַד בֵּיתוֹ"</b> (ויקרא טז,ו; טז,יא)<b>, ולא בעד שני בתים</b> – הכוהן הגדול יכפר על אשתו האחת, ולא על שתי נשים. מכאן יש ללמוד, שאסור שיהיו לכוהן הגדול שתי נשים, ולכן קידושי האישה האחרת הם על תנאי, שתהיה האישה האחרת מקודשת לו לכשתמות אשתו<b>.</b><br><br><b>רבי גמליאל ברבי אינייני</b> (אמורא ארץ ישראלי בדור השלישי) <b>בעא קומי</b> – שאל לפני <b>רבי מנא</b> (הראשון, אמורא ארץ ישראלי בדור השני)<b>: לא נמצא כקונה קיניין בשבת?!</b> (בתמיהה) – לדעת רבי יהודה, כשכוהן גדול מקדש אישה אחרת על תנאי, שתהיה האישה האחרת מקודשת לו ביום הכיפורים לכשתמות אשתו, קידושי האישה האחרת חלים ביום הכיפורים, והרי הוא כקונה קניין בשבת, שהמקדש אישה הוא כקונה קניין, ויום הכיפורים דינו כשבת לעניין איסורי מלאכה, ואסור לקנות בשבת!<br><b>אמר ליה:</b> – אמר לו (רבי מנא): <b>משום שבות שהתירו במקדש</b> – קידושי אישה בשבת אינם אסורים אלא משום שבות (משנה ביצה ה,ב), ובמקדש לא אסרו החכמים משום שבות, ולכן כוהן גדול הנמצא במקדש מקדש אישה אחרת על תנאי, אף שקידושי האישה האחרת חלים ביום הכיפורים (לדעת רבי יהודה, אף שהתירו שבות במקדש, אין הכוהן הגדול מקדש אישה אחרת ביום הכיפורים לאחר שמתה אשתו, כי חששו שמא תמות אשתו בביתו בזמן שיעבוד במקדש והוא לא יידע שמתה אשתו וימשיך לעבוד בלא אישה)<b>.</b><br><br>ומציעים היסק: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: הדא אמרה:</b> – זאת אומרת: <b>אילין דכנסין ארמלן</b> – אלה שכונסים (נושאים) אלמנות, <b>צריך לכונסן מבעוד יום</b> – כשכונסים אותן בערב שבת<b>, שלא יהא כקונה קיניין בשבת</b> – אין אדם קונה את אשתו ליורשה ולזכות במציאתה ובמעשה ידיה אלא בחופה אם היא בתולה, ואם היא אלמנה שאין לה חופה קונה אותה בביאה, ולכן הנושא אלמנה בערב שבת צריך לבוא עליה מבעוד יום קודם השבת, שאם יבוא עליה כתחילה בשבת, הרי הוא כקונה קניין בשבת<b>.</b><br><br><small>נראה שמקורו של המאמר של רבי מנא בירושלמי כתובות א,א (כך נכתב ב"עוד לבעיית עריכתה של מסכת נזיקין ירושלמי", "תרביץ" פא, עמוד 271), והוא מציע היסק מן האמור שם לפני כן. המאמר הזה הועתק לכאן בשל הלשון הדומה ללשון כאן לעיל 'לא נמצא כקונה קיניין בשבת?!'.</small><br><br><small>לפי הבבלי יומא יג,א, לדעת רבי יהודה כוהן גדול נושא אישה שנייה לפני יום הכיפורים ונותן לשתי הנשים גט על תנאי. אבל לפי הירושלמי, לדעת רבי יהודה כוהן גדול מקדש אישה שנייה בערב יום הכיפורים על תנאי.</small><br>• • •
<h3>הלכה ב</h3>
(א) <big><strong>משנה</strong></big><br><b>כל שבעת הימים</b> – קודם ליום הכיפורים, <b>הוא</b> – הכוהן הגדול, <b>זורק את הדם</b> – של קורבנות התמיד בשחרית ובערבית, כדי שיהא רגיל בעבודה ביום הכיפורים, <b>ומקטיר את הקטורת ומטיב את הנרות</b> – מתקן את נרות המנורה, שמנקה אותם מן האפר ומן הפסולת של השמן ונותן לתוכם שמן ופתילות, ואף ההדלקה בכלל הטבה, <b>ומקריב את הראש ואת הרגל</b> – של התמיד, והם הנתחים שהיו מעלים ראשונה על גבי המזבח (עיין משנה להלן ב,ג)<b>; ושאר כל הימים</b> – של השנה<b>, אם רצה</b> – הכוהן הגדול, <b>להקריב</b> – כל קורבן, <b>- מקריב</b> – ואין כוהני המשמר יכולים לעכב על ידו<b>, שכהן גדול מקריב חלק בראש</b> – הכוהן הגדול קודם לכל הכוהנים שבמשמר שהיו מקריבים על פי הגורל (משנה להלן שם), <b>ונוטל חלק בראש</b> – נוטל ראשון את המנה שהוא בוחר לו מן הקורבנות הנאכלים, ואף על פי שלא הקריב<b>.</b><br>• • •<br>
(ב) <big><strong>תלמוד</strong></big><br><small><b>כל שבעת הימים כוהן גדול מקריב</b></small><br>במשנה שנינו: "כל שבעת הימים הוא זורק את הדם ומקטיר את הקטורת ומטיב את הנרות ומקריב את הראש ואת הרגל". תמהים: <b>ואינו טמא משום הזייתו?!</b> (בתמיהה) – הרי הכוהן הגדול מזים עליו מאפר פרה אדומה בשבעת הימים (משנה פרה ג,א, וכן אמרו לעיל הלכה א), והזאה על טהור מטמאת אותו, וכיוון שהוא טמא מחמת הזאתו, איך הוא מקריב קורבנות בשבעת הימים?<br>ומתרצים את התמיהה: <b>אמר רבי יוסה בירבי בון</b> (מגדולי אמוראי ארץ ישראל בדור החמישי)<b>: משהיה מקריב קרבנותיו היו מזין עליו</b> – בשבעת הימים, לאחר שהיה הכוהן הגדול מקריב קורבנות, היו מזים עליו מאפר פרה אדומה לפנות ערב, והיה טובל מיד ומעריב שמשו וטהר בערב, ושוב היה ראוי להקריב קורבנות למחר<b>.</b><br><span class="poetry indentAll"><b>בבלי יומא</b> יד,א-ב (תרגום): מאן תנא (<small>"כל שבעת הימים הוא זורק את הדם..."</small>)? - אמר רב חסדא: דלא כרבי עקיבא. דאי רבי עקיבא, כיוון דאמר: טהור שנפלה עליו הזאה (<small>מאפר פרה אדומה</small>) - טימאתו, היכי עביד עבודה?...</span><br><span class="poetry indentAll">אביי אמר: אפילו תימא רבי עקיבא, שעובד עבודה כל היום, ולפנות ערב מזים עליו, וטובל, ועושה הערב השמש.</span><br><span class="mediumGrey">לפי רב חסדא חולקים רבי עקיבא וחכמים במוזה. רבי עקיבא דורש, היזה על הטמא - טהור המוזה, היזה על הטהור - טמא המוזה. ואילו חכמים סוברים שלעולם טהור המוזה.</span><br><span class="mediumGrey">הירושלמי יומא א,ב מקשה: 'ואינו טמא משום הזייתו?!', וכן לעיל שם בהתחלת המסכת: 'בלא כך, אינו טמא מחמת הזייתו?!', בלא להעיר שזו היא דעת רבי עקיבא ושהחכמים חולקים וסוברים מוזה טהור.</span><br><span class="mediumGrey">נראה שהמחלוקת בין רבי עקיבא וחכמים היא לא במוזה (הכול מודים שהמוזה טמא) אלא במזה.</span><br><span class="mediumGrey">הבבלי לא פירש כן משום שהיתה לו מסורת שהמזה לעולם טהור ("מקורות ומסורות", מועד ג, עמודים כא-כג).</span><br>• • •
(ג) <small><b>החלק שנוטל כוהן גדול בקודשים</b></small><br>במשנה שנינו: <b>"שכהן גדול מקריב חלק בראש ונוטל חלק בראש".</b><br>ממחישים את הדברים ששנינו במשנה: <b>היך עבידה?</b> – איך עשוי [הדבר]? (כיצד כוהן גדול נוטל חלק בראש?) - כוהן גדול אומר: "<b>עור זה</b> – של קורבן עולה שקרב, <b>שלי</b> – ואני נוטלו", שעור העולה ניתן לכוהנים<b>,</b> או שאומר: "אני נוטל <b>חלה אחת משתי הלחם</b>" – משתי חלות שקרבות בחג השבועות ונאכלות לכוהנים<b>,</b> או שאומר: "אני נוטל <b>שש חלות מלחם הפנים</b>" – משתים עשרה חלות שמסלקים מן השולחן בשבת ונאכלות לכוהנים ('היך עבידה' כאן מציע ברייתא בתוספתא, ראה להלן. דברי הברייתא המוצעים כאן הם דעת החכמים החולקים על רבי שדעתו מוצעת בהמשך)<b>.</b><br>ותמהים: <b>הכא הוא נסב כולה וכא הוא נסיב פלגא?!</b> (בתמיהה) – כאן הוא נוטל הכול וכאן הוא נוטל מחצה?! (מדוע בעור הכוהן הגדול נוטל את כל העור, ואילו בשתי הלחם ובלחם הפנים הוא נוטל את מחצית החלות?)<br>ומתרצים את התמיהה בהצעת הבחנה בין שני מקרים: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: כאן לקרבן יחיד</b> – במקרה של קורבן של יחיד, כגון עור של קורבן עולה של יחיד, הוא נוטל הכול<b>, וכאן לקרבן ציבור</b> – במקרה של קורבן של ציבור, כגון שתי הלחם ולחם הפנים, הוא נוטל מחצה ושאר הכוהנים נוטלים מחצה<b>.</b><br><br>ומציעים ברייתא: <b>תני:</b> – שונה [התנא]: <b>רבי</b> (רבי יהודה הנשיא, תנא בדור החמישי) <b>אומר: אומר אני שלא יטול אלא מחצה</b> – אף בקורבן יחיד כוהן גדול נוטל מחצה<b>.</b><br>ומציעים גרסה חלופית עלומת שֵׁם של הברייתא: <b>אית תניי תני:</b> – יש תנא [ש]שונה: <b>רבי אומר: אומר אני שיטול מחצה.</b><br>ומיישבים את ההבדל בין שתי הגרסאות שבדברי רבי בהמחשת הדברים: <b>היך עבידה?</b> – איך עשוי [הדבר]? (מהם מקרי הנפקות בין שתי הגרסאות שבדברי רבי?) <b>היה שם עור אחד</b> – כשיש רק בהמה אחת של קורבן יחיד, <b>- רבנ</b>י<b>ן אמרי</b> (צריך לומר: 'אמרי<b>ן</b>')<b>:</b> – החכמים אומרים: <b>נוטל</b> – כוהן גדול, <b>את כולו</b> – עור אחד<b>; רבי אומר: אומר אני שלא יטול אלא מחצה</b> – חצי עור (בלשון זה שנקט רבי בברייתא המקורית, הוא בא לגרוע ממה שהכוהן הגדול נוטל לפי דעת החכמים)<b>. היו שם ארבעה חמשה עורות</b> – כשיש כמה בהמות של קורבנות יחיד, <b>- רבנ</b>י<b>ן אמרי</b> (צריך לומר: 'אמרי<b>ן</b>')<b>:</b> – החכמים אומרים: <b>נוטל אחד</b> – עור אחד<b>; רבי אומר: אומר אני, נוטל מחצה</b> (הלשון לעיל: 'אומר אני שיטול מחצה') – שני עורות אם יש שם ארבעה עורות, ושני עורות ומחצה אם יש שם חמישה עורות (בלשון זה שנקט רבי לפי הגרסה החלופית של הברייתא, הוא בא להוסיף על מה שהכוהן הגדול נוטל לפי דעת החכמים. - כך מיושב ההבדל בין שתי הגרסאות שבדברי רבי. - מחלוקת רבי והחכמים ביחס לעור, שחכמים אומרים שכוהן גדול נוטל עור שלם בין אם יש אחד ובין אם יש הרבה, ורבי אומר שתמיד הוא נוטל מחצה, היא ביחס לקורבן יחיד בלבד, אבל ביחס לקורבן ציבור הכול מודים שכוהן גדול נוטל מחצה)<b>.</b><br><br>ומציעים את מקורם של דברי רבי: <b>מה טעמא דרבי?</b> – מה הטעם של רבי? (מה המקור בכתוב לדבריו שלעולם כוהן גדול נוטל מחצה?) נאמר בקורבן המנחה: <b>"וְהַנּוֹתֶרֶת מִן הַמִּנְחָה לְאַהֲרֹן וּלְבָנָיו"</b> (ויקרא ב,ג; ב,י) – מה שנשאר מן המנחה לאחר לקיחת הקומץ ממנה הוא לאהרן ולבניו שיאכלו אותו; ויש לשאול: <b>- וכי אֵין אנו יודעין שאהרן בכלל בניו?!</b> (בתמיהה) <b>ומה תלמוד לומר</b> – מה יש ללמוד מהכתוב <b>"לְאַהֲרֹן וּלְבָנָיו"? אלא אמר</b> – הפסוק<b>: אהרן יסב פלגא ובניו</b> (צריך לומר: '<b>ובנוי</b>') <b>יסבון פלגא</b> – אהרן ייטול מחצה (מהנותר מן המנחה) ובניו ייטלו מחצה (הפסוק הזה כתוב בקורבן יחיד, ולכן הפסוק הזה מסייע לרבי שאף בקורבן יחיד כוהן גדול נוטל מחצה)<b>.</b><br><br><span class="poetry indentAll"><b>תוספתא יומא</b> א,ה: כיצד נוטל חלק בראש? אומר: חטאת זו שלי, אשם זה שלי, חלה אחת משתי חלות (<small>של עצרת</small>), ארבע וחמש חלות מלחם הפנים. רבי אומר: אומר אני שיהא זה נוטל מחצה, שנאמר: "והנותרת מן המנחה לאהרן ולבניו" (ויקרא ב,י), שיהא אהרן שקול כנגד בניו.</span><br><br><span class="poetry indentAll"><b>בבלי יומא</b> יז,ב: תנו רבנן: כיצד מקריב חלק בראש? אומר: עולה זו אני מקריב; מנחה זו אני מקריב. כיצד נוטל חלק בראש? אומר: חטאת זו אני אוכל; אשם זה אני אוכל. ונוטל חלה משתי חלות, ארבע או חמש ממעשה לחם הפנים. רבי אומר: לעולם חמש, שנאמר: "והיתה לאהרן ולבניו" (ויקרא כד,ט) - מחצה לאהרן ומחצה לבניו.</span><br><br><span class="mediumGrey">בבבלי פירש אביי את הברייתא, שהחכמים סוברים שנוטל פחות ממחצה, ולכן בלחם הפנים, לשיטת רבי יהודה (בסוף סוכה) שמשמר הנכנס נוטל שתי חלות בשכר הגפת דלתות ונשארו עשר חלות, נוטל כוהן גדול ארבע, חלה אחת פחות ממחצה, ולשיטת החכמים (שם) שחולקים על רבי יהודה נוטל כוהן גדול חמש, חלה אחת פחות ממחצה. ורבא פירש שכל הברייתא כרבי (<small>אין כאן מחלוקת בין החכמים ורבי, והברייתא תנא אחד היא, ו"רבי אומר" היינו "שרבי אומר"</small>), ורבי סובר כרבי יהודה, ונוטל חמש חלות שהן מחצה, ולפעמים כשיש משמר המתעכב (עיין במשנה סוף סוכה) ואין שם אלא שמונה חלות נוטל ארבע חלות שהן מחצה.</span><br><span class="mediumGrey">לשיטת הירושלמי הפירוש בתוספתא כאן, שכוהן גדול רשאי לברור חטאת אחת או אשם אחד ולומר: אני נוטל את כל החטאת או את כל האשם, וזהו בקורבן יחיד, אבל בקורבן ציבור נוטל מחצה מן הכול, חלה אחת משתי הלחם, וארבע חלות מלחם הפנים כשאין שם אלא שמונה חלות (כשיש שם משמר המתעכב שנוטל שתי חלות, ושתי חלות נוטל משמר הנכנס בשכר הגפת דלתות), וחמש חלות ברוב השבתות (שיש שם עשר חלות). והוא כעין פירוש רבא בבבלי, אלא שלשיטת הירושלמי הכול מודים שבקורבן ציבור נוטל מחצה. ורבי חולק על הרישא וסובר שבחטאת של קורבן יחיד נוטל מחצה, כדין עור של קורבן יחיד ("תוספתא כפשוטה", מועד ב, עמודים 726-727).</span><br><br><span class="mediumGrey">נראה לי שעל פי פשוטם של דברים אין לנו רשות לפרש את המילים 'ארבע וחמש' בתוספתא על רקע ההבחנות בין משמר הנכנס למשמר היוצא, ועל רקע הדין שמשמר המתעכב נוטל שתיים, שהרי פרטים אלו לא נזכרו כאן כלל, וגם אין סיבה של ממש לגרוע חלות אלו מהחשבון לצורך חישוב המחצה.</span><br><span class="mediumGrey">נראה לי שתנא קמא בתוספתא אינו מקבל את הדרשה שאהרן מקבל מחצה. בחטאת ואשם הכוהן הגדול יכול ליטול את כל הקורבן, ואילו בשתי הלחם ולחם הפנים הוא נוטל פחות ממחצה. אומנם בשתי הלחם הוא נוטל אחת, שאין זה ראוי שהכוהן הגדול ייטול פרוסה (כהסברו של אביי). בלחם הפנים הוא נוטל ארבע או חמש חלות, ואין אלו אלא דוגמות לנטילה של פחות ממחצה שהיא שש. רבי חולק על הכול, וסובר שלעולם נוטל מחצה על סמך הדרשה המובאת בדבריו.</span><br><span class="mediumGrey">נראה לי שההבחנה שמבחין תנא קמא בתוספתא בין חטאת ואשם ובין שתי הלחם ולחם הפנים אינה קשורה ביסודה לכך שחטאת ואשם הם קורבן יחיד ושתי הלחם ולחם הפנים הם קורבן ציבור, אלא לכך שלחטאת ואשם אין קצבה ואילו לשתי הלחם ולחם הפנים יש קצבה. רצוני לומר שחטאת ואשם יכול הכוהן הגדול ליטול את כולו כיוון שאפשר שיוקרבו באותו יום מספר רב של חטאות ואשמות. הכוהן הגדול יכול לומר זו חטאת שלי, זה אשם שלי, אבל רק חטאת אחת ורק אשם אחד, כדברי הירושלמי ביחס לעור העולה.</span><br><span class="mediumGrey">לירושלמי הייתה מסורת אחרת בהלכה זו. ביחס לקורבן יחיד תואמת מסורת הירושלמי את מסורת התוספתא, ולפיה חכמים סבורים שיכול ליטול את כל החטאת, האשם או עור העולה, אבל רק אחד, ולדעת רבי נוטל מחצה מהכול. אבל ביחס לקורבן ציבור, שתי הלחם ולחם הפנים, סבור הירושלמי שהן חכמים הן רבי סוברים שהכוהן הגדול נוטל מחצה, שכן הוא גורס בדברי חכמים 'שש חלות מלחם הפנים' ("בבלי סנהדרין פרק שני", עמוד 391).</span><br><span class="mediumGrey">נראה מן הירושלמי שביחס לקורבן ציבור מסכימים רבי וחכמים שנוטל מחצה, ולא נחלקו אלא בקורבן יחיד, שלפי החכמים תמיד נוטל קורבן אחד שלם בין אם יש כמה ובין אם יש אחד, ולפי רבי תמיד נוטל מחצה מהכול, כמו בקורבן ציבור. מסורת זו מהופכת למסורת של הבבלי שלפיה נחלקו רבי וחכמים בקורבן ציבור, אבל מסכימים שבקורבן יחיד הוא נוטל הכול (שם, עמוד 389).</span>
(ד) ומציעים מעשה המתקשר עם האמור לפני כן: <b>כהדא:</b> – כמו זאת (כמו המעשה הזה): <b>בולי ואסטר</b>ט<b>גי הוה לון קריבו</b> – הבולי (חברי מועצת העיר) והאיסטראטגים (חברי הממשל המבצע של העיר) היה להם מריבה משפטית (בעניין חלוקת הנטל ביניהם של תשלום מס שהוטל עליהם על ידי השלטון הרומי)<b>. אתא עובדא קומי רבי ואמר:</b> – בא המעשה לפני רבי ואמר: <b>אֵין בולי בכלל אס</b>ט<b>רטגי?!</b> (בתמיהה) – הרי הבולי הם בכלל (כלולים בתוך) האיסטראטגים! <b>וליי דא מילה אמר:</b> – ולאיזה דבר אמר (השלטון הרומי): <b>בולי ואס</b>ט<b>רטגי?</b> – למה הזכיר השלטון הרומי גם את הבולי בקשר לתשלום המס? <b>אלא אמר: אילין יתנון פלגא ואילין יתנון פלגא</b> – אלה ייתנו מחצה ואלה ייתנו מחצה (השלטון הרומי הזכיר גם את הבולי, כי התכוון שהבולי ישלמו מחצית המס והאיסטראטגים ישלמו מחצית המס, ולא יחלקו את תשלום המס בשווה לפי מספרם של הבולי והאיסטראטגים)<b>.</b><br>ומציינים שרבי הולך לשיטתו: <b>אמר רבי יוסה בירבי בון</b> (הראשון, אמורא ארץ ישראלי בדור השני והשלישי (ראה "עוד לבעיית עריכתה של מסכת נזיקין ירושלמי", "תרביץ" פא, עמוד 274, הערה 634))<b>: רבי כדעתיה</b> – רבי (שהכריע שהבולי ייתנו מחצה והאיסטראטגים ייתנו מחצה) כדעתו (הוא הולך לשיטתו)<b>, דרבי אמר:</b> נאמר בלחם הפנים: <b>"וְהָיְתָה לְאַהֲרֹן וּלְבָנָיו"</b> (ויקרא כד,ט) – החלות של לחם הפנים ניתנות לכוהנים לאכילה; ויש לשאול: וכי אין אנו יודעים שאהרן בכלל בניו?! ומה תלמוד לומר "לאהרן ולבניו"? אלא אמר הפסוק: <b>- לאהרן מחצה ולבניו מחצה</b> – כיוון שאהרן הוזכר במפורש על אף שהוא אחד מהכוהנים, יש להסיק מכך שאהרן ייטול מחצה מהחלות של לחם הפנים ובניו ייטלו מחצה. - הרי שהכרעתו של רבי היא כדרשתו את הפסוק<b>.</b><br><br><b>בולי ואסטרטגי</b><br><span class="poetry indentAll"><b>בבלי בבא בתרא</b> קמג,א: תניא: רבי אומר: "והיתה לאהרן ולבניו" (ויקרא כד,ט) - מחצה לאהרן ומחצה לבניו.</span><br><span class="poetry indentAll">ההוא דמי כלילא דשדו דבי מלכא אבולי ואאיסטרטיגי (<small>דמי כתר שהטילו בית הקיסר על הבולי והאיסטראטגים</small>). אמר רבי: בולי פלגא ואיסטרטיגי פלגא.</span><br><br><span class="mediumGrey">הרקע למעשה (בבלי בבא בתרא קמג,א) מצוי במקור מקביל בירושלמי (יומא א,ב), המתאר ויכוח בין חברי הבולי והאיסטראטגים על חלוקת הנטל בין שני המוסדות שמספר חבריהם אינו זהה, שהובא להכרעתו של רבי יהודה הנשיא. בשתי המקבילות מחלק רבי את הנטל של דמי הכלילה שווה בשווה בין שני המוסדות ללא התייחסות למספר החברים בכל מוסד. מס הכלילה עצמו הוא מס רומי מוכר. ראשיתו במס שהוטל לרגל עלייתו של קיסר לשלטון, אך הוא התפתח למס מיוחד נוסף על ההכנסה. בתחילה שולם מס זה באמצעות כתרי זהב, ובמשך הזמן בתשלומי כסף. במקרים הנידונים הוטלה חובת תשלום מס זה על הבולי והאיסטראטגים.</span><br><span class="mediumGrey">האיסטראטגים הם שני בעלי התפקידים הבכירים שבעיר. במקומות אחדים בספרות התלמודית נזכרים שני איסטראטגים ("הגליל בתקופת המשנה", עמודים 71-75).</span>
(ה) ומציעים קושיה ממקור תנאי (על דברי רבי לעיל, שכיוון שאמר הפסוק "לאהרן ולבניו", חייבים לחלק את המנחה בשווה בין אהרן ובין בניו): <b>מתיב</b> – משיב (מקשה) <b>רבי בא בר ממל</b> (אמורא ארץ ישראלי בדור השני והשלישי)<b>: והא מתניתא פליגא:</b> – והרי המשנה (המקור התנאי) חלוקה: <b>האומר:</b> "<b>הרי עלי מאה עשרונות להביאן בשני כלים</b>" – אדם שמתנדב להביא מנחה של מאה עשרונים סולת בשני כלים (עישרון = עשירית האיפה), <b>- מביא חמשים בכלי אחד וחמשים בכלי אחד</b> – מביא שתי מנחות, אחת של חמישים עישרון בכלי אחד ואחת של חמישים עישרון בכלי שני<b>. ואם הביא ששים בכלי אחד וארבעים בכלי אחד - יצא</b> – ידי חובתו (עד כאן המקור התנאי)<b>.</b> - ויש לדון במקור זה: <b>אִילּוּ מי שאמר:</b> "<b>הרי עלי מאה עשרונות</b>" – אדם שמתנדב להביא מנחה של מאה עשרונים סולת<b>, סתם</b> (תואר פועל)<b>, ולא אמר בכמה כלים הוא מביאן,</b> (צריך לומר: 'ולא אמר בכמה כלים - <b>לא בשני כלים</b> הוא מביאן<b>?!</b> / <b>לא בכמה כלים</b> הוא מביאן<b>?!</b>' (בתמיהה), והסופר השמיט מ'כלים' עד 'כלים' ("שערי תורת ארץ ישראל"; "גליונות הירושלמי" של ר"ש ליברמן)) <b>וליידא מילא אמר:</b> – ולאיזה דבר אמר: <b>להביאן בשני כלים?</b> – למה אמר האדם המתנדב מנחה של מאה עשרונים במפורש שיביאם בשני כלים, והרי אפילו לא אמר שיביאם בשני כלים - הוא מביא את המנחה בשני כלים? <b>יביא חמשים בכלי אחד וחמשים בכלי אחד</b> – לפי דברי רבי לעיל, כיוון שאמר שיביאם בשני כלים, הוא חייב להביא את המנחה כשהיא מחולקת בשווה בין שני כלים, חמישים בכלי אחד וחמישים בכלי אחד, אבל אם הביא שישים בכלי אחד וארבעים בכלי אחד - לא יצא<b>. ותני עלה:</b> – ושונה [התנא] עליה (בסיפא של המקור התנאי שהובא לפני כן): <b>אם הביא ששים בכלי אחד וארבעים בכלי אחד - יצא!</b> – הרי שאף על פי שאמר שיביאם בשני כלים, אינו חייב להביא את המנחה כשהיא מחולקת בשווה בין שני כלים, שלא כדברי רבי לעיל!<br>ומתרצים את הקושיה: <b>אמר רבי יוסי בירבי בון</b> (מגדולי אמוראי ארץ ישראל בדור החמישי (ראה "עוד לבעיית עריכתה של מסכת נזיקין ירושלמי", "תרביץ" פא, עמוד 274, הערה 634))<b>: מכיון שעד ששים יכולין ליבלל</b> – עד שישים עישרון סולת נבללים יפה בשמן בכלי אחד (אבל יותר משישים עישרון בכלי אחד אין יכולים לבלול יפה את הסולת בשמן בכלי אחד (משנה מנחות יב,ד))<b>, כמי שקבע לו ששים משעה ראשונה</b> – כשאמר שיביא מאה עשרונים בשני כלים, הרי זה נחשב כמו שאמר מתחילה בשעה שהתנדב שיוכל להביא בכלי אחד את הכמות המרובה ביותר שניתן להביא בו ובכלי שני את השאר, ולכן אם הביא שישים בכלי אחד וארבעים בכלי אחד - יצא<b>.</b><br><br>ומציעים קושיה חלופית שאפשר היה להקשות במקום הקושיה שלפני כן, מכיוון שזו ניתרצה: <b>לא צורכא דלא</b> – אין צורך [לומר] אלא (לא היה צריך רבי בא בר ממל לומר את הקושיה שלו אלא) <b>אמר:</b> "<b>הרי עלי ששים עשרונות להביאן בשני כלים</b>" <b>- מביא שלשים בכלי אחד ושלשים בכלי אחד. ואם הביא ארבעים בכלי אחד ועשרים בכלי אחד - יצא</b> – אילו היה מקור תנאי ששונה, שאדם שמתנדב מנחה של שישים עשרונים ואמר שיביאם בשני כלים (שבמקרה זה לא קבע לו משעה ראשונה להביא שישים בכלי אחד) - אינו חייב להביא את המנחה כשהיא מחולקת בשווה בין שני כלים, היה רבי בא בר ממל יכול להקשות ממנו על דברי רבי לעיל, שהרי אפילו לא אמר שיביאם בשני כלים - הוא מביא את המנחה בשני כלים, ולפי דברי רבי, כיוון שאמר שיביאם בשני כלים, הוא חייב להביא את המנחה כשהיא מחולקת בשווה בין שני כלים<b>.</b><br>ומאשרים את הקושיה החלופית: <b>אשכח תני כן</b> – נמצא [תנא ש]שונה כך (כמו שהיה צריך רבי בא בר ממל לומר את הקושיה שלו, ולכן יש לדחות את דברי רבי)<b>.</b><br><br><span class="poetry indentAll"><b>תוספתא מנחות</b> יב,ז: "הרי עליי מאה עשרונות להביא בכלי אחד" - כופים אותו ומביא שישים בכלי אחד וארבעים בכלי אחד. ואם הביא מחצה בכלי אחד ומחצה בכלי אחד - לא יצא. "בשני כלים" - מביא מחצה בכלי אחד ומחצה בכלי אחד. ואם הביא ששים בכלי אחד וארבעים בכלי אחד - יצא.</span>
(ו) ומציעים קושיה: <b>רבי חנניה חברון דרבנין</b> – חברם של החכמים (אמורא בדור השלישי) <b>בעי</b> – שואל (מקשה)<b>: למידין מידת הדין מעשרון?</b> – האם אנו (החכמים) לומדים דיני ממונות מדיני נדבת מנחה? הרי חלוקת הקודשים במקדש בין הכוהן הגדול ובין שאר הכוהנים היא עניין של דיני ממונות, ואין הכרח להשוות בין דיני ממונות ובין דיני נדבת מנחה, ולכן אין להקשות על דברי רבי בעניין חלוקת הקודשים במקדש מהמקורות התנאיים בעניין נדבת מנחה!<br>ומציעים ברייתא כדי לתרץ את הקושיה: <b>אשכח תני</b> – נמצא [תנא ש]שונה, <b>והוא לָמֵד מידת הדין ממ</b>י<b>דת עשרון</b> – התנא לומד בברייתא דין בדיני ממונות מנדבת מנחה (כסגנון זה בירושלמי שביעית י,ד וסנהדרין ה,ה: 'ולמידין מידת הדין מפרוזבול?! - אשכח תני [ו]הוא למד מידת הדין מפרוזבול'. גם כאן גם בשביעית ובסנהדרין הסתפקו בציון עניינה של הברייתא, ולא ציטטו אותה בלשונה. ודבר זה מצוי בירושלמי (ראה "קטע של ירושלמי סנהדרין", "תרביץ" מו, עמוד 65))<b>.</b><br><br><b>אמר רבי אבון</b> (רבין, אמורא בדור השלישי והרביעי)<b>:</b> ו<b>בלבד שלא יביאם בשלשה כלים</b> – אדם שמתנדב מנחה, אף שלא אמר שיביא בשני כלים, רשאי להביא בשני כלים, אבל לא יביא בשלושה כלים<b>.</b><br><b>רבי בא בר ממל</b> (אמורא ארץ ישראלי בדור השני והשלישי) <b>אמר: אפילו בכמה כלים</b> – אדם שמתנדב מנחה, ולא אמר שיביאם בשני כלים, רשאי להביא בכמה כלים שירצה<b>.</b><br>• • •
(ז) <small><b>כוהן גדול מקריב בראש</b></small><br>במשנה שנינו: "שכהן גדול מקריב חלק בראש".<br><small>כאן התחלת מקבילה בירושלמי חגיגה ב,ד.</small><br>מביאים מחלוקת אמוראים.<br><b>רבי יוסי בירבי בון</b> (מגדולי אמוראי ארץ ישראל בדור החמישי) אמר <b>בשם רבי יהושע בן לוי</b> (אמורא ארץ ישראלי בדור הראשון)<b>: בכל יום</b> – מימי השנה, <b>כהן גדול מתלבש בכליו</b> – בגדי כוהן גדול, <b>ובא ומקריב תמיד של</b> <small>ה</small><b>שחר</b> – אם רצה להקריב אותו, שכוהן גדול קודם לכל שאר הכוהנים<b>. אם יש שם נדרים ונדבות הוא מקריבן</b> – אם רצה להקריב אותם<b>. והולך</b> (במקבילה נוסף 'ואוכל') <b>בתוך ביתו</b> (ב"שערי תורת ארץ ישראל" הגיה: 'והולך ואוכל <b>בלשכת פלהדרין</b>' - שהיתה בעזרה, שאוכל שם מקודשי המקדש)<b>, ובא ומקריב תמיד של בין הערבים</b> – אם רצה להקריב אותו<b>, ובא ולן</b> – בלילה, <b>בלישכת פלהדרין</b> (ב"שערי תורת ארץ ישראל" הגיה: 'ובא ולן <b>בתוך ביתו</b>'. - רק בשבעת ימים קודם יום הכיפורים, כשמפרישים את הכוהן הגדול מביתו ללשכת פלהדרין, הוא לן שם)<b>.</b><br><b>רבי עוקבה</b> (אמורא בבלי בדור השני שעלה לארץ ישראל ונסמך) אמר <b>בשם רבי יהושע בן לוי: לא היה עושה כן</b> – כוהן גדול לא היה מתלבש בכליו בכל יום, <b>אלא בשבתות ובימים טובים</b> – שמפני כבוד השבת ויום טוב היה מתלבש בכליו<b>.</b><br><br><small>לדעת רבי יוסי בירבי בון, היה כוהן גדול מתלבש בכליו בכל יום אף אם לא היה מקריב. ולדעת רבי עוקבה, אם לא היה מקריב היה מתלבש בכליו רק בשבת וביום טוב, אבל אם היה מקריב היה מתלבש בכליו בכל יום.</small>
(ח) <br>ומציעים גרסאות חלופיות עלומות שֵׁם של מקורות תנאיים: <b>אית תניי תני:</b> – יש תנא [ש]שונה: <b>הציץ מרצה</b> – מכפר על עוון טומאת הקורבנות במקדש (דם הקורבנות והחלבים שהוקרבו בטומאה), <b>על מצחו</b> – בעודו על מצחו של כוהן גדול<b>, אית תניי תני:</b> – [ו]יש תנא [ש]שונה: <b>אפילו בזוית</b> – הציץ מרצה על טומאה אפילו כשהוא מונח באיזה מקום שהוא ואינו על מצחו של כוהן גדול<b>.</b><br>ומציעים הסברים למקורות הסותרים: <b>מאן דאמר:</b> – מי שאומר: <b>הציץ מרצה על מצחו -</b> כתוב בציץ: <b>"וְהָיָה עַל מִצְחוֹ תָּמִיד</b> לְרָצוֹן לָהֶם לִפְנֵי ה'<b>"</b> (שמות כח,לח) – הציץ חייב להיות על מצחו של הכוהן הגדול תמיד, והוא יגרום שקורבנותיהם של ישראל יתקבלו ברצון לפני ה'. מכאן שהציץ מרצה כשהוא מונח על מצח הכוהן הגדול<b>, ומאן דאמר:</b> – ומי שאומר: <b>אפילו בזויות</b> (צריך לומר כמו במקבילה: 'בזוית') <b>- מן הדא דיום הכיפורים</b> – מזאת של יום הכיפורים (מן המצב הזה של יום הכיפורים שבו הציץ מונח בזווית, שביום הכיפורים כוהן גדול עובד את עבודת היום כשהוא לבוש בגדי לבן ואין הציץ על מצחו, ואף על פי כן הציץ מרצה)<b>.</b><br>ומציעים סיוע מהמקורות הסותרים לבעלי מחלוקת האמוראים שלפני כן: <b>מאן דאמר:</b> – מי שאומר: <b>הציץ מרצה על מצחו - מסייע לרבי יוסי בירבי בון</b> – שכיוון שאין הציץ מרצה אלא כשהוא על מצחו, הוא צריך ללבוש אותו במקדש בכל יום עם שאר בגדי כוהן גדול, וזה כדברי רבי יוסי בירבי בון שבכל יום כוהן גדול מתלבש בכליו אף אם לא היה מקריב<b>, מאן דאמר:</b> – [ו]מי שאומר: <b>אפילו בזויות</b> (צריך לומר כמו במקבילה: 'בזוית') <b>- מסייע לרבי עוקבה</b> – שכיוון שהציץ מרצה אף כשאינו על מצחו, אינו צריך ללבוש אותו במקדש בכל יום עם שאר בגדי כוהן גדול, וזה כדברי רבי עוקבה שכוהן גדול לא היה מתלבש בכליו בכל יום אם לא היה מקריב<b>.</b><br><br><small>עד כאן המקבילה בירושלמי חגיגה.</small><br><br><span class="poetry indentAll"><b>בבלי יומא</b> ז,ב: תניא: ציץ, בין שישנו על מצחו בין שאינו על מצחו - מרצה; דברי רבי שמעון. רבי יהודה אומר: עודהו על מצחו - מרצה, אין עודהו על מצחו - אינו מרצה. אמר לו רבי שמעון: כוהן גדול ביום הכיפורים יוכיח, שאינו על מצחו ומרצה! אמר לו רבי יהודה: הנח לכוהן גדול ביום הכיפורים, שטומאה הותרה לו בציבור (<small>ואין צורך בציץ שירצה</small>).</span><br><br><small>בירושלמי: "אית תניי תני... אית תניי תני...". ובבבלי: רבי שמעון ורבי יהודה.</small><br>• • •
<h3>הלכה ג</h3>
(א) <big><strong>משנה</strong></big><br><b>מסרו לו</b> – לכוהן הגדול בכל יום משבעת הימים, <b>זקנים מזקני בית דין</b> – מחכמי הסנהדרין, ללמדו את דיני העבודה ביום הכיפורים, <b>וקורין לפניו</b> – הזקנים הללו, <b>בסדר היום</b> – בסדר עבודת יום הכיפורים שבתורה (ויקרא פרק טז)<b>, ואומרים לו: אישי</b> – אדוני, <b>כהן גדול, קרא אתה בפיך</b> – את סדר העבודה שבתורה<b>, שמא שכחת או שמא לא למדת.</b><br><b>ערב יום הכפורים בשחרית מעמידין אותו</b> – את הכוהן הגדול, <b>בשער המזרח</b> – של העזרה (שער ניקנור), <b>ומעבירין לפניו פרים ואילים וכבשים</b> – הקרבים ביום הכיפורים<b>, כדי שיהא מכיר</b> – את הבהמות, <b>ורגיל בעבודה</b> – ביום הכיפורים<b>.</b><br>• • •
(ב) <big><strong>תלמוד</strong></big><br><small><b>הכנות כוהן גדול בשבעת הימים ובערב יום הכיפורים</b></small><br>במשנה שנינו: <b>"שמא שכחת או שמא לא למדת".</b><br>מציעים קושיה ממקור תנאי על המשנה: <b>לא כן תני:</b> – לא כך שונה [התנא]: <b>"וְהַכֹּהֵן הַגָּדוֹל מֵאֶחָיו"</b> (ויקרא כא,י) – יש לדרוש את הכתוב: <b>- שתהא גדולתו מאחיו</b> – אם הכוהן שמתמנה לכוהן גדול חסר עושר, על אחיו הכוהנים לגדל ולהעשיר אותו מרכושם (דורש "הגדול מאחיו" - הגדול משל אחיו. אות היחס מ' משמשת מ' המקור)<b>. "אֲשֶׁר יוּצַק עַל רֹאשׁוֹ שֶׁמֶן הַמִּשְׁחָה"</b> (זה המשך הכתוב, ונראה שאין לגרוס את המילים האלו, כי גם הדרשה שלהלן היא מהכתוב "והכוהן הגדול מאחיו" כמו שהוא בכל המקבילות. ב"עלי תמר" כתב, שהמילים "אשר יוצק על ראשו שמן המשחה" נשמטו מבפנים (לאחר המילים "והכוהן הגדול מאחיו") והושלמו בגיליון ושוב הוכנסו לפנים שלא במקומן, אבל לא דורש כלום מהמילים האלו) <b>- דבר אחר</b> (הסופר במסירה שלפנינו כתב 'ד'א' (=דבר אחר), ומגיה פתח את הקיצור בטעות 'רבי אומר')<b>: בנוי</b> – ביופי<b>, בכח</b> – בגבורה גופנית<b>, בעושר, בחכמה ובמראה</b> – הכוהן שממנים אותו לכוהן גדול צריך להיות גדול יותר מאחיו הכוהנים בכל המעלות הללו (דורש "הגדול מאחיו" - הגדול יותר מאחיו. אות היחס מ' משמשת מ' היתרון)<b>?!</b> (בתמיהה) – הרי שאי אפשר שמי שלא למד תורה ואינו גדול בחוכמה יהיה כוהן גדול, וכיצד שנינו במשנה שייתכן שכוהן גדול לא למד?<br>ומתרצים את הקושיה בהצעת הבחנה בין המקורות: <b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: כאן</b> – במקור התנאי, <b>- בראשון</b> – בבית המקדש הראשון היו ממנים כוהנים גדולים שהיו גדולים בחוכמה, כמו שלמדים מהכתוב<b>, וכאן</b> – במשנה, <b>- בשיני</b> – בבית המקדש השני היו המלכים ממנים כוהנים גדולים והיו ביניהם כוהנים שלא למדו, ולכן שנינו במשנה שייתכן שכוהן גדול לא למד<b>.</b><br><br><span class="poetry indentAll"><b>תוספתא יומא</b> א,ו-ז: מצוות כוהן גדול להיות גדול מאחיו בנוי, בכוח, בעושר, בחוכמה ובמראה. אין לו, מניין שיגדלוהו אחיו? שנאמר: "והכוהן הגדול מאחיו" (ויקרא כא,י) - שיגדלוהו אחיו. אמרו עליו, על פינחס איש חבתה, שעלה גורלו להיות כוהן גדול, והלכו אחריו גזברים ואמרכלים ומצאוהו כשהוא חוצב, ומילאו עליו את המחצב דינרי זהב.</span><br><span class="poetry indentAll">משרבו המלכים (<small>מלכים בלתי הגונים</small>) התקינו שיהו מעמידים כוהנים (<small>כוהנים הדיוטות</small>) ומעבירים אותם בכל שנה ושנה.</span><br><br><span class="poetry indentAll"><b>ספרא</b> "אמור" פרשה ב: "והכוהן הגדול מאחיו" (ויקרא כא,י) - שיהא גדול מאחיו בנוי, בעושר, בכוח, בחוכמה ובמראה. אין לו, מניין שיגדלוהו אחיו? תלמוד לומר: "הגדול מאחיו" - שיהא גדול מאחיו. אמרו עליו, על פינחס איש חבתה, שעלה גורלו להיות כוהן גדול, והלכו אחריו גזברים ומרכולים ומצאוהו חוצב, ומילאו עליו את המחצב דינרי זהב.</span><br><br><span class="poetry indentAll"><b>בבלי יומא</b> יח,א (תרגום): בשלמא שמא שכח - מוטב (<small>שייתכן שכוהן שכח</small>), אלא שמא לא למד - האם מעמידים אנו כגון זה (<small>כוהן שלא למד מקרא</small>)? והתניא: "והכוהן הגדול מאחיו" (ויקרא כא,י) - שיהא גדול מאחיו בנוי, בכוח, בחוכמה ובעושר. אחרים אומרים: מניין שאם אין לו שאחיו הכוהנים מגדלים אותו (<small>מרכושם</small>)? תלמוד לומר: "והכוהן הגדול מאחיו" - גדלהו משל אחיו.</span><br><span class="poetry indentAll">אמר רב יוסף: לא קשיא; הא - במקדש ראשון, והא - במקדש שני. דאמר רב אסי: (<small>כלי בן</small>) שלושה קבים של דינרים (<small>של זהב</small>) הכניסה לו מרתא בת בייתוס לינאי המלך עד שמינה את יהושע בן גמלא (<small>בעלה</small>) ככוהן גדול.</span><br><br><small>תירוצו של רב יוסף בבבלי הוא תירוצו של רבי יוסי בירבי בון בירושלמי. ייתכן שרבי יוסי בירבי בון שהיה בבבל הביא עימו מבבל את תירוצו של רב יוסף.</small><br>• • •
(ג) במשנה שנינו: <b>"מעמידין אותו בשערי מזרח".</b><br>מציעים שאלה: <b>איכן היו מעמידין אותו, מבפנים או מבחוץ?</b> – האם מעמידים את הכוהן הגדול בערב יום הכיפורים מבפנים לשער המזרח או מבחוץ לו?<br>ומציעים השלכה של האפשרויות שהוצעו בשאלה שלפני כן: <b>אין תימר:</b> – אם תאמר: <b>מבפנים</b> (צריך לומר: '<b>מבחוץ</b>' ("יפה עיניים")) <b>- כיי דתנינן תמן:</b> – כמו [המשנה] ההיא ששנינו שם (משנה יומא ג,ג): <b>חמש טבילות היה</b> (בקטע גניזה: 'היו') <b>שם באותו היום</b> – חמש פעמים היה הכוהן הגדול טובל במקווה ביום הכיפורים<b>, אחת שלא היה אדם</b> (בקטע גניזה: 'שאין אדם') <b>נכנס לעזרה לעבודה אפילו טהור עד שיהא טובל</b> – הטבילה הראשונה היא משום שכל אדם הנכנס לעזרה אפילו שלא לשם עבודה, אפילו הוא טהור - חייב טבילה לפני שנכנס<b>, וארבע מחמת יום הכיפורים</b> – ארבע הטבילות האחרות הן משום יום הכיפורים, שהכוהן הגדול היה טובל לפני כל שינוי מעבודה לעבודה (אין זה נוסח המשנה שלהלן, אלא עיבוד של נוסח המשנה בהתאם להשלכה של האפשרות הראשונה שהוצעה בשאלה. המילים "חמש טבילות היו שם באותו היום" הן לשון התוספתא יומא א,כ). - במשנה כאן שנינו שמעמידים את הכוהן הגדול בערב יום הכיפורים בשער המזרח, אך לא שנינו שהוא טובל לפני כן. אם מעמידים את הכוהן הגדול מבחוץ לשער המזרח ואינו טובל כיוון שאינו נכנס לעזרה, אבל אילו היה נכנס לעזרה היה טובל, הרי שיש ללמוד מכאן שאדם טהור שנכנס לעזרה אפילו שלא לשם עבודה - חייב טבילה, מפני שיש לחשוש שמא נטמא, ולכן הטבילה הראשונה של הכוהן הגדול ביום הכיפורים היא משום שנכנס לעזרה<b>. אין תימר:</b> – [ו]אם תאמר: <b>מבחוץ</b> (צריך לומר: '<b>מבפנים</b>' ("יפה עיניים")) <b>- כולהן מחמת יום הכיפורים</b> – כל חמש הפעמים שהיה הכוהן הגדול טובל במקווה ביום הכיפורים הן משום יום הכיפורים, שהטבילה הראשונה היתה משום התחלת העבודה, ולא משום שכל אדם הנכנס לעזרה - חייב טבילה. - אם מעמידים את הכוהן הגדול מבפנים לשער המזרח ואינו טובל אף שהוא נכנס לעזרה, הרי שיש ללמוד מכאן שאדם טהור שנכנס לעזרה שלא לשם עבודה - אינו חייב טבילה, ולכן הטבילה הראשונה של הכוהן הגדול ביום הכיפורים אינה משום שנכנס לעזרה, מפני שכוהן גדול ביום הכיפורים הוא טהור, אלא הטבילה הראשונה היא משום שנכנס לעזרה לשם עבודה ("יפה עיניים", "גליון אפרים"). - אין פושטים את השאלה<b>.</b><br>• • •
(ד) במשנה שנינו: <b>"מעבירין לפניו פרים ואלים וכבשים".</b><br>שואלים: <b>ולמה לא אמר</b> – החכם<b>: שעיר</b> (צריך לומר: 'שעיר<b>ים</b>' ("שערי תורת ארץ ישראל"))<b>?</b> – הרי גם שני שעירים קרבים ביום הכיפורים (שעיר המוספים ושעיר החטאת של העם, מלבד שעיר המשתלח לעזאזל), ומדוע לא שנה התנא במשנה שמעבירים לפני הכוהן הגדול גם שעירים?<br><b>(אמר רבי בא קרטיגנא</b> (אמורא ארץ ישראלי בדור השלישי או הרביעי)<b>: בלא כך, אינו זקוק להערות?!)</b> (המאמר הזה אינו שייך לכאן אלא לירושלמי להלן ה,ו והובא כאן על ידי שטף הלשון משם ("על הירושלמי", עמוד 19. וכן כתבו רידב"ז וב"שערי תורת ארץ ישראל"). - בירושלמי להלן מובא המאמר הזה על ידי רבי מנא, ולכן נראה שרק גוף המאמר 'בלא כך, אינו זקוק להערות?!' הועתק בטעות משם לכאן, וכאן במקור השיב רבי בא קרטיגנא לשאלה למה לא נאמרו שעירים במשנה, ותשובתו אבדה לנו)<br>ומציעים קיצור של ברייתא המאשרת את ההצעה שהועלתה בשאלה לעיל: <b>אשכח תני:</b> – נמצא [תנא ש]שונה, <b>ושעיר</b> (צריך לומר: 'ושעיר<b>ים</b>' ("שערי תורת ארץ ישראל")) – מעבירים לפני הכוהן הגדול פרים ואילים וכבשים ושעירים. בברייתא זו נאמר במפורש שמעבירים גם שעיר<b>.</b><br><br><small>ב"עלי תמר" כתב: היה לו להקשות: ולמה לא אמר: שעירים, בלשון רבים, כמו ששנינו: ומעבירים לפניו פרים ואילים וכבשים, שהרי ביום הכיפורים היו מקריבים שני שעירים, ושניהם נעשו על ידי הכוהן הגדול. וכן קשה מה שמסיים 'אשכח תני: שעיר', שהיה לה לברייתא לשנות בלשון רבים שעירים. ולפיכך נראה לי שכל הפסקה 'ולמה לא אמר: שעיר?' וכול' עד 'אשכח תני: ושעיר' מקומה לקמן בפרק ה הלכה ו, ושם הלשון מדויק, והובא לכאן לשם השוואה מלקמן בפרק ה.</small><br><br><span class="poetry indentAll"><b>בבלי יומא</b> יח,א: תנא: אף השעירים.</span><br>• • •
<h3>הלכה ד</h3>
(א) <big><strong>משנה</strong></big><br><b>כל שבעת הימים</b> – שלפני יום הכיפורים, <b>לא היו מונעין ממנו</b> – מהכוהן הגדול, <b>מאכל ומשתה</b> – שהיה רשאי לאכול ולשתות כאוות נפשו<b>. ערב יום הכיפורים עם חשיכה</b> – סמוך לחשיכה, <b>לא היו מניחין אותו לוכל</b> (לאכול) <b>הרבה, שהמאכל מביא את השינה</b> – אכילה מרובה גורמת שינה לאדם, ואסור היה לכוהן הגדול לישון בליל יום הכיפורים, שמא יראה קרי וייטמא וייפסל לעבודה<b>.</b><br>• • •
(ב) <big><strong>תלמוד</strong></big><br><small><b>הכנות כוהן גדול בערב יום הכיפורים עם חשיכה</b></small><br>מציעים ברייתא: <b>תני:</b> – שונה [התנא]: <b>לא היו מניחין אותו</b> – את הכוהן הגדול, <b>לוכל</b> (לאכול) – ערב יום הכיפורים עם חשיכה, <b>לא חלב ולא ב</b>י<b>צים ולא גבינה ולא בשר שמן ולא יין ישן ולא קונדיטון</b> (יין מרוקח ומתובל במיני תבלים) <b>ולא גריסין של פול ולא עדשים</b> – מפני שהמאכלים האלה עלולים להביא אותו לידי קרי וייטמא וייפסל לעבודה<b>.</b><br><b>שמואל</b> (מגדולי אמוראי בבל בדור הראשון) <b>אמר: ולא אתרוג ולא כל דבר שהוא מרגיל</b> (גורר) <b>לזיבה</b> – אין מניחים את הכוהן הגדול לאכול מאכלים המביאים אדם לידי זיבה, מפני שהמאכלים האלה עלולים להביא את הכוהן הגדול לידי קרי וייטמא וייפסל לעבודה (שמואל מוסיף על הברייתא. - לא ברור האם הדיבור 'ולא כל דבר שהוא מרגיל לזיבה' הוא משמואל, או ששמואל רק הוסיף 'ולא אתרוג' ("מקורות ומסורות", מועד ג, עמוד לה, הערה 8))<b>.</b><br><br><span class="poetry indentAll"><b>תוספתא זבים</b> ב,ה: זב תולים אותו במאכל ובכל מאכל (<small>מי שראה זיבה תולים שמא לא זיבה ממש היתה אלא נגרמה מפני שאכל דברים המביאים לידי זיבה</small>). רבי אליעזר בן פינחס אומר בשם רבי יהודה בן בתירה: החלב והגבינים ובשר שמן ויין ישן וגריסים של פול וביצים ומורייס מרגילים לדבר זיבה.</span><br><br><span class="poetry indentAll"><b>בבלי יומא</b> יח,א: תניא: סומכוס אמר משום רבי מאיר: אין מאכילים אותו לא אתרוג ולא ביצים ולא יין ישן, ואמרי לה: לא אתרוג ולא ביצים ולא בשר שמן ולא יין ישן.</span><br><span class="poetry indentAll">תנו רבנן: זב תולים לו במאכל ובכל מיני מאכל. אלעזר בן פינחס אומר משום רבי יהודה בן בתירא: אין מאכילים אותו לא חלב ולא גבינה ולא ביצים ולא יין ישן ולא מי גריסים של פול ולא בשר שמן ולא מורייס ולא כל דברים המביאים לידי טומאה (<small>של זיבה</small>). - לאתויי מאי? - לאתויי הא דתנו רבנן: חמישה דברים מביאים את האדם לידי טומאה, ואלו הם: השום והשחליים והחלגלוגות והביצים והגרגיר.</span><br><br><span class="mediumGrey">הלשון 'אין מאכילים' בקשר לזב קשה. אך מכיוון שבירושלמי כאן הובאה הלכה מעין זו (שאמר אלעזר בן פינחס משום רבי יהודה בן בתירא) בכוהן גדול, לא בשם אלעזר בן פינחס משום רבי יהודה בן בתירא, אלא סתם: 'תני: לא היו מניחין אותו (את הכוהן הגדול) לוכל לא חלב ולא ביצים... שמואל אמר: ולא אתרוג ולא כל דבר שהוא מרגיל לזיבה', נראה שבמקור אמר אלעזר בן פינחס משום רבי יהודה בן בתירא הלכה אחת, כמו ששנו בתוספתא, לעניין זב, ומי שהוא אחר אמר הלכה דומה בכוהן גדול בערב יום הכיפורים והשתמש בביטוי 'אין מאכילים' המתאים לכוהן גדול.</span><br><span class="mediumGrey">בתוספתא ובירושלמי הלשון 'מרגילים לדבר זיבה' ובבבלי 'מביאים לידי טומאה', והיינו הך. ובין לסומכוס משום רבי מאיר ובין לאלעזר בן פינחס משום רבי יהודה בן בתירא, הטעם שאין מאכילים הוא משום שמביאים לידי זיבה, וההבדל ביניהם הוא ברשימת הדברים שמביאים לידי זיבה. ובאכילה מועטת. אבל אכילה מרובה, אפילו ממאכלים אחרים אסור לכוהן גדול לאכול, כמו ששנינו במשנה 'שהמאכל מביא את השינה' ושינה מביאה לידי קרי ("מקורות ומסורות", מועד ג, עמודים לה-לו).</span><br><br>ומביאים ברייתא: <b>אף על פי כן היו קורין עליו</b> (בהבאת הירושלמי בר"ח ובתשב"ץ: 'לפניו') <b>את הפסוק הזה: "אִם י'י לֹא יִבְנֶה בַיִת</b>, שָׁוְא עָמְלוּ בוֹנָיו בּוֹ; אִם י'י לֹא יִשְׁמָר עִיר, שָׁוְא שָׁקַד שׁוֹמֵר<b>"</b> (תהילים קכז,א) – אם אין הבית נבנה ברצון ה' ובעזרתו, עמל הבונים הוא לחינם, ואם אין העיר נשמרת ברצון ה' ובעזרתו, שקידת השומרים היא לחינם. - אף על פי שלא היו מניחים את הכוהן הגדול לאכול בערב יום הכיפורים עם חשיכה מאכלים שעלולים להביא אותו לידי קרי, היו קוראים את הפסוק הזה לפני הכוהן הגדול כשהיו מעסיקים אותו בליל יום הכיפורים עד שיגיע זמן השחיטה (להלן הלכה ז) כדי שלא יתנמנם ויבוא לידי קרי, לומר שאף על פי שהם משתדלים לשמור את הכוהן הגדול שלא יבוא לידי קרי, יש צורך שה' ישמור אותו<b>.</b><br><br><span class="poetry indentAll"><b>תוספתא יומא</b> א,ט: מה היו אומרים: "שיר המעלות לשלמה, אם ה' לא יבנה בית" וגו' (תהילים קכז,א).</span><br><br><span class="poetry indentAll"><b>בבלי יומא</b> יט,ב: תנא: אין מעסיקים אותו לא בנבל ולא בכינור, אלא בפה. ומה היו אומרים? "אם ה' לא יבנה בית, שווא עמלו בוניו בו" (תהילים קכז,א).</span><br><br>ותמהים: <b>ולא מן הניסים שהיו נעשין בבית המקדש הן?!</b> (בתמיהה) – הרי אחד מעשרה ניסים שנעשו במקדש (משנה אבות ה,ה ומקבילות) היה שלא אירע קרי מעולם לכוהן הגדול ביום הכיפורים, ולמה היו צריכים לשמור את הכוהן הגדול שלא יבוא לידי קרי!<br>ומתרצים את התמיהה: <b>אמר רבי אבון</b> (מגדולי אמוראי ארץ ישראל בדור החמישי)<b>: על שם "לֹא תְנַסּוּ</b> אֶת ה' אֱלֹהֵיכֶם<b>"</b> (דברים ו,טז) – אסור לנסות את ה' האם יוכל לעזור לכם. ויש ללמוד מן הכתוב הזה שאין סומכים על הניסים שיעשה ה', ולכן לא סמכו על הנס שלא אירע קרי לכוהן הגדול ביום הכיפורים ונקטו באמצעי זהירות למנוע קרי מהכוהן הגדול ביום הכיפורים<b>.</b><br>ומתרצים עוד את התמיהה בהצעת הבחנה בין המקורות: <b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: כאן</b> – במשנה אבות ובמקבילות, <b>- בראשון</b> – בבית המקדש הראשון, שבו נעשו הניסים כיוון ששרתה בו השכינה<b>, וכאן</b> – במשנה יומא, <b>- בשיני</b> – בבית המקדש השני, שבו לא נעשו הניסים, ולכן שנינו כאן שהיו צריכים לשמור את הכוהן הגדול שלא יבוא לידי קרי (תירוץ זהה אמר רבי יוסי בירבי בון לעיל בהלכה ג)<b>.</b><br>• • •
<h3>הלכה ה</h3>
(א) <big><strong>משנה</strong></big><br><b>מסרוהו</b> – את הכוהן הגדול בערב יום הכיפורים, <b>זקני בית דין לזקני כהונה, הוליכוהו</b> – זקני כהונה, <b>לעליית בית אבטינס</b> – ששם היו עושים את הקטורת, ולימדו את הכוהן הגדול כיצד יקטיר את הקטורת למחר<b>, השביעוהו</b> – אחרי שלימדוהו, השביעוהו זקני כהונה את השבועה המפורשת להלן, <b>ונפטרו והלכו להן</b> ('הלכו להן' - צירוף המביע זירוז, בהשפעת צירופים מקראיים דומים)<b>. ואומרים לו</b> – זקני כהונה כשמשביעים אותו<b>: אישי כהן גדול, אנו שלוחי בית דין</b> – שליחים של זקני בית דין שמסרו אותך לנו, <b>ואתה שלוחנו ושלוח בית דין, משביעין אנו עליך במי ששיכן את שמו בבית הזה</b> – בבית המקדש<b>, שלא תשנה דבר מכל מה שאמרנו לך. הוא פורש</b> (מתרחק) <b>ובוכה והן פורשין ובוכין.</b><br>• • •<br>
(ב) <br><big><strong>תלמוד</strong></big><br><small><b>הכנות כוהן גדול בעבודת הקטורת</b></small><br>במשנה שנינו: "הוליכוהו לעליית בית אבטינס".<br><b>על גבי שער המים הייתה</b> – עליית בית אבטינס היתה על גבי שער המים שהיה בדרום העזרה<b>, וסמוך ללישכתו היתה</b> – עליית בית אבטינס היתה סמוך ללשכת הכוהן הגדול (לשכת פרהדרין)<b>.</b><br>• • •
(ג) <small><b>שלוש מחלוקות בין הפרושים לצדוקים</b></small><br>במשנה שנינו: "השביעוהו... הוא פורש ובוכה והן פורשין ובוכין".<br>מביאים ברייתא שמסבירה את המשנה: <b>"הוא פורש ובוכה" - שנחשד</b> – הכוהן הגדול בוכה כי חשדו בו שישנה מכל מה שאמרו לו<b>. "והן פורשין ובוכין" - שצרכו לכך</b> – זקני כהונה בוכים כי הוצרכו להשביע את הכוהן הגדול<b>.</b><br><b>ולמה משביעין אותו</b> – את הכוהן הגדול<b>? מפני הבייתוסין</b> – אחת מהכתות בימי בית שני, שחלקו על הפרושים באופן הקטרת הקטורת ביום הכיפורים (הכינויים צדוקים ובייתוסים מתחלפים זה בזה בספרות חז"ל)<b>, שהיו</b> – הבייתוסים, <b>אומרים: יקטיר מבחוץ ויכניס מבפנים</b> – לדעת הבייתוסים, הכוהן הגדול צריך לתת את הקטורת על גחלים במחתה כשהוא עדיין בהיכל, ואחר כך כשיעלה עשן הקטורת יכניס אותה לקודש הקודשים. וכיוון שאין אדם יכול לראות איך הכוהן הגדול עושה, שהרי הוא נמצא בהיכל לבדו בשעה שהוא נכנס לקודש הקודשים, והיו חוששים שמא יעשה כדעת הבייתוסים, לפיכך היו משביעים אותו שלא ישנה מכל מה שאמרו לו<b>.</b>
(ד) <b>מעשה באחד</b> – כוהן גדול מן הבייתוסים, <b>שהקטיר מבחוץ והכניס מבפנים, וכשיצא</b> – מקודש הקודשים, <b>אמר לאביו: אף על פי שהייתם דורשין</b> – את הכתובים, <b>כל ימיכם</b> – שיקטיר מבחוץ ויכניס מבפנים, <b>לא עשיתם</b> – כמו שהייתם דורשים<b>, עד שעמד אותו האיש</b> – הוא עצמו, <b>ועשה. אמר לו</b> – אביו<b>: אף על פי שהיינו דורשין כל ימינו, אבל כרצון חכמים</b> – כדעת הפרושים, <b>היינו עושין</b> – שהיו הפרושים אומרים שיקטיר מבפנים<b>. תמיה אני אם יאריך אותו האיש</b> – בנו, <b>ימים בעולם.</b><br><b>אמרו: לא באו ימים קלין</b> – כלומר, לא עברו אלא ימים מועטים, <b>עד שמת</b> – הכוהן הגדול שהקטיר מבחוץ ביום הכיפורים<b>. ויש אומרים: יצא</b> – הכוהן הגדול שהקטיר מבחוץ ביום הכיפורים מקודש הקודשים, כאשר <b>חוטמו</b> (אפו) <b>מזנק</b> (מזרים בקילוח) <b>תולעים</b> – תולעים היו יוצאים מנחירי אפו<b>, וכמין פרסת עגל עלת</b> (עלתה) <b>בתוך מצחו</b> – כעין טביעת כף רגל של עגל היתה על מצחו (שמלאך שהיה בקודש הקודשים בעט בכף רגלו במצחו של הכוהן והמית אותו, ונאמר במלאכים: "וְכַף רַגְלֵיהֶם כְּכַף רֶגֶל עֵגֶל" (יחזקאל א,ז))<b>.</b><br><br><span class="poetry indentAll"><b>תוספתא יומא</b> א,ח: למה פורש ובוכה? מפני שצריך להשביעו. - למה פורשים ובוכים? מפני שצרכו להשביעו. - ולמה צרכו להשביעו? שכבר היה מעשה בביתוסי אחד שהקטיר עד שהוא בחוץ (<small>בהיכל</small>) ויצא ענן הקטורת והרתיע (<small>זעזע, הרעיד</small>) את כל הבית.</span><br><span class="poetry indentAll">שהיו ביתוסים אומרים: יקטיר עד שהוא בחוץ, שנאמר: "וכיסה ענן הקטורת את הכפורת אשר על הארון ולא ימות" (ויקרא טז,יג). אמרו להם חכמים: והלא כבר נאמר: "ונתן את הקטורת על האש לפני ה'" (שם), הא כל המקטיר אין מקטיר אלא בפנים. אם כן, למה נאמר: "כי בענן אראה על הכפורת" (ויקרא טז,ב)? מלמד שהוא נותן בה מעלה עשן (<small>צריך להכניס לתוך הקטורת את העשב מעלה עשן</small>). [ומניין שהוא נותן בה מעלה עשן? תלמוד לומר: "וכיסה ענן הקטורת את הכפורת אשר על העדות ולא ימות" (ויקרא טז,יג),] הא אם לא נתן בה מעלה עשן - חייב מיתה.</span><br><span class="poetry indentAll">כשיצא אמר לאביו: כל ימיכם הייתם דורשים ולא הייתם עושים, עד שעמדתי ועשיתי אני. אמר לו: אף על פי שאנו דורשים, אין אנו עושים, שומעים אנו לדברי חכמים. תמהני עליך אם תאריך ימים. - לא שהה שלושה ימים (<small>שלושה ימים לאו דווקא, אלא ימים מועטים</small>) עד שנתנוהו בקברו.</span><br><br><span class="poetry indentAll"><b>בבלי יומא</b> יט,ב: "הוא פורש ובוכה" - שחשדוהו צדוקי, "והם פורשים ובוכים" - דאמר ריש לקיש: החושד בכשרים לוקה בגופו (<small>ושמא הכוהן הגדול כשר וחשדו בו לחינם</small>). וכל כך למה? (<small>למה מקפידים להשביעו?</small>) שלא יתקן מבחוץ ויכניס, כדרך שהצדוקים עושים.</span><br><span class="poetry indentAll">תנו רבנן: מעשה בצדוקי אחד (<small>שנתמנה לכוהן גדול</small>) שתיקן (<small>את הקטורת</small>) מבחוץ והכניס. ביציאתו היה שמח שמחה גדולה. פגע בו אביו, אמר לו: בני, אף על פי שצדוקים אנו (<small>ולדעתנו צריכים לעשות כך</small>), מתייראים אנו מן הפרושים (<small>ואין אנו נוהגים כשיטתנו</small>). אמר לו (<small>הבן</small>): כל ימיי הייתי מצטער על המקרא הזה "כי בענן אראה על הכפורת" (ויקרא טז,ב) (<small>הפסוק שעליו נסמכת דעת הצדוקים</small>) אימתי יבוא לידי ואקיימנו? ועכשיו שבא לידי לא אקיימנו?! - אמרו: לא היו ימים מועטים עד שמת והוטל באשפה (<small>ולא נקבר</small>), והיו תולעים יוצאים מחוטמו. ויש אומרים: ביציאתו (<small>מקודש הקודשים</small>) ניגף. - דתני רבי חייא: כמין קול נשמע בעזרה, שבא מלאך וחבטו על פניו, ונכנסו אחיו הכוהנים (<small>להוציאו משם</small>) ומצאו ככף רגל עגל בין כתיפיו (<small>סימן למכת המלאך</small>), שנאמר: "ורגליהם רגל ישרה וכף רגליהם ככף רגל עגל" (יחזקאל א,ז).</span><br><small>לפי התוספתא והירושלמי, הם פורשים ובוכים על שהיו צריכים להשביע את הכוהן הגדול. ולפי הבבלי, הם פורשים ובוכים על שחשדוהו.</small><br><small>בבבלי, כמו בירושלמי, מובאות מסורות חלוקות לגבי המעשה ביום הכיפורים: מת כעבור כמה ימים או שמת בו ביום. בירושלמי נזכרו תולעים שהיו יוצאים מחוטמו במסורת שמת בו ביום, ובבבלי נזכרו במסורת שמת כעבור כמה ימים. בירושלמי: פרסת עגל בתוך מצחו, ובבבלי: כף רגל עגל בין כתפיו.</small><br><br><small>בירושלמי להלן דנים ביחס שבין המעשה שלעיל לבין שני מעשים הקשורים למחלוקות ידועות אחרות בין הפרושים לצדוקים: המחלוקת על ניסוך המים בחג הסוכות והמחלוקת על עשיית הפרה האדומה במעורבי שמש.</small><br><br><span class="poetry indentAll"><b>תוספתא פרה</b> ג,ז-ח: ומטמאים היו את הכוהן השורף את הפרה (<small>האדומה, על ידי שסמכו זקני ישראל את ידיהם עליו</small>), מפני הצדוקים, שלא יהו אומרים: במעורבי השמש נעשית (<small>שכן הצדוקים היו דורשים שדווקא טהורים שכבר העריב שמשם לאחר טבילתם עוסקים בפרה, ואילו החכמים קיבלו שאף טבולי יום שעדיין לא העריב שמשם כשרים למעשי פרה. לפיכך היו מטמאים את הכוהן, וטבל ועשה מיד את הפרה, כדי להוציא מליבם של הצדוקים</small>).</span><br><span class="poetry indentAll">ומעשה בצדוקי אחד שהעריב שמשו ובא לשרוף את הפרה, וידע בו רבן יוחנן בן זכיי ובא וסמך שתי ידיו עליו ואמר לו: אישי כוהן גדול, מה נאה אתה להיות כוהן גדול! רד (<small>לבית הטבילה</small>) טבול אחת (<small>טבול פעם אחת</small>)! ירד וטבל ועלה. אחר שעלה צרם לו באוזנו (<small>רבן יוחנן בן זכיי צרם לצדוקי באוזנו ועשאו בעל מום, ובעל מום פסול בפרה</small>). אמר לו: בן זכיי, לכשאפנה לך (<small>לכשאפנה אתנקם בך</small>). אמר לו: כשתיפנה. לא שהה שלושה ימים (<small>שלושה ימים לאו דווקא, אלא ימים מועטים</small>) עד שנתנוהו בקברו. בא אביו לפני רבן יוחנן בן זכיי ואמר לו: בן זכיי, לא נפנה בני.</span><br><br><span class="poetry indentAll"><b>משנה סוכה</b> ד,ט: ולמנסך (<small>המים בחג הסוכות</small>) אומרים לו: הגבה את ידך! שפעם אחת ניסך על רגליו, ורגמוהו כל העם באתרוגיהם.</span><br><span class="poetry indentAll"><b>תוספתא סוכה</b> ג,טז: (<small>ולמה צרכו לומר למנסך: 'הגבה את ידך!'?</small>) שכבר היה מעשה בביתוסי אחד שניסך (<small>את המים</small>) על רגליו, ורגמוהו כל העם באתרוגיהם, ונפגמה קרנו של המזבח ובטלה עבודה בו ביום, עד שהביאו גוש אחד של מלח ונתנוהו עליו, כדי שלא ייראה המזבח פגום, שכל מזבח שאין לו לא קרן ולא כבש ולא יסוד - פסול. רבי יוסה בי רבי יהודה אומר: אף הסובב.</span><br><br><small>כאן התחלת מקבילה בירושלמי סוכה ד,ט.</small>
(ה) מציעים מסורת עלומת שֵׁם: <b>אית דבעי מימר:</b> – יש [מי] שרוצה לומר: <b>היא</b> (צריך לומר: 'ה<b>ו</b>א') <b>דפרה</b> – של (מסכת) פרה<b>, היא</b> (צריך לומר: 'ה<b>ו</b>א') <b>דסוכה</b> – של (מסכת) סוכה<b>, היא</b> (צריך לומר: 'ה<b>ו</b>א') <b>דיום הכיפורים</b> (במקבילה: 'דכיפורים') – של (מסכת) כיפורים ('כיפורים' הוא השם המקובל למסכת בכתבי היד של המשנה ושל התוספתא, כמו שמופיע בירושלמי כאן. במקורות בבליים היא קרויה יומא). - הכוהן הצדוקי שעשה את הפרה לאחר שהעריב שמשו (תוספתא פרה, ראה לעיל), הוא גם הכוהן שניסך את המים על רגליו בחג הסוכות (תוספתא סוכה, ראה לעיל), והוא גם הכוהן שהקטיר מבחוץ ביום הכיפורים (הברייתא בירושלמי לעיל), שכולם הם אדם אחד (להגהה 'הוא' במקום 'היא' ראה פירוש ר"ח בבבלי סוכה מח,ב. - כאן המונח 'אית דבעי מימר' בא לפני המסורת שלה הוא מציע חלופה ("הטרמינולוגיה של הירושלמי", עמוד 58))<b>.</b><br>ומציעים מסורת אחרת: <b>רבי סימון</b> (רבי שמעון בן פזי, אמורא ארץ ישראלי בדור השני והשלישי) <b>לא אמר כן</b> – לא אומר כך (כמו מסורת 'אית דבעי מימר')<b>, אלא או דפרה ודסוכה חד ודכיפורים חד</b> – או שהכוהן הצדוקי שעשה את הפרה לאחר שהעריב שמשו והכוהן שניסך את המים על רגליו בחג הסוכות הם אדם אחד, והכוהן שהקטיר מבחוץ ביום הכיפורים הוא אדם אחר<b>, או דפרה ודכיפורים חד ודסוכה חד</b> – או שהכוהן הצדוקי שעשה את הפרה לאחר שהעריב שמשו והכוהן שהקטיר מבחוץ ביום הכיפורים הם אדם אחד, והכוהן שניסך את המים על רגליו בחג הסוכות הוא אדם אחר<b>.</b><br><br>ומקשרים בין המחלוקות שנזכרו לפני כן (בין המחלוקת בברייתא שבירושלמי יומא במעשה באחד שהקטיר מבחוץ ובין המחלוקת של שתי המסורות בשלושת המעשים).<br><b>מאן דאמר:</b> – מי שאומר (בברייתא שבירושלמי יומא): <b>לא באו ימים קלים עד שמת</b> – הכוהן שהקטיר מבחוץ ביום הכיפורים מת כעבור ימים מועטים, <b>- תלתיהון עבד</b> – שלושתם עשה (מי שאומר כך הוא כמי שאומר שכוהן אחד עשה את שלושת הדברים, שהכוהן הקטיר מבחוץ ביום הכיפורים, ועשה את הפרה בין יום הכיפורים לחג הסוכות, וניסך על רגליו בחג הסוכות ומת ברגימת האתרוגים, הרי שמת ימים מועטים לאחר שהקטיר מבחוץ ביום הכיפורים)<b>.</b><br><b>מאן דאמר:</b> – [ו]מי שאומר (בברייתא שבירושלמי יומא): <b>יצא</b> – הכוהן שהקטיר מבחוץ ביום הכיפורים מקודש הקודשים, <b>חוטמו מזנק תולעים וכמין פרסת עגל יצאת בתוך מצחו</b> – הרי שמת ביום הכיפורים ביציאתו מקודש הקודשים, <b>- כמאן דאמר:</b> – כמי שאומר: <b>או דפרה ודסוכה חד ודכיפורים חד, או דפרה ודכיפורים חד ודסוכה חד</b> – מי שאומר שהכוהן שהקטיר מבחוץ ביום הכיפורים מת מיד הוא כמי (רבי סימון) שאומר שאו שכוהן אחד עשה את הפרה וניסך על רגליו בחג הסוכות ומת ברגימת האתרוגים, וכוהן אחר הקטיר מבחוץ ביום הכיפורים ומת ממלאך שהמית אותו, או שכוהן אחד עשה את הפרה והקטיר מבחוץ ביום הכיפורים ומת ממלאך שהמית אותו, וכוהן אחר ניסך על רגליו בחג הסוכות ומת ברגימת האתרוגים<b>.</b><br><br>ומביאים ברייתא: <b>צווחה</b> (גערה ונזפה בהם) <b>עליהן העזרה</b> – על חופני ופינחס, בניו של עלי הכוהן<b>: צאו מיכן</b> (במקבילה נכפלו שתי מילים אלו)<b>, בני עלי, טימאתם בית אלהינו</b> – חיללתם את בית ה' במעשים המקולקלים שעשיתם, ביזוי הקורבנות וניאוף (כמסופר בשמואל א פרק ב)<b>.</b><br><br><small>נראה שברייתא זו בעניין צווחת העזרה על בני עלי הובאה כאן, משום שאף במעשה בכוהן שהקטיר מבחוץ ביום הכיפורים צווחה העזרה. בבבלי אמרו במעשה זה: "כמין קול נשמע בעזרה", ובתוספתא אמרו במעשה זה: "יצא ענן הקטורת והרתיע את כל הבית". גם בני עלי נענשו בעונש מיתה על מעשיהם כמו במעשה כאן.</small><br><br><span class="poetry indentAll"><b>בבלי פסחים</b> נז,א ו<b>כריתות</b> כח,א: תנו רבנן: ארבע צווחות צווחה עזרה. צווחה ראשונה: צאו מכאן, בני עלי, שטימאו את היכל ה'...</span><br><br>ומביאים ברייתא נוספת: <b>בו ביום</b> – באותו היום עצמו שכוהן ניסך את המים על רגליו ורגמוהו כל העם באתרוגיהם, <b>נפגמה</b> (נתקלקלה) <b>קרן המזבח</b> – בשל רגימת האתרוגים<b>, ונתנו עליו</b> – על המזבח במקום הקרן שנפגמה, <b>גוש של מלח שלא יהא נראה</b> – המזבח, <b>כפגום</b> – עד שתיקנו את הקרן<b>, שכל מזבח שאין לו קרן וסובב</b> (בליטה מסביב לאמצע גובהן של דופנות המזבח) <b>ויסוד</b> (בליטה מסביב לתחתית המזבח) <b>- פסול הוא</b> – אם בנו מזבח שאין לו אחד מאלה - המזבח פסול לעבודה, או אם נפגם אחד מאלה במזבח הבנוי - המזבח נפסל לעבודה (הירושלמי שהזכיר את הסובב כלל גם את דברי רבי יוסי בירבי יהודה בתוספתא סוכה, ראה לעיל)<b>.</b><br><br><small>הירושלמי הביא את סופה של הברייתא, ולא הביא את ראשה: מעשה בכוהן שניסך את המים על רגליו ורגמוהו כל העם באתרוגיהם. התוספתא והבבלי הביאו את הברייתא כולה.</small><br><br><span class="poetry indentAll"><b>בבלי סוכה</b> מח,ב-מט,א: תנו רבנן: מעשה בצדוקי אחד שניסך על גבי רגליו, ורגמוהו כל העם באתרוגיהם. ואותו היום נפגמה קרן המזבח, והביאו בול (<small>גוש</small>) של מלח וסתמוהו, לא מפני שהוכשר לעבודה (<small>על ידי סתימה זו</small>) אלא כדי שלא ייראה המזבח פגום, שכל מזבח שאין לו לא כבש ולא קרן ולא יסוד ולא ריבוע (<small>שלא נעשה כריבוע או שנפגם ריבועו</small>) - פסול לעבודה. רבי יוסה בר יהודה אומר: אף הסובב.</span><br><br><span class="mediumGrey">מן הירושלמי כאן מוכח שהרגו העם באתרוגיהם את הכוהן שניסך על רגליו. ולשיטה זו מסתבר שלא הסתפקו באתרוגים אלא רגמו אותו גם באבנים. ברם במשנתנו (סוכה ד,ט) ובתוספתא ובבבלי לא נזכר כלל שהרגו אותו ("תוספתא כפשוטה", מועד ב, עמוד 881).</span><br><small>מלשון הבבלי "והביאו בול של מלח וסתמוהו, לא מפני שהוכשר לעבודה אלא כדי שלא ייראה המזבח פגום" משמע שגוש המלח לא הכשיר את המזבח לעבודה. אבל מלשון התוספתא "ובטלה עבודה בו ביום, עד שהביאו גוש אחד של מלח ונתנוהו עליו, כדי שלא ייראה המזבח פגום" משמע שאחרי שהביאו את גוש המלח ונתנו עליו הוכשר המזבח לעבודה, אלא שלא עבדו לפני כן מפני מראית העין, מפני שהמזבח נראה כפגום ("תוספתא כפשוטה", מועד ב, עמוד 882; "סוכה פרקים רביעי וחמישי", עמוד 437). אולם מסופה של התוספתא "שכל מזבח שאין לו לא קרן ולא כבש ולא יסוד - פסול" משתמע שהקרן שנפגמה פסלה את המזבח לעבודה ("סוכה פרקים רביעי וחמישי", עמוד 437, הערה 1). בירושלמי משמע כמו בבבלי.</small>
(ו) במעשה של הכוהן שהקטיר מבחוץ והכניס מבפנים ביום הכיפורים מסופר, שכמין פרסת עגל היה במצחו (שמלאך שהיה שם המית אותו).<br>ומציעים קושיה: <b>בעון קומי</b> – שאלו (הקשו) לפני <b>רבי אבהו</b> (אמורא ארץ ישראלי בדור השלישי)<b>: והא כתיב:</b> – והרי כתוב (בעבודה ביום הכיפורים): <b>"וְכָל אָדָם לֹא יִהְיֶה בְּאֹהֶל מוֹעֵד בְּבֹאוֹ לְכַפֵּר בַּקֹּדֶשׁ עַד צֵאתוֹ"</b> (ויקרא טז,יז) – בשעה שהכוהן נכנס לקודש הקודשים לעשות את מעשה הכיפור, אסור לכל אדם להיות בתוך אוהל מועד, עד שייצא (על פי פשט המקרא הכתוב עוסק בכפרת הדמים (הזאות הדם), אבל החכמים דרשו שהכתוב עוסק בכפרת הקטורת (הקטרת הקטורת)); ויש לדרוש את הלשון "וכל אדם": <b>- אפילו אותן שכתוב בהן "וּדְמוּת פְּנֵיהֶם פְּנֵי אָדָם"</b> (יחזקאל א,י) <b>לא יהיו באהל מועד</b> (במקבילה נוסף 'בבואו לכפר בקודש') – כל מי שמכונה אדם, אפילו מלאכים, לא יהיו שם באותה שעה<b>!</b> – ואם כן, כיצד היה מלאך בקודש הקודשים בשעה שהכוהן הקטיר מבחוץ והכניס מבפנים ביום הכיפורים?<br>ומתרצים: <b>אמר לון:</b> – אמר להם (רבי אבהו): <b>בשעה שהוא נכנס כדרכו</b> – דבר זה, שאף המלאכים אסור להם להיות שם באותה שעה, נאמר כשהכוהן עושה את עבודתו כראוי ומקטיר את הקטורת כמצוותה. אבל אם אינו עושה כך - המלאכים נמצאים שם לענוש אותו (קושיה זו הקשו לפני רבי אבהו גם בירושלמי יומא ה,א במעשה בשמעון הצדיק, ושם אמר רבי אבהו תשובה אחרת המתאימה למעשה ההוא)<b>.</b><br><br><small>עד כאן המקבילה בירושלמי סוכה.</small><br><br><span class="mediumGrey">הכינויים 'צדוקים' ו'בייתוסין' מתחלפים במקורות מסוימים. התוספתא מרבה להשתמש ב'בייתוסין' גם כשבמקור מקביל אחר מופיע 'צדוקים' (תוספתא סוכה ג,טז - בבלי סוכה מח,ב; תוספתא יומא א,ח - בבלי יומא יט,ב). הירושלמי יומא א,ה מזכיר 'בייתוסין' בעקבות התוספתא יומא א,ח ("חקר תולדות ההלכה ומגילות מדבר יהודה", "תרביץ" נט, עמודים 48-49 והערה 166).</span><br><br><span class="mediumGrey">בדורות האחרונים (של ימי הבית השני) היו נאלצים הצדוקים, גם בשעה שהשלטון בידיהם, להישמע לדעתם ולהוראתם של הפרושים, מפני רצון העם, בכל דבר הלכה ודת לרבות בכל מה שנוגע להלכות המקדש (משנה יומא א,ה ותוספתא יומא א,ח; משנה סוכה ד,ט ותוספתא סוכה ג,טז, ועוד הרבה) ("בשלהי הבית השני ובתקופת המשנה", עמוד 16).</span><br><span class="mediumGrey">העם ראה בחכמי התורה הפרושיים את מוריו, נשמע להם ועמד לצידם בהתנגשויות שבין הפרושים לכהונה הגדולה הצדוקית, בין אם הדבר התבטא בהבעת הערכתו ובין אם הדבר גרר עימו ביצוע מעשים במקדש בניגוד לדעתם של הכוהנים הגדולים (תוספתא סוכה ג,א; משנה מנחות י,ג ועוד) או אף התנגשויות אלימות (משנה סוכה ד,ט ותוספתא סוכה ג,טז) (שם, עמודים 23-24).</span>
(ז) מביאים ברייתא: <b>כתוב</b> – בעבודה ביום הכיפורים<b>: "וְהֵבִיא מִבֵּית לַפָּרֹכֶת, וְנָתַן אֶת הַקְּטֹרֶת עַל הָאֵשׁ לִפְנֵי י'י"</b> (ויקרא טז,יב-יג) – הכוהן הגדול יביא גחלי אש וקטורת לפנים מן הפרוכת, אל תוך קודש הקודשים, וייתן את הקטורת על גחלי האש שבמחתה כשהוא בתוך קודש הקודשים; ויש ללמוד מכאן: <b>- שלא יתקן מבחוץ ויכניס מבפנים</b> – שכן הכתוב אומר שמתחילה "והביא" ואחר כך "ונתן", ולכן על הכוהן הגדול להקטיר את הקטורת בעומדו בתוך קודש הקודשים<b>.</b><br><b>שהרי הצדוקין אומרים: יתקן מבחוץ ויכניס</b> – על הכוהן הגדול לתת את הקטורת על האש בהיכל קודם לכניסתו אל קודש הקודשים<b>; אם לפני בשר ודם</b> (כינוי לאדם, בניגוד לאלוהים) <b>עושין כן</b> – מתקנים קטורת מבחוץ ומכניסים לפניו, שאין זו דרך כבוד לתקן לפניו<b>, ק</b>ו<b>ל וחומר לפני המקום</b> (כינוי לאלוהים) – יש לכבד את ה' בכך שמכינים את הקטורת מחוץ לקודש הקודשים ונכנסים לפנים כשהיא כבר מעלה עשן<b>; ואומר</b> – הכתוב בעבודה ביום הכיפורים<b>: "כִּי בֶּעָנָן אֵרָאֶה עַל הַכַּפֹּרֶת"</b> (ויקרא טז,ב) – מותר לכוהן הגדול להיכנס לקודש הקודשים לראות את כבוד ה' רק לאחר הכנת ענן קטורת. הצדוקים פירשו את הכתוב הזה, שיהא ענן קטורת בכניסתו לקודש הקודשים<b>.</b><br><b>אמרו להן חכמים</b> – לצדוקים<b>: והלא כבר נאמר: "וְנָתַן אֶת הַקְּטֹרֶת עַל הָאֵשׁ לִפְנֵי י'י"</b> (ויקרא טז,יג) <b>- אינו נותן אלא מבפנים</b> – הפירוש הפשוט על פי סדר הכתובים הוא, שהכוהן הגדול נותן לפני ה' את הקטורת על האש (ונראה שהצדוקים פירשו שהוא נותן לפני ה' את הקטורת שהיא על האש, וממילא אין סתירה לדעתם מסדר הכתובים ("תוספתא כפשוטה"))<b>.</b><br><b>אם כן, למה נאמר: "כִּי בֶּעָנָן אֵרָאֶה עַל הַכַּפֹּרֶת"</b> (ויקרא טז,ב)<b>?</b> – שכן פסוק זה נראה מיותר לפי חכמים! <b>מלמד</b> – כתוב זה מורה, <b>שהוא נותן בה מעלה עשן</b> (מין עשב, שהוסיפו אותו לסממני הקטורת, כדי שהעשן יעלה בכיוון מאונך) – חכמים לומדים מפסוק זה דין אחר, שאינו זהה לעצם הנושא שבדיון, והוא שצריך להכניס לתוך הקטורת את העשב הנקרא מעלה עשן (חכמים פירשו ש"בענן אראה על הכפורת" אין פירושו ענני כבוד, אלא עשן ממש, ענן של עשן ("תוספתא כפשוטה"))<b>.</b><br><b>ומניין שהוא נותן בה מעלה עשן?</b> – מאיפה למדים שהדין שצריך לתת בקטורת מעלה עשן הוא לעיכוב, ואם עבר ולא נתן - חייב מיתה? ("שערי תורת ארץ ישראל") - <b>תלמוד לומר</b> (הכתוב מלמד לומר)<b>: "וְכִסָּה עֲנַן הַקְּטֹרֶת אֶת הַכַּפֹּרֶת אֲשֶׁר עַל הָעֵדוּת וְלֹא יָמוּת"</b> (ויקרא טז,יג) – העשן העולה מן הקטורת יכסה את הכפורת שעל ארון העדות, ולכן הכוהן הגדול לא ימות; ויש ללמוד מן הכתוב שצריך לתת בקטורת מעלה עשן כדי לכסות את הכפורת בענן של עשן, <b>-</b> והברייתא מציעה מסקנה: <b>הא</b> (הרי, נמצא) <b>אם לא נתן בה מעלה עשן או שחיסר אחת מסממניה</b> – ונכנס לפנים והקטיר, <b>- חייב מיתה.</b><br><span class="poetry indentAll"><b>ספרא</b> "אחרי מות" פרשה ב: "והביא אל מבית לפרוכת, ונתן את הקטורת על האש לפני ה'" - שלא יתקן מבחוץ ויכניס. שהרי הצדוקים אומרים: יתקן מבחוץ ויכניס; אם לפני בשר ודם עושים כן, קול וחומר לפני המקום; ואומר: "כי בענן אראה על הכפורת". אמרו להם חכמים: והלא כבר נאמר: "ונתן את הקטורת על האש לפני ה'" - אינו נותן אלא בפנים. אם כן, למה נאמר: "כי בענן אראה על הכפורת"? מלמד שהוא נותן בה מעלה עשן. ומניין שהוא נותן בה מעלה עשן? תלמוד לומר: "וכיסה ענן הקטורת את הכפורת אשר על העדות ולא ימות", הא אם לא נתן בה מעלה עשן או שחיסר אחת מכל סממניה - חייב מיתה.</span><br><span class="poetry indentAll"><b>בבלי יומא</b> נג,א: תנו רבנן: "ונתן את הקטורת על האש לפני ה'" - שלא יתקן מבחוץ ויכניס, להוציא מליבם (<small>מדעתם</small>) של צדוקים שהיו אומרים: יתקן מבחוץ ויכניס, שנאמר: "כי בענן אראה על הכפורת". אמרו להם חכמים: והלא כבר נאמר: "ונתן את הקטורת על האש לפני ה'"! אם כן, מה תלמוד לומר: "כי בענן אראה על הכפורת"? מלמד שנותן בה מעלה עשן. ומניין שנותן בה מעלה עשן? שנאמר: "וכיסה ענן הקטורת את הכפורת". הא לא נתן בה מעלה עשן או שחיסר אחת מכל סמניה - חייב מיתה.</span><br><span class="poetry indentAll"><b>ויקרא טז,א</b>: "וַיְדַבֵּר ה' אֶל מֹשֶׁה אַחֲרֵי מוֹת שְׁנֵי בְּנֵי אַהֲרֹן, בְּקָרְבָתָם לִפְנֵי ה' וַיָּמֻתוּ".</span><br><span class="poetry indentAll"><b>ויקרא טז,ב</b>: "וַיֹּאמֶר ה' אֶל מֹשֶׁה: דַּבֵּר אֶל אַהֲרֹן אָחִיךָ, וְאַל יָבֹא בְכָל עֵת אֶל הַקֹּדֶשׁ מִבֵּית לַפָּרֹכֶת אֶל פְּנֵי הַכַּפֹּרֶת אֲשֶׁר עַל הָאָרֹן <b>וְלֹא יָמוּת, כִּי בֶּעָנָן אֵרָאֶה עַל הַכַּפֹּרֶת</b>".</span><br>ומביאים ברייתא נוספת: <b>"וְלֹא יָמוּת"</b> (ויקרא טז,ב) <b>- הרי זה עונש</b> – אם נכנס כוהן לקודש הקודשים שלא באופן המותר - חייב מיתה<b>. "כִּי בֶּעָנָן אֵרָאֶה עַל הַכַּפֹּרֶת"</b> (ויקרא טז,ב) <b>- הרי זה אזהרה</b> – שלא להיכנס לקודש הקודשים שלא באופן המותר ("ולא ימות" הנזכר בברייתא זו מוסב על ויקרא טז,ב ולא על ויקרא טז,יג שגם בו נזכר "ולא ימות". כך יש לדייק ממה שבספרא (ראה להלן) באה דרשה זו על ויקרא טז,ב. ברייתא זו מדברת על ביאת מקדש ולא על מעלה עשן)<b>.</b>
(ח) <b>אמר רבי אלעזר בירבי שמעון</b> (תנא בדור החמישי)<b>: יכול</b> – אולי יעלה על דעתך ש<b>עונש ואזהרה</b> – על כניסה לקודש הקודשים שלא באופן המותר, <b>נאמרו קודם למיתת בני אהרן</b> – לפני שמתו כשנכנסו לקודש הקודשים שלא באופן המותר<b>! תלמוד לומר</b> (הכתוב מלמד לומר)<b>: "אַחֲרֵי מוֹת שְׁנֵי בְּנֵי אַהֲרֹן"</b> (ויקרא טז,א) – הרי שהעונש והאזהרה שבפסוק ב נאמרו אחרי שמתו נדב ואביהוא בני אהרן<b>. אי</b> (צריך לומר: 'א<b>ו</b>') <b>"אַחֲרֵי מוֹת שְׁנֵי בְּנֵי אַהֲרֹן" יכול</b> – אולי יעלה על דעתך ש<b>שניהן</b> – עונש ואזהרה, <b>נאמרו אחר מיתת שני בני אהרן! תלמוד לומר</b> (הכתוב מלמד לומר)<b>: "כִּי בֶּעָנָן אֵרָאֶה עַל הַכַּפֹּרֶת"</b> (ויקרא טז,ב) – המילה "אֵרָאֶה" בלשון עתיד מלמדת שהעונש והאזהרה שבפסוק ב נאמרו לפני שכבוד ה' נראה בקודש הקודשים, ומכאן שהם נאמרו לפני שמתו בני אהרן, שביום מיתתם, שהיה היום השמיני של ימי המילואים, נראה כבוד ה' בקודש הקודשים לראשונה (ראה ויקרא ט,כג)<b>. הא כיצד?</b> – איך אפשר ליישב את שני הכתובים הסותרים הללו? <b>אזהרה נאמרה קודם מיתת שני בני אהרן</b> – שכן האזהרה נלמדת מהכתוב "כי בענן אראה"<b>, ועונש נאמר לאחר מיתת שני בני אהרן.</b><br><br><span class="poetry indentAll"><b>ספרא</b> "אחרי מות" פרשה א: "ולא ימות" - הרי זה עונש. "כי בענן אראה על הכפורת" - הרי זו אזהרה. - אמר רבי לעזר: יכול עונש ואזהרה נאמרו קודם למיתת שני בני אהרן! תלמוד לומר: "אחרי מות שני בני אהרן". יכול שניהם נאמרו אחר מיתת שני בני אהרן! תלמוד לומר: "כי בענן אראה על הכפורת". הא כיצד? אזהרה נאמרה קודם למיתת שני בני אהרן, ועונש נאמר אחר מיתת שני בני אהרן.</span><br><br><b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: 'כִּי בֶּעָנָן נראיתי'</b> – בלשון עבר, <b>אין כתוב כאן, אלא "אֵרָאֶה"</b> (ויקרא טז,ב) – בלשון עתיד. הרי שהאזהרה על כניסה לקודש הקודשים שלא באופן המותר נאמרה לפני שמתו בני אהרן, כמוסבר לעיל<b>. מיכן</b> (מכאן) <b>שאין הקב"ה עונש אלא אם כן הזהיר</b> – אין הקב"ה מטיל עונש אלא אם כן הזהיר תחילה שאסור לעשות אותו מעשה שעליו הוא מטיל עונש, שכן הקב"ה העניש את בני אהרן רק לאחר שאמר את האזהרה על המעשה שעשו<b>.</b><br><br><span class="poetry indentAll"><b>בבלי יומא</b> נג,א: תניא: רבי אליעזר אומר: "ולא ימות" - זה עונש, "כי בענן אראה" - זו אזהרה. יכול יהו שניהם אמורים קודם מיתת בני אהרן! תלמוד לומר: "אחרי מות שני בני אהרן". יכול יהו שניהם אמורים אחר מיתת שני בני אהרן! תלמוד לומר: "כי בענן אראה על הכפורת". הא כיצד? אזהרה קודם מיתה, ועונש אחר מיתה.</span><br><span class="poetry indentAll">מאי תלמודא? - אמר רבא: אמר קרא: "כי בענן אראה", ועדיין לא נראה.</span><br><br><small>דברי רבא בבבלי דומים לדברי רבי זעורה בירושלמי.</small><br>• • •
<h3>הלכה ו</h3>
(א) <big><strong>משנה</strong></big><br><b>אם היה</b> – הכוהן הגדול, <b>חכם - דורש</b> – מבאר את הכתובים בדרך המדרש, בליל יום הכיפורים, כדי שלא יישן שמא יראה קרי<b>, ואם לאו</b> – אם אינו חכם היודע לדרוש בעצמו, <b>- תלמידי חכמים דורשין לפניו. אם רגיל לקרות</b> – במקרא, <b>- קורא, ואם לאו</b> – אם אינו רגיל לקרוא בעצמו, <b>- קורין לפניו. ובמה קורין לפניו? באיוב ובעזרא ובדברי הימים. זכריה בן קבוטל אומר: פעמים הרבה קריתי לפניו</b> – לפני הכוהן הגדול שאינו רגיל לקרוא, בליל יום הכיפורים, <b>בדניאל.</b><br>• • •
(ב) <big><strong>תלמוד</strong></big><br><small><b>קוראים לפני כוהן גדול בליל יום הכיפורים</b></small><br>במשנה שנינו: "ובמה קורין לפניו? באיוב ובעזרא ובדברי הימים".<br>מציעים ברייתא: <b>תני:</b> – שונה [התנא]: קורין לפניו <b>במשלי ובתילים</b> (תהילים)<b>, מפני שטעמן</b> (הסברם) <b>מפיג את השינה</b> – שעניינם של ספרים אלה קשה וצריך הסברה, ועל ידי כך תסור השינה מהכוהן הגדול<b>.</b><br>• • •
(ג) במשנה שנינו: "זכריה בן קבוטל אומר: פעמים הרבה קריתי לפניו בדניאל".<br><b>כהנא</b> (רב כהנא השני, אמורא בבלי בדור השני) <b>שאל לרב</b> (אמורא בבלי בדור הראשון, מגדולי האמוראים)<b>: מה ניתני?</b> – מה נשנה (במשנתנו)? (מה שמו המדויק של זכריה בן קבוטל הנזכר במשנה?) <b>קבוטר? קבוטל?</b> – האם יש לשנות קבוטר ברי"ש או קבוטל בלמ"ד? <b>והוה קאים מצלי</b> – והיה (רב) עומד ומתפלל (ולא היה יכול להפסיק בדיבור), <b>וחוי ליה באצבעתיה:</b> – והראה לו באצבעותיו: <b>צפר</b> – ציפור, <b>- קבוטר</b> – רב הצביע על ציפור, וכך רמז שיש לשנות קבוטר ברי"ש, שפירוש המילה קבוטר בפרסית - ציפור<b>.</b><br><br><span class="poetry indentAll"><b>בבלי יומא</b> יט,ב: מתני ליה רב חנן בר רבא לחייא בר רב קמיה דרב בפ"ה (<small>קפוטר</small>). ומחווי ליה רב בידיה בבי"ת (<small>קבוטר</small>). - ונימא ליה מימר? - קריאת שמע הווה קרי.</span><br><br><span class="mediumGrey">'קבוטר' פירושו בפרסית בינונית: יונה. גם רב כהנא וגם רב, שניהם חכמים בבליים, שהיו בקיאים בלשון הפרסית, רמזו ונרמזו שיש לשנות במשנה 'קבוטר', על פי מה שהראה-הצביע רב לרב כהנא: ציפור, יונה, היינו קבוטר. השאלה 'קבוטר' או 'קבוטל', חילוף רי"ש בלמ"ד, נפסקה לטובת הרי"ש: 'קבוטר'. אבל בבבל סיפרו את השמועה בספק שונה. הבבלים, שמכירים בלשון פרס, הבינו שמדובר ביונה, ב'קבוטר', רק נסתפק להם האם שנו 'קפוטר' בפ"א, כצורה הפרסית העתיקה, או כצורה הפרסית החדשה 'קבוטר' בבי"ת ("מסורות ארץ-ישראליות ודרכן לבבל", "קתדרה" 92, עמוד 15, הערה 51).</span><br>• • •
<h3>הלכה ז</h3>
(א) <big><strong>משנה</strong></big><br><b>ביקש</b> – הכוהן הגדול, <b>להתנמנם</b> – בליל יום הכיפורים<b>, פירחי לויה</b> – צעירי לוויים (לוויים קטנים), <b>מכין לפניו באצבע צרדה</b> – והקול הנשמע על ידי כך לא נתן לו להתנמנם<b>, ואומרים לו: אישי כהן גדול, עמוד והפג אחת על הריצפה</b> – עמוד פעם אחת יחף על הרצפה הקרה של שיש והסר ממך את השינה<b>. ומעסיקין אותו</b> – פרחי לווייה בשירה בפה, כדי שלא יתנמנם ויבוא לידי ספק קרי (פרחי לווייה לא היו מנגנים ביד אלא אומרים שירה בפה, כמו ששנינו במשנה ערכין ב,ו: אין קטן נכנס לעזרה לעבודה אלא בשעה שהלוויים עומדים בשיר (הלוויים הקטנים נכנסו לסייע ללוויים הגדולים בשעת השירה). ולא היו (הלוויים הקטנים) אומרים (מנגנים) בנבל וכינור אלא (אומרים שירה) בפה, כדי ליתן תבל בנעימה (להוסיף תבלין בנעימת הלוויים, שקול הקטנים דק וצלול, והוא מתבל ומנעים את שירת הגדולים)), <b>עד שמגיע זמן השחיטה</b> – של קורבן התמיד של השחר<b>.</b><br>• • •
(ב) <big><strong>תלמוד</strong></big><br><small><b>מכים באצבע צרדה לפני כוהן גדול</b></small><br>במשנה שנינו: "ביקש להתנמנם, פירחי לויה מכין לפניו באצבע צרדה".<br><b>רב חונה</b> (רב הונא, גדול אמוראי בבל בדור השני) <b>אמר: באצבע צרדה - בפה</b> – פרחי לווייה היו משמיעים בפיהם קול נקישת אצבע צרדה (מכניסים את האצבע האמצעית לתוך הפה ולוחצים אותה ללחי ושומטים את האצבע בחוזקה אל מחוץ לפה, וכך נשמע קול)<b>.</b><br><b>ורבי יוחנן</b> (גדול אמוראי ארץ ישראל בדור השני) <b>אמר: באצבע צרדה - ביד</b> – פרחי לווייה היו משמיעים בידם קול נקישת אצבע צרדה (לוחצים את האצבע האמצעית והאגודל זו לזו ושומטים את האצבע בחוזקה לתוך כף היד, וכך נשמע קול)<b>.</b><br>ומציעים מקור תנאי החולק על דברי חכם שהובאו לפני כן: <b>מתניתא פליגא על רבי יוחנן:</b> – המשנה (המקור התנאי, והוא הברייתא שלהלן) חלוקה על רבי יוחנן: <b>בפה</b> – פרחי לווייה היו משמיעים בפיהם קול נקישת אצבע צרדה<b>, לא בנבל ולא בכינור</b> – פרחי לווייה היו מעסיקים את הכוהן הגדול בשירה בפה ולא היו מנגנים בכלי נגינה<b>!</b><br>ומתרצים את הקושיה על ידי מתן פרשנות חדשה למקור שממנו הקשו: <b>פתר לַהּ:</b> – פותר אותה (רבי יוחנן מפרש את הברייתא): <b>נעימה הנאמרת באצבע צרדה אומרה בפה, לא בנבל ולא בכינור</b> – יש לפרש את הברייתא, שכשהיו פרחי לווייה מעסיקים את הכוהן הגדול בשירה, היתה הנעימה באצבע צרדה בפה (מכניסים את האצבע האמצעית לתוך הפה ומוציאים מן הפה מיני זמר) ולא היו מנגנים בכלי נגינה. אבל כשהיו מכים לפניו באצבע צרדה היו משמיעים קול ביד<b>.</b><br><br><span class="poetry indentAll"><b>תוספתא יומא</b> א,ט: אי זו היא אצבע צרדה? זו אצבע גדולה (<small>האצבע האמצעית</small>) של ימין. בפה, לא בנבל ולא בכינור.</span><br><br><span class="poetry indentAll"><b>בבלי יומא</b> יט,ב (תרגום): היה מראה רב הונא (<small>כיצד מכים באצבע צרדה</small>), והלך (<small>נשמע</small>) הקול בכל בית (<small>המדרש של</small>) רב.</span><br><span class="poetry indentAll">תנא: אין מעסיקים אותו לא בנבל ולא בכינור, אלא בפה.</span><br><br><small>רב הונא נזכר בקשר לאצבע צרדה בשני התלמודים.</small><br>• • •
<h3>הלכה ח</h3>
(א) <big><strong>משנה</strong></big><br><b>בכל יום תורמין את המזבח</b> – כוהן מרים את הדשן שעל המזבח (תרומת הדשן היא מצווה מיוחדת של הרמת גחלים במחתה מעל המזבח בכל יום והנחתם סמוך למזבח), <b>מקרות הגבר</b> – מזמן קריאת (קרקור) התרנגול בשחר, <b>או סמוך לו</b> – לזמן קריאת הגבר, <b>מלפניו או מאחריו, וביום הכיפורים</b> תורמין את המזבח <b>מחצות</b> – הלילה, שלפי שעבודת היום רבה, הקדימו להתחיל בחצות, כדי שיוכל הכוהן הגדול להתחיל בעבודתו מיד כשיעלה עמוד השחר ולא יצטרך למהר בעבודתו<b>, וברגלים</b> – שקורבנות הרבה קרבים בהם והדשן מרובה, תורמין את המזבח <b>מאשמורת הראשונה</b> – מסוף השליש הראשון של הלילה<b>.</b><br><b>לא היתה קרות הגבר מגעת עד שהיתה עזרה מליאה מישראל</b> – ביום הכיפורים הקדים העם לבית המקדש כדי לצפות בכוהן הגדול בשעה שעשה את עבודת היום, ונתמלאה העזרה עוד לפני קריאת הגבר (במשנה יומא נזכרו בכמה מקומות העונים אחרי הכוהן הגדול כשהזכיר את השם המפורש. במשנה יומא ז,ב נזכרו הרואים את הכוהן הגדול כשהוא קורא בתורה ביום הכיפורים והרואים את הפר והשעיר הנשרפים. על האחרונים אמרו בתוספתא יומא ג,יז: "זקיפים של כוהנים היו מעמידים סביבות המערכה, מפני דחק העם, כדי שלא יהו קופצים לראות ונופלים לתוך המדורה". - יש מפרשים שהתיאור במשנה כאן מתייחס לרגלים, וכך מפורש בבבלי יומא כ,ב, או שהוא מתייחס גם ליום הכיפורים וגם לרגלים)<b>.</b><br>• • •
(ב) <big><strong>תלמוד</strong></big><br><small><b>זמן הרמת הדשן</b></small><br>במשנה שנינו: "בכל יום תורמין את המזבח מקרות הגבר... וביום הכיפורים מחצות, וברגלים מאשמורת הראשונה".<br>מציעים תמיהה: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: לא מסתברא דלא</b> – לא מסתבר אלא (במסירה שלפנינו הגיה מגיה 'דאי לא' = שהיא אלא), <b>יום הכיפורים מאשמורת הראשונה וברגלים מחצות, שלא יבואו לידי צמאון!</b> – היפוכו של האמור במשנה מסתבר יותר, שביום הכיפורים תורמים את המזבח מאשמורת הראשונה של הלילה וברגלים מחצות הלילה, והנימוק הוא שרצוי להקדים את הרמת הדשן ביום הכיפורים שאסור בשתייה לזמן שבו הכוהנים העוסקים בהרמת הדשן ובגריפת האפר מעל המזבח עדיין אינם מגיעים למצב של צימאון, שעדיין אינם מעונים מן התענית! (אין מתרצים את התמיהה)<br><br><b>אמר רבי יוחנן</b> (גדול אמוראי ארץ ישראל בדור השני)<b>: תרומת הדשן תחילת עבודה של מחר היא, וצריך לקדש ידיו ורגליו מן הכיור המשוקע במים</b> – אף על פי שהרמת הדשן שעל המזבח נעשית בלילה, וכוהן שרחץ את ידיו ואת רגליו ממי הכיור ביום אינו צריך לרחוץ שוב בלילה לפני עבודתו בלילה, כגון הקטר חלבים ואימורים, אבל הכוהן שמרים את הדשן צריך לפני עבודתו לרחוץ שוב את ידיו ואת רגליו ממי הכיור בעוד הכיור משוקע במים, שהיה משוקע בלילה במי מקווה כדי שלא ייפסלו מימיו בלינה, והטעם הוא שהרמת הדשן נחשבת תחילת העבודה של היום הבא ולא סוף העבודה של היום הקודם, וכוהן צריך לרחוץ את ידיו ואת רגליו ממי הכיור לפני עבודתו ביום (מימרה זו מובאת בירושלמי להלן ב,א)<b>.</b><br>• • •<br><big><strong>תלמוד</strong></big><br><small><b>זמן הרמת הדשן</b></small><br>במשנה שנינו: "בכל יום תורמין את המזבח מקרות הגבר... וביום הכיפורים מחצות, וברגלים מאשמורת הראשונה".<br>מציעים תמיהה: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: לא מסתברא דלא</b> – לא מסתבר אלא (במסירה שלפנינו הגיה מגיה 'דאי לא' = שהיא אלא), <b>יום הכיפורים מאשמורת הראשונה וברגלים מחצות, שלא יבואו לידי צמאון!</b> – היפוכו של האמור במשנה מסתבר יותר, שביום הכיפורים תורמים את המזבח מאשמורת הראשונה של הלילה וברגלים מחצות הלילה, והנימוק הוא שרצוי להקדים את הרמת הדשן ביום הכיפורים שאסור בשתייה לזמן שבו הכוהנים העוסקים בהרמת הדשן ובגריפת האפר מעל המזבח עדיין אינם מגיעים למצב של צימאון, שעדיין אינם מעונים מן התענית! (אין מתרצים את התמיהה)<br><br><b>אמר רבי יוחנן</b> (גדול אמוראי ארץ ישראל בדור השני)<b>: תרומת הדשן תחילת עבודה של מחר היא, וצריך לקדש ידיו ורגליו מן הכיור המשוקע במים</b> – אף על פי שהרמת הדשן שעל המזבח נעשית בלילה, וכוהן שרחץ את ידיו ואת רגליו ממי הכיור ביום אינו צריך לרחוץ שוב בלילה לפני עבודתו בלילה, כגון הקטר חלבים ואימורים, אבל הכוהן שמרים את הדשן צריך לפני עבודתו לרחוץ שוב את ידיו ואת רגליו ממי הכיור בעוד הכיור משוקע במים, שהיה משוקע בלילה במי מקווה כדי שלא ייפסלו מימיו בלינה, והטעם הוא שהרמת הדשן נחשבת תחילת העבודה של היום הבא ולא סוף העבודה של היום הקודם, וכוהן צריך לרחוץ את ידיו ואת רגליו ממי הכיור לפני עבודתו ביום (מימרה זו מובאת בירושלמי להלן ב,א)<b>.</b><br>• • •
<h2>פרק ב</h2>
<h3>הלכה א</h3>
(א) <big><strong>משנה</strong></big><br><b>בראשונה</b> – בתחילה<b>, כל מי</b> – כל כוהן מבית האב שעובד באותו היום, <b>שהוא רוצה לתרום את המזבח</b> – להרים את הדשן שעל המזבח (תרומת הדשן היא מצווה מיוחדת של הרמת גחלים במחתה מעל המזבח בכל יום והנחתם סמוך למזבח), <b>תורם</b> – ולא הגרילו, שכל העבודות שבמקדש היו מתחלקות בגורל, ועבודה זו מתוך שהיו צריכים להשכים לה, חששו שאם יגרילו לא יהיו כוהנים הרבה קופצים עליה, ולכן לא תיקנו לה גורל<b>. בזמן שהן מרובין</b> – הכוהנים שהם רוצים לתרום את הדשן<b>, רצין ועולין בכבש</b> – רצים מרחק מסוים עד שמגיעים לכבש של המזבח ועולים על הכבש בריצה<b>, וכל הקודם את חבירו לתוך ארבע אמות</b> – הראשון שמגיע לתוך ארבע אמות העליונות של הכבש סמוך למזבח, <b>זכה</b> – לתרום את הדשן<b>.</b><br><b>אם היו שנים שווין</b> – שנכנסו לתוך ארבע האמות כאחד<b>, הממונה</b> – המסדיר את עבודת הכוהנים במקדש, <b>אומר להן</b> – לשניהם<b>: הצביעו</b> – הוציאו אצבעות, כדי למנות אותן<b>. ומה הן מוציאין</b> – כשהם מצביעים<b>? אחת</b> – אצבע אחת, <b>או שתים</b> – שתי אצבעות (השניים מסכימים ביניהם, שאם סך מספר האצבעות שיוציאו שניהם יהיה זוגי - יזכה האחד, ואם הסך יהיה אי זוגי - יזכה האחר. והממונה אומר לשניהם להוציא אצבעות, והם יכולים להוציא אצבע אחת או שתיים, ומונים את סכום האצבעות שהוציאו, והזוכה בתרומת הדשן הוא מי שסכום האצבעות מתאים למה שהסכימו ביניהם)<b>, ואין מוציאין אגודל במקדש</b> – מפני הרמאים (מבואר להלן)<b>.</b><br><b>מעשה שהיו שנים שווין רצין ועולין בכבש</b> – שני כוהנים רצו כאחד בשווה, כדי לזכות בתרומת הדשן<b>, ודחף אחד מהן את חבירו ונשברה רגלו. וכשראו בין דין שהן באין לידי סכנה</b> – על ידי הריצה בכבש<b>, התקינו שלא יהו תורמין את המזבח</b> – שלא יזכה כוהן בתרומת הדשן, <b>אלא בפייס</b> – בהגרלה שבה משתתפים הכוהנים שהם רוצים לתרום את הדשן, ולא היו מתחרים בריצה<b>.</b><br><b>ארבעה פייסות היו שם</b> – במקדש בכל יום, שכל העבודות שבמקדש היו נעשות על ידי הגרלה<b>, זה הפייס הראשון</b> – הפייס של תרומת הדשן היה הראשון<b>.</b><br>• • •<br>
(ב) <big><strong>תלמוד</strong></big><br><small><b>בראשונה לא קבעו פייס לתרומת הדשן</b></small><br>במשנה שנינו: <b>"בראשונה, כל מי שהוא רוצה לתרום את המזבח</b> תורם<b>".</b><br>מציעים קושיה על המשנה: <b>רבי מנא</b> (השני, מגדולי אמוראי ארץ ישראל בדור החמישי) <b>בעי</b> – שואל (מקשה)<b>: ולמה לא קבעו פייס לתרומת הדשן?</b> – מדוע לא תיקנו כבר בראשונה גורל להרמת הדשן? <b>איתא חמי:</b> – בוא [ו]ראה: <b>שחיטה כשירה בזר</b> – אדם מישראל שאינו כוהן כשר לשחוט קורבן<b>, ואת אמר:</b> – ואתה אומר: <b>יש לה פייס</b> – תיקנו פייס לשחיטת קורבן התמיד (משנה להלן ב,ג)<b>; תרומת הדשן אסורה בזר</b> – אדם מישראל שאינו כוהן אסור להרים את הדשן שעל המזבח, כאמור להלן<b>, ואת אמר:</b> – ואתה אומר: <b>אין לה פייס</b> – לא תיקנו פייס להרמת הדשן, אלא כל הרוצה לתרום תורם<b>?!</b> – הרי אם תיקנו פייס לשחיטה שאינה עבודה חשובה, שהיא כשירה בזר, בוודאי שהיה להם לתקן פייס להרמת הדשן שהיא עבודה חשובה, שהיא אסורה בזר!<br>ומתרצים את הקושיה: <b>חזר רבי מנא ואמר</b> – לתרץ את הקושיה שהוא עצמו הקשה<b>: שחיטה אינא כשירה אלא ביום</b> – ואף אם יתקנו פייס לשחיטה, יהיו כוהנים הרבה שקופצים עליה<b>, אבל תרומת הדשן כשירה כל הלילה</b> – ואם יתקנו פייס להרמת הדשן, לא יהיו כוהנים הרבה שקופצים עליה, כמוסבר להלן<b>. אם אומר את</b> (אתה)<b>: יפיס - אף</b> (הרי) <b>הוא אינו משכים על הספק</b> – הואיל והרמת הדשן נעשית בעלות השחר וצריכים להשכים לה, חששו שאם יתקנו פייס לא ירצו כוהנים הרבה לוותר על השינה בשעה זו ולהטריח עצמם להשכים מספק שמא יזכו בה, שהרי הזכייה בה אינה תלויה במי שמשתתף בפייס, ולכן בראשונה קבעו שכל כוהן הרוצה לתרום תורם, ותיקנו שבזמן שהם מרובים רצים ועולים בכבש וכל הקודם את חברו זוכה, כדי שיהיו כוהנים הרבה שקופצים עליה, שכן בדרך זו הזכייה בה תלויה במי שמשתתף בריצה (ואחרי שראו שבאים לידי סכנה על ידי הריצה על הכבש, תיקנו פייס גם להרמת הדשן, כמו ששנינו בהלכה ב)<b>.</b><br><br>ושואלים: <b>מאי</b> (צריך לומר: '<b>מה</b>') <b>חמית מימור כן?</b> – מה ראית לומר כך? (מה הטעם שתרומת הדשן כשרה כל הלילה?)<br>ומשיבים: בדיני העולה נאמר: <b>"</b>זֹאת תּוֹרַת הָעֹלָה, הִוא הָעֹלָה עַל מוֹקְדָה עַל הַמִּזְבֵּחַ <b>כָּל הַלַּיְלָה</b> עַד הַבֹּקֶר<b>"</b> (ויקרא ו,ב) – קורבנות העולה המוקרבים במשך היום נשארים על מקומם על המזבח במשך כל הלילה, <b>"</b>וְלָבַשׁ הַכֹּהֵן מִדּוֹ בַד, וּמִכְנְסֵי בַד יִלְבַּשׁ עַל בְּשָׂרוֹ, <b>וְהֵרִים</b> אֶת הַדֶּשֶׁן אֲשֶׁר תֹּאכַל הָאֵשׁ אֶת הָעֹלָה עַל הַמִּזְבֵּחַ<b>"</b> (ויקרא ו,ג) – כוהן לובש את בגדי הכהונה שלו ומרים את האפר שנשאר משריפת העולה (חכמינו פירשו את הכתוב לעניין תרומת הדשן), <b>- מיכן</b> (מכאן) <b>לתרומת הדשן שהיא כשירה כל הלילה</b> – יש ללמוד מכאן שהרמת הדשן כשרה כל הלילה, כי המילים "כל הלילה" מוסבות גם על המילה "והרים" שכתובה סמוך לה<b>.</b><br><br><span class="poetry indentAll"><b>בבלי יומא</b> כב,א: והא (<small>תרומת הדשן</small>) מעיקרא מאי טעמא לא תקינו להו רבנן פייסא? - מעיקרא סבור: כיוון דעבודת לילה היא, לא חשיבא להו (<small>לכוהנים</small>) ולא אתו (<small>כוהנים מרובים,</small> <small>ואין צורך לעשות פייס ביניהם</small>). כיוון דחזו דקא אתו, וקא אתו נמי לידי סכנה (<small>על ידי הריצה על הכבש</small>), תקינו להו פייסא.</span><br><span class="poetry indentAll">איכא דאמרי: מעיקרא סבור: כיוון דאיכא אונס שינה (<small>שקשה לכוהנים להתעורר משנתם</small>), לא אתו. כיוון דחזו דקא אתו, וקא אתו נמי לידי סכנה, תקינו להו רבנן פייסא.</span><br><br><span class="mediumGrey">לבבלי מייצגת המשנה (בהלכה א ובהלכה ב) שלוש תקופות. בתקופה ראשונה חשבו "לא חשיבא להו ולא אתו" ואין צורך לתקן להם פייס, ומי שירצה יבוא ויתרום. אחר כך ראו שבאים ("חזו דקא אתו"), תיקנו ("בזמן שהם מרובים") "רצים ועולים בכבש". ובסוף ראו "קא אתו נמי לידי סכנה", תיקנו להם פייס ("מקורות ומסורות", מועד ג, עמוד מ, הערה 1).</span><br><span class="mediumGrey">יש שהבינו שדברי רבי מנא בירושלמי הם דברי איכא דאמרי שבבבלי. אומנם יש הבדל ביניהם. לפי איכא דאמרי שבבבלי, חשבו החכמים מקודם שאין צורך כלל בפייס. אונס שינה יגרום שלא יבואו הרבה כוהנים. אחר כך ראו שטעו "דקא אתו וקא אתו נמי לידי סכנה", תיקנו להם פייס. ואילו לפי רבי מנא בירושלמי, ידעו החכמים גם מקודם שיבואו הכוהנים ויש צורך בפייס, אלא שחששו שאם יתקנו להם פייס, לא ישכימו על הספק, ואחרי שראו שבאים לידי סכנה, שינו את דעתם ותיקנו להם פייס, אף על פי שעל ידי זה ימעטו לבוא.</span><br><span class="mediumGrey">מן המשנה משמע כירושלמי, שלא היה שינוי במצב מ"בראשונה" ועד שתיקנו "שלא יהו תורמים את המזבח אלא בפייס". ואילו לבבלי היה עוד שינוי, מקודם חשבו שלא יבואו הכוהנים ואחר כך ראו שבאו (שם, עמוד מב).</span><br>• • •
(ג) <small><b>זר שעבד במקדש</b></small><br>מביאים מחלוקת אמוראים: <b>זר שתרם</b> – אדם מישראל שאינו כוהן שהרים את הדשן שעל המזבח, <b>- רבי יוחנן</b> (גדול אמוראי ארץ ישראל בדור השני) <b>אמר: חייב</b> – מיתה בידי שמיים, כמו בשאר עבודות שזר עבד במקדש<b>. רבי שמעון בן לקיש</b> (מגדולי אמוראי ארץ ישראל בדור השני) <b>אמר: פטור</b> – ממיתה<b>.</b><br>ומציעים את טעמיהם של האמוראים: <b>מה טעמא דרבי שמעון בן לקיש?</b> – מה הטעם (המקור בכתוב) של רבי שמעון בן לקיש? <b>"עֲבֹדַת מַתָּנָה</b> אֶתֵּן אֶת כְּהֻנַּתְכֶם, וְהַזָּר הַקָּרֵב יוּמָת" (במדבר יח,ז) – אתם הכוהנים עובדים עבור מתנות הכהונה שאתם מקבלים, ומי שאינו כוהן המתקרב לעסוק בעבודת הכוהנים יהיה חייב עונש מיתה בידי שמיים; ויש לדרוש מהמילים "עבודת מתנה": <b>- יצא</b> – היה מחוץ לכלל, <b>זה שהוא בהרמה</b> – הרמת הדשן אינה נכללת בכלל העבודות שזר שעבד אותן חייב עליהן מיתה, שזר חייב מיתה רק על עבודה של נתינה על המזבח ולא על עבודה של סילוק והסרה מעל המזבח, ולכן זר שהרים את הדשן - פטור ממיתה<b>.</b><br><b>מה טעמא דרבי יוחנן?</b> – מה הטעם (המקור בכתוב) של רבי יוחנן? <b>"</b>וְאַתָּה וּבָנֶיךָ אִתְּךָ תִּשְׁמְרוּ אֶת כְּהֻנַּתְכֶם <b>לְכָל דְּבַר הַמִּזְבֵּחַ"</b> (במדבר יח,ז) – אתם הכוהנים תעשו בעצמכם את העבודות המסורות לכוהנים הקשורות למזבח; ויש לרבות מהמילים "לכל דבר המזבח" שזר חייב מיתה על כל עבודה הקשורה למזבח וגם על עבודה של סילוק והסרה מעל המזבח, ולכן זר שהרים את הדשן - חייב מיתה<b>.</b><br><br>מביאים מחלוקת אמוראים נוספת ומציעים קשר בין שתי המחלוקות.<br><b>רבי יוסי בירבי בון</b> (מגדולי אמוראי ארץ ישראל בדור החמישי) אמר <b>בשם רב</b> (אמורא בבלי בדור הראשון, מגדולי האמוראים)<b>: ארבע עבודות שהכהן מתחייב עליהן מבחוץ</b> – שאפילו כוהן, אם עבד אותן חוץ למקדש - חייב עליהן מיתת כרת, <b>זר מתחייב עליהן מבפנים</b> – זר, אם עבד אותן במקדש - חייב עליהן מיתה בידי שמיים. אבל על שאר העבודות שאפילו הכוהן אינו מתחייב עליהם בחוץ אין זר מתחייב עליהן בפנים<b>. ואי זו זו?</b> – איזו עבודה היא מארבע העבודות הללו? <b>זו הקטרה</b> – של חלבים ואברים של הקורבנות על המזבח ושל קטורת על המזבח הפנימי, <b>וזריקה</b> – של דם הקורבנות על המזבח, <b>וניסוך המים והיין</b> – על המזבח (הקשר בין העבודות שמתחייבים עליהן בחוץ ובין העבודות שזר מתחייב עליהן בפנים עולה גם מהמשנה זבחים יד,ג המונה עבודות שאין חייבים עליהן בחוץ וגם אין חייבים עליהן משום זרות בפנים)<b>.</b><br><b>ואתיא</b> – ו[המימרה של רב] באה (הולכת) <b>כרבי שמעון בן לקיש</b> – שאמר שזר שהרים את הדשן - פטור ממיתה, שכן הרמת הדשן אינה עבודה שהכוהן מתחייב עליה בחוץ, ולכן אין זר מתחייב עליה בפנים<b>.</b><br><b>לוי</b> (לוי בן סיסי, בדור המעבר שבין התנאים לאמוראים) <b>אמר: אפילו לתרומת הדשן</b> – זר חייב מיתה גם על הרמת הדשן<b>.</b><br><b>ואתיא</b> – ו[המימרה של לוי] באה (הולכת) <b>כרבי יוחנן</b> – שאמר שזר שהרים את הדשן - חייב מיתה<b>.</b><br><br><span class="poetry indentAll"><b>בבלי יומא</b> כד,א: אמר רב: ארבע עבודות זר חייב עליהן מיתה: זריקה, והקטרה, וניסוך היין, וניסוך המים. ולוי אמר: אף תרומת הדשן. וכן תני לוי במתניתיה: אף תרומת הדשן.</span><br><span class="poetry indentAll">מאי טעמא דרב? דכתיב: "ואתה ובניך איתך תשמרו את כהונתכם לכל דבר המזבח ולמבית לפרוכת ועבדתם, עבודת מתנה אתן את כהונתכם, והזר הקרב יומת". "עבודת מתנה" (<small>שיש בה נתינה</small>) - ולא עבודת סילוק (<small>כמו תרומת הדשן</small>), "ועבדתם" - עבודה תמה (<small>עבודה שגומרת את המעשה</small>), ולא עבודה שיש אחריה עבודה (<small>כמו קבלת הדם והולכתו</small>).</span><br><span class="poetry indentAll">ולוי? רבי רחמנא "לכל דבר המזבח".</span><br><br><b>חתה גחלים</b> – זר שגרף ואסף במחתה גחלים בוערות מעל המזבח (עבודה שהיא חלק מתרומת הדשן), <b>- תפלוגתא דרבי יוחנן ודרבי שמעון בן לקיש</b> – המחלוקת של רבי יוחנן ורבי שמעון בן לקיש (דינו של זר שחתה גחלים נתון במחלוקת האמוראים בעניין זר שהרים דשן)<b>.</b><br><b>הוציא שאר הדשן</b> – זר שהוציא את הדשן שנשאר על המזבח אחרי הרמת הדשן אל מחוץ למחנה (עבודה שנעשית לאחר הרמת הדשן), <b>- תפלוגתא דרבי יוחנן ודרבי שמעון בן לקיש</b> – המחלוקת של רבי יוחנן ורבי שמעון בן לקיש (דינו של זר שהוציא את שאר הדשן נתון במחלוקת האמוראים בעניין זר שהרים דשן, שכן גם זו עבודה של סילוק והסרה מעל המזבח כמו הרמת הדשן)<b>.</b><br>ומציעים קשר בין דעת רבי יוחנן לדעה אחת ומנגידים אותה לדעה אחרת: <b>אתיא כמאן דאמר:</b> – [הדעה של רבי יוחנן] באה (הולכת) כמי שאומר: בדיני העולה נאמר: <b>"</b>וּפָשַׁט אֶת בְּגָדָיו וְלָבַשׁ בְּגָדִים <b>אֲחֵרִים</b> וְהוֹצִיא אֶת הַדֶּשֶׁן אֶל מִחוּץ לַמַּחֲנֶה אֶל מָקוֹם טָהוֹר<b>"</b> (ויקרא ו,ד) – הכוהן פושט את בגדי הכהונה ולובש בגדים אחרים, ומוציא את הדשן שנשאר על המזבח אחרי הרמת הדשן אל מקום שהוא מחוץ למחנה (ובימי הבית - מחוץ לירושלים); ויש ללמוד מהמילה "אחרים": <b>- פחותים מהן</b> – בהוצאת הדשן אל מחוץ למחנה הכוהן לובש בגדים שהם פחותים בערכם מבגדי הכהונה הרגילים, שכן הוצאת הדשן עלולה ללכלך את בגדי הכהונה הרגילים. - לדעה זו אין כתוב המלמד שכוהן בעל מום כשר להוציא את הדשן, ולכן גם זר אינו כשר להוציא את הדשן. הרי שדעת רבי יוחנן שזר שהוציא את הדשן חייב מיתה תואמת לדעה זו<b>. ברם כמאן דאמר:</b> – אבל כמי שאומר: <b>"אֲחֵרִים" - לרבות בעלי מומין</b> – מילה זו מלמדת שיש לכלול בתוך הכלל גם כוהנים בעלי מומים, שהם כשרים להוציא את הדשן<b>, היא זר היא בעל מום</b> – לדעה זו גם זר כשר להוציא את הדשן כמו כוהן בעל מום. - הרי שדעת רבי יוחנן שזר שהוציא את הדשן חייב מיתה מנוגדת לדעה זו<b>.</b><br><br><span class="poetry indentAll"><b>ספרא</b> "צו" פרשה א: "ופשט" "ולבש" - יכול כמצוות יום הכיפורים יהא פושט ולובש! תלמוד לומר: "בגדיו" "בגדים" - הקיש בגדים שהוא פושט לבגדים שהוא לובש. מה בגדים שלובש - ראויים למלאכתם, אף בגדים שפושט - ראויים למלאכתם. אם כן, למה נאמר "אחרים"? פחותים מהם. - רבי אליעזר אומר: "אחרים והוציא את הדשן" - לימד על בעלי מומים שהם כשירים להוציא את הדשן.</span><br><br><span class="poetry indentAll"><b>בבלי יומא</b> כג,ב: תנו רבנן: "ופשט" "ולבש" - שומע אני כדרך שכוהן גדול עושה ביום הכפורים, שפושט בגדי קודש ולובש בגדי חול. תלמוד לומר: "ופשט את בגדיו ולבש בגדים אחרים" - מקיש בגדים שלובש לבגדים שפושט. מה להלן (<small>בגדים שפושט</small>) - בגדי קודש (<small>שהרי הרים בהם את הדשן</small>), אף כאן (<small>בגדים שלובש להוציא בהם את הדשן</small>) - בגדי קודש. אם כן, מה תלמוד לומר "אחרים"? פחותים מהם. - רבי אליעזר אומר: "אחרים והוציא" - לימד על כוהנים בעלי מומים שכשרים להוציא את הדשן.</span><br><br><small>הירושלמי מרמז למחלוקת תנא קמא ורבי אליעזר המפורשת בספרא ובבבלי.</small><br><br><b>הכל מודין בזר שסידר מערכה של עצים שהוא חייב</b> – גם רבי שמעון בן לקיש מסכים שזר שסידר מערכה של עצים על המזבח שהוא חייב מיתה, כיוון שזו עבודה של נתינה על המזבח<b>.</b><br>ומצמצמים את תחולת הקביעה: <b>אמר רבי זעורא</b> (רבי זירא, מגדולי אמוראי ארץ ישראל בדור השלישי)<b>: ובלבד שני גיזירי עצים</b> – זר שסידר מערכה של עצים על המזבח חייב מיתה רק אם הוסיף שני גיזרי עצים על המערכה<b>, שהכתוב מזהיר עליהן לעבודת כהונה:</b> נאמר בקורבן העולה: <b>"וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ וְעָרְכוּ עֵצִים</b> עַל הָאֵשׁ<b>"</b> (ויקרא א,ז) – הכוהנים כבר נתנו אש על המזבח, וכבר סידרו עצים על הגחלים (כתוב זה אינו המשך לעבודת העולה, שאין מביאים אש חדשה ועצים חדשים בשביל כל עולה ועולה). - מן הכתוב משמע שכבר יש אש על המזבח, ואף על פי כן צריך להוסיף שני גיזרי עצים על האש (מיעוט "עצים" שניים). הכתוב הזה מזהיר על הוספת שני גיזרי עצים על המערכה שעבודה זו צריכה להיעשות על ידי הכוהנים, אך אין כתוב שמזהיר על סידור מערכה של עצים על המזבח שעבודה זו צריכה להיעשות על ידי הכוהנים. ולכן זר שסידר מערכה של עצים על המזבח - אינו חייב מיתה, ורק זר שהוסיף שני גיזרי עצים על המערכה - חייב מיתה (מן הכתוב "וְהָאֵשׁ עַל הַמִּזְבֵּחַ תּוּקַד בּוֹ לֹא תִכְבֶּה, וּבִעֵר עָלֶיהָ הַכֹּהֵן עֵצִים בַּבֹּקֶר בַּבֹּקֶר" (ויקרא ו,ה) למדים שמוסיפים שני גיזרי עצים על המערכה בבוקר. ומן הכתוב "וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ וְעָרְכוּ עֵצִים עַל הָאֵשׁ" (ויקרא א,ז) למדים שמוסיפים שני גיזרי עצים על המערכה בין הערביים. ראה ספרא דיבורא דנדבה פרשה ד; בבלי יומא כו,ב)<b>.</b><br><br><span class="poetry indentAll"><b>בבלי יומא</b> כד,ב: אמר רבי אסי אמר רבי יוחנן: זר שסידר שני גיזירי עצים - חייב.</span><br><br><small>בבבלי שם אמרו, שבסידור שני גזירי עצים נחלקו אמוראים: רב סובר שאין הזר חייב עליו מיתה, מפני שאינה עבודה תמה, לפי שיש אחריה סידור אברי התמיד ושם סידור אחד הוא, ורבי יוחנן סובר שזר שסידר שני גזירי עצים חייב, מפני שעבודה תמה היא, וסידור האברים תחילת סידור אחר הוא.</small><br>• • •
(ד) <small><b>הצתת האש בראש המזבח</b></small><br>מציעים ברייתא: <b>תני:</b> – שונה [התנא]: <b>אמר רבי יהודה</b> (בר אלעאי, מגדולי התנאים בדור הרביעי)<b>: מניין להצתת האליתא</b> – הדלקת גזירי עצים קטנים וקיסמים דקים, שבהם מדליקים את גזירי העצים הגדולים של המערכה שעל המזבח, <b>שלא תהא אלא בכהן כשר</b> – שאינו חלל ואינו בעל מום, <b>ובכלי שרת</b> – שהוא לבוש בגדי כהונה<b>? תלמוד לומר</b> (הכתוב מלמד לומר)<b>: "וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ"</b> (ויקרא א,ז) – ולמדים בגזירה שווה, שעבודה שנאמר בה "הכוהן" או "הכוהנים" צריכה להיעשות בכוהן כשר ובכלי שרת (ראה ספרא דיבורא דנדבה פרשה ד ותוספתא זבחים א,ח ובבלי זבחים יג,א לעניין קבלת הדם. - כלי שרת הם כלים שמשרתים בהם במקדש, וגם בגדי כהונה נקראים כלי שרת)<b>.</b><br><b>אמר רבי שמעון</b> (בן יוחאי, תנא בדור הרביעי)<b>: וכי עלת</b> (עלתה) <b>על לב שהזר קרב על גבי המזבח?</b> – האם היה עולה על הדעת שמי שאינו כוהן עולה על המזבח להדליק את האש, שהכתוב נצרך לומר שרק כוהן מדליק את האש?! והרי זר אינו רשאי לבוא למזבח ולעבוד עליו, וממילא כל עבודה שהיא במזבח בהכרח נעשית על ידי כוהן בלבד! <b>אם כן</b> – שאין הכתוב נצרך לומר שרק כוהן מדליק את האש<b>, למה נאמר: "וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ"</b> (ויקרא א,ז)<b>? לימד על הצתת האש שלא תהא אלא בראשו של</b> <small>ה</small><b>מזבח</b> – הכתוב מלמד שהכוהן עולה על המזבח ושם מדליק את גזירי העצים הקטנים ומדליק בהם את גזירי העצים הגדולים, ואינו מדליק את גזירי העצים הקטנים לפני שהוא עולה על המזבח ומעלה אותם למזבח<b>.</b><br><br><small>רבי יהודה סובר, שאף אם הצתת האליתא אינה בראש המזבח, צריכה כוהן כשר וכלי שרת, מפני שהיא הכשר עבודה, כלומר, הכשר הבערת עצי המערכה. ורבי שמעון החולק סבור, שאין הכשר עבודה כעבודה ממש, אלא שהצתת האליתא צריכה להיות בראש המזבח.</small><br><br>ומציעים קושיה ממקור תנאי על דעת רבי יהודה: <b>התיבון:</b> – השיבו (הקשו): <b>והא כתיב:</b> – והרי כתוב: <b>"וְהָאֵשׁ עַל הַמִּזְבֵּחַ תּוּקַד בּוֹ לֹא תִכְבֶּה"</b> (ויקרא ו,ה) – יש הכרח שהאש על המזבח תבער כל הזמן ולא תכבה; ויש לדרוש מן המילה "בו": <b>- מיכן</b> (מכאן) <b>להצתת האש שלא תהא אלא בראשו של</b> <small>ה</small><b>מזבח</b> – הכתוב מלמד שהאש תודלק על ראש המזבח דווקא, ושלא יביאו אש מלמטה אל ראש המזבח<b>; דברי רבי יהודה! מחלפה שיטתיה דרבי יהודה!</b> – מוחלפת שיטתו של רבי יהודה! (דבריו במקום אחד סותרים את דבריו במקום אחר!) - ומפרטים את תוכן הסתירה: <b>תמן היא</b> (נראה שצריך לומר: '<b>תמן הוא אמר:</b>' (היא < ה' א' =הוא אמר)) – שם (בברייתא המוצעת לעיל) הוא אומר: <b>צריכה כהן כשר</b> – רבי יהודה לומד מהכתוב שהדלקת האש צריכה להיעשות בכוהן כשר<b>, וכא הוא</b> (נראה שצריך לומר: '<b>וכא הוא אמר:</b>' (הוא < ה' א' =הוא אמר)) – וכאן (במקור התנאי המוצע כאן) הוא אומר: <b>אינה צריכה כהן כשר</b> – רבי יהודה לומד מהכתוב שהדלקת האש צריכה להיות בראש המזבח, וכיוון שבכתוב הזה לא נזכר כוהן, הרי שהדלקת האש אינה צריכה להיעשות בכוהן כשר<b>?!</b><br>ומתרצים את הקושיה: <b>אמר רבי תנחום בר יודן</b> (אמורא ארץ ישראלי שלא ידוע זמנו)<b>: מה את שמע מינה?</b> – מה אתה שומע (לומד) ממנה? (כיצד אפשר להסיק מהמקור התנאי המוצע כאן שהדלקת האש אינה צריכה להיעשות בכוהן כשר?) <b>נֹאמַר: בראש המזבח וזר?!</b> (בתמיהה) – האם אפשר לומר שהדלקת האש צריכה להיות בראש המזבח והיא כשרה בזר?! הרי ודאי שמאחר שהדלקת האש צריכה להיות בראש המזבח, בהכרח היא צריכה להיעשות בכוהן כשר, שהרי זר אינו רשאי לעלות על המזבח. נמצא ששיטתו של רבי יהודה אינה מוחלפת.<br><br><span class="poetry indentAll"><b>ספרא</b> דיבורא דנדבה פרשה ד: אמר רבי יהודה: מניין להצתת האליתא שלא תהא אלא בכוהן כשר ובכלי שרת? תלמוד לומר: "ונתנו בני אהרן הכוהן אש על המזבח". - אמר רבי שמעון: וכי עלת על לב שהזר קרב על גבי המזבח? אם כן, למה נאמר: "ונתנו בני אהרן הכוהן אש על המזבח"? לימד על הצתת האש שלא תהא אלא בראשו של מזבח.</span><br><br><span class="poetry indentAll"><b>ספרא</b> "צו" פרשה א: אמר רבי יהודה: מניין להצתת האש שלא תהא אלא בראשו של מזבח? תלמוד לומר: "והאש על המזבח תוקד בו".</span><br><br><span class="poetry indentAll"><b>בבלי יומא</b> מה,א: תניא: רבי יהודה אומר: מניין להצתת האליתא שלא תהא אלא בראשו של מזבח? תלמוד לומר: "והאש על המזבח תוקד בו".</span><br><span class="poetry indentAll">תניא: "ונתנו בני אהרן הכוהן אש על המזבח" - לימד על הצתת האליתא שלא תהא אלא בכוהן כשר ובכלי שרת; דברי רבי יהודה. - אמר לו רבי שמעון: וכי תעלה על דעתך שזר קרב לגבי מזבח? אלא לימד על הצתת האליתא שלא תהא אלא בראשו של מזבח.</span><br>• • •
(ה) <small><b>תרם והפריחתו הרוח</b></small><br>מביאים מחלוקת אמוראים: <b>תרם והפריחתו הרוח</b> – הרים כוהן את הדשן שעל המזבח (הרים גחלים במחתה מעל המזבח כשיעור מלוא הקומץ) והניח אותו סמוך למזבח, ופיזרה הרוח את הדשן כשהניח אותו, <b>- תפלוגתא דרבי יוחנן</b> (גדול אמוראי ארץ ישראל בדור השני) <b>ודרבי חנינה</b> (בר חמא, אמורא ארץ ישראלי בדור הראשון) – המחלוקת של רבי יוחנן ורבי חנינה (דינו של תרם והפריחתו הרוח נתון במחלוקת האמוראים בעניין דומה המוצעת להלן)<b>. דאמר רבי חנינה: קומץ שנתנו על גבי האישים והפריחתו הרוח</b> – לקח כוהן מלוא כף ידו הקמוצה מן הסולת של קורבן מנחה ונתן את הקומץ (החלק מן הסולת שלקח בכף ידו) על האש שעל המזבח, ופיזרה הרוח את הקומץ כשנתן אותו על האש, <b>- בפריחה האחרונה</b> (צריך לומר: '<b>בפרידה הראשונה</b>' ("שערי תורת ארץ ישראל")) – משעה שאחזה האש בגרגיר הראשון של הקומץ, <b>נתכפרו הבעלים ויצאו השיריים ידי מעילה</b> – התכפר חטאו של האדם שהביא את המנחה, ואין דין מעילה בשיירי המנחה והותרו באכילה לכוהנים<b>. רבי יוחנן אמר: משיאחוז האור ברובו</b> – רק אם תבער האש ברוב הקומץ, יתכפרו הבעלים וייצאו השיריים מידי מעילה. - וכן בתרומת הדשן: לדעת רבי חנינה, תרם והפריחתו הרוח - יצא ידי חובת הרמת הדשן משעה שהניח את הגרגיר הראשון של הדשן סמוך למזבח. ולדעת רבי יוחנן, יצא ידי חובת הרמת הדשן רק אם הניח את רובו של הדשן סמוך למזבח<b>.</b><br>ומציעים בעיה: <b>מהו</b> – מה פירוש <b>ברובו</b> – שאמר רבי יוחנן בעניין קומץ שהפריחתו הרוח<b>? ברובו של</b> <small>ה</small><b>קומץ או ברוב כל פרידה ופרידה אתאמרת</b> – נאמרה<b>?</b> – האם כוונתו שתאחז האש ברוב הגרגירים של הקומץ, או שמא כוונתו שתאחז האש ברוב כל אחד ואחד מהגרגירים של הקומץ ואין די שתאחז האש ברובו של הקומץ?<br>ופותרים את הבעיה בהצעת מסורת המיוחסת לרבי יוחנן: <b>אתא</b> – בא <b>רבי חזקיה</b> (אמורא ארץ ישראלי בדור הרביעי) [ואמר בשם] <b>רבי יונה</b> (מגדולי אמוראי ארץ ישראל בדור הרביעי) [שאמר בשם] <b>רבי בא</b> (רבי אבא, אמורא בדור השלישי) [שאמר בשם] <b>רבי חייה</b> (בר אבא, אמורא ארץ ישראלי בדור השלישי) [שאמר] <b>בשם רבי יוחנן: ברוב כל פרידה ופרידה איתאמרת</b> – נאמרה<b>.</b><br><br><span class="poetry indentAll"><b>בבלי מנחות</b> כו,ב: איתמר: קומץ מאימתי מתיר שיריים (<small>של המנחה</small>) באכילה (<small>לכוהנים</small>)? רבי חנינא אמר: משמשלה בו האור (<small>משהתחילה האש לאחוז בו</small>). רבי יוחנן אמר: משתיצת בו האור ברובו (<small>משתבער האש ברובו</small>).</span><br><br><small>מחלוקת רבי חנינא ורבי יוחנן בעניין קומץ של מנחה שווה בשני התלמודים.</small><br>• • •
(ו) <small><b>תרם חצאים</b></small><br>מביאים מחלוקת אמוראים: <b>תרם חֲצָיִים</b> (במסירה שלפנינו הגיה מגיה בטעות: 'חצייה') – הרים כוהן את הדשן שעל המזבח לחצאים (הרים גחלים במחתה מעל המזבח וחזר והרים. שיעור תרומת הדשן הוא מלוא הקומץ. במקרה הנידון מדובר שהרים בשתי הפעמים יחד מלוא הקומץ, אך באחת משתי הפעמים הרים פחות מכזית), <b>- תפלוגתא דרבי יוחנן</b> (גדול אמוראי ארץ ישראל בדור השני) <b>ודרבי יהושע בן לוי</b> (אמורא ארץ ישראלי בדור הראשון) – המחלוקת של רבי יוחנן ורבי יהושע בן לוי (דינו של תרם חצאים נתון במחלוקת האמוראים בעניין דומה המוצעת להלן)<b>. דאמר רבי יוחנן: קומץ</b> – של מנחה, <b>שקדש בכלי</b> – שנתן את הקומץ בכלי שרת לקדשו, כדי שיהא ראוי להקטרה, <b>והקטירו אפילו שומשמין</b> – אפילו הקטיר מהקומץ כשיעור שומשום (שהוא פחות מכזית) פעמים רבות עד שהקטיר את כל הקומץ, <b>- יצא</b> – ידי הקטרת הקומץ<b>. רבי יהושע בן לוי אמר: מתניתא לא אמרה כן</b> – המשנה לא אומרת כך (שהקטירו שומשמים - יצא)<b>, אלא: הקטיר בקומצו</b> (צריך לומר כמו בנוסח המשנה: '<b>קומצה</b>') <b>פַּעֲמַיִם</b> – הקטיר את הקומץ לחצאים, חציו בפעם אחת וחציו בפעם אחרת, <b>- כשירה</b> – המנחה (משנה מנחות ג,ד). אבל אם הקטיר קומצה יותר מפעמיים - פסולה המנחה. - וכן בתרומת הדשן: לדעת רבי יוחנן, תרם חצאים, שהרים בשתי הפעמים יחד מלוא הקומץ, אך באחת משתי הפעמים הרים פחות מכזית - יצא ידי חובת הרמת הדשן. ולדעת רבי יהושע בן לוי, לא יצא ידי חובת הרמת הדשן (אם בכל אחת משתי הפעמים הרים כזית - יצא ידי חובת הרמת הדשן אף לדעת רבי יהושע בן לוי, כדעתו להלן בקומץ של מנחה)<b>.</b><br><br><b>רבי חמא בר עוקבה</b> (אמורא ארץ ישראלי בדור השלישי) אמר <b>בשם רבי יהושע בן לוי: אין קמיצה פחות משני ז</b>י<b>תים, ואין הקטרה פחותה מכזית</b> – ולכן רק אם הקטיר את הקומץ לחצאים - המנחה כשרה, שהואיל ואין קומץ פחות משני זיתים, נמצא כזית בכל הקטרה, אבל אם הקטירו בשלוש או ארבע פעמים, שנמצא פחות מכזית בכל הקטרה, המנחה פסולה, שאין הקטרה בפחות מכזית (רבי יוחנן חולק על רבי יהושע בן לוי)<b>.</b><br>מציעים קושיה כדי לפרוך את דעת רבי יהושע בן לוי בעניין שיעור קומץ של מנחה: <b>רבי יצחק בירבי אלעזר</b> (אמורא ארץ ישראלי בדור הרביעי) <b>שאל</b> – הקשה<b>: מעתה</b> – אם הדברים בשם רבי יהושע בן לוי נכונים, שאין קמיצה פחות משני זיתים, מתעורר קושי כמוצע בהמשך<b>, כהן שאין ידו מחזקת</b> (מכילה) <b>כשני זיתים - פסול מן העבודה!</b> – לדעת רבי יהושע בן לוי, כוהן שידו קטנה, שאינו יכול לקמוץ בידו כשיעור קמיצה, פסול לעבודת קמיצה של מנחה, וכיוון שפסול זה אינו מופיע ברשימת הפסולים של כוהנים, יש לפרוך את דעת רבי יהושע בן לוי! (אין מתרצים את הקושיה) (יש מפרש 'שאל' בסוגיה כאן בניחותא, במובן 'הציע' (ראה "שאל שאילתא שאילתות", "סיני" לד, עמוד שלט). כאן נראה שאין סיבה, ועל כל פנים אין הכרח, להניח שהמשפט שמציע המונח 'שאל' מתפרש בניחותא ("הטרמינולוגיה של הירושלמי", עמוד 556, הערה 10))<br><br><span class="poetry indentAll"><b>בבלי מנחות</b> כו,ב: "הקטיר קומצה פעמיים - כשרה". - אמר רבי יהושע בן לוי: "פעמיים" - ולא פעמי פעמיים (<small>רק אם הקטיר את הקומץ בשתי פעמים - כשרה, ולא ביותר</small>); ורבי יוחנן אמר: "פעמיים" - ואפילו פעמי פעמיים (<small>גם אם הקטיר את הקומץ בכמה פעמים - כשרה</small>).</span><br><span class="poetry indentAll">מאי בינייהו? - אמר רבי זירא: יש קומץ פחות משני זיתים ויש הקטרה פחותה מכזית איכא בינייהו. רבי יהושע בן לוי סבר: אין קומץ פחות משני זיתים, ואין הקטרה פחותה מכזית; ורבי יוחנן סבר: יש קומץ פחות משני זיתים, ויש הקטרה פחותה מכזית.</span><br><br><small>מחלוקת רבי יהושע בן לוי ורבי יוחנן בעניין שיעור קומץ ושיעור הקטרה של מנחה שווה בשני התלמודים.</small><br>• • •
(ז) <small><b>תרם בשמאל</b></small><br>מביאים מחלוקת אמוראים: <b>תרם בשמאל</b> – הרים כוהן את הדשן שעל המזבח ביד שמאל, במקום ביד ימין, <b>- תפלוגתא דרבי יוחנן</b> (גדול אמוראי ארץ ישראל בדור השני) <b>ורבי יהודה בירבי</b> (אמורא בדור הראשון, בנו של רבי חייא הגדול) – המחלוקת של רבי יוחנן ורבי יהודה בריבי (דינו של תרם בשמאל נתון במחלוקת האמוראים בעניין דומה המוצעת להלן)<b>. דאמר רבי יוחנן: קומץ</b> – של מנחה, <b>שקדש בכלי</b> – שנתן את הקומץ בכלי שרת לקדשו, <b>והקטירו בין ביד</b> – שהעלה את הקומץ להקטירו על המזבח כשהוא בידו, <b>בין בכלי</b> – שהעלה את הקומץ כשהוא בכלי, <b>בין בימין בין בשמאל</b> – גם אם הקומץ ביד וגם אם הקומץ בכלי, אפשר להקטיר אותו גם ביד ימין וגם ביד שמאל (צריך להוסיף כמו לעיל: '<b>יצא</b>' - ידי הקטרת הקומץ)<b>. יהודה בירבי אומר: או כחטאת ביד, או כאשם בכלי</b> – שהכתוב בעניין קורבן מנחה: "קֹדֶשׁ קָדָשִׁים הִוא כַּחַטָּאת וְכָאָשָׁם" (ויקרא ו,י) השווה מנחה גם לקורבן חטאת וגם לקורבן אשם, ויש ללמוד מכתוב זה שהקטרת הקומץ של מנחה היא או כהזאת הדם של חטאת, שהיא נעשית באצבע יד ימין, או שהקטרת הקומץ של מנחה היא כזריקת הדם של אשם, שהיא נעשית בכלי<b>, ובלבד בימין</b> – גם אם הקומץ ביד וגם אם הקומץ בכלי, צריך להקטיר את הקומץ רק ביד ימין ולא ביד שמאל. - וכן בתרומת הדשן: לדעת רבי יוחנן, תרם בשמאל - יצא ידי חובת הרמת הדשן. ולדעת רבי יהודה בירבי, לא יצא ידי חובת הרמת הדשן<b>.</b><br><br>ומציעים קושיה מברייתא על דעת רבי יוחנן בעניין הקטרת קומץ של מנחה: <b>התיבון:</b> – השיבו (הקשו): <b>והא תני:</b> – והרי [התנא] שונה: <b>קיבל</b> (צריך לומר: '<b>קמץ</b>' ("ספר ניר", "גליון אפרים", "שערי תורת ארץ ישראל")) <b>בימינו ונתן בשמאלו</b> – קמץ כוהן את המנחה בידו הימנית, והעביר את הקומץ לידו השמאלית, <b>- יחזיר לימינו</b> – והקומץ כשר להיקטר על המזבח (עד כאן הברייתא)<b>.</b> - ויש לדון בברייתא זו כדי לפרט את היסוד לקושיה: <b>אם בשמאל הוא מחזיר למזבח לא כל שכן לבזך</b> (נראה לנו שצריך לקרוא את המשפט כך: '<b>אם בשמאל הוא מחזיר, למזבח לא כל שכן</b>', ויש למחוק את המילה 'לבזך'. הסופר במסירה שלפנינו כתב 'לבזך' אחרי 'למזבח' ומחק, וכתב 'לבזך' בסוף המשפט, כנראה בשל טעותו בפיסוק המשפט, שהפסיק את המשפט אחרי מילת 'למזבח' במקום לפניה)<b>?!</b> (בתמיהה) – אם כשקמץ בימינו ונתן בשמאלו - הוא צריך להחזיר לימינו, בוודאי ובוודאי שצריך להקטיר את הקומץ על המזבח בימין! ולכן יש לפרוך את דעת רבי יוחנן שאפשר להקטיר את הקומץ בשמאל.<br>וקובעים: <b>אמר רבי לא</b> (רבי אלעאי, אמורא ארץ ישראלי בדור השלישי)<b>: אם שנייא</b> (שנייה - שנה אותה) <b>אדם</b> – את הברייתא שממנה הקשו על דעת רבי יוחנן<b>, רבי לעזר ברבי שמעון</b> (תנא בדור החמישי) <b>שנייה, דתני:</b> – ששונה [התנא]: <b>רבי אלעזר בירבי שמעון אומר: אינה צריכה קידוש בזך</b> (ספל) – לא צריך לקדש את הקומץ בכלי שרת לפני הקטרתו<b>.</b><br>ומציעים קשר בין דעותיהם של שני תנאים: <b>אתיא דרבי לעזר בירבי שמעון בשיטת רבי שמעון אביו</b> (בן יוחאי, תנא בדור הרביעי) – באה (הולכת) שיטתו של רבי אלעזר ברבי שמעון בשיטת רבי שמעון אביו<b>, דתנינן תמן:</b> – ששנינו שם (משנה מנחות ג,ד): <b>שלא בכלי שרת</b> – אם לא נתן את הקומץ בכלי שרת לפני הקטרתו, <b>- פסולה</b> – המנחה<b>, ורבי שמעון מכשיר</b> – את המנחה, שלדעתו אין קידוש הקומץ בכלי שרת מעכב<b>.</b><br>ומציעים תירוץ לקושיה שלא ניתרצה: <b>מאי כדון?</b> – מה היא עכשיו? (כיצד מתרצים את הקושיה על דעת רבי יוחנן?) <b>- רבנ</b>י<b>ן דאית לון</b> – החכמים (החולקים על רבי שמעון) שיש להם (שהם סוברים) <b>כלי שרת</b> – שלדעתם צריך לקדש את הקומץ בכלי שרת לפני הקטרתו, ואם לא קידשו בכלי שרת - פסולה המנחה<b>, צריכה</b> (צריך לומר: '<b>לא צריכה</b>') <b>לון</b> – לא צריך להם (לא צריך לשיטתם) <b>לימין</b> – אם קמץ בימינו ונתן לשמאלו - אינו צריך להחזיר לימינו, וכן לא צריך להקטיר את הקומץ על המזבח בימין אלא אפשר גם בשמאל. ורבי יוחנן סובר כשיטת החכמים<b>, רבי שמעון דלית ליה</b> – [ו]רבי שמעון שאין לו (שאינו סובר) <b>כלי שרת</b> – שלדעתו לא צריך לקדש את הקומץ בכלי שרת לפני הקטרתו, <b>לא</b> (אין לגרוס 'לא') <b>צריכה ליה</b> – צריך לו (צריך לשיטתו) <b>לימין</b> – אם קמץ בימינו ונתן לשמאלו - הוא צריך להחזיר לימינו, וכן צריך להקטיר את הקומץ על המזבח בימין ולא בשמאל. והברייתא שממנה הקשו על דעת רבי יוחנן היא כשיטת רבי שמעון (ההגהות על פי "שערי תורת ארץ ישראל" ועל פי גליונות הר"ש ליברמן ("אוצר לשונות ירושלמיים"))<b>.</b><br><br><b>אמר רבי מנא</b> (השני, מגדולי אמוראי ארץ ישראל בדור החמישי)<b>: ותמיה אנא היך רבנ</b>י<b>ן מדמיי</b> – ותמה אני איך החכמים מדמים <b>תרומת הדשן להקטרה, ולא דמיא אלא</b> – ולא דומָה אלא <b>לקמיצה, שזו בהרמה וזו בהרמה!</b> – רבי מנא תמה על האמור לעיל, שדינו של תרם בשמאל נתון במחלוקת האמוראים בעניין הקטרת קומץ של מנחה, והרי אין לדמות את תרומת הדשן להקטרה, שכן תרומת הדשן היא עבודה של סילוק מעל המזבח בעוד שהקטרה היא עבודה של נתינה על המזבח, אבל יש לדמות את תרומת הדשן לקמיצה, שכן שתיהן הן עבודות של לקיחת חלק מדבר בהרמה (בתרומת הדשן נאמר: "וְהֵרִים אֶת הַדֶּשֶׁן" (ויקרא ו,ג), ובקמיצה נאמר: "וְהֵרִים הַכֹּהֵן מִן הַמִּנְחָה אֶת אַזְכָּרָתָהּ" (ויקרא ב,ט), וכן: "וְהֵרִים מִמֶּנּוּ בְּקֻמְצוֹ מִסֹּלֶת הַמִּנְחָה וּמִשַּׁמְנָהּ" (ויקרא ו,ח)), וכיוון שקמיצה צריכה להיות בימין לדעת הכול (משנה מנחות א,ב), אף תרומת הדשן צריכה להיות בימין לדעת הכול, ואם תרם בשמאל - לא יצא.<br><br><span class="poetry indentAll"><b>תוספתא מנחות</b> ה,יג-יד: ...קמץ בימינו ונתן לשמאלו - יחזיר לימינו וכשר... דברי רבי אלעזר ורבי שמעון. וחכמים אומרים: ...קמץ בימינו ונתן לשמאלו - פסלתו מתנתו (<small>פסול מה שנתן לשמאלו, ואין תקנה שיחזיר לימינו</small>)...</span><br><br><span class="poetry indentAll"><b>בבלי מנחות</b> כו,א: <b>משנה</b>: שלא בכלי שרת (לא קידש את הקומץ בכלי שרת) - פסולה, ורבי שמעון מכשיר.</span><br><span class="poetry indentAll"><b>תלמוד</b>: אמר יהודה בריה דרבי חייא: מאי טעמא דרבי שמעון (<small>שהקומץ כשר גם אם לא קידשו בכלי</small>)? אמר קרא: "קודש קודשים היא כחטאת וכאשם" (ויקרא ו,י) - בא לעובדה (<small>להעלות את הקומץ ולהקטירו</small>) ביד - עובדה בימין כחטאת (<small>שמזה מדמה על המזבח באצבע ידו הימנית</small>), בא לעובדה בכלי - עובדה <small>אפילו</small> בשמאל כאשם (<small>שזורק דמו על המזבח בכלי גם בידו השמאלית</small>).</span><br><span class="poetry indentAll">ורבי ינאי אמר: כיוון שקמצו מכלי שרת, מעלהו ומקטירו אפילו בהמיינו (<small>אבנטו</small>), ואפילו במקידה (<small>כלי</small>) של חרס (<small>שלדעת רבי שמעון אין צורך כלל בקידוש קומץ בכלי</small>).</span><br><br><small>בבבלי נחלקו יהודה בנו של רבי חייא ורבי ינאי בדעת רבי שמעון. לפי יהודה בנו של רבי חייא, דעת רבי שמעון שמקטיר ביד רק בימין, ובכלי אף בשמאל. ולפי רבי ינאי, דעת רבי שמעון שמקטיר גם ביד וגם בכלי אף בשמאל. ומכאן שלדעת רבי שמעון אין צורך כלל בקידוש קומץ בכלי, שהרי יכול להקטיר בידו בלא כלי. דעת החכמים החולקים על רבי שמעון בברייתא בבבלי (הברייתא מובאת שם בהמשך) שמקטיר רק בכלי ובימין, מפני שלדעת החכמים יש צורך בקידוש קומץ בכלי.</small><br><small>בירושלמי נחלקו רבי יוחנן ויהודה בנו של רבי חייא בדעת החכמים, שלדעתם יש צורך בקידוש קומץ בכלי. לפי רבי יוחנן, מקטיר גם ביד וגם בכלי אף בשמאל. ולפי יהודה בנו של רבי חייא, מקטיר גם ביד וגם בכלי רק בימין. החכמים החולקים על רבי שמעון בברייתא בתוספתא ובבבלי, שלדעתם מקטיר רק בכלי ובימין, אינם החכמים החולקים על רבי שמעון בירושלמי, שלדעתם מקטיר גם ביד ואף בשמאל לפי רבי יוחנן.</small><br><small>מהשוואת מחלוקת האמוראים בשני התלמודים נראה, שהאמוראים לא נחלקו במקורם בדעת רבי שמעון כמו שהוצעה מחלוקתם בבבלי, אלא שאין דברי האמוראים נכונים לדעת החכמים לפי הבבלי. דברי רבי ינאי בבבלי ודברי רבי יוחנן בירושלמי שווים. אך דברי יהודה בנו של רבי חייא בשני התלמודים אינם שווים, ויש ביניהם הקטרה בכלי בשמאל, אף על פי שבשני התלמודים הוא משווה מנחה לחטאת ולאשם.</small><br><small>הברייתא בירושלמי שממנה הקשו על רבי יוחנן היא הברייתא בתוספתא ובבבלי. בתוספתא ובבבלי שנו את הברייתא רבי אלעזר ורבי שמעון, ובירושלמי אמר רבי לא ששנה אותה רבי אלעזר ברבי שמעון. נראה שבירושלמי גרסו בברייתא 'דברי רבי אלעזר ברבי שמעון' במקום 'דברי רבי אלעזר ורבי שמעון'.</small><br>• • •
(ח) <small><b>תרומת הדשן וסידור העצים</b></small><br>מביאים מדרש הלכה: בדיני העולה נאמר: <b>"וְהֵרִים</b> אֶת הַדֶּשֶׁן אֲשֶׁר תֹּאכַל הָאֵשׁ אֶת הָעֹלָה עַל הַמִּזְבֵּחַ<b>"</b> (ויקרא ו,ג) – כוהן מרים את האפר שנשאר משריפת העולה (חכמינו פירשו את הכתוב לעניין תרומת הדשן), <b>-</b> (<b>ו</b>)<b>אין "וְהֵרִים" אלא בששייר</b> – הרמה היא נטילת מקצת ושיור מקצת, ולא נטילת הכול, ומכאן למדים שהכוהן שמרים את הדשן שעל המזבח צריך לשייר מקצתו, ולא ייטול את כולו<b>.</b><br><b>"אֲשֶׁר תֹּאכַל</b> הָאֵשׁ אֶת הָעֹלָה עַל הַמִּזְבֵּחַ<b>" - אין אכילה אלא בכזית</b> – מכאן למדים שהכוהן שמרים את הדשן לא ייטול דשן פחות משיעור כזית<b>.</b><br>ושואלים: <b>היה בכולו</b> – בכל הדשן שעל המזבח, <b>כזית</b> – מה יעשה הכוהן התורם<b>? ליטול מקצתו אין את</b> (אתה) <b>יכול</b> – אין הכוהן רשאי, מפני <b>שאין בו</b> – במה שנוטל, <b>כזית</b> – והרי לא ייטול פחות משיעור כזית<b>! ליטול את כולו אין את</b> (אתה) <b>יכול</b> – אין הכוהן רשאי, מפני <b>שאין כאן שייור</b> – והרי הוא צריך לשייר<b>!</b> (אין פושטים את השאלה הזו)<br><br>ומביאים מדרש הלכה נוסף: <b>"וְהֵרִים</b> אֶת הַדֶּשֶׁן <b>אֲשֶׁר תֹּאכַל הָאֵשׁ</b> אֶת הָעֹלָה עַל הַמִּזְבֵּחַ<b>" - יכול עצים!</b> – אולי יעלה על דעתך שהכתוב "אשר תאכל האש" מלמד שכוהן מרים את הדשן (אפר) שנהיה מעצי המערכה שנשרפו באש! <b>תלמוד לומר</b> (הכתוב מלמד לומר)<b>: 'עולה'</b> – הרי שכוהן מרים דשן של עולה ולא דשן של עצים<b>. אי</b> (צריך לומר: 'א<b>ו</b>') <b>'עולה' יכול איברי עולה!</b> – אולי יעלה על דעתך שהכתוב 'עולה' מלמד שכוהן מרים את הדשו שנהיה מאיברי עולת התמיד שנשרפו באש! <b>תלמוד לומר</b> (הכתוב מלמד לומר)<b>: "אֲשֶׁר תֹּאכַל הָאֵשׁ"</b> – הרי שכוהן מרים דשן של עצים ולא דשן של עולה<b>. הא כיצד?</b> – איך מיישבים את הסתירה בין שני הכתובים 'עולה' ו"אשר תאכל האש"? <b>חותה מן המאוכלות הפנימיות ויורד</b> – כוהן התורם את הדשן עולה לראש המזבח ומפנה את הגחלים לכאן ולכאן ונוטל במחתה מן הגחלים שבפנים האש שנתאכלו היטב, שיש בהם גם דשן של עצים וגם דשן של עולה, ויורד מן המזבח למטה כדי להניח את הגחלים על גבי רצפת העזרה סמוך למזבח (המילה 'ויורד', שאינה שייכת להקשר, מוכיחה שלפנינו מובאה ממשנת תמיד א,ד ("תלמוד ירושלמי במהדורת האקדמיה ללשון העברית", "תרביץ" עא, עמוד 594, הערה 131))<b>.</b><br><span class="poetry indentAll"><b>ספרא</b> "צו" פרשה א: "והרים" "אשר תאכל האש" - יכול עצים! תלמוד לומר: 'עולה'. או 'עולה' יכול איברי עולה! תלמוד לומר: "אשר תאכל האש". הא כיצד? חותה מן המאוכלות הפנימיות ויורד.</span><br><br>ומביאים מדרש הלכה נוסף: <b>מצוה להקדים אש לעצים</b> – צריך לתת אש על המזבח קודם שעורכים שני גיזרי עצים<b>, שנאמר</b> – בקורבן העולה<b>: "</b>וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ <b>וְעָרְכוּ עֵצִים עַל הָאֵשׁ"</b> (ויקרא א,ז) – מן הכתוב משמע שכבר יש אש על המזבח, ואף על פי כן צריך להוסיף שני גיזרי עצים על האש (מיעוט "עצים" שניים). הכוהן שמרים את הדשן מסדר את עצי המערכה, ואחרי הצתת העצים באש הוא מוסיף שני גיזרי עצים על האש<b>.</b><br>ושואלים: <b>קידם עצים לאש?</b> – אם עבר הכוהן וערך שני גיזרי עצים לפני הצתת העצים באש, האם הוא חייב לערוך עוד שני גיזרי עצים אחרים אחרי הצתת העצים באש, או שמא אין זה מעכב? (אין פושטים את השאלה הזו)<br>ושואלים עוד: <b>סידר עד שלא תרם?</b> – אם עבר הכוהן וסידר מערכה של עצים לפני שתרם את הדשן, מה יעשה? <b>משחיל ותורם?</b> – האם הכוהן רשאי להעביר את המחתה דרך עצי המערכה ולתרום את הדשן מתחת העצים, ואינו חייב לפרק את המערכה של עצים שסידר? או <b>מפרק ותורם?</b> – האם הכוהן חייב לפרק את המערכה של עצים שסידר ולתרום את הדשן ולחזור ולסדר את המערכה של עצים, מפני שסדר העבודות מעכב? (אין פושטים גם את השאלה הזו) (הפירוש על פי "שערי תורת ארץ ישראל")<br><br><span class="poetry indentAll"><b>ספרא</b> דיבורא דנדבה פרשה ד: "וערכו עצים על האש" - עצים על גבי האש, לא האש על גבי עצים.</span><br>• • •
(ט) <small><b>הקטרה על גבי מערכת לילה</b></small><br>מציעים שאלה: <b>רבי יעקב בר אחא</b> (אמורא ארץ ישראלי בדור השלישי והרביעי) <b>אמר: חילפיי</b> (אילפא, אמורא ארץ ישראלי בדור השני) <b>שאל</b> – הסתפק<b>: קומץ שנתנו על גבי מערכת לילה, מה הן</b> (צריך לומר: 'מה <b>הו</b>' - טעם ההגהה הוא שמדובר כאן בלשון יחיד. והלשון הוא באשגרה מלהלן ("אוצר לשונות ירושלמיים", עמוד 948, הערה 522))<b>?</b> – מה דינו של קומץ של קורבן מנחה שקרב היום שכוהן המקטיר אותו נתן אותו על גבי מערכת עצים שסודרה ביום הקודם שהוקטרו עליה בלילה חלקי קורבנות שקרבו ביום הקודם, כיוון שעדיין לא סודרה היום מערכת עצים חדשה?<br>ומציעים שאלה נוספת: <b>רבי ירמיה</b> (מגדולי אמוראי ארץ ישראל בדור השלישי והרביעי) <b>אמר: חילפיי שאל</b> – הסתפק<b>: אימ</b>ו<b>רין שנתנן על גבי מערכת לילה, מה הן?</b> – מה דינם של חלקים הנשרפים על המזבח של קורבנות שקרבו היום שכוהן המקטיר אותם נתן אותם על גבי מערכת עצים שסודרה ביום הקודם, כיוון שעדיין לא סודרה היום מערכת עצים חדשה?<br>ומציעים את פשיטת השאלות על פי מקור תנאי: <b>ולאו מתניתא היא:</b> – ו(כי) לא משנה (מקור תנאי, והוא הברייתא להלן) היא: <b>אין לך קודם לתמיד של</b> <small>ה</small><b>שחר אלא קטורת בלבד</b> – הקטרת הקטורת היא עבודת ההקטרה היחידה שנעשית לפני הקטרת חלקי קורבן התמיד בבוקר<b>?!</b> (בתמיהה) – מכאן אפשר להסיק שאין להקטיר קומץ ואימורים על גבי מערכת לילה, שהרי לפני הקטרתם יש להקטיר את חלקי קורבן התמיד בבוקר, ולפני כן יש לסדר היום מערכת עצים חדשה.<br>ודוחים את פשיטת השאלות: <b>מתניתא</b> – המשנה (המקור התנאי, והוא הברייתא), <b>- למצוה</b> – המקור התנאי אומר את הדין רק למצווה, שלכתחילה אין להקטיר דבר קודם לתמיד של השחר אלא קטורת בלבד<b>; מה צריכה ליה</b> – מה [ש]נצרך לו (הדבר שבו הוא מסופק), <b>- לעיכוב</b> – חילפיי הסתפק האם הדין הזה הוא גם לעיכוב, שאם עבר והקטיר דבר קודם לתמיד של השחר מלבד קטורת - לא יצא ידי חובה, או שמא הדין הזה אינו לעיכוב, שיצא ידי חובה. וכיוון שחילפיי השואל התייחס למצב השונה מזה שנידון במקור התנאי, לכן אי אפשר להסיק את הדין ממקור זה<b>.</b><br><br><span class="poetry indentAll"><b>תוספתא פסחים</b> ד,ב: אין לך קודם לתמיד של שחר אלא קטורת.</span><br><span class="poetry indentAll"><b>בבלי פסחים</b> נט,א: תנו רבנן: אין לך דבר שקודם לתמיד של שחר אלא קטורת בלבד.</span><br>• • •<br><br><small><b>קידוש ידיים ורגליים; לינה פוסלת בידיים ובכיור</b></small><br>מציעים שאלה: <b>ציץ - מהו שירצה על טומאת ידים?</b> – האם יש טומאת ידיים במקדש ויש צורך שהציץ יכפר על עוון טומאת ידיים? - כגון, שלאחר שקידש כוהן את ידיו ואת רגליו, נטמאו ידיו בדבר שאינו מטמא מן התורה את כל גופו אלא בפיגול או בנותר שמטמאים את הידיים מגזירת חכמים, ועבד עבודה בטומאת ידיים (הספק הוא האם יש צורך שהציץ יכפר על עוון טומאת ידיים כדרך שיש צורך שהציץ יכפר על עוון טומאת הקורבנות (דם הקורבנות והחלבים שהוקרבו בטומאה))<br>ומציעים שאלה נוספת: <b>ידיים</b> – קידוש ידיים ורגליים, <b>- מהו שיפסלו משם יוצא?</b> – האם קידוש ידיים ורגליים נפסל משום פסול יוצא, וצריך הוא לחזור ולקדש את ידיו ואת רגליו? - כגון, שלאחר שקידש כוהן את ידיו ואת רגליו, יצא חוץ לעזרה (הספק הוא האם היציאה פוסלת בקידוש ידיים ורגליים כדרך שפוסלת היא בכל הקודשים שקדשו בכלי שרת, שאם יצאו חוץ למחיצה הראויה להם - נפסלו משום יוצא)<br>ומציעים את פשיטת השאלות על פי מקור תנאי: <b>ולאו מתניתא היא:</b> – ו(כי) לא משנה (מקור תנאי, והוא הברייתא להלן) היא: <b>קידש ידיו ורגליו וניטמו</b> – שנטמאו ידיו בדבר שאינו מטמא מן התורה את כל גופו אלא בפיגול או בנותר שמטמאים את הידיים מגזירת חכמים, <b>- מטבילן</b> – צריך להטביל את ידיו בארבעים סאה, <b>והן טהורות</b> – ואינו צריך לחזור ולקדשן<b>;</b> קידש ידיו ורגליו ו<b>יצא</b> – חוץ לעזרה, <b>- לא נפסלו</b> – ידיו, <b>משם יוצא</b> – ואינו צריך לחזור ולקדשן<b>?!</b> (בתמיהה) – מכאן אפשר להסיק שאין צורך שהציץ ירצה על טומאת ידיים (שכן כוהן שנטמאו ידיו, אף על גב שהן צריכות טבילה, לא נפסל הכוהן לעבודה קודם טבילה, שהרי אינו צריך לחזור ולקדשן, ומכאן שאין טומאת ידיים במקדש ואין צורך שהציץ יכפר על עוון טומאת ידיים), וכן אפשר להסיק שאין קידוש ידיים ורגליים נפסל משום יוצא.<br>ודוחים את פשיטת השאלה השנייה: <b>ואתיא כמאן דאמר:</b> – ו[הברייתא] באה (הולכת) כמי שאומר: <b>אין הלינה פוסלת בידים</b> – בקידוש ידיים ורגליים, שכוהן שקידש את ידיו ואת רגליו היום - אינו צריך לקדש שוב מחר, אף שעבר הלילה. - התנא של המקור התנאי שאומר שאין יציאה פוסלת בידיים הולך בשיטת התנא שאומר שאין לינה פוסלת בידיים, שאם אין לינה פוסלת בידיים, ודאי שאין יציאה פוסלת בידיים<b>; מה צריכה ליה?</b> – מה [הדבר ש]נצרך לו? (במה הוא מסופק בו, לפי מי הוא מסופק בו?) <b>-</b> (במסירה שלפנינו הוסיף מגיה 'ברם הכא', ואין לגרוס אותו ("אוצר לשונות ירושלמיים"). וראה "הטרמינולוגיה של הירושלמי", עמוד 416, הערה 289) <b>כמאן דאמר:</b> – כמי שאומר: <b>לינה פוסלת בידים</b> – השאלה האם יציאה פוסלת בידיים היא לפי התנא שאומר שלינה פוסלת בידיים, שאם לינה פוסלת בידיים, יש להסתפק האם יציאה פוסלת בידיים (מחלוקת התנאים בעניין לינה מובאת להלן)<b>.</b><br><br><span class="poetry indentAll"><b>בבלי זבחים</b> כ,ב: איבעיא להו: יציאה (<small>מן המקדש</small>) - מהו שתועיל (<small>תפסול</small>) בקידוש ידיים ורגליים (<small>להצריך את הכוהן לחזור ולקדש</small>)? אם תימצי לומר: לינה לא פסלה (<small>כשמגיע עמוד השחר</small>) - דלא פריש (<small>מעבודתו, אלא עסוק בה</small>), אבל יציאה דפריש (<small>מן המקדש</small>) - אסוחי מסח דעתיה (<small>משמירת קדושת ידיו, ולכן צריך לחזור ולקדש ידיו ורגליו</small>); או דילמא כיוון דבידו לחזור לא מסח דעתיה? - תא שמע: קידש ידיו ורגליו וניטמאו (<small>ידיו</small>) - מטבילן ואין צריך לקדש. (<small>קידש ידיו ורגליו ו</small>)יצאו - הרי הן בקדושתן (<small>הרי שהיציאה אינה פוסלת</small>).</span><br><br><small>בבבלי אמרו, שהשאלה האם יציאה פוסלת בידיים היא לפי התנא שאומר שאין לינה פוסלת בידיים, ופשטו את השאלה מהברייתא שאין יציאה פוסלת בידיים. ובירושלמי אמרו, שהברייתא היא לפי התנא שאומר שאין לינה פוסלת בידיים, והשאלה שלא נפשטה היא לפי התנא שאומר שלינה פוסלת בידיים. בבבלי תלו את השאלה בהיסח הדעת.</small><br><br><span class="poetry indentAll"><b>בבלי זבחים</b> כ,ב: איבעיא להו: טומאה (<small>שנטמא כוהן במקדש</small>) - מהו שתועיל בקידוש ידיים ורגליים (<small>להצריך את הכוהן לחזור ולקדש</small>)? אם תימצי לומר: יציאה לא פסלה - דגברא חזי (<small>ראוי לעבודה</small>), אבל הכא דגברא לא חזי (<small>שהרי נטמא</small>) - אסוחי מסח דעתיה; או דילמא כיוון דהדר חזי (<small>על ידי טבילה</small>) דק ליה (<small>הוא מדקדק</small>) ולא מסח דעתיה? - תא שמע: קידש ידיו ורגליו ונטמאו - מטבילן ואין צריך לקדש. - נטמאו ידיו לא קא מיבעיא לן, כי קא מיבעיא לן - נטמא כל גופו.</span><br><br><small>שאלות שונות בעניין טומאה יש בשני התלמודים, ובשני התלמודים פשטו את השאלה מהברייתא לעניין טומאת ידיים.</small><br><br>ומציעים שאלה: <b>ידים</b> – קידוש ידיים ורגליים, <b>- מהו שיפסלו משם מחוסר זמן?</b> – האם קידוש ידיים ורגליים נפסל משום פסול מחוסר זמן, וצריך הוא לחזור ולקדש את ידיו ואת רגליו? - כגון, שקידש כוהן את ידיו ואת רגליו בלילה לצורך העבודה של מחר שטרם הגיע זמנה להיעשות (הספק הוא האם חסרון זמן פוסל בקידוש ידיים ורגליים כדרך שהוא פוסל בקודשים, שקורבן שטרם הגיע זמנו להיקרב על המזבח או שטרם הגיע זמן החיוב של בעליו להקריבו - פסולים משום מחוסר זמן)<br>ומציעים את פשיטת השאלה על פי מקור תנאי: <b>ולאו מתניתא היא:</b> – ו(כי) לא משנה היא: <b>קידש ידיו ורגליו היום לעבודת</b> (צריך לומר: 'לעבוד<b>ה</b>') <b>של מחר?!</b> (בתמיהה) – מכאן אפשר להסיק שאין קידוש ידיים ורגליים נפסל משום מחוסר זמן (אפשר שהמקור התנאי הוא ברייתא, אלא שאין ידוע מקור תנאי שנאמר בו לשון זה. ואפשר שהכוונה למשנה תמיד ב,א האומרת שהכוהנים קידשו ידיהם ורגליהם מן הכיור, וקידוש זה היה בלילה, וקידוש זה הועיל להם לצורך העבודות של מחר שעשו לאחר שעלה השחר, כמתואר במשנה שם מפרק ג ואילך)
(י) <b>אמר רבי יוחנן</b> (גדול אמוראי ארץ ישראל בדור השני)<b>: תרומת הדשן תחילת עבודה של מחר היא, וצריך לקדש ידיו ורגליו מן הכיור המשוקע במים</b> – אף על פי שהרמת הדשן שעל המזבח נעשית בלילה, וכוהן שרחץ את ידיו ואת רגליו ממי הכיור ביום אינו צריך לרחוץ שוב בלילה לפני עבודתו בלילה, כגון הקטר חלבים ואימורים, אבל הכוהן שמרים את הדשן צריך לפני עבודתו לרחוץ שוב את ידיו ואת רגליו ממי הכיור בעוד הכיור משוקע במים, שהיה משוקע בלילה במי מקווה כדי שלא ייפסלו מימיו בלינה, והטעם הוא שהרמת הדשן נחשבת תחילת העבודה של היום הבא ולא סוף העבודה של היום הקודם, וכוהן צריך לרחוץ את ידיו ואת רגליו ממי הכיור לפני עבודתו ביום (מימרה זו מובאת בירושלמי לעיל א,ח)<b>.</b><br><br>מביאים מחלוקת אמוראים בעניין הכיור המשוקע במים שנזכר בדברי רבי יוחנן.<br><b>רבי חייה בר יוסף</b> (אמורא בדור השני) <b>אמר: מכיון שמסר יום ללילה, דייו</b> – די שיהיה הכיור משוקע במי מקווה רק כשהיום משתנה ללילה (בסוף היום ובתחילת הלילה, בשקיעת השמש), אבל אינו צריך להיות משוקע כל הלילה<b>.</b><br><b>חברייא</b> – החברים (קבוצת תלמידי החכמים בבית המדרש) אומרים <b>בשם רבי יוחנן: משהוא מגביהו הוא משקיעו</b> – אחרי שהכוהן שזוכה לתרום את הדשן מעלה את הכיור מן המקווה שבו היה משוקע בלילה כדי לקדש ממנו את ידיו ואת רגליו, הוא מחזיר ומוריד את הכיור למקווה, מפני שהכיור צריך להיות משוקע במי מקווה גם כשהלילה משתנה ליום (בסוף הלילה ובתחילת היום, בעלות השחר) כדי שלא ייפסלו מימיו בלינה, אבל אינו צריך להיות משוקע כל הלילה (מחלוקת דומה בין רבי יוחנן ורבי חייא בר יוסף יש בירושלמי לעיל א,א בעניין ישיבת אהרן ובניו בשבעת ימי המילואים בפתח אוהל מועד. - החברים בשם רבי יוחנן חולקים על סתם הירושלמי לעיל בשם רבי יוחנן שאומר, שהכוהן שזוכה לתרום את הדשן מקדש ידיו ורגליו ממי הכיור בעודו משוקע במים, ואינו מעלה את הכיור מן המקווה, מפני שהכיור צריך להיות משוקע במי מקווה כל הלילה, ואם אינו משוקע כל הלילה עד שיעלה השחר - מימיו נפסלים משום לינה)<b>.</b><br><br><span class="poetry indentAll"><b>בבלי זבחים</b> כא,א: אמר רבי חייא בר יוסף: מי כיור נפסלים למתירים כמתירים, לאיברים כאברים (<small>מי הכיור נפסלים בלינה לקידוש לצורך עבודת יום אם לא היו משוקעים בבור בשקיעת השמש, ונפסלים בלינה לקידוש לצורך עבודת לילה אם לא היו משוקעים בבור בעמוד השחר</small>).</span><br><span class="poetry indentAll">רב חסדא אמר: אף למתירים אין נפסלים אלא בעמוד השחר כאיברים (<small>מי הכיור נפסלים בלינה לקידוש אף לצורך עבודת יום אם לא היו משוקעים בבור בעמוד השחר</small>).</span><br><span class="poetry indentAll">ורבי יוחנן אמר: כיור - כיוון ששיקעו (<small>בבור בשקיעת השמש בגמר עבודת היום</small>), שוב אין מעלהו.</span><br><br><small>דעת רבי חייא בר יוסף בבבלי אינה כדעתו בירושלמי.</small><br><small>הבבלי מסתפק בפירוש דברי רבי יוחנן, האם הפירוש כמו סתם הירושלמי לעיל בשם רבי יוחנן או כמו החברים בשם רבי יוחנן.</small><br><br><b>מתניתא פליגא על רבי חייה בר יוסף...</b><br><b>רבי חייא בר יוסף פתר מתניתא...</b><br><b>רבי יוחנן פתר מתניתא...</b><br>בשום מקום בירושלמי לא מצאנו שבאו לשונות אלו באופן זה כמו שהוא לפנינו כאן. אחרי קושיה בלשון "מתניתא פליגא על רבי פלוני..." בא בירושלמי תירוץ בלשון "פתר לה...", ולפני הצעת פרשנות בלשון "רבי פלוני פתר מתניתא... רבי אלמוני פתר מתניתא..." מוצע בירושלמי מקור תנאי באחד מלשונות ההצעה. "פתר מתניתא" אינו בא בתגובה לקושיה בשלב קודם של הסוגיה. לכן נראה, שחל כאן שיבוש: או ש"מתניתא פליגא על רבי חייה בר יוסף" הוא אשגרה מלהלן "מתניתא פליגא על רבי חילפיי" (אותה מתניתא כאן ולהלן), או שיש חיסרון אחרי "מתניתא פליגא על רבי חייה בר יוסף..." ולפני "רבי חייא בר יוסף פתר מתניתא...", והחיסרון הוא הצעת מתניתא חלוקה והצעת פתר לאותה מתניתא ואחר כך לשון הצעה למתניתא שלפנינו.<br>במסירה שלפנינו השמיט הסופר "רבי חייא בר יוסף פתר מתניתא...", ומגיה השלים פתר זה. רבו ההגהות בפתרי האמוראים בסוגיה שלפנינו, והיא מוצעת כאן לפי הגהתנו.<br><br>ומציעים ברייתא: <b>תני:</b> – שונה [התנא]: <b>קידש ידיו ורגליו ביום - אינו צריך לקדשן בלילה</b> – שלאחריו לצורך עבודת הלילה של הקטר חלבים ואיברים<b>,</b> קידש ידיו ורגליו <b>בלילה - צריך לקדשן ביום</b> – שלאחריו לצורך עבודות היום, מפני שהלינה פוסלת בקידוש ידיים ורגליים, וכיוון שעבר הלילה (שעלה עמוד השחר) צריך לחזור ולקדש ידיו ורגליו, וכן אם קידש ידיו ורגליו ביום<b>; דברי רבי</b> (רבי יהודה הנשיא, תנא בדור החמישי)<b>. רבי לעזר בירבי שמעון</b> (תנא בדור החמישי) <b>אומר: אפילו עסוק בעבודה כל שלשה</b> – ימים רצופים, <b>- אינו צריך לקדש ידיו ורגליו</b> – בכל יום<b>, שאין הלינה פוסלת בידים</b> – בקידוש ידיים ורגליים, וכל זמן שהוא ממשיך בעבודתו אינו צריך לחזור ולקדש ידיו ורגליו (המילים "בשירי עבודות אבל בתחילת עבודות צריך" הבאות כאן בבמסירה שלפנינו אינן לא בברייתא המקבילה שבתוספתא יומא א,יט ומנחות א,יג ובבבלי זבחים יט,ב (ראה להלן) וגם לא בברייתא זו המובאת שוב להלן ('מתניתא פליגא על רבי חילפיי'), ונראה שמילים אלו הן אשגרה מאחד מפירושי האמוראים לברייתא זו המובאים בסמוך, ואין לגרוס אותן כאן. אם גורסים מילים אלו כאן, לא ייתכן לגרוס מילים אחרות במקומן לפי אחד מפירושי האמוראים)<b>.</b><br><br><small>אין קשר בין ברייתא זו בעניין הלינה פוסלת בידיים, שנחלקו בה תנאים האם היא פוסלת או שלא, ובין הסוגיה לעיל בעניין הלינה פוסלת בכיור, שנחלקו בה אמוראים אימתי פוסלת, שלדעת כולם הלינה פוסלת בכיור. לכן הפירושים שמוצעים לברייתא זו על ידי רבי חייא בר יוסף ורבי יוחנן אינם תלויים בדעתם לעיל בעניין הלינה פוסלת בכיור. וזה שלא כמפרשי הירושלמי שהתייגעו בהגהה ובפירוש של הקטע הזה, משום שחשבו שהקשו מברייתא זו על דעת רבי חייא בר יוסף לעיל ושפירושיהם של רבי חייא בר יוסף ורבי יוחנן לברייתא זו הם על פי דעתם לעיל.</small><br><small>בירושלמי הובאו דברי רבי יוחנן "תרומת הדשן תחילת עבודה של מחר היא וצריך לקדש ידיו ורגליו" בקשר לעניין חסרון זמן שאינו פוסל בידיים, ובשל הזכרת הכיור המשוקע במים בדברי רבי יוחנן הובאו דעות האמוראים שחלוקים בעניין הלינה פוסלת בכיור. ואילו בבבלי זבחים כ,א הובאו אותם הדברים של רבי יוחנן "קידש ידיו ורגליו לתרומת הדשן - למחר אינו צריך לקדש שכבר קידש בתחילת עבודה" בקשר למחלוקת התנאים בעניין הלינה פוסלת בידיים. בעקבות הבבלי ועקב השיבוש בירושלמי כאן, חשבו מפרשי הירושלמי שרבי יוחנן ורבי חייא בר יוסף חלוקים בעניין הלינה פוסלת בידיים ושהאמוראים האלה מפרשים את מחלוקת התנאים על פי דעתם בעניין זה.</small><br><small>מפרשי הירושלמי פירשו שהברייתא חולקת על רבי חייא בר יוסף בעניין הכיור, שכשם שנחלקו התנאים בברייתא בלינה אם פוסלת בקידוש ידיים ורגליים, כך נחלקו בלינה אם פוסלת בכיור. ברם, רק להלן, כשחילפיי אומר: "כשם שאין הלינה פוסלת בידים, כך אין הלינה פוסלת בכיור", מוצעת הברייתא הזו שהיא חולקת על חילפיי בעניין הכיור, כמו שדייקו שם מדברי רבי אלעזר בירבי שמעון: 'הא בכיור פוסלת'.</small>
(יא) מביאים מחלוקת אמוראים בנוגע לפרשנותה של הברייתא שהוצעה לעיל.<br><b>רבי חייא בר יוסף פתר מתניתא</b> – פותר (מפרש) את המשנה (המקור התנאי והוא הברייתא)<b>: ק</b>י<b>דש ידיו ורגליו ביום - אינו צריך לקדשן בלילה</b> – שלאחריו לצורך עבודות הלילה, קידש ידיו ורגליו <b>בלילה - צריך לקדשן ביום</b> – שלאחריו לצורך עבודות היום, <b>- בשירי עבודות, אבל בתחילת עבודות אינו צריך</b> – אם קידש בלילה לשיירי עבודה, כגון להקטרת איברים - צריך לקדש ביום, אבל אם קידש בלילה לתחילת עבודה, כגון לתרומת הדשן - אינו צריך לקדש ביום<b>; דברי רבי. רבי אלעזר בירבי שמעון אומר: אפילו עסוק בעבודה כל שלשה</b> – ימים רצופים, <b>- אינו צריך לקדש ידיו ורגליו, שאין הלינה פוסלת בידים - בין בתחילת עבודות בין בשירי עבודות</b> (קטע זה הושלם במסירה שלפנינו על הגיליון על ידי מגיה. קטע זה מוצע כאן לפי הגהתנו)<b>.</b>
(יב) <b>רבי יוחנן פתר מתניתא</b> – פותר (מפרש) את המשנה (המקור התנאי והוא הברייתא)<b>: קידש ידיו ורגליו ביום - אינו</b> (מילה זו שכתב הסופר במסירה שלפנינו נמחקה בטעות) <b>צריך לקדשן בלילה, בלילה - צריך לקדשן ביום - בין בתחילת עבודות בין בשירי עבודות</b> – אם<small> </small>קידש בלילה אפילו לתחילת עבודה - צריך לקדש ביום<b>; דברי רבי. רבי לעזר בירבי שמעון אומר: אפילו עסוק בעבודה כל שלשה</b> – ימים רצופים, <b>- אינו צריך לקדש ידיו ורגליו, שאין הלינה פוסלת בידים - בתחילת עבודות, אבל בשירי עבודות - צריך</b> – אם קידש לצורך עבודה שהיא תחילת עבודות, כגון לתרומת הדשן - אינו צריך לחזור ולקדש ביום שלאחריו לצורך עבודות היום, ואם קידש לצורך עבודה שהיא שיירי עבודות, כגון להקטרת חלבים ואיברים - צריך לחזור ולקדש ביום שלאחריו לצורך עבודות היום (קטע זה מוצע כאן לפי הגהתנו)<b>.</b><br><br><small>תחילת עבודות הן עבודות שמתחילות סדרת עבודות. שיירי עבודות הן עבודות שמסיימות סדרת עבודות.</small><br><br><span class="poetry indentAll"><b>תוספתא יומא</b> א,יט ו<b>מנחות</b> א,יג: היה עומד ומקריב כל הלילה - לאורה טעון קידוש ידיים ורגליים. רבי אומר: הלינה פוסלת בקידוש ידיים ורגליים (<small>רבי נותן טעם לדברי הרישא</small>). רבי אלעזר ברבי שמעון אומר: אפילו הוא עוסק בעבודה שלושה ימים - אין הלינה פוסלת בקידוש ידיים ורגליים.</span><br><br><span class="poetry indentAll"><b>בבלי זבחים</b> יט,ב: תנו רבנן: קידש ידיו ורגליו ביום - אין צריך לקדש בלילה, בלילה - צריך לקדש ביום; דברי רבי. שהיה רבי אומר: לינה מועלת (<small>פועלת ופוסלת</small>) בקידוש ידיים ורגליים. - רבי אלעזר ברבי שמעון אומר: אין לינה מועלת בקידוש ידיים ורגליים.</span><br><span class="poetry indentAll">תניא אידך: היה עומד ומקריב על גבי המזבח כל הלילה - לאורה (<small>בעלות השחר, כשמגיע אור יום</small>) טעון קידוש ידיים ורגליים; דברי רבי. - רבי אלעזר ברבי שמעון אומר: כיון שקידש ידיו ורגליו בתחילת עבודה, אפילו <small>הוא עוסק בעבודה</small> מיכן ועד עשרה ימים - אין צריך לקדש.</span><br><br><span class="poetry indentAll"><b>בבלי זבחים</b> כ,א: אמר רבי יוחנן: קידש ידיו ורגליו לתרומת הדשן (<small>הנעשית לפני שעלה השחר</small>) - למחר (<small>לאחר שעלה השחר</small>) אינו צריך לקדש (<small>שוב</small>), שכבר קידש מתחילת עבודה.</span><br><span class="poetry indentAll">למאן? (<small>לפי שיטת מי אמר רבי יוחנן דבר זה?</small>) אי לרבי, הא אמר: פסלה לינה (<small>כשעלה השחר, ולכן צריך לקדש שוב לאחר שעלה השחר</small>)! אי לרבי אלעזר ברבי שמעון, הא אמר: אפילו מיכן ועד עשרה ימים - אין צריך לקדש (<small>שוב, אם קידש בתחילת עבודתו</small>)! (<small>ומדוע הזכיר רבי יוחנן דווקא מי שקידש לפני תרומת הדשן?</small>)</span><br><span class="poetry indentAll">...רבא אמר: לעולם לרבי אלעזר ברבי שמעון, וראה רבי יוחנן דבריו של רבי אלעזר ברבי שמעון (<small>הסכים להם</small>) בתחילת עבודה (<small>שתרומת הדשן, אף שהיא נעשית קודם השחר, תחילת עבודת היום הבא היא</small>) ולא בסוף עבודה (<small>שאם קידש לשם עבודות לילה שהן סיום של יום האתמול, כגון הקטר חלבים - צריך לחזור ולקדש לאחר שעלה השחר</small>).</span><br><br><small>הפתר של רבי יוחנן בירושלמי לדברי רבי ורבי אלעזר בירבי שמעון בברייתא (לפי הגהתנו) הוא כדעת רבי יוחנן לפי רבא בבבלי זבחים כ,א. דברי רבא "ראה רבי יוחנן דבריו של רבי אלעזר בירבי שמעון בתחילת עבודה ולא בסוף עבודה" פירושם שרבי יוחנן פתר את דבריו של רבי אלעזר בירבי שמעון כך.</small><br><small>בבבלי: "תחילת עבודה". ובירושלמי: "תחילת עבודות".</small><br><small>בבבלי: "סוף עבודה". ובירושלמי: "שיירי עבודות".</small>
(יג) <b>חילפיי</b> (אילפא, אמורא ארץ ישראלי בדור השני) <b>אמר: כשם שאין הלינה פוסלת בידים</b> – בקידוש ידיים ורגליים (כדעת רבי אלעזר בירבי שמעון)<b>, כך אין הלינה פוסלת בכיור</b> – הכיור אינו צריך להיות משוקע במי מקווה בלילה, מפני שאין מימיו נפסלים משום לינה (שלא כדעת האמוראים לעיל שהלינה פוסלת בכיור)<b>.</b><br>ומציעים מקור תנאי החולק על דברי חכם שהובאו לפני כן: <b>מתניתא פליגא</b> – המשנה (המקור התנאי, והוא הברייתא להלן) חלוקה <b>על</b> (<b>רבי</b>) <b>חילפיי: קידש ידיו ורגליו ביום - אינו צריך לקדש בלילה, בלילה - צריך לקדש ביום; דברי רבי. רבי לעזר בירבי שמעון אומר: אפילו עסוק בעבודה כל שלשה</b> – ימים רצופים, <b>- אינו צריך לקדש ידיו ורגליו</b> – בכל יום<b>, שאין הלינה פוסלת בידים</b> – בקידוש ידיים ורגליים, וכל זמן שהוא ממשיך בעבודתו אינו צריך לחזור ולקדש ידיו ורגליו<b>.</b> - ויש לדייק מהמקור התנאי: <b>הא</b> – אבל <b>בכיור - פוסלת</b> – הלינה פוסלת בכיור, שלא כדברי חילפיי<b>!</b> (הדיוק הוא משום שאמר "אין הלינה פוסלת בידיים" ולא אמר "אין הלינה פוסלת", ומשמע שלינה פוסלת רק בקידוש ידיים ורגליים ולא בכיור שממנו מקדשים ידיים ורגליים)<br>ומציעים תירוץ לקושיה בהצעת גרסה חדשה של הדיוק מהמקור התנאי: <b>תלמידוי דרבי יוחנן</b> – תלמידיו של רבי יוחנן אומרים <b>בשם חילפיי: הכיני:</b> – כך היא (כך הוא הדיוק מהמקור התנאי): <b>קידש ידיו ורגליו כול', שאין הלינה פוסלת בידים.</b> - ויש לדייק מהמקור התנאי: <b>הא</b> – אבל <b>בכיור - פוסלת, ובלבד מיום ללילה</b> – הלינה פוסלת בכיור רק אם לא היה הכיור משוקע במי מקווה כשהיום משתנה ללילה (בסוף היום ובתחילת הלילה, בשקיעת השמש), אבל אם היה משוקע במי מקווה כשהיום משתנה ללילה - אין מימיו נפסלים משום לינה (חילפיי סובר כרבי חייא בר יוסף שאומר לעיל: "מכיון שמסר יום ללילה, דייו")<b>.</b><br><br><span class="poetry indentAll"><b>בבלי זבחים</b> כ,א: כי אתא רב דימי אמר רבי יוחנן: בעי אילפא: לדברי (<small>רבי אלעזר ברבי שמעון</small>) האומר: אין לינה מועלת (<small>פוסלת</small>) בקידוש ידיים ורגליים (<small>ומשעלה השחר אין צורך לחזור ולקדש</small>), מי כיור מהו שייפסלו בלינה? מי אמרינן: הני למאי? (<small>מים אלה למה הם מיועדים?</small>) לקידוש ידיים ורגליים, קידוש ידיים ורגליים גופייהו לא פסלה בהו לינה (<small>והוא הדין למי הכיור המיועדים לכך</small>), או דילמא כיון דקדוש להו בכלי שרת (<small>בכיור</small>) מיפסלי (<small>בלינה, כמו כל דבר שנתקדש בכלי שרת</small>)?</span><br><span class="poetry indentAll">כי אתא רבין אמר רבי ירמיה אמר רבי אמי אמר רבי יוחנן: הדר פשיט אילפא: כמחלוקת בזו (<small>בעניין לינה האם היא פוסלת בקידוש</small>) כך מחלוקת בזו (<small>בעניין מי כיור, ורבי אלעזר ברבי שמעון סבור שאין לינה פוסלת בהם</small>). אמר לפניו (<small>לפני רבי ירמיה</small>) רבי יצחק בר ביסנא: רבי, אתה אומר כן? אלא הכי אמר רבי אסי אמר רבי יוחנן משמיה דאילפא: כיור שלא שיקעו מבערב (<small>במי הבור המיועד לכך</small>) - מקדש ממנו לעבודת לילה ולמחר אינו מקדש. והווינן בה: למחר אינו מקדש - דלא צריך לקדושי (<small>שאין לינה פוסלת בקידוש ידיים ורגליים, וקידוש בלילה מועיל גם ליום</small>), או דילמא דאיפסלו בלינה (<small>ואינו יכול לקדש מהם</small>)? ומר (<small>רבי ירמיה</small>) קא פשיט ליה מיפשט (<small>משמו של אילפא</small>)!</span><br><br><small>בבבלי, תלמיד אחד של רבי יוחנן, רבי אמי, אמר בשם אילפא (חילפיי), שלדברי רבי אלעזר ברבי שמעון אין לינה פוסלת בכיור, כמו שסתם הירושלמי אמר בשם אילפא.</small><br><small>בבבלי, תלמיד אחר של רבי יוחנן, רבי אסי, אמר בשם אילפא מימרה שיש להסתפק בה האם לדברי רבי אלעזר ברבי שמעון לינה פוסלת בכיור שלא שיקעו מבערב. בירושלמי, תלמידי רבי יוחנן אומרים בשם אילפא, שלדברי רבי אלעזר ברבי שמעון לינה פוסלת בכיור רק אם לא היה משוקע בערב.</small><br>• • •
(יד) <small><b>כל הקודם את חברו לתוך ארבע אמות זכה</b></small><br>במשנה שנינו: "בזמן שהן מרובין, רצין ועולין בכבש, וכל הקודם את חבירו לתוך ארבע אמות זכה".<br>מציעים שאלה: <b>מה</b> – מה פירוש "בתוך ארבע אמות"? (מה הן ארבע האמות שהמגיע אליהן ראשונה הוא הזוכה בתרומת הדשן?) (במסירה שלפנינו נוספה בין השורות המילה 'בין' ואין לגרוס אותה) האם הפירוש: <b>בתוך ארבע אמות לכבש</b> – בתוך ארבע אמות התחתונות של הכבש<b>?</b> או שמא הפירוש: <b>בתוך ארבע אמות למזבח</b> – בתוך ארבע אמות העליונות של הכבש סמוך למזבח<b>?</b> (אין לפרש 'בתוך ארבע אמות לכבש' - בתוך ארבע אמות של רצפת העזרה סמוך לכבש של המזבח, שהרי שנינו במשנה: "רצין ועולין בכבש", כמו שאמרו בבבלי)<br>ופושטים את השאלה בהצעת היסק ממשנה: <b>מן מה דתנינן:</b> – ממה ששנינו (משנה להלן ב,ב): <b>מעשה שהיו שנים שו</b>ו<b>ין רצין ועולין בכבש</b> – שני כוהנים רצו על הכבש כאחד בשווה, כדי לזכות בתרומת הדשן, <b>ודחף אחד מהן את חבירו ונשברה רגלו,</b> - ויש להסיק מהמשנה: <b>הדא אמרה:</b> – זאת אומרת: <b>בתוך ארבע אמות למזבח</b> – ארבע האמות שהמגיע אליהן ראשונה הוא הזוכה הן ארבע האמות העליונות של הכבש סמוך למזבח. כך יש להסיק מהמעשה בשנים שהגיעו כאחד לארבע האמות, שכן רק כשהגיעו לארבע האמות העליונות של הכבש שהן בגובה עשר אמות עלולה רגלו של הנופל מגובה כזה להישבר, מה שאין כן כשהגיעו לארבע אמות התחתונות של הכבש (פשיטת השאלה היא מסוף המעשה במשנה להלן ("ודחף אחד מהן..."), ואין היא מתחילת המעשה ("היו שנים שווין רצין ועולין בכבש"), שכן לשון זה ("רצין ועולין בכבש") מצוי כבר במשנה כאן)<b>.</b><br><b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: בפירוש תני לה רבי חייה</b> (בדור המעבר שבין התנאים לאמוראים)<b>:</b> – בפירוש שונה אותה רבי חייא: <b>כל הקודם את חבירו לתוך ארבע אמות למזבח זכה</b> – רבי חייא שנה במשנתו (בברייתא שלו) את משנתנו והוסיף למילים "לתוך ארבע אמות" את המילה "למזבח", כמו שפשטו את השאלה<b>.</b><br><br><span class="poetry indentAll"><b>בבלי יומא</b> כב,א: "וכל הקודם את חבירו לתוך ארבע אמות זכה". - אמר רב פפא: פשיטא לי, ארבע אמות דארעא (<small>של קרקע הסמוכות לכבש</small>) - לא, "רצין ועולין בכבש" תנן. קמייתא (<small>ארבע אמות הראשונות</small>) - נמי לא, "רצין ועולין בכבש" תנן, והדר "כל הקודם את חבירו לתוך ארבע אמות זכה". דביני ביני (<small>שבינתיים, מארבע אמות הראשונות ולמעלה</small>) - נמי לא, דלא מסיימי (<small>אינן מוגדרות, שאין סימן מובהק לדעת היכן מתחילות ארבע האמות הקובעות</small>). אלא פשיטא דגבי מזבח תנן.</span><br><br><small>בבבלי פשטו 'לתוך ארבע אמות למזבח' משום ששללו את האפשרויות האחרות על פי המשנה כאן. ובירושלמי פשטו כך משום שחייבו אפשרות זו על פי המשנה להלן.</small><br>• • •
(טו) <small><b>הממונה אומר להם: הצביעו</b></small><br>במשנה שנינו: "אם היו שנים שווין, הממונה אומר להן: הצביעו. ומה הן מוציאין? אחת או שתים".<br>מציעים שאלה: <b>מהו</b> – מה פירוש <b>"הצביעו"?</b><br>ופושטים את השאלה: <b>הוציאו אצבע.</b><br><br>ומביאים ברייתא: <b>הוציאו</b> (צריך לומר: 'הוציא', כמו בהבאת הירושלמי בתשובות הגאונים (<small>הרכבי, סימן של</small>) ובר"ח) <b>אחת</b> – אם הוציא מי משניהם אצבע אחת, <b>- מונין לו</b> – מונים את האצבע שהוציא בתור אחת<b>, שתים</b> – אם הוציא מי משניהם שתי אצבעות, <b>- מונין לו</b> – מונים את האצבעות שהוציא בתור שתיים<b>. שלש</b> – אם הוציא מי משניהם שלוש אצבעות, <b>- אין מונין לו.</b><br>ומציעים שאלה: <b>מהו</b> – מה פירוש <b>אין מונין</b> לו<b>?</b> האם הפירוש: אין מונין לו <b>כל עיקר</b> – אין מונים את שלוש האצבעות שהוציא אפילו בתור אחת<b>?</b> או שמא הפירוש: <b>אין מונין לו את היתירה</b> – אין מונים את שלוש האצבעות שהוציא בתור שלוש אלא בתור שתיים<b>?</b><br>(בהבאת הירושלמי בר"ח מובאת פשיטת השאלה: '<b>אין מונין לו את היתירה</b>'. ונראה שמילים אלו נשמטו לפנינו בטעות בשל אי הבנת ההיקרות הכפולה של מילים אלו. גם לפי הבאת הירושלמי בתשובות הגאונים פשטו כך, אך גם שם יש רק היקרות אחת של מילים אלו, ושם חסרה ההיקרות הראשונה שבהצעת השאלה)<br>וממשיכים את הברייתא: <b>ארבע</b> – אם הוציא מי משניהם ארבע אצבעות, <b>- הממונה מכה אותו בפקיע</b> – מלקה אותו ברצועה, <b>ובטל הפייס</b> – ההצבעה בטלה, ומצביעים שוב<b>.</b><br><br><span class="poetry indentAll"><b>בבלי יומא</b> כב,ב: "הממונה אומר להם: הצביעו". - תנא: הוציאו אצבעותיכם למניין.</span><br>• • •
(טז) במשנה שנינו: <b>"אין מוציאין אגודל במקדש".</b><br>מנמקים: <b>מפני הרמאין</b> – אילו היו מונים את האגודל, הרי מי מהשניים שהוא רמאי, כשיראה לפי סכום האצבעות שלא יזכה, יכניס או יוציא את אגודלו כדי שיזכה, שכן קל להכניס או להוציא את האגודל מתוך האגרוף הקמוץ<b>.</b><br><small><b>מעשה הפייס</b></small><br>הסוגיה הזאת שייכת למשנה להלן (הלכה ב) שבה שנינו, שהתקינו פייס (גורל) גם לעבודת תרומת הדשן כמו לשאר העבודות במקדש. וכך היה הפייס במקדש: הממונה נוקב במספר הגדול הרבה ממניין הכוהנים שמשתתפים בפייס, והכוהנים מוציאים אצבע אחת או שתיים, והממונה מונה את הכוהנים באמצעות האצבעות, ואותו כוהן שהמספר שנקב בו הממונה כלה בו זוכה בעבודה.<br>מביאים ברייתא: <b>אין אומרים ממי במקדש</b> – אין נוקבים בשמו של הכוהן שממנו הפייס מתחיל<b>, אלא הממונה היה מגביה מצנפתו של אחד מהן והן יודעין שממנו היה הפייס מהלך</b> – הממונה האחראי על הפייס נוטל את מצנפתו של אחד הכוהנים שמשתתפים בפייס, וכך הם יודעים שממנו היה הממונה מתחיל למנות את הכוהנים<b>.</b><br>ומציעים קושיה על הדין האמור לפני כן: <b>וחש לומר: שמא לאוהבו או לקרובו!</b> – כיוון שכל הכוהנים עומדים בשורה לפני הממונה והוא רואה את מקומו של כל אחד מהם ויודע את מספר כולם, יש לנו לחשוש לאפשרות שמא הממונה יגביה מצנפתו של כוהן מסוים, כך שהמספר שינקוב בו הממונה בהתחלה יכלה במי שירצה שיזכה בעבודה, ואם כן, מה הועילו בית דין שתיקנו פייס!<br>ומתרצים את הקושיה: <b>כמין קובלייס</b> (צריך לומר: '<b>קוכלייס</b>'. מקור המילה ביוונית: קוכליאס - שבלול) <b>היו עושין</b> – הכוהנים לא היו עומדים בשורה אלא במעגל מפותל, כמעגל בתוך מעגל, כצורת הפיתולים שבקונכיית החילזון, והממונה אינו רואה את מקומו של כל אחד מהם ואינו יודע את מספר כולם, ולכן אין לנו לחשוש לאפשרות הזאת<b>.</b><br><span class="poetry indentAll"><b>תוספתא יומא</b> א,י: כיצד מפיסים? נכנסים ללשכת הגזית ומקיפים ועומדים כככליאס (<small>כך צריך לומר</small>), והממונה בא ונוטל מצנפתו של אחד מהם, ויודעים שממנו פייס מתחיל. ולא היו מוציאים שתיים שתיים, אלא אחת אחת. היחידים (<small>החלשים</small>) שבהם היו מוציאים שתיים שתיים, ולא היו מונים להם את היתירה.</span><br><span class="poetry indentAll"><b>בבלי יומא</b> כה,א: תניא: לשכת הגזית כמין בסילקי גדולה היתה, פייס במזרחה (<small>הפייס נעשה במזרחה של הלשכה</small>), וזקן יושב במערבה (<small>להורות ולדון להם בכל מקרה של ספק</small>). והכוהנים מקיפים ועומדים כמין כוכליאר, והממונה בא ונוטל מצנפת מראשו של אחד מהם, ויודעים שממנו פייס מתחיל.</span><br>ומציעים שאלה: <b>כיצד היה הפייס מהלך? לימין? לשמאל?</b> – כשהממונה מונה את הכוהנים, האם המנייה הולכת לכוהנים שמימין לכוהן שממנו היא מתחילה, או שמא המנייה הולכת לכוהנים שמשמאל לכוהן שממנו היא מתחילה?<br>ופושטים את השאלה בהצעת היסק מברייתא: <b>אמר רבי בון בר חייה</b> (אמורא ארץ ישראלי בדור השלישי)<b>: מן מה דתני:</b> – ממה ששונה [התנא]: <b>מי שזכה בקטורת</b> – הכוהן שזכה בפייס בעבודת הקטורת, <b>אומר לזה שעל ימינו</b> – לכוהן שמימין לו<b>:</b> "<b>אוף את למחתה</b>" – גם אתה זוכה עימי בהולכת מחתת הגחלים לצורך הקטרת הקטורת בהיכל<b>,</b> - ויש להסיק מהברייתא: <b>הדא אמרה:</b> – זאת אומרת: <b>לימין הפייס מהלך</b> – כשהממונה מונה את הכוהנים, המנייה הולכת לכוהנים שמימין לכוהן שממנו היא מתחילה. כך יש להסיק, כיוון שהטעם שהכוהן שמימין לכוהן שזוכה בקטורת זוכה במחתה הוא משום שהכוהן הזה היה נמנה לאחר הכוהן שזכה בקטורת אילו היתה המנייה ממשיכה, ומכאן שמניית הכוהנים בפייס מהלכת לימין<b>.</b><br>ודוחים את פשיטת השאלה בהצעת פרשנות חדשה לברייתא: <b>תלמידוי דרבי יונה</b> (מגדולי אמוראי ארץ ישראל בדור הרביעי) – תלמידיו של רבי יונה אומרים <b>בשם רבי חילפיי</b> (נראה שזו אשגרה בטעות מלעיל 'תלמידוי דרבי יוחנן בשם חילפיי'. התואר 'רבי' לפני השם חילפיי, שבכל מקום נזכר שמו בלא תואר, מרמז שהסופר התכוון לאמורא אחר וטעה בשם האמורא. וצריך לומר כמו בהבאת הירושלמי בר"ח: 'בשם <b>רבי בון בר חייא</b>' (אמורא ארץ ישראלי בדור השלישי), כמו בשני מקומות בירושלמי)<b>: הכיני:</b> – כך היא: <b>לשמאל הפייס מהלך</b> – המנייה הולכת לכוהנים שמשמאל לכוהן שממנו היא מתחילה<b>. הזוכה זכה לימין</b> – הכוהן שזוכה בהולכת מחתת הגחלים הוא הכוהן שמימין לכוהן שזוכה בקטורת<b>. מוטב שיזכה למי</b> (בהבאת הירושלמי בר"ח: 'מי') <b>שעבר עליו הפייס שני פעמים, מזה שלא עבר עליו הפייס אלא פעם אחת בלבד</b> – הטעם שהכוהן שמימין לכוהן שזוכה בקטורת זוכה במחתה הוא משום שהכוהן הזה נמנה פעם אחת יותר מהכוהן שמשמאל לכוהן שזוכה בקטורת, שהרי מניית הכוהנים הסובבת והולכת וחוזרת חלילה כמה פעמים נפסקת בכוהן שזוכה בקטורת ואינה ממשיכה, ומכאן שמניית הכוהנים בפייס מהלכת לשמאל<b>.</b><br><span class="poetry indentAll"><b>תוספתא יומא</b> א,יא: רבי יהודה אומר: לא היה פייס למחתה, אלא מי שזכה בקטורת אומר לזה שעימו: אף את למחתה.</span><br>• • •
(יז) <small><b>מעשה בשני כוהנים</b></small><br>במשנה שנינו: "מעשה שהיו שנים שווין רצין ועולין בכבש, ודחף אחד מהן את חבירו ונשברה רגלו".<br>מביאים ברייתא: <b>מעשה באחד שקדם את חבירו בתוך ארבע אמות של מזבח</b> – שהיה הראשון שהגיע לתוך ארבע אמות העליונות של הכבש סמוך למזבח, וזכה לתרום את הדשן<b>. נטל חבירו את הסכין</b> – מתוך כעס שלא זכה, <b>ותקעה בליבו</b> – של מי שזכה (הסכין שנטל היתה כלי שהוא קודש לשחיטת קרבנות)<b>. עמד לו רבי צדוק</b> (תנא בדור הראשון) <b>על מעלת האולם, אמר להן: שמעוני, אחיי בית ישראל. כתוב</b> – בפרשת עגלה ערופה<b>: "כִּי יִמָּצֵא חָלָל</b> בָּאֲדָמָה אֲשֶׁר ה' אֱלֹהֶיךָ נֹתֵן לְךָ לְרִשְׁתָּהּ, נֹפֵל בַּשָּׂדֶה, לֹא נוֹדַע מִי הִכָּהוּ, <b>וְיָצְאוּ זְקֵנֶיךָ וְשֹׁפְטֶיךָ</b> וּמָדְדוּ אֶל הֶעָרִים אֲשֶׁר סְבִיבֹת הֶחָלָל<b>"</b> (דברים כא,א-ב) – אם תימצא גופה של אדם שנרצח בתוך ארץ ישראל, שוכב על הארץ מחוץ לעיר, ולא ידוע מי רצח אותו, יבואו השופטים וימדדו את המרחק בין המקום שבו נמצאה הגופה לבין הערים הסמוכות (וזקני העיר הקרובה לחלל יביאו עגלה ערופה)<b>. אנו מאיכן לנו למוד?</b> – מהיכן עלינו למדוד את המרחק למקום שבו נמצאת גופת הכוהן שנרצח (כדי לקבוע על מי להביא עגלה ערופה)? <b>מן ההיכל?</b> או <b>מן העזרות?</b> (בבבלי יומא כג,ב פירשו, שאין כאן אלא מליצה כדי לעורר את העם לבכייה, שהרי נודע ההורג, ואין כאן עגלה ערופה שמכפרת עליהם) <b>שרון כל עמא בכיין</b> – התחילו כל העם בוכים (מחמת הצער)<b>. עד דאינון עסיקין</b> – עד (בעוד) שהם עסוקים <b>בבכייה</b> (יש והאמוראים או הגרסנים משגירים לשונות אמוראיים בתוך הברייתות (כמו כאן) ("אוצר לשונות ירושלמיים", עמוד סג))<b>, נכנס אביו של אותו התינוק</b> – הכוהן הצעיר שנדקר<b>, אמר להן: אני כפרתכם</b> (דיבור של חיבה ומסירות יתירה למישהו)<b>. אדיין</b> (עדיין) <b>התינוק מפרפר</b> (מניע את איבריו) – ולא מת, <b>ולא ניטמאת הסכין</b> – שנתקעה בליבו, ואפשר להוציא אותה מליבו לפני שימות כדי שלא תיטמא בטומאת מת<b>.</b><br>והברייתא מסיימת: <b>מלמד</b> – דבר זה מורה, <b>שהיתה טומאה קשה</b> (חמורה) <b>להן משפיכות דמים</b> – שמירת הטהרה של כלי המקדש היתה חשובה בעיניהם יותר מרצח, שהרי אפילו אביו של הנדקר למוות חשש יותר לסכין שלא תיטמא מאשר לבנו שנהרג (עד כאן הברייתא)<b>.</b><br>ומעירים: <b>לגניי</b> – דבר זה, שזלזלו בשפיכות דמים והקפידו על טומאה יותר מאשר על שפיכות דמים, הוא לגנותם של הכוהנים<b>.</b><br><span class="poetry indentAll"><b>תוספתא יומא</b> א,יב ו<b>שבועות</b> א,ד: מעשה בשני כוהנים שהיו שווים רצים ועולים בכבש. דחף אחד מהם את חבירו בתוך ארבע אמות. נטל סכין ותקע לו בליבו. בא רבי צדוק ועמד על מעלות האולם ואמר: שמעוני, בית ישראל אחינו. הרי הוא אומר: "כי יימצא חלל" וגו' "ויצאו זקיניך ושןפטיך ומדדו". בואו ונמדוד, על מי ראוי להביא עגלה, על ההיכל או על העזרות? געו כולם אחריו בבכייה. ואחר כך בא אביו של תינוק, אמר להם: אחינו, אני כפרתכם. עדיין בני מפרפר, והסכין לא ניטמאת. - ללמדך שטומאת סכין קשה להם לישראל יותר משפיכות דמים.</span><br><span class="poetry indentAll"><b>ספרי במדבר</b> פסקה קסא: מעשה בשני כוהנים שהיו שווים ורצים ועולים בכבש, וקדם אחד מהם לחבירו בתוך ארבע אמות. נטל סכין ותקעה לו בליבו. בא רבי צדוק ועמד על מעלות האולם ואמר: שמעוני, אחינו בית ישראל. הרי הוא אומר: "כי יימצא חלל באדמה" וגו'. בואו ונמדוד על מי ראוי להביא את העגלה? על ההיכל או על העזרות? געו כל ישראל בבכייה. ואחר כך בא אביו של תינוק ומצאו מפרפר. אמר להם: אחינו, הריני כפרתכם. עדיין בני מפרפר, והסכין לא נטמאת. - ללמדך שטומאת סכינים קשה להם יותר משפיכות דמים.</span><br><span class="poetry indentAll"><b>בבלי יומא</b> כג,א: תנו רבנן: מעשה בשני כוהנים שהיו שניהם שווים רצים ועולים בכבש. קדם אחד מהם לתוך ארבע אמות של חבירו. נטל סכין ותקע לו בילבו. עמד רבי צדוק על מעלות האולם, ואמר: אחינו בית ישראל, שמעו. הרי הוא אומר: "כי יימצא חלל באדמה ויצאו זקניך ושופטיך". אנו על מי נביא עגלה ערופה? על העיר / ההיכל או על העזרה / העזרות? געו כולם בבכיה. בא אביו של תינוק ומצאו שהוא מפרפר. אמר להם: הרי הוא (<small>כינוי במקום: אני</small>) כפרתכם. עדיין בני מפרפר, ולא נטמאת סכין. - ללמדך שקשה עליהם טהרת כלים יותר משפיכות דמים.</span><br>שני מעשים היו<br><span class="mediumGrey">הואיל וכאן (בברייתא) מסופר שאחד הרג את חבירו, ראה הבבלי בזה מעשה אחר (מהמעשה שמסופר במשנה), והסיקו שם שמפני מעשה זה (שבברייתא) עדיין לא ביטלו את הריצה, מפני שיש לפנינו מקרה יוצא מן הכלל, והכוהנים לא היו חשודים על שפיכות דמים, אבל אחר כך כשאירע שדחף אחד את חבירו ונשברה רגלו, והדוחף לא כיוון כלל להפיל אותו מן הכבש, ודחיפה מצויה היא, ביטלו את הריצה ותיקנו פייס במקומה.</span><br><span class="mediumGrey">קשה לברר מי היה רבי צדוק זה, והאם היה בן זמנו של רבן יוחנן בן זכאי והיה כבר זקן בזמן החורבן. הרי המעשה שנזכר במשנתנו אירע אחרי המעשה שלנו (שבברייתא), ולפי זה תיקנו פייס לתרומת הדשן לא הרבה שנים קודם חורבן הבית. ואפשר שהכוונה כאן לרבי צדוק הפרושי שנזכר בקדמוניות של יוסיפוס, ולפי זה אירע המעשה שישים וכמה שנים לפני החורבן ("תוספתא כפשוטה").</span><br>מעשה אחד היה<br><span class="mediumGrey">התוספתא מספרת ש'נטל את הסכין ותקע לו בליבו'. אין להניח ששני מקרים היו, אלא נראה יותר שהמשנה עיבדה את המעשה ונטלה את עוקצו ואת פגמו מפני כבוד הכהונה. ועוד, המונח 'שבאין לידי סכנה' (במשנה) מורה יותר על אובדן נפשות מאשר על חבלה והטלת מום ("עיונים בספרות התלמוד", עמוד 99).</span><br><span class="mediumGrey">התיאור החריף והמזעזע שבתוספתא ובמקבילותיה, אין ספק שהוא המקורי, ובמשנה נעשתה בו עריכה של עידון וריכוך, כפי שמצינו בעשרות מקומות אחרים, וזו אחת ממגמות העריכה שבהן מתאפיינת משנת רבי. אמור מעתה, לא פירוש משנה כאן ולא שני מעשים הם אלא מקור המשנה מונח לפנינו בתוספתא, מקור שעבר עריכה של עידון לפני שנקבע במשנתנו ("תוספתא עתיקתא - מסכת פסח ראשון", עמוד 45).</span><br>• • •
(יח) <small><b>לעשות פומפי לדבר</b></small><br>במשנה שנינו: "ארבעה פייסות היו שם".<br><b>אמר רבי יוחנן</b> (גדול אמוראי ארץ ישראל בדור השני)<b>: כדי לעשות פּוֹמְפִּי</b> (מקור המילה ביוונית ובלטינית, ומשמעה: פאר, הדר) <b>לדבר</b> – בשביל לפאר ולהדר את הדבר, תיקנו לעשות במקדש ארבעה פייסות בכל יום, וארבע פעמים ביום היו הכוהנים מתכנסים להגרלה, ולא היה פייס אחד בלבד<b>.</b><br>ומביאים ברייתא: <b>אמר רבי</b> (רבי יהודה הנשיא, תנא בדור החמישי)<b>: והלא כהן המדשן את המזבח הפנימי</b> – מוריד את האפר מעל גבי מזבח הקטורת שבהיכל, <b>יכול הוא לדשן את המנורה</b> – נוטל את האפר והפסולת מהנרות של המנורה<b>!</b> – ולמה כוהן אחד היה מדשן את המזבח הפנימי וכוהן שני היה מדשן את המנורה? <b>אלא לעשות פומפי לדבר</b> – בשביל לפאר ולהדר את הדבר, דישנו שני כוהנים את המזבח הפנימי ואת המנורה, ולא כוהן אחד בלבד<b>.</b><br><br><span class="poetry indentAll"><b>בבלי יומא</b> כד,ב: למה מפיסים וחוזרים ומפיסים (<small>ואין עושים את כל הפייסות לכל העבודות בבת אחת</small>)? - אמר רבי אסי אמר רבי יוחנן: כדי להרגיש את כל העזרה כולה, שנאמר: "אשר יחדו נמתיק סוד, בבית אלוהים נהלך ברגש" (תהילים נה,טו).</span><br><br>ומציעים משנה ממקום אחר: <b>תמן תנינן:</b> – שם שנינו: <b>הניח הכוז</b> – כד גדול, שהיה של זהב, <b>על מעלה שנייה ויצא</b> (משנה תמיד ג,ט)<b>. ונטל את הכוז ממעלה שנייה ויצא</b> (משנה תמיד ו,א) – הכוהן שהיה מדשן את המנורה היה נכנס להיכל ומדשן בתחילה חמישה נרות ומניח את הכד, שהכניס לתוכו את דשן המנורה, על מדרגה שנייה של האבן שלפני המנורה ויוצא מן ההיכל, ואחר כך היה נכנס להיכל ומדשן את שאר שני הנרות ונוטל את הכד עם הדשן ממדרגה שנייה שלפני המנורה ויוצא מן ההיכל<b>.</b><br><b>אמר רבי יוחנן: ולמה היה נכנס לקטרת</b> (צריך לומר: '<b>להטבה</b>' ("יפה מראה"), או שצריך לומר: '<b>להטיב</b>') <b>שני פעמים?</b> – למה היה הכוהן נכנס להיכל ומדשן את המנורה שתי פעמים, ולא היה נכנס ומדשן את כל הנרות בפעם אחת? <b>אלא כדי לעשות פומפי לדבר</b> (במשנה תמיד שם שנינו, שהכוהן שהיה מדשן את המזבח הפנימי היה מניח לאחר הדישון את הסל, שהיה נותן לתוכו את האפר, בהיכל ויוצא מן ההיכל, ואחר כך היה נכנס להיכל ונוטל את הסל, ולא היה מוציא את הסל לאחר הדישון. אף בדבר זה יש לומר כמו שאמר רבי יוחנן: ולמה היה נכנס שני פעמים? אלא כדי לעשות פומפי לדבר)<b>.</b><br><b>רבי שמעון בן לקיש</b> (מגדולי אמוראי ארץ ישראל בדור השני) <b>אמר: דבר תורה הוא: "</b>וְהִקְטִיר עָלָיו אַהֲרֹן קְטֹרֶת סַמִּים, <b>בַּבֹּקֶר בַּבֹּקֶר בְּהֵיטִיבוֹ אֶת הַנֵּרֹת יַקְטִירֶנָּה"</b> (שמות ל,ז) – בכל יום בתחילת הבוקר כוהן מקטיר קטורת על מזבח הקטורת; כשהוא נכנס להיטיב (לדשן) את נרות המנורה הוא מקטיר את הקטורת. - ויש לדרוש מכפל המילים "בבוקר בבוקר", שבין הטבה אחת של הנרות להטבה השנייה הכוהן מקטיר את הקטורת. הרי שמן התורה הכוהן נכנס ומדשן את המנורה שתי פעמים, ולא כדי לעשות פומפי לדבר. - רבי שמעון בן לקיש חולק על רבי יוחנן<b>.</b><br>ושואלים: <b>מה עבד לה רבי יוחנן?</b> – מה עושה אותה רבי יוחנן? (כיצד רבי יוחנן מתמודד עם דרשת הפסוק שסותרת את דעתו?)<br>ומשיבים: <b>עובר להטיב ומקטיר</b> – רבי יוחנן מפרש את הפסוק, שקודם שהוא מטיב את הנרות הוא מקטיר קטורת. הרי שלפי רבי יוחנן, מן התורה הקטרת הקטורת קודמת להטבת הנרות. והחכמים תיקנו שהקטרת הקטורת נעשית בין הטבת חמישה נרות להטבת שאר שני הנרות, והטעם לכך שהיה נכנס להטבה שתי פעמים הוא כדי לעשות פומפי לדבר<b>.</b><br><br><span class="mediumGrey">נראה שבכל מקום שמצינו 'לעשות פומבי לדבר' הכוונה לטקסים ציבוריים נגד הצדוקים ("חקר תולדות ההלכה ומגילות מדבר יהודה", "תרביץ" נט, עמוד 67, הערה 220).</span><br><br><span class="poetry indentAll"><b>בבלי יומא</b> לג,ב: ...לריש לקיש דאמר: למה מטיבים וחוזרים ומטיבים (<small>ואין מטיבים את כל הנרות בבת אחת</small>)? כדי להרגיש את כל העזרה כולה... לרבי יוחנן דאמר: "בבוקר בבוקר" - חלקהו (<small>את העבודה של הטבת הנרות</small>) לשני בקרים (<small>לשני חלקים</small>)...</span><br><br><small>מחלוקת רבי יוחנן וריש לקיש מוחלפת בתלמודים.</small><br><br><b>כדי לעשות פומפי לדבר</b><br><small>ב<b>ירושלמי יומא</b> ב,ב (כאן) אמרו, שארבע פייסות היו במקדש בכל יום, ולא היה פייס אחד בלבד, כדי לעשות פומפי לדבר.</small><br><small>ב<b>ירושלמי יומא</b> ב,ב (כאן) אמרו, שכוהן אחד היה מדשן את המזבח הפנימי וכוהן שני היה מדשן את המנורה, אף על פי שהכוהן המדשן את המזבח הפנימי יכול לדשן את המנורה, כדי לעשות פומפי לדבר.</small><br><small>ב<b>ירושלמי יומא</b> ב,ב (כאן) אמרו, שהכוהן שהיה מדשן את המנורה היה מדשן בתחילה חמישה נרות ויוצא מן ההיכל, ואחר כך היה נכנס להיכל ומדשן את שאר שני הנרות, ולא היה מדשן את כל הנרות בפעם אחת, כדי לעשות פומפי לדבר.</small><br><small>ב<b>ירושלמי יומא</b> ב,ו אמרו, שקורבן האיל היה קרב באחד עשר כוהנים, כדי לעשות פומפי לדבר.</small><br><small>ב<b>ירושלמי יומא</b> ב,ז אמרו, שקורבן הפר היה קרב בעשרים וארבעה כוהנים, כדי לעשות פומפי לדבר, על שם: "בְּבֵית אֱלֹהִים נְהַלֵּךְ בְּרָגֶשׁ" (תהילים נה,טו) (רגש - קהל רב).</small><br><small>ב<b>ירושלמי יומא</b> ד,א אמרו, שהכוהן הגדול ביום הכיפורים היה טורף (מנענע ומערבב) את הגורלות של שני השעירים בקלפי (ארגז קטן), ולא בקלתות (סלים), כדי לעשות פומפי לדבר.</small><br><small>ב<b>ירושלמי שקלים</b> א,א אמרו, שתיקנו לתרום את הלשכה (למלא קופות גדולות מן השקלים שהיו נותנים כל ישראל ומניחים אותם במקדש בלשכה מיוחדת, כדי לקנות בהם קורבנות ציבור) בשלושה פרקים, ולא בפרק אחד, כדי לעשות פומפי לדבר.</small><br><small>ב<b>ירושלמי סוכה</b> ד,ט אמרו, שלצורך ניסוך המים על גבי המזבח בחג הסוכות היו ממלאים מים ממעיין השילוח בצלוחית של זהב (ולא של חרס), כדי לעשות פומפי לדבר.</small><br><small>כשדבר נעשה בכמה פעמים, אף שאפשר לעשותו בפעם אחת (פייסות, דישון המנורה, תרומת הלשכה), או כשדבר נעשה באנשים מרובים, אף שאפשר לעשותו באנשים מועטים (דישון המזבח הפנימי והמנורה, קורבן האיל, קורבן הפר), או כשדבר נעשה בכלי חשוב, אף שאפשר לעשותו בכלי פחות (קלפי, צלוחית של זהב), הרי שהדבר נעשה בפאר ובהדר. חכמים תיקנו לעשות את כל הדברים הללו הקשורים למקדש בפאר ובהדר, כדי לפאר ולהדר את בית ה'.</small><br><small>על דבר שנעשה באנשים מרובים, אף שאפשר לעשותו באנשים מועטים, אמרו בכמה מקומות בבבלי: "בְּרָב עָם הַדְרַת מֶלֶךְ" (משלי יד,כח).</small><br><small>אין לפרש 'פומפי' במשמע פרסום, שהרי הדברים הללו (מלבד מילוי המים לניסוך) שנעשו במקדש לא נעשו בגלוי ובפרהסיה לעיני כול (רק העומדים בעזרה שבמקדש היו יכולים לראות כמה מהדברים הללו). לכן נראה לפרש את מה שאמרו בירושלמי סוכה לגבי ניסוך המים כמו מה שאמרו בירושלמי יומא לגבי קלפי, ולא כפי שפירשו מפרשי הירושלמי.</small><br>• • •
<h3>הלכה ב</h3>
(א) <big><strong>משנה</strong></big><br><b>הפייס השיני</b> – היה על העבודות שלהלן: <b>- מי שוחט</b> – את קורבן התמיד (קורבנות ציבור נשחטו רק על ידי כוהנים. רק קורבן יחיד שחטו תכופות הבעלים או שלוחיהם ("ספרא דבי רב" ד, עמוד 36))<b>, מי זורק</b> – את דמו של קורבן התמיד<b>, מי מדשן את המזבח הפנימי</b> – מוריד את האפר מעל המזבח הקטורת שבהיכל<b>, ומי מדשן את המנורה</b> – נוטל את האפר והפסולת מהנרות של המנורה שבהיכל<b>, ומי מעלה איברים</b> – של קורבן התמיד, <b>לכבש</b> – שהכוהנים הניחו אותם בכבש מחציו ולמטה (משנה שקלים ח,ח) וירדו ללשכת הגזית לקרוא את "שמע" (משנה תמיד סוף פרק ד), ולאחר מכן העלו את האיברים למזבח (משנה להלן ב,ד); ואלה האיברים של קורבן התמיד לפי סדר העלאתם לכבש על ידי הכוהנים שזכו בפייס השני<b>: הראש והרגל</b> – האחורית של ימין, שכוהן אחד מעלה אותם<b>, ושתי הידים</b> – הרגליים הקדמיות, שכוהן שני מעלה אותם<b>, העוקץ</b> – החלק האחורי עם האליה ושתי הכליות (עיין משנה תמיד ד,ג), <b>והרגל</b> – האחורית של שמאל, שכוהן שלישי מעלה אותם<b>, החזה</b> – שומן החזה, <b>והגרה</b> – הצוואר עם שתי צלעות מימין ושתי צלעות משמאל, ותלויים בו הקנה והלב והריאה (שם), שכוהן רביעי מעלה אותם<b>, ושתי הדפנות</b> – של הבטן עם השדרה והטחול והכבד (שם), שכוהן חמישי מעלה אותם<b>, והקרבים</b> – נתונים בתוך כף, ועליהם הכרעיים (שם), שכוהן שישי מעלה אותם (סדר ההקרבה הוא, שתחילה מוקרב הראש בהתאם לציווי בתורה, ולאחר מכן מוקרבים שאר החלקים בסדר יורד לפי גודלם)<b>, והסולת</b> – למנחת התמיד, שכוהן שביעי מעלה אותה<b>, והחביתים</b> – מנחת הכוהן הגדול, שהיה מקריב בכל יום עשירית האיפה סולת, מחציתה בבוקר ומחציתה בערב, על מחבת בשמן, שכוהן שמיני מעלה אותה<b>, והיין</b> – רביעית ההין, נסך לקורבן התמיד, שכוהן תשיעי מעלה אותו<b>. שלושה עשר</b> – כוהנים, <b>זכין בו</b> – זוכים בפייס השני<b>.</b><br><b>אמר בן עזאי</b> (שמעון בן עזאי, תנא בדור השלישי) <b>לפני רבי עקיבה</b> (תנא בדור השלישי, מגדולי התנאים) <b>משם רבי יהושע</b> (בן חנניה, מגדולי התנאים בדור השני)<b>: כדרך הילוכו</b> – של הכבש בחייו, <b>היה קרב</b> – היו קרבים איבריו, ולא כסדר שלעיל (מבואר בתלמוד להלן)<b>.</b><br>• • •
(ב) <big><strong>תלמוד</strong></big><br><small><b>דישון המזבח הפנימי ודישון המנורה</b></small><br>במשנה שנינו: "מי מדשן את המזבח הפנימי, ומי מדשן את המנורה".<br>שואלים: <b>מניין לדישון המזבח הפנימי?</b> – מהיכן למדים שיש לדשן את מזבח הקטורת שבהיכל? (דישון מזבח החיצון (מזבח העולה) נאמר בויקרא ו,ד, אך דישון מזבח הפנימי אינו נאמר בתורה)<br>ומשיבים בהבאת מדרש אמוראי: <b>רבי פדת</b> (אמורא ארץ ישראלי בדור השלישי והרביעי) אמר <b>בשם רבי לעזר</b> (אמורא בדור השני)<b>:</b> כתוב בעולת העוף: <b>"</b>וְהֵסִיר אֶת מֻרְאָתוֹ בְּנֹצָתָהּ <b>וְהִשְׁלִיךְ אֹתָהּ אֵצֶל הַמִּזְבֵּחַ קֵדְמָה אֶל מְקוֹם הַדָּשֶׁן"</b> (ויקרא א,טז) – כוהן מסיר את הזפק של העוף עם הנוצות שעל העור המכסה את הזפק, ומשליך את הזפק סמוך למזבח במזרחו של הכבש, אל המקום ששמים שם את הדשן (האפר של הקורבנות השרופים), <b>- אינו צריך</b> – הכתוב אינו צריך לומר את המילים "אל מקום הדשן", כמבואר בהמשך<b>. אם לקב</b>ו<b>ע לו</b> – למוראה (לזפק), <b>מקום</b> – אם המילים האלו באות לומר את המקום של השלכת המוראה<b>, כבר כתוב "אֵצֶל הַמִּזְבֵּחַ"</b> – הרי שהמקום הוא סמוך למזבח<b>. אם ללמדך שיינתן במזרחו של כבש</b> – אם המילים האלו באות לומר שהמוראה ניתנת במזרחו של הכבש<b>, כבר כתוב "קֵדְמָה"</b> – הרי שהמוראה ניתנת במזרחו של הכבש<b>. אף</b> (הרי) <b>הוא דרש: "</b>וְהִשְׁלִיךְ אֹתָהּ <b>אֵצֶל הַמִּזְבֵּחַ"</b> (ויקרא א,טז), <b>"</b>וְהֵרִים אֶת הַדֶּשֶׁן אֲשֶׁר תֹּאכַל הָאֵשׁ אֶת הָעֹלָה עַל הַמִּזְבֵּחַ, וְשָׂמוֹ <b>אֵצֶל הַמִּזְבֵּחַ"</b> (ויקרא ו,ג) – מדרש ההלכה דורש דרשה במקרא: נאמר במוראה של העוף "אצל המזבח", ונאמר בתרומת הדשן של מזבח החיצון "אצל המזבח"<b>. מה כאן</b> – במוראה של העוף, <b>- מזרחו של כבש</b> – המקום של השלכת המוראה הוא במזרחו של הכבש, שהרי כתוב "קדמה"<b>, אף כאן</b> – בתרומת הדשן של מזבח החיצון, <b>- מזרחו של כבש</b> – המקום של שימת הדשן של מזבח החיצון הוא במזרחו של הכבש (בתרומת הדשן של מזבח החיצון לא נאמר "קדמה", ולכן יש ללמוד דבר זה בגזירה שווה). הרי שהמילים "אל מקום הדשן" אינן נצרכות ללמד שהדשן של מזבח החיצון יינתן במזרחו של הכבש. ולכן המילים "אל מקום הדשן" יכולות ללמד שגם הדשן של המזבח הפנימי יינתן במקום הזה, סמוך למזבח במזרחו של הכבש. ומכאן לדישון המזבח הפנימי<b>.</b><br><span class="poetry indentAll"><b>בבלי מעילה</b> יא,ב-יב,א: בשלמא מזבח החיצון (<small>הדשן שעליו צריך להניחו במקום קבוע</small>), דכתיב ביה: "ושמו אצל המזבח" (ויקרא ו,ג). מזבח הפנימי (<small>הדשן שעליו</small>) מנלן (<small>שצריך להניחו במקום הדשן של המזבח החיצון</small>)?</span><br><span class="poetry indentAll">אמר רבי אלעזר: דאמר קרא: "והסיר את מוראתו בנוצתה והשליך אותה אצל המזבח קדמה אל מקום הדשן" (ויקרא א,טז) - אם (<small>"אל מקום הדשן"</small>) אינו עניין למזבח החיצון (<small>לדשן שעליו, שהרי כבר נאמר בו "ושמו אצל המזבח"</small>), תנהו עניין למזבח הפנימי (<small>לדשן שעליו</small>).</span><br><span class="poetry indentAll">ואימא: אידי ואידי (<small>שני הכתובים</small>) במזבח החיצון (<small>הדשן שעליו</small>), ולקבוע לו מקום (<small>הכתוב "אל מקום הדשן" בא לקבוע מקום לדשן במזרחו של הכבש, שהרי בכתוב "ושמו אצל המזבח" לא נאמר באיזה מקום אצל המזבח יינתן הדשן</small>)!</span><br><span class="poetry indentAll">אם כן (<small>אם לקבוע לו מקום</small>), לימא קרא: "אצל" "אצל" (<small>די שיאמר הכתוב "אצל המזבח" והיינו דורשים גזירה שווה "אצל" "אצל", נאמר כאן "אצל המזבח", ונאמר בדשן המזבח החיצון "ושמו אצל המזבח", והיינו למדים שמקום הדשן במזרחו של הכבש</small>). מאי "הדשן"? (<small>למה נאמר "אל מקום הדשן"?</small>) דאפילו מזבח הפנימי (<small>הדשן שעליו מקומו שם</small>).</span><br><small>דרשת רבי אלעזר ישנה בשני התלמודים.</small><br>ושואלים: <b>מניין שהוא אסור בהנייה?</b> – מהיכן למדים שאסור ליהנות מהדשן של המזבח הפנימי שכוהן הוציא מהמזבח והניחו אצל מזבח החיצון (כמו ששנינו במשנה מעילה ג,ד)?<br>ומשיבים: <b>רבי לא</b> (רבי אלעאי, אמורא ארץ ישראלי בדור השלישי) אמר <b>בשם רבי לעזר:</b> כתוב בהוצאת הדשן של מזבח החיצון: <b>"</b>וְהוֹצִיא אֶת הַדֶּשֶׁן אֶל מִחוּץ לַמַּחֲנֶה <b>אֶל מָקוֹם טָהוֹר"</b> (ויקרא ו,ד) – הכוהן מוציא את הדשן (האפר) של המזבח החיצון מחוץ למחנה למקום המשומר מכל טומאה; ויש לדרוש את המילים "אל מקום טהור": <b>- שיהא מקומו טהור</b> – המקום שלשם מוציאים את הדשן יהיה נקי ממגע אדם, שאסור ליטול משם את הדשן וליהנות ממנו. - הדשן שמוצא מחוץ למחנה הוא הדשן של מזבח החיצון וגם הדשן של המזבח הפנימי. ומכאן שהדשן של המזבח הפנימי אסור בהנאה<b>.</b><br>מציעים מסורת בשם רבי אלעזר השונה מהמסורת בשמו שלפניה.<br><b>רבי זעורה</b> (רבי זירא, מגדולי אמוראי ארץ ישראל בדור השלישי) <b>בשם רבי לעזר לא אמר כן</b> – לא אומר כך (לא אומר כמו שאומרים רבי פדת ורבי לא לפני כן)<b>, אלא</b> אמר כן<b>: מניין לדישון מזבח החיצון שהוא אסור בהנייה</b> (בהנאה)<b>?</b> – מהיכן למדים שאסור ליהנות מהדשן של מזבח החיצון? - <b>תלמוד לומר</b> (הכתוב מלמד לומר)<b>: "אֶל מְקוֹם הַדָּשֶׁן"</b> (ויקרא א,טז) <b>- שיהא מקומו לעולם</b> – המקום ששם נותנים את הדשן יהיה מקומו של הדשן לעולם, שאסור ליטול משם את הדשן וליהנות ממנו. ומכאן שהדשן של מזבח החיצון אסור בהנאה<b>.</b><br><b>מניין לדישון מזבח הפנימי?</b> – מהיכן למדים שיש לדשן את מזבח הקטורת שבהיכל? (מכיוון שלפי מסורת זו למדים מהמילים "אל מקום הדשן" שהדשן של מזבח החיצון אסור בהנאה, אין ללמוד ממילים אלו את דישון המזבח הפנימי כפי המסורת הקודמת אלא יש ללמוד ממקום אחר) - כתוב בעבודה ביום הכיפורים: <b>"וְהִזָּה עָלָיו</b> מִן הַדָּם בְּאֶצְבָּעוֹ שֶׁבַע פְּעָמִים<b>"</b> (ויקרא טז,יט) – הכוהן הגדול מזה מדם הפר ומדם השעיר על המזבח הפנימי, וכתוב במזבח הפנימי: <b>"וְהִקְטִיר עָלָיו</b> אַהֲרֹן קְטֹרֶת סַמִּים<b>"</b> (שמות ל,ז) – הכוהן מקטיר קטורת על המזבח הפנימי, ויש ללמוד בגזירה שווה "עליו" "עליו": <b>- מה הזייה</b> (הזאה) <b>- בגופו</b> – הזאת הדם היא על גופו של המזבח הפנימי, שהיה הכוהן הגדול חותה את האפר ואת הגחלים אילך ואילך ומזה על טהרו של המזבח (על המזבח עצמו, על גגו למעלה) (משנה יומא ה,ו)<b>, אף הקטרה - בגופו</b> – הקטרת הקטורת היא על גופו של המזבח הפנימי. מכאן למדים שיש לדשן את המזבח הפנימי לפני ההקטרה<b>.</b><br><b>מניין למזבח הפנימי שהוא אסור בהנייה</b> (בהנאה)<b>?</b> – מהיכן למדים שאסור ליהנות מהדשן של המזבח הפנימי? - <b>קול וחומר: אם מזבח החיצון</b> – הדשן שהיה על מזבח החיצון, <b>- אסור בהנייה</b> – כמו שלמדים לעיל<b>, הפנימי</b> – הדשן שהיה על המזבח הפנימי, שהמזבח הפנימי קדוש יותר ממזבח החיצון, <b>- לא כל שכן?!</b> (בתמיהה) – בוודאי ובוודאי שהדשן אסור בהנאה.<br><br><span class="mediumGrey">המונח 'לא אמר כן אלא' מורה על תורתו של בית מדרש אחר ("עוד לבעיית עריכתה של מסכת נזיקין ירושלמי", "תרביץ" פא, עמוד 259).</span><br><span class="mediumGrey">הקדימו כאן את דברי רבי אילא (רבי לא) לרבי זעירא (רבי זעורה). ייתכן שכך נאמרו הדברים בישיבת רבי אילא, וייתכן שזה מעשה העורכים האחרונים, שמסורת רבי זעירא נראתה להם עדיפה לחתום בה (שם, עמוד 260).</span>
(ג) <b>רבי זעורה</b> (רבי זירא, מגדולי אמוראי ארץ ישראל בדור השלישי) אמר <b>בשם רבי חנינה</b> (בר חמא, אמורא ארץ ישראלי בדור הראשון)<b>: קטורת שכבת</b> (שכבתה) – קטורת שהוקטרה על גבי המזבח וכבתה האש לפני שנשרפה הקטורת לגמרי, <b>- הוממה אפילו בקרטין</b> – הקטורת לקתה במום ונפסלה, ואין מקטירים אותה שוב, אפילו יש בה גרגרים קטנים של בשמים שלא נשרפו כלל<b>, שאין כתוב איכול אלא על מזבח החיצון</b> – רק איברים של קורבנות שקרבים על גבי מזבח החיצון שלא נתאכלו (נשרפו) באש לגמרי, יש לחזור ולהקטיר אותם באש שיתאכלו לגמרי (למדים דבר זה מהכתוב בויקרא ו,ג בעניין שריפת הקורבנות על מזבח החיצון: "אֲשֶׁר תֹּאכַל הָאֵשׁ אֶת הָעֹלָה עַל הַמִּזְבֵּחַ"). אבל קטורת שמוקטרת על גבי המזבח הפנימי שלא נשרפה באש, אין לחזור ולהקטיר אותה באש<b>. פתילה שכבת</b> (שכבתה) – פתילה שהודלקה באחד מהנרות שבמנורה וכבתה בלילה, <b>- צריכה דישון</b> – צריך לדשן את הפתילה, שיש ליטול מהנר את הפתילה, ואין לחזור ולהדליק את הפתילה<b>.</b><br>ושואלים: <b>מה?</b> – מה פירוש "צריכה דישון"? <b>מיד?</b> – האם הפירוש הוא שצריכה דישון מיד כשכבתה?<br>ומשיבים: <b>תלמידוי דרבי חייה בר לולייני</b> (אמורא ארץ ישראלי בדור החמישי) <b>אמרין:</b> – תלמידיו של רבי חייא בר לולייני אומרים: <b>מעתה</b> (אפשר ש'מעתה' כאן בא באשגרה מלהלן, ואין לגרוס אותו)<b>, צריך שיהא מֵיצֵן</b> (מתקרר) – צריך שיתקרר הנר תחילה, ורק אחר כך צריך לדשן את הפתילה, שבשעה שכבתה הפתילה עדיין הנר חם ואי אפשר לדשן בידיים<b>.</b><br><br><span class="poetry indentAll"><b>בבלי מנחות</b> כו,ב: אמר רבי ינאי: קטורת שפקעה מעל גבי המזבח, אפילו קרטים שבה אין מחזירים אותם. - ותני רב חנינא בר מניומי דבי (<small>ברייתא של בית מדרשו של</small>) רבי אליעזר בן יעקב: "אשר תאכל האש את העולה על המזבח" (ויקרא ו,ג) - עיכולי עולה (<small>איברי עולה שנתעכלו באש ופקעו מעל גבי מזבח החיצון</small>) אתה מחזיר (<small>למזבח</small>), ואי אתה מחזיר עיכולי קטורת (<small>שנתעכלו באש ופקעו מעל גבי המזבח הפנימי</small>).</span><br><br><span class="poetry indentAll"><b>בבלי מנחות</b> פח,ב: אמר רבי יוחנן: נר (<small>מנרות המנורה</small>) שכבתה (<small>לפני שהאיר היום</small>) - נידשן (<small>נעשה כדשן</small>) השמן (<small>שבנר</small>), נידשנה הפתילה (<small>שבנר</small>). כיצד הוא עושה? מטיבה, ונותן בה שמן (<small>ופתילה חדשים</small>) ומדליקה.</span><br><span class="poetry indentAll">יתיב רבי זריקא וקא מיבעיא ליה: כשהוא נותן בה שמן, כמידה ראשונה (<small>חצי הלוג</small>) או כמה שחסרה (<small>הנר בהוצאת השמן שנותר לאחר שכבתה הנר</small>)? - אמר רבי ירמיה: פשיטא דכמידה ראשונה, דאי כמה שחסרה, מנא ידעינן כמה חסרה?...</span><br><span class="poetry indentAll">איתמר נמי: אמר רבי יוחנן, ואמרי לה: אמר רבי חנינא: נר שכבתה - נידשן השמן, נידשנה הפתילה. כיצד הוא עושה? מטיבה, ונותן בה שמן כמידה ראשונה ומדליקה.</span><br><br><small>בירושלמי לא אמרו שנידשן השמן וגם לא אמרו שמטיב ומדליק.</small><br><br>ושואלים: <b>שמן - מהו שיהא צריך דישון?</b> – כשכוהן מדשן את המנורה בכל יום, האם הוא נוטל גם את השמן שנשאר בנרות, או שמא הוא רשאי להשאיר את השמן כדי להדליק בו שוב ונוטל רק את הפתילות שהדליקו בהן?<br>ופושטים את השאלה בהצעת היסק המבוסס על דברי חכם מסוים: <b>מילתיה דרבי שמואל בר רב יצחק</b> (אמורא בדור השלישי) <b>אמרה:</b> – דבריו של רבי שמואל בר רב יצחק אומרים (יש להסיק מדבריו המובאים להלן): <b>שמן - צריך דישון</b> – כשכוהן מדשן את המנורה בכל יום, הוא נוטל גם את השמן שנשאר בנרות<b>.</b><br>ומציעים בעיה המיוחסת לחכם הנזכר שעליה מבוסס ההיסק: <b>רבי שמואל בר רב יצחק בעי</b> – שואל (מקשה)<b>: מעתה</b> – אם הדברים נכונים (מה ששנינו במשנה מנחות ט,ג, שבכל יום ניתן חצי לוג שמן בכל נר מנרות המנורה), מתעורר קושי כמוצע בהמשך<b>, באחד בתקופת טבת מחצי לוג לכל נר, באחד בתקופת תמוז מחצי לוג לכל נר!</b> – מדוע ניתן חצי לוג שמן בכל נר בכל יום, והרי רק בלילות החורף הארוכים נדרשת כמות שמן זו, כדי שתהא המנורה דולקת מערב עד בוקר, אבל בלילות הקיץ הקצרים אין נדרשת כמות שמן זו? - יש להסיק מקושייתו של רבי שמואל בר רב יצחק, שכשכוהן מדשן את המנורה בכל יום, צריך ליטול את השמן שנשאר בנרות, שהרי לפי קושייתו גם בכל יום מימי הקיץ ניתן חצי לוג שמן בכל נר, אף שבכל יום מימי הקיץ נשאר שמן בנר, כיוון שבלילות הקיץ הקצרים אין נדרשת כמות שמן זו.<br>ודוחים את המקור להיסק שהובא לפני כן: <b>אמר רבי יוסה</b> (מגדולי אמוראי ארץ ישראל בדור הרביעי)<b>: אין מן הדא</b> – אם מזאת (מקושייתו של רבי שמואל בר רב יצחק)<b>, לית שמע מינה כלום</b> – אין אתה שומע (לומד) ממנה כלום<b>, דתנינן תמן:</b> – ששנינו שם (משנה שקלים ה,א): <b>בן בבי על הפקיע –</b> היה ממונה על הכנת הפתילות למנורת המקדש, שהיו נעשות מפקעת צמר או פשתן לפני טווייתה לחוט (עד כאן המשנה)<b>,</b> - ומבארים את המשנה שם: <b>שהיה</b> – בן בבי, <b>מַזְוִיג</b> (מצמיד, מחבר) <b>את הפתילות</b> – היה גודל וקולע פתילות למנורת המקדש מפקעות של חוטים (פקיע פירושו פקעת). - בן בבי היה מתאים את עובי הפתילות של המנורה לאורך הלילה, והיה מכין פתילות דקות ללילות הארוכים של תקופת טבת ופתילות עבות ללילות הקצרים של תקופת תמוז, ועל ידי כך היה בחצי לוג לכל נר בכדי לדלוק כל הלילה לא פחות ולא יותר גם בתקופת טבת וגם בתקופת תמוז. - נמצא שגם בכל יום מימי הקיץ לא נשאר שמן בנר, וכך היא קושייתו של רבי שמואל בר רב יצחק: מדוע הכינו פתילות עבות ללילות הקיץ הקצרים, ולא הדליקו בפתילות בינוניות בעוביין ונתנו פחות מחצי לוג שמן בכל נר? - לפי זה, אין להסיק מקושייתו של רבי שמואל בר רב יצחק, ששמן - צריך דישון<b>.</b><br>• • •
(ד) <small><b>הטבת המנורה והקטרת הקטורת בבוקר</b></small><br>מציעים סתירה בין מקורות תנאיים: <b>הכא את אמר:</b> – כאן אתה אומר: <b>מֵיטִ</b>י<b>ב ואחר כך מקטיר</b> – במשנה יומא ב,ג ותמיד ג,א שנינו שאחת העבודות שעליהן היה הפייס השני היתה דישון המנורה (הטבת הנרות - ניקוי נרות המנורה מן הפיח שנוצר במשך הלילה כשדלקו הנרות), ובמשנה יומא ב,ד ותמיד ה,ב שנינו שהפייס השלישי היה על הקטרת הקטורת, ומכאן שסדר העבודות הוא הטבה ואחר כך הקטרה<b>, והכא את אמר:</b> – וכאן אתה אומר: <b>מקטיר ואחר כך מֵיטִ</b>י<b>ב</b> – במשנה יומא א,ב שנינו: "כל שבעת הימים (לפני יום הכיפורים) הוא (הכוהן הגדול) זורק את הדם (של קורבן התמיד) ומקטיר את הקטורת ומטיב את הנרות...", וכן במשנה יומא ג,ד שנינו: "קיבל (הכוהן הגדול ביום הכיפורים) את הדם (של קורבן התמיד) וזרקו. נכנס להקטיר קטורת של שחר ולהטיב את הנרות...", ויש להניח שזה היה הסדר במשך כל השנה כשכוהנים הדיוטות היו עושים את העבודות האלו<b>?!</b> – הרי שהמקורות התנאיים סותרים זה את זה בעניין סדר העבודות האלו!<br>ומתרצים את הסתירה: <b>אמר רבי יוחנן</b> (גדול אמוראי ארץ ישראל בדור השני)<b>: תמיד - דרבי שמעון איש המצפה</b> (תנא בדור שלפני חורבן הבית השני) <b>היא</b> – של רבי שמעון איש המצפה היא (משנת מסכת תמיד, המתארת את עבודות הבוקר במקדש מתרומת הדשן עד גמר הקרבת קורבן התמיד של שחר, הולכת בשיטת רבי שמעון איש המצפה, שסבור שסדר העבודות הוא הטבה ואחר כך הקטרה, והמשניות במסכת יומא פרק ב לקוחות ממשנת תמיד. והמשניות במסכת יומא פרק א ופרק ג הולכות בשיטת החכמים החלוקים על רבי שמעון איש המצפה, שסבורים שסדר העבודות הוא הקטרה ואחר כך הטבה)<b>.</b><br>ומסייגים את הקביעה: <b>אמר רבי יעקב בר אחא</b> (אמורא ארץ ישראלי בדור השלישי והרביעי)<b>: ולא כולה אלא מילין צריכין</b> (צריך לומר: '<b>דצריכן</b>') <b>לרבנ</b>י<b>ן</b> – ולא כולה (לא כל משנת מסכת תמיד הולכת בשיטת רבי שמעון איש המצפה), אלא דברים שנצרכים לחכמים (שמסופקים לחכמים, או: דברים שזקוקים להם החכמים להשלמת משנתם ("אוצר לשונות ירושלמיים"). - לא כל המסכת היא משנת רבי שמעון איש המצפה אלא מקצת ממנה, והחכמים קובעים על פי עיונם אלו משניות הן ממשנתו של רבי שמעון איש המצפה ואלו משניות הן ממשנתם של אחרים ("ששה סדרי משנה", סדר קודשים, עמוד 291))<b>.</b><br><br><span class="poetry indentAll"><b>תוספתא יומא</b> א,יג: אמר להם הממונה: בואו והפיסו: מי שוחט, מי זורק, מי מדשן את המזבח הפנימי, מי מדשן את המנורה, מי מעלה איברים לכבש: הראש והרגל, ושתי הידיים, העוקץ והרגל, החזה והגרה, ושתי דפנות, הקרביים, והסולת, והחביתים, והיין; אלו דברי רבי שמעון איש המצפה.</span><br><br><small>התנא של הברייתא בתוספתא, שנקט את לשון המשנה במסכת תמיד ג,א: "אמר להם הממונה: בואו והפיסו", מאשר ש"אלו דברי רבי שמעון איש המצפה".</small><br><br><span class="poetry indentAll"><b>בבלי יומא</b> יד,ב: "ומקטיר את הקטורת ומטיב את הנרות". - אלמא קטורת (<small>הקטרתה</small>) ברישא והדר נרות (<small>הטבתם</small>). ורמינהי: מי שזכה בדישון מזבח הפנימי, ומי שזכה במנורה (<small>בהטבת הנרות</small>), ומי שזכה בקטורת!</span><br><span class="poetry indentAll">אמר רב הונא: מאן תנא תמיד? רבי שמעון איש המצפה הוא.</span><br><span class="poetry indentAll">והא איפכא שמעינן ליה...</span><br><span class="poetry indentAll">אלא אמר רבי יוחנן: מאן תנא סדר יומא? רבי שמעון איש המצפה הוא...</span><br><br><span class="mediumGrey">שאלת הבבלי על "תמיד - רבי שמעון איש המצפה הוא", שלא הזכיר אותה הירושלמי כלל, כבר הקדים לה רבי יעקב בר אחא בירושלמי תשובה, שלא כל תמיד היא של רבי שמעון איש המצפה ("מבואות לספרות התנאים", עמוד 29).</span><br><br><b>רבי חזקיה</b> (אמורא ארץ ישראלי בדור הרביעי) אמר בשם <b>רבי אחא</b> (אמורא ארץ ישראלי בדור הרביעי) שאמר <b>בשם רבי אבהו</b> (אמורא ארץ ישראלי בדור השלישי)<b>: מ</b>י<b>דות - דרבי אליעזר בן יעקב</b> (הראשון, תנא בדור השני) <b>היא</b> – של רבי אליעזר בן יעקב היא (משנת מסכת מידות, המתארת את בית המקדש השני, הולכת בשיטת רבי אליעזר בן יעקב)<b>.</b><br>ומסייגים את הקביעה: <b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: ולא כולה אלא מילין דצריכין</b> (צריך לומר: '<b>דצריכן</b>') <b>לרבנ</b>י<b>ן</b> – ולא כולה (לא כל משנת מסכת מידות הולכת בשיטת רבי אליעזר בן יעקב), אלא דברים שנצרכים לחכמים (שמסופקים לחכמים, או: דברים שזקוקים להם החכמים להשלמת משנתם ("אוצר לשונות ירושלמיים"). - לא כל המסכת היא משנת רבי אליעזר בן יעקב אלא מקצת ממנה ("ששה סדרי משנה", סדר קודשים, עמוד 313))<b>.</b><br><br><span class="poetry indentAll"><b>בבלי יומא</b> טז,א: אמר רב הונא: מאן תנא מידות? רבי אליעזר בן יעקב היא.</span><br><br>ומציעים את טעמיהם של הדעות החולקות בעניין סדר העבודות הטבה והקטרה.<br><b>מה טעמא דרבי שמעון איש המצפה?</b> – מה הטעם (המקור בכתוב) של רבי שמעון איש המצפה? - כתוב במזבח הפנימי: <b>"</b>וְהִקְטִיר עָלָיו אַהֲרֹן קְטֹרֶת סַמִּים, <b>בַּבֹּקֶר בַּבֹּקֶר בְּהֵיטִיבוֹ אֶת הַנֵּרֹת יַקְטִירֶנָּה"</b> (שמות ל,ז) – כשכוהן נכנס להיטיב (לדשן) את נרות המנורה הוא מקטיר את הקטורת. מכאן שסדר העבודות הוא הטבת הנרות ואחר כך הקטרת הקטורת<b>.</b><br><b>רבי אחא</b> (אמורא ארץ ישראלי בדור הרביעי) אמר בשם <b>רבי חיננא</b> (אמורא ארץ ישראלי בדור השלישי) שאמר <b>בשם רבי שמעון ברבי</b> (בנו של רבי יהודה הנשיא, בדור המעבר שבין התנאים לאמוראים)<b>: טעמון דרבנ</b>י<b>ן:</b> – טעמם (המקור בכתוב) של החכמים (החלוקים על רבי שמעון איש המצפה): כתוב בהדלקת המנורה: <b>"בְּאֹהֶל מוֹעֵד מִחוּץ לַפָּרֹכֶת אֲשֶׁר עַל הָעֵדֻת יַעֲרֹךְ אֹתוֹ אַהֲרֹן וּבָנָיו מֵעֶרֶב עַד בֹּקֶר"</b> (שמות כז,כא) – כוהנים יערכו את הנרות של המנורה שבהיכל, שיהיו דולקים בכל יום מערב עד בוקר; ויש לדרוש מן הכתוב: <b>- שלא יהא שם אלא הטבת</b> (ב"שערי תורת ארץ ישראל" מגיה: '<b>הדלקת</b>') <b>נרות בלבד</b> – הדלקת הנרות בערב צריכה להיות העבודה האחרונה בהיכל עד הבוקר, ולכן הקטרת הקטורת בהיכל בערב קודמת להדלקת הנרות. וכמו כן, הטבת הנרות בבוקר צריכה להיות העבודה האחרונה בהיכל עד הערב, ולכן הקטרת הקטורת בהיכל בבוקר קודמת להטבת הנרות. מכאן שסדר העבודות הוא הקטרת הקטורת ואחר כך הטבת הנרות<b>.</b><br>• • •
(ה) <small><b>אין פייס לתמיד של בין הערביים</b></small><br><b>אמר רבי יוחנן</b> (גדול אמוראי ארץ ישראל בדור השני)<b>: לא קבעו פייס לתמיד של בין הערבים</b> – החכמים לא תיקנו פייס לעבודות של קורבן התמיד של בין הערביים<b>, אלא אמרו: מי שזכה בשחרית יזכה בין הערבים</b> – כל כוהן שזוכה בעבודה בתמיד של השחר עושה אותה גם בתמיד של בין הערביים<b>.</b><br>ומציעים קושיה ממקור תנאי על מימרת רבי יוחנן: <b>והא תני:</b> – והרי [התנא] שונה: <b>כפייס של שחרית, כן פייס של בין הערבים</b> – כמו שהיו עושים פייס לעבודות של קורבן התמיד של השחר, כך היו עושים פייס לעבודות של קורבן התמיד של בין הערביים<b>. הזָכֶה זָכֶה לעצמו</b> – כל כוהן שזוכה בעבודה זוכה בשביל עצמו ואינו יכול לזכות בשביל כוהן אחר. - <b>פירוש אחר:</b> כוהן שזוכה בעבודה ראשונה של קורבן התמיד אינו יכול לזכות את שאר העבודות של קורבן התמיד לכוהנים העומדים סמוך לו, אלא עושים פייס לכל אחת ואחת מהעבודות (שלא כמו ששנה רבי חייא בבבלי יומא כה,ב)<b>!</b> – הרי שיש לפרוך את דברי רבי יוחנן שאומר שלא תיקנו פייס לעבודות של קורבן התמיד של בין הערביים!<br>ומתרצים את הקושיה בהצעת פרשנות למקור התנאי המבוססת על אוקימתא: <b>רבי חזקיה</b> (אמורא ארץ ישראלי בדור הרביעי) אמר <b>בשם רבי בון בר כהנא</b> (אמורא ארץ ישראלי בדור השלישי)<b>: תיפתר</b> – תתפרש (המקור התנאי שממנו הקשו), <b>שהיתה השבת, אחד משמר הבא ואחד משמר היוצא</b> – קרה שזה היה ביום השבת, שבו משמרות הכהונה העובדים במקדש מתחלפים אחרי גמר עבודות הבוקר, ועושים פייס אחד בבוקר לכוהנים של המשמר המסיים לעבוד ויוצא מהמקדש, ועושים פייס אחר בין הערביים לכוהנים של המשמר הבא למקדש ומתחיל לעבוד. אבל בכל יום עושים פייס אחד בבוקר ואין עושים פייס אחר בין הערביים, כדברי רבי יוחנן<b>.</b><br><br><span class="poetry indentAll"><b>בבלי יומא</b> כו,א: אמר רבי יוחנן: אין מפיסים על תמיד של בין הערביים, אלא כוהן שזכה בו (<small>בעבודה מסוימת בתמיד</small>) בשחרית יזכה בו ערבית.</span><br><span class="poetry indentAll">מיתיבי: כשם שמפיסים שחרית, כך מפיסים ערבית!...</span><br><span class="poetry indentAll">אמר רבי שמואל בר רב יצחק: הכא בשבת עסיקינן, הואיל ומשמרות מתחדשות.</span><br><br><small>הסוגיות בשני התלמודים דומות.</small><br>• • •
(ו) <small><b>שני גיזרי עצים בשחרית</b></small><br><b>אמר רבי יוחנן</b> (גדול אמוראי ארץ ישראל בדור השני)<b>: לא גזרו על שני גיזירין בשחרית</b> – החכמים לא הצריכו להביא שני גיזרי עצים למזבח בשחרית בשעת הקרבת איברי קורבן התמיד של השחר, שהבאת שני גיזרי עצים בשחרית היתה בשעת סידור מערכת העצים שעל המזבח וקדמה להקרבת איברי קורבן התמיד (מן הכתובים למדים שמוסיפים שני גיזרי עצים על המערכה בבוקר ושמוסיפים שני גיזרי עצים על המערכה בין הערביים. לכן אין לפרש שכוונת דברי רבי יוחנן שלא חייבו להביא שני גיזרי עצים למזבח בשחרית. - בברייתא בבבלי יומא כב,א שנו, שמי שזכה בתרומת הדשן היה גם מסדר את המערכה ומביא שני גיזרי עצים למזבח)<b>.</b><br>ומציעים סיוע לדברי רבי יוחנן ממקור תנאי (הסיוע מבוסס על דיוק במקור): <b>אמר רבי יוסה</b> (מגדולי אמוראי ארץ ישראל בדור הרביעי)<b>: מתניתא אמרה כן:</b> – המשנה אומרת כך: <b>בכל יום (איל) קרב</b> (ארבע מילים אלו אינן במשנה ואין לגרוס אותן) <b>בין הערבים באחד עשר</b> – במשנה להלן ב,ה שנינו: "תמיד קרב... עצמו בתשעה... בין הערביים - באחד עשר: עצמו בתשעה ושניים בידם שני גיזירי עצים" - הקרבת איברי התמיד והמנחות והיין בשחרית נעשית בתשעה כוהנים. וקורבן תמיד של בין הערביים קרב באחד עשר כוהנים: הקרבת איברי התמיד והמנחות והיין בתשעה כוהנים, והבאת שני גיזרי עצים בשני כוהנים נוספים (המילה 'איל' היא אשגרה בטעות מהמשנה להלן ב,ו)<b>.</b> - ויש לדייק במשנה: <b>ולא אמר</b> – החכם, <b>בשחרית כלום</b> – התנא השונה את המשנה לא הזכיר הבאת שני גיזרי עצים עם הקרבת התמיד של שחר. מכאן שהבאת שני גיזרי עצים בשחרית לא היתה בשעת הקרבת איברי קורבן התמיד של השחר, כדברי רבי יוחנן. אבל הבאת שני גיזרי עצים בין הערביים היתה בשעת הקרבת איברי קורבן התמיד של בין הערביים<b>.</b><br><br><b>רבי שמי</b> (אמורא ארץ ישראלי בדור הרביעי והחמישי) <b>בעי</b> – שואל (מקשה)<b>: ולמה לא גזרו על שני גיזירין בשחרית?</b> – מדוע לא הצריכו להביא שני גיזרי עצים בשחרית בשעת הקרבת איברי קורבן התמיד של השחר? (מתמיהתו של רבי מנא להלן על שאלתו של רבי שמי עולה, שרבי מנא הבין שרבי שמי הקשה שאיך ייתכן שלא גזרו על שני גיזרים בשחרית?)<br><b>אמר רבי מנא</b> (השני, מגדולי אמוראי ארץ ישראל בדור החמישי)<b>: ולא שמיע רבי שמי דמר רבי יוחנן:</b> – ו(כי) לא שמע רבי שמי שרבי יוחנן אומר: <b>לא גזרו על שני גזירין בשחרית, ואמר רבי יוסי: מתניתא אמרה כן</b> – המשנה אומרת כך (שלא גזרו על שני גיזרים בשחרית)<b>?!</b> (בתמיהה) <b>וחזר</b> – רבי מנא, <b>ואמר: אין</b> – כן<b>, דו שמיע</b> – שהוא (רבי שמי) שמע (שלא גזרו על שני גיזרים בשחרית)<b>, אלא כאינש דשמע מילא ומקשי עלה</b> – כאדם ששומע דבר ומקשה עליו (אומנם רבי שמי ידע שלא גזרו על שני גיזרים בשחרית, אלא שהוא עצמו התלבט מדוע לא גזרו, ולכן הוא הקשה כפי שהוצעה שאלתו שוב להלן, אולי יאמרו לו טעם הגון)<b>.</b><br><b>רבי שמי בעי</b> – שואל (מקשה)<b>: למה גזרו על שני גזירין בין הערביים ולא גזרו על שני גזירין בשחרית?</b> – מדוע הצריכו להביא שני גיזרי עצים בין הערביים בשעת הקרבת איברי קורבן התמיד של בין הערביים ולא הצריכו להביא שני גיזרי עצים בשחרית בשעת הקרבת איברי קורבן התמיד של השחר? מדוע לא גזרו על שני גיזרים בשחרית כמו שגזרו עליהם בין הערביים? (במסירה שלפנינו השמיט הסופר מ'לא גזרו על שני גיזירין בשחרית' בבעיה הראשונה של רבי שמי עד 'ולא גזרו על שני גיזירין בשחרית' בבעיה השנייה של רבי שמי, ומגיה השלים)<br><br><small>סוגיה באותו מבנה ובאותם לשונות כמו בסוגיה כאן יש בירושלמי יבמות א,ג.</small><br>• • •
(ז) <small><b>כמה כוהנים זוכים בפייס השני?</b></small><br>במשנה שנינו: <b>"שלשה עשר זכין בו".</b><br>מציעים ברייתא המוסבת על המשנה ומוסיפה עליה: <b>ותני עלה:</b> – ושונה [התנא] עליה (על המשנה): <b>פעמים בארבעה עשר</b> – יש שלא שלושה עשר אלא ארבעה עשר כוהנים זוכים בעבודות התמיד של השחר בפייס השני<b>, פעמים בחמשה עשר</b> – יש שחמישה עשר כוהנים זוכים בעבודות התמיד של השחר בפייס השני<b>, פעמים בששה עשר</b> – יש ששישה עשר כוהנים זוכים בעבודות התמיד של השחר בפייס השני<b>, לא פחות</b> – משלושה עשר כוהנים, <b>ולא יתר</b> – משישה עשר כוהנים<b>.</b><br><br>ומביאים את המשנה להלן ב,ה כדי לבאר את הברייתא.<br><b>"כדרכו</b> – קורבן התמיד של השחר בכל יום כפי שהוא רגיל להיקרב, <b>- בתשעה</b> – הקרבת איבריו בשישה, והקרבת הסולת והחביתים והיין בשלושה, נמצא קרב בתשעה כוהנים<b>, ובחג</b> – הסוכות, <b>- ביד אחד צלוחית של מים</b> – כוהן אחד נוסף מעלה צלוחית של מים לניסוך המים<b>. - הרי עשרה"</b> – כוהנים. - כל זה הוא לשון המשנה ב,ה, שלא מנתה את ארבע העבודות הראשונות: השוחט, הזורק, המדשן את המזבח הפנימי והמדשן את המנורה, שאף הן בפייס השני. נמצא שבחג הסוכות ארבעה עשר כוהנים זוכים בעבודות התמיד של השחר בפייס השני, וזהו ששונה התנא בברייתא: <b>פעמים בארבעה עשר.</b><br><b>"בין הערביים</b> – קורבן התמיד של בין הערביים בכל יום, <b>- באחד עשר</b> – כוהנים<b>, שנים בידם שני</b>(<b>ם</b>) <b>גיזירי עצים, לרבות את העצים"</b> – להוסיף אותם על מערכת העצים שעל המזבח. - כל זה הוא לשון המשנה ב,ה, ואף המילים ״לרבות את העצים״ הן חלק של המשנה, כגרסת כל כתבי היד של המשנה, וכן מעתיק הירושלמי בשקלים ו,ו ונדרים ח,ו<b>. - הרי שלשה עשר</b> – מילים אלו הן הוספת הירושלמי למשנתנו. - הכוונה שאף בקורבן התמיד של בין הערביים זוכים בו שלושה עשר כוהנים, כמו בקורבן התמיד של השחר, שקורבן התמיד עצמו קרב בתשעה, שניים בידם שני גיזרי עצים, הרי אחד עשר, ושתי העבודות הראשונות (שחיטה וזריקה) שלא הזכירה המשנה בפירוש, הרי שלושה עשר. אלא שבתמיד של שחר מנו בפייס השני גם את דישון המזבח הפנימי ואת דישון המנורה, ובתמיד של בין הערביים יצאו מן המניין השניים הללו ונכנסו שניים בגיזרי עצים במקומם. ואין הכוונה שפייסו לתמיד של בין הערבים, אלא שהיו שם שלושה עשר כוהנים שזכו בעבודות בפייס שפייסו בשחרית<b>.</b><br><b>"בשבת</b> – קורבן התמיד של השחר בשבת, <b>- באחד עשר</b> – כוהנים<b>, עצמו בתשעה</b> – קורבן התמיד עצמו קרב בתשעה כוהנים (במסירה שלפנינו כתב הסופר כאן 'כול'' ומגיה מחק. נראה שהסופר רצה לקצר את לשון המשנה, ונמלך והעתיק את כולה, ושכח למחוק את המילה 'כול'׳)<b>, שנים בידם שני בזיכי לבונה של לחם הפנים"</b> – שני כוהנים נוספים מעלים שתי כפות עם לבונה שהיו באות עם לחם הפנים, שבכל שבת כשהיו מסלקים את לחם הפנים היו שני כוהנים מקטירים את שני בזיכי הלבונה. - כל זה הוא לשון המשנה ב,ה<b>. - הרי חמשה עשר</b> – מילים אלו הן הוספת הירושלמי למשפט זה מהמשנה. - הבזיכים שייכים לתמיד של השחר, ויש כאן שני כוהנים נוספים על שלושה עשר הכוהנים שזוכים בעבודות התמיד של השחר בחול. וזהו ששונה התנא בברייתא: <b>פעמים בחמישה עשר.</b><br><b>"ובשבת שבתוך החג</b> – הסוכות, <b>- ביד אחד צלוחית של מים"</b> – כוהן אחד נוסף מעלה צלוחית של מים לניסוך המים. - כל זה הוא לשון המשנה ב,ה<b>. - הרי ששה עשר</b> – מילים אלו הן הוספת הירושלמי למשפט זה מהמשנה. - ניסוך המים היה בשחר, ויש כאן שלושה כוהנים נוספים על שלושה עשר הכוהנים שזוכים בעבודות התמיד של השחר בחול. וזהו ששונה התנא בברייתא: <b>פעמים בשישה עשר.</b><br><br><small>הירושלמי מעתיק כאן את המשנה ב,ה ומוסיף פירושים בין המשפטים. המשנה ודברי הירושלמי שעליה נשתבשו על ידי המגיה של כתב יד ליידן (ראה "תוספתא כפשוטה", מועד ג, עמוד 737).</small><br><br><span class="poetry indentAll"><b>תוספתא יומא</b> א,יג: שלושה עשר זכים בו (<small>פסקה ממשנתנו ב,ג</small>). - פעמים שלושה עשר זכים בו (<small>בשני כתבי יד של התוספתא אין מילים אלו</small>), פעמים ארבעה עשר (<small>בחג, שנוסף על השלושה עשר כוהן אחד שבידו צלוחית המים</small>), פעמים חמישה עשר (<small>בשבת, שנוספו על השלושה עשר שני כוהנים שבידם שני בזיכי לבונה</small>).</span><br><br><span class="mediumGrey">מתוך דברי הראשונים משמע קצת שגרסו גם בתוספתא: פעמים שישה עשר ("תוספתא כפשוטה", שם).</span><br><br><span class="poetry indentAll"><b>בבלי יומא</b> כו,ב: תני רבי חייא: פעמים שלושה עשר (<small>כדרכו</small>), פעמים ארבעה עשר (<small>בחג הסוכות, שמוסיפים כוהן אחד לניסוך המים</small>), פעמים חמישה עשר (<small>בשבת, שמוסיפים על השלושה עשר שני כוהנים לבזיכי לבונה של לחם הפנים</small>). פעמים שישה עשר (<small>בשבת שבתוך חג הסוכות, שמוסיפים כוהן אחד לניסוך המים</small>).</span><br>• • •
(ח) <small><b>סדר העבודות: סולת, חביתים, יין, מוספים</b></small><br>במשנה שנינו: "והסולת, והחביתים, והיין".<br>סדר העבודות במקדש בשחרית הוא: מנחת הסולת של קורבן התמיד, מנחת החביתים, נסכי היין של קורבן התמיד, קורבנות המוספים.<br>מביאים מדרש הלכה: כתוב במנחת חביתים של כוהן גדול: <b>"</b>מֻרְבֶּכֶת <b>תְּבִיאֶנָּה"</b> (ויקרא ו,יד) – תביא את המנחה כשהסולת מטוגנת בשמן רותח; <b>- לפני המוספין</b> – הקרבת מנחת חביתים קודמת להקרבת קורבנות המוספים ביום שמקריבים אותם<b>. וכשהוא אומר: "</b>תֻּפִינֵי מִנְחַת פִּתִּים <b>תַּקְרִיב</b> רֵיחַ נִיחֹחַ לַה'<b>"</b> (ויקרא ו,יד) – תקריב את המנחה לריח ניחוח לה' כשהיא חתוכה לחתיכות קטנות; <b>- אף לאחר</b> (נראה שצריך לומר: 'אף <b>לפני</b>') <b>הנסכים</b> – הקרבת מנחת חביתים קודמת אף לניסוך נסכי היין של קורבן התמיד. - כך היא דרשת הכתוב: הלשון הראשון של הבאה שנאמר במנחת חביתים מלמד שהיא קודמת רק למוספים, והלשון השני של הקרבה מלמד שהיא קודמת אף לנסכים שקודמים למוספים, שכפל הלשון מורה שיש להקדים מנחת חביתים כמה שיותר<b>.</b><br><br>ומציעים גרסאות חלופיות עלומות שֵׁם של מקורות תנאיים: [צריך להוסיף: <b>אית תניי תני:</b> – יש תנא [ש]שונה: <b>לאחר הנסכים</b> – מנחת חביתים מאוחרת לנסכים<b>.</b> (ההגהה על פי גליונות ר"ש ליברמן ("אוצר לשונות ירושלמיים", עמוד 84))] <b>אית תניי תני:</b> – [ו]יש תנא [ש]שונה: <b>קודם לנסכים</b> – מנחת חביתים קודמת לנסכים (ב"שערי תורת ארץ ישראל" הגיה: 'אית תניי תני: קודם לנסכים. אית תניי תני: לאחר נסכים'')<b>.</b><br>ומיישבים את הסתירה בין המקורות התנאיים: <b>מאן דאמר:</b> – מי שאומר: <b>קודם לנסכים - קודם לניסכי יין</b> – הקרבת מנחת חביתים קודמת לניסוך נסכי היין של קורבן התמיד<b>. מאן דאמר:</b> – [ו]מי שאומר: <b>לאחר</b> ה<b>נסכים - לאחר ניסכי סולת</b> – הקרבת מנחת חביתים מאוחרת להקרבת מנחת נסכי הסולת של קורבן התמיד<b>.</b><br><br>נראה שגרסת הירושלמי במקורו היא (כפי שהיגהנו): '...וכשהוא אומר: "תקריב" - אף <b>לפני הנסכים. אית תניי תני:</b> לאחר הנסכים. אית תניי תני: קודם לנסכים'. ונשמטו המילים 'לפני הנסכים. אית תניי תני:', וכך נוצרה הגרסה שלפנינו: '...וכשהוא אומר: "תקריב" - אף לאחר הנסכים. אית תניי תני: קודם לנסכים'.<br><br><span class="poetry indentAll"><b>ספרא</b> "צו" פרשה ג:</span><br><span class="poetry indentAll"><small>הגרסה בארבעה כתבי יד:</small> "תביאנה" - לפני המוספים. וכשהוא אומר: "תקריב" - אף לאחר הנסכים.</span><br><span class="poetry indentAll"><small>הגרסה בשני כתבי יד:</small> "תביאנה" - לפני המוספים. כשהוא אומר: "תקריב" - אף לפני הנסכים.</span><br><br><small>הגרסה "אף לאחר הנסכים" מוטעית, שהרי נסכים קודמים למוספים, ואם כן, הוא לפני המוספים, הוא לאחר הנסכים, ומה הועילה הדרשה של כפל הלשון, ומהו "אף". אבל הגרסה "אף לפני הנסכים" נכונה, וכך היגהנו בירושלמי.</small><br><br><b>סלת קודמת לחביתין</b> – הקרבת מנחת סולת הבאה עם קורבן התמיד קודמת להקרבת מנחת חביתים בכל יום<b>. אף על פי שזה לאישים וזה לאישים</b> – מקריבים אותם על האש שעל המזבח<b>, זה</b> – מנחת חביתים, <b>קרבן יחיד</b> – שהיא משל הכוהן הגדול, <b>וזה</b> – מנחת סולת, <b>קרבן ציבור</b> – שהיא משל הציבור, וקורבן ציבור קודם לקורבן יחיד<b>.</b><br><b>חביתין קודמין לבזיכין</b> – הקרבת מנחת חביתים קודמת להקטרת שני בזיכי לבונה של לחם הפנים בכל שבת<b>. אף על פי שזה</b> – מנחת חביתים, <b>קרבן יחיד וזה</b> – בזיכים, <b>קרבן צ</b>י<b>בור, זה</b> – מנחת חביתים, <b>תדיר</b> – שהיא קרבה בכל יום, <b>וזה</b> – בזיכים, <b>אינו תדיר</b> – שאינם קרבים אלא בשבת, ותדיר קודם לשאינו תדיר<b>.</b><br><b>חביתין קודמין ליין</b> – הקרבת מנחת חביתים קודמת לניסוך נסכי יין הבאים עם קורבן התמיד בכל יום<b>, שזה</b> – מנחת חביתים, <b>לא</b>י<b>שים</b> – מקריבים את המנחה על האש שעל המזבח, <b>וזה</b> – נסכי יין, <b>לספלים</b> – מנסכים את היין לספל שבראש המזבח, והוא יורד דרך נקב בגג המזבח לחלל העמוק שמתחת למזבח הנקרא שיתים<b>.</b><br><br>ומציעים בעיה: <b>בזיכין</b> – בזיכי לבונה של לחם הפנים, <b>ויין</b> – נסכי יין של קורבן התמיד, <b>- מי קודם?</b> – האם בזיכים קודמים ליין, משום שבזיכים לאישים ויין לספלים, או שמא יין קודם לבזיכים, משום שיין תדיר בכל יום ובזיכים אינם תדיר אלא בשבת?<br>ומציעים את פשיטת הבעיה על פי מקור תנאי: <b>ולא מתניתא היא:</b> – ולא משנה (מקור תנאי, והוא הברייתא להלן) היא: <b>לבונה ליין?!</b> (בתמיהה) – נראה שכוונת הירושלמי לברייתא שבתוספתא זבחים י,ד (ראה להלן), ששנו בה: 'והיין קודם לשמן, והשמן קודם ללבונה', ומכאן שהיין קודם ללבונה, ואם כן, צריך לגרוס בירושלמי: '<b>יין ללבונה</b>' (וכן הגיה ב"מרכבת המשנה" על רמב"ם הלכות תמידים ומוספים ו,יא). - הרי שיש לפשוט את הבעיה, שיין קודם לבזיכים.<br>ודוחים את פשיטת הבעיה בהצעת הבחנה בין שני המקרים: <b>כאן</b> – בברייתא, <b>- לקרבן יחיד</b> – הברייתא היא בעניין קורבן יחיד, שאם אחד מביא לבונה בנדבה להקטיר על המזבח ואחר מביא נסכי יין הבאים עם הקורבן - מנסכים את היין תחילה ואחר כך מקטירים את הלבונה, משום שהיין בא בחובה עם הקורבן והלבונה באה בנדבה, וחובה קודמת לנדבה<b>, כאן</b> – בבעיה של בזיכים ויין, <b>- לקרבן ציבור</b> – הבעיה היא בעניין קורבן ציבור, ואין ללמוד את הדין בעניין קורבן ציבור מן הדין בעניין קורבן יחיד, שכן כאן גם הבזיכים באים בחובה כמו היין (אפשר שלא נפשטה הבעיה. ברם אפשר שהבעיה נפשטה, שבקורבן ציבור הדין הוא שבזיכים קודמים ליין)<b>.</b><br><br><span class="poetry indentAll"><b>תוספתא זבחים</b> י,ד: ...והיין קודם לשמן, והשמן קודם למלח...</span><br><br><small>מדברי רמב"ם הלכות תמידים ומוספים ט,יא משמע שהיתה לפניו הגרסה: והיין קודם לשמן, והשמן קודם [ללבונה, והלבונה קודמת] למלח ("חסדי דוד"; מפרשי רמב"ם).</small><br><br><span class="poetry indentAll"><b>בבלי יומא</b> לג,א (בעניין סדר העבודות): ...ומנחה (<small>המנחה של התמיד</small>) לחביתים, וחביתים לנסכים (<small>נסכי היין של התמיד</small>), ונסכים למוספים, ומוספים לבזיכים...</span><br><br><small>בירושלמי שאלו האם נסכים קודמים לבזיכים, ומשמע שבזיכים קודמים למוספים. ונחלקו תנאים, יש אומר שמוספים קודמים לבזיכים ויש אומר שבזיכים קודמים למוספים. מלשון המשנה להלן ב,ה מוכח שהבזיכים קרבים לפני המוספים.</small><br>• • •
(ט) <small><b>כדרך הילוכו היה התמיד קרב</b></small><br>במשנה שנינו: "אמר בן עזאי לפני רבי עקיבה משם רבי יהושע: כדרך הילוכו היה קרב".<br>מציעים ברייתא המפרשת את דברי בן עזאי במשנה: <b>כיני מתניתא:</b> – כך היא המשנה (כך שונה ברייתא, שהמשנה מתפרשת על ידה ("מבוא לנוסח המשנה", עמוד 442)): <b>הראש והרגל</b> – האחורית של ימין<b>, החזה והגרה, ושתי ידים</b> – הרגליים הקדמיות<b>, ושתי דפנות, העוקץ והרגל</b> – האחורית של שמאל. - זה סדר העלאת איברי התמיד לכבש לדעת בן עזאי שכדרך הילוכו היה קרב (ברשימה זו לא נזכרו הקרביים שקרבים בסוף לכל הדעות)<b>.</b><br><br>ומציעים את טעמו של בן עזאי: <b>אמר רבי יוחנן</b> (גדול אמוראי ארץ ישראל בדור השני)<b>: טעמא דבן עזאי:</b> – הטעם (המקור בכתוב) של בן עזאי: כתוב בקורבנות המילואים: <b>"וְהִקְטַרְתָּ אֶת כָּל הָאַיִל הַמִּזְבֵּחָה"</b> (שמות כט,יח) – יש להקטיר את כל הנתחים של איל העולה על גבי המזבח; ויש לדרוש את הכתוב: <b>- כדי שיהא נראה כמהלך על גבי המזבח</b> – סדר הקרבת איברי האיל על המזבח הוא כסדר איבריו הנראים כשמסתכלים עליו מראשו לזנבו בזמן הליכתו, כדי שייראה האיל כאילו הוא מהלך אל מקום הקרבתו על המזבח<b>.</b><br><br>ותמהים: <b>הראש והרגל, ואת אמר הכין?!</b> – ואתה אומר כך?! (הברייתא מפרשת שלדעת בן עזאי מקריבים תחילה את הראש ואת הרגל האחורית של ימין, והרי בן עזאי אומר שכדרך הילוכו היה קרב, ולפי זה אין להקריב את הרגל האחורית של ימין עם הראש אלא עם הרגל האחורית של שמאל!)<br>ומתרצים את התמיהה: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: פשט ראשה, עקר רגלה</b> – פושט ראשו, עוקר רגלו (כשהבהמה מתכוננת להלך, היא פושטת את ראשה ומרימה את רגלה האחורית של ימין, ואלה האיברים הראשונים שהיא מניעה בהילוכה, ולכן מקריבים תחילה את הראש ואת הרגל האחורית של ימין)<b>.</b><br><br><span class="poetry indentAll"><b>תוספתא יומא</b> א,יג: אמר בן עזאי לרבי עקיבא משם רבי יהושע: דרך הילוכו היה קרב: הראש והרגל, החזה והגרה, ושתי ידים, ושתי דפנות, והעוקץ והרגל.</span><br><br><span class="poetry indentAll"><b>בבלי יומא</b> כה,ב: "אמר בן עזאי לפני רבי עקיבא" וכו'. - תנו רבנן: כיצד דרך הילוכו? הראש והרגל, החזה והגרה, ושתי ידיים, ושתי דפנות, העוקץ והרגל.</span><br>• • •
<h3>הלכה ג</h3>
(א) <big><strong>משנה</strong></big><br><b>הפייס השלישי -</b> הממונה היה אומר לכוהנים: <b>חדשים לקטורת בואו והפיסו</b>! – כוהנים חדשים שלא זכו בקטורת מימיהם יבואו וישתתפו בהגרלה על עבודת הקטורת<b>.</b><br>הפייס ה<b>רביעי -</b> הממונה היה אומר לכוהנים: <b>חדשים עם ישנים</b> – אלה שעדיין לא זכו בעבודה זו ואלה שכבר זכו בה בואו והפיסו! ('חדשים עם ישנים' - על פי שיר השירים ז,יד)<b>, מי מעלה איברים מן הכבש</b> – שהניחו בו את האיברים והמנחות והיין אלה שזכו בפייס השני, <b>למזבח.</b><br>• • •
(ב) <big><strong>תלמוד</strong></big><br><small><b>לא הפיס אדם בקטורת ושנה</b></small><br><b>אמר רבי חנינה</b> (בר חמא, אמורא ארץ ישראלי בדור הראשון)<b>: מימיו לא הפיס אדם בקטורת ושנה</b> – כוהן שהשתתף בפייס על עבודת הקטורת וזכה בה פעם אחת, לא השתתף מימיו פעם שנייה בפייס על עבודת הקטורת<b>.</b><br>ומציעים סיוע ממשנה לדברים שלפני כן: <b>אמר רבי יוסה</b> (מגדולי אמוראי ארץ ישראל בדור הרביעי)<b>: מתניתא אמרה כן:</b> – המשנה אומרת כך (כמו שאמר רבי חנינה): <b>חדשים לקטורת בואו והפיסו</b> – כוהנים חדשים שלא זכו בקטורת מימיהם יבואו וישתתפו בפייס השלישי על עבודת הקטורת. - הרי שהיו מקפידים שלא ישתתפו בפייס על הקטורת אלא כוהנים חדשים בלבד, ולכן לא השתתף כוהן מימיו פעם שנייה בפייס על עבודת הקטורת<b>.</b><br><br><b>אמר רבי חנינה: וכן למחתה</b> – גם כוהן שזכה בהולכת מחתת הגחלים לצורך הקטרת הקטורת לא השתתף מימיו פעם שנייה בפייס על עבודת הקטורת<b>.</b><br>ומציעים סיוע ממשנה לדברים שלפני כן: <b>אמר רבי יוסה: מתניתה אמרה כן:</b> – המשנה (המקור תנאי, והוא ברייתא) אומרת כך: <b>מי שזכה בקטורת</b> – הכוהן שזכה בפייס השלישי בעבודת הקטורת, <b>אומר לזה שעל ימינו</b> – לכוהן שמימין לו<b>:</b> "<b>אף את למחתה</b>" – גם אתה זוכה עימי בהולכת מחתת הגחלים לצורך הקטרת הקטורת בהיכל. - הרי שהכוהן שזכה בהולכת המחתה זכה בכך משום שהשתתף בפייס על הקטורת, וכמו שהכוהן שזכה בעבודת הקטורת היה חדש שלא זכה מימיו בקטורת, כך הכוהן שמימין לו שזכה בהולכת המחתה היה חדש שלא זכה מימיו בקטורת<b>.</b><br><br><span class="poetry indentAll"><b>תוספתא יומא</b> א,יא: רבי יהודה אומר: לא היה פייס למחתה, אלא מי שזכה בקטורת אומר לזה שעימו: אף את למחתה.</span><br><span class="poetry indentAll"><b>בבלי יומא</b> כה,ב: רבי יהודה אומר: לא היה פייס למחתה, אלא כוהן שזכה בקטורת אומר לזה שעימו: זכה עימי במחתה.</span><br><br>ומציעים מסקנה העולה מתוך העיון באמור לפני כן: <b>נמצאתה אומר: שני כהנים היו מתברכין בכל פעם</b> – בכל פעם שהיו עושים פייס על הקטורת היו מתברכים שני כוהנים, הכוהן שזכה בהקטרת הקטורת והכוהן שזכה בהולכת המחתה, שהקטורת היתה מביאה ברכה לעוסקים בה, כאמור להלן. כך יש להסיק מהאמור לפני כן, שהכוהן שזכה בהקטרת הקטורת והכוהן שזכה בהולכת המחתה לא השתתפו מימיהם פעם שנייה בפייס על עבודת הקטורת, וטעם הדבר ששניהם התברכו על ידי עבודת הקטורת שזכו בה ושוב לא היו זקוקים לברכה, ורק כוהנים שעוד לא זכו בקטורת השתתפו בפייס על עבודת הקטורת, כדי שיתברכו אם יזכו<b>.</b><br><b>רב</b> (אמורא בבלי בדור הראשון, מגדולי האמוראים) <b>אמר:</b> כתוב בברכת משה לשבט לוי: <b>"</b>יָשִׂימוּ קְטוֹרָה בְּאַפֶּךָ... <b>בָּרֵךְ י'י חֵילוֹ וּפֹעַל יָדָיו תִּרְצֶה"</b> (דברים לג,יא) – הכוהנים יקטירו קטורת על מזבח הקטורת כדי שתהיה לריח ניחוח באף ה', וה' יברך את כוחם ואת מעשה ידיהם (בתוספות ישנים בבלי יומא כו,ב דרשו את הכתוב: "ברך ה' חילו" - בקטורת, "ופועל ידיו תרצה" - במחתה). - מכאן שהקטורת מביאה ברכה לעוסקים בה<b>.</b><br><br>ומציעים סיפור מעשה: <b>מעשה באחד שיבשה זרועו ולא הניחה</b> – לא הניח את זרועו מלעסוק בהקטרת קטורת, אף שיבשה ונחלש כוחה<b>, לקיים מה שנאמר: "בָּרֵךְ י'י חֵילוֹ וּפֹעַל יָדָיו תִּרְצֶה"</b> (דברים לג,יא) – המעשה שעשה אדם זה הוא בדיוק לפי הכתוב בפסוק הזה, שרצה שה' יברך את כוחו על ידי עבודת הקטורת ותירפא זרועו (הכוהן שיבשה זרועו לא נחשב בעל מום, שלא יבשה ממש, שהרי יכל להקטיר בה ("גליוני הש"ס"))<b>.</b><br><br><span class="poetry indentAll"><b>בבלי יומא</b> כו,א: תנא: מעולם לא שנה אדם בה (<small>בעבודת הקטורת</small>). - מאי טעמא? - אמר רבי חנינא: מפני שמעשרת (<small>ורצו שכל כוהן יזכה בכך</small>).</span><br><span class="poetry indentAll">אמר ליה רב פפא לאביי: מאי טעמא? משום דכתיב: "ישימו קטורה באפך וכליל על מזבחך, ברך ה' חילו ופועל ידיו תרצה"? עולה נמי (<small>הקרבת עולה תהיה סגולה לעושר</small>) הא כתיב בה "כליל"! - אמר ליה: הא (<small>עולה</small>) - שכיחא (<small>שהרי יש הרבה עולות חובה ונדבה</small>), והא (<small>קטורת</small>) - לא שכיחא.</span><br>• • •
<h3>הלכה ד</h3>
(א) <big><strong>משנה</strong></big><br><b>תמיד קרב בתשעה, בעשרה, באחד עשר, בשנים עשר</b> – פעמים שקורבן התמיד קרב בתשעה כוהנים, פעמים בעשרה, פעמים באחד עשר, ופעמים בשנים עשר<b>, לא פחות ולא יתר</b> – אינו קרב לעולם לא בפחות מתשעה ולא ביותר משנים עשר<b>.</b><br><b>עצמו בתשעה</b> – הקרבת איברי קורבן התמיד והמנחות והיין בשחרית נעשית בתשעה כוהנים, הן בהעלאתם לכבש והן בהעלאתם למזבח<b>.</b><br><b>בחג</b> – קורבן התמיד שקרב בשחרית בחג הסוכות, <b>- ביד אחד צלוחית של</b> <small>ה</small><b>מים</b> – כוהן אחד נוסף מעלה צלוחית ובה מים לניסוך המים על גבי המזבח בשעת הקרבת קורבן התמיד של השחר<b>, הרי עשרה</b> – כוהנים<b>.</b><br><b>בין הערבים</b> – קורבן התמיד שקרב בין הערביים, <b>- באחד עשר</b> – כוהנים<b>: עצמו בתשעה</b> – כמו בשחרית<b>, ושנים בידם שני גיזירי עצים</b> – שני כוהנים נוספים מעלים למזבח שני גזירי עצים<b>, לרבות את העצים</b> – להוסיף בקורבן התמיד של בין הערביים את גזירי העצים על מערכת העצים שעל המזבח<b>.</b><br><b>בשבת</b> – קורבן התמיד שקרב בשחרית בשבת, <b>- באחד עשר</b> – כוהנים<b>: עצמו בתשעה</b> – כמו בכל יום<b>, ושנים בידם שני בזיכי</b> (כפות) <b>לבונה של לחם הפנים</b> – שני כוהנים נוספים מעלים למזבח שתי כפות עם לבונה שבאות עם לחם הפנים, שבכל שבת כשמסלקים את לחם הפנים מעל השולחן, מקטירים את שני בזיכי הלבונה<b>.</b><br><b>ובשבת שבתוך החג</b> – קורבן התמיד שקרב בשחרית בשבת שחלה בחג הסוכות, <b>- ביד אחד צלוחית של</b> <small>ה</small><b>מים</b> – לניסוך המים, הרי שהוא קרב בשנים עשר כוהנים<b>.</b><br><b>איל</b> – כבש בן שתי שנים, <b>קרב באחד עשר</b> – כוהנים<b>: הבשר</b> – איברי הקורבן, <b>- בחמשה</b> – כוהנים, כמו בקורבן התמיד<b>, הקרביים והסולת</b> – למנחה, <b>והיין</b> – לנסך, <b>- בשנים שנים</b> – כל דבר בשני כוהנים, הרי עוד שישה כוהנים, וסך הכול אחד עשר כוהנים<b>.</b><br>• • •<br>
(ב) <big><strong>תלמוד</strong></big><br><small><b>הטלה של התמיד של השחר עולה בשישה כוהנים</b></small><br><b>ויקרא</b> טו,כה - טומאת הזבה: "וְאִשָּׁה כִּי יָזוּב זוֹב דָּמָהּ <b>יָמִים רַבִּים</b> בְּלֹא עֶת נִדָּתָהּ אוֹ כִי תָזוּב עַל נִדָּתָהּ, כָּל יְמֵי זוֹב טֻמְאָתָהּ כִּימֵי נִדָּתָהּ תִּהְיֶה, טְמֵאָה הִוא" - אם יזוב דם מאישה למשך ימים רבים, שלא בזמן הווסת הרגיל שלה, או אם יזוב דם ימים רבים בנוסף לשבעת הימים של ימי נידתה, האישה הזבה תהיה טמאה ככל דיני טומאת הנידה.<br>מביאים מדרש הלכה: <b>"וערכו"</b> (ויקרא א,ח) <b>- יכול מאה! יכול מאתים!</b> (מילים אלו הן אשגרה מהפתיחה למדרש ההלכה להלן שהיא כעין הפתיחה למדרש ההלכה כאן, וצריך לומר כמו בספרא (ראה להלן): <b>"יָמִים"</b> (ויקרא טו,כה) <b>- שניים</b> – המילה "ימים" האמורה בטומאת הזבה משמעה שני ימים<b>. יכול ימים הרבה!</b> – אולי יעלה על דעתך שהמילה "ימים" משמעה הרבה ימים ולא שני ימים!)<br><br>מדרש ההלכה מביא דברי ארבעה תנאים שמנמקים את הדרשה: "ימים" - שניים.<br><b>אמר רבי עקיבה</b> (תנא בדור השלישי, מגדולי התנאים)<b>: כל ששמועו</b> (משמעו) <b>מרובה ושמועו ממועט</b> – כמו כאן, ש"ימים" משמעו מאה ימים או מאתיים ימים ומשמעו שני ימים<b>, תפשתה</b> את <b>המרובה - לא תפשת</b> – אם תפסת את המרובה, והיה לך לתפוס את המועט, נמצא שתפסת שלא כדין<b>, תפשת את הממועט - תפשתה</b> – אם תפסת את המועט, והיה לך לתפוס את המרובה, תפיסתך תפיסה, שהמועט אף הוא בכלל המרובה. ואף כאן יש לתפוס את המועט, ולכן "ימים" משמעו שני ימים (המילה "רבים" בכתוב זה באה להוסיף יום אחד, והרי הם שלושה ימים, כאמור להלן. מכאן למדים, שאישה הרואה זיבת דם בשלושה ימים מאחד עשר ימי זיבה - הרי היא זבה גמורה, ונקראת זבה גדולה)<b>.</b><br><br>ומציעים ברייתא (והיא המשך מדרש ההלכה): <b>תני:</b> – שונה [התנא]: (ייתכן ש'תני' נוסף כאן בעקבות השיבוש שחל בפתיחה למדרש ההלכה כמו שכתבנו לעיל, שגרם לחשוב שדברי רבי עקיבא מוסבים על הכתוב "וערכו" ולא על הכתוב "ימים" שעליו מוסבים דברי התנאים שלהלן, וכביכול שני מדרשי הלכה נפרדים לפנינו, וכדי לציין את הדבר נוסף כאן 'תני'. במדרש ההלכה בספרא דברי רבי עקיבא מוסבים על הכתוב "ימים") <b>רבי יהודה בן בתירה</b> (השני, תנא בדור השלישי) <b>אומר: שתי מידות</b> (כלים למדידת נפח)<b>, אחת</b> מידה <b>כלה</b> (מוגבלת, סופית) <b>ואחת</b> מידה <b>שאינה כלה - הכל מודין</b> (צריך לומר כמו בקטע מתוך כריכה: '<b>מודדין</b>'. 'הכל' נוסף באשגרה מהביטוי 'הכל מודין' ואין לגרוס אותו) <b>במידה כלה ואין מודין</b> (צריך לומר כמו בקטע מתוך כריכה: 'ואין <b>מודדין</b>') <b>במ</b>י<b>דה שאינה כלה</b> – יש ללמוד ממנהג העולם, שכשמודדים מודדים במידה שהיא כלה ואין מודדים במידה שאינה כלה. ואף כאן יש לתפוס את המספר המועט שיש לו סוף ולא את המספר המרובה שאין לו סוף, ולכן "ימים" משמעו שני ימים<b>.</b><br><br><b>אמר רבי נחמיה</b> (תנא בדור הרביעי)<b>: וכי מה</b> (צריך לומר כמו בקטע מתוך כריכה: '<b>למה</b>') <b>בא הכתוב? לפתוח</b> (לבאר עניין סתום) <b>או לנעול</b> (לסתום)<b>? לא בא לנעול אלא לפתוח</b> – יש ללמוד מדרך המקראות, שלא באו לסתום אלא לפרש<b>. אם אומר</b> (צריך להוסיף כמו בקטע מתוך כריכה: '<b>אתה</b>')<b>: "יָמִים"</b> (ויקרא טו,כה) <b>- עשרה, אינן אלא מאה, אלא מאתים, אלא אלף, אלא ריבוא</b> – אם תפסת מספר מרובה, כגון עשרה ימים - סתמת ולא ביארת את המילה הסתומה, כי יש מספר למעלה ממנו שהוא במשמעה של המילה "ימים", מאה או מאתיים או אלף או עשרת אלפים ימים<b>. וכשאתה אומר: "יָמִים" - שנים, פתחת</b> – אם תפסת מספר מועט, כגון שני ימים - ביארת את המילה הסתומה, כי אין מספר למטה ממנו שהוא במשמעה של המילה "ימים", ולכן "ימים" משמעו שני ימים<b>.</b><br><br><b>רבי מנא</b> (תנא בדור החמישי) <b>אמר משום רבי יהודה</b> (בר אלעאי, מגדולי התנאים בדור הרביעי)<b>: "יָמִים"</b> (ויקרא טו,כה) <b>- שנים. יכול "יָמִים" הרבה!</b> – אולי יעלה על דעתך ש"ימים" משמעו ימים מרובים! <b>אם מרובין הן, והלא כבר נאמר "רַבִּים"</b> (ויקרא טו,כה)<b>!</b> – כיוון שהכתוב אמר "רבים" אחרי שאמר "ימים", הרי שאין משמעו של "ימים" ימים מרובים. <b>הא לא דיבר אלא בימים מעוטים</b> – אין משמעו של "ימים" אלא ימים מועטים<b>, וכמה הן? הוי אומר: שנים. "רַבִּים"</b> (ויקרא טו,כה) <b>- שלשה. יכול "רַבִּים" עשרה!</b> – אולי יעלה על דעתך ש"רבים" משמעו ימים מרובים, כגון עשרה! <b>אמר "יָמִים" ואמר "רַבִּים", מה "יָמִים" - מיעוט ימים שנים</b> – המספר הקטן ביותר של "ימים", שהוא לשון רבים, הוא שניים<b>, אף "רַבִּים" - מיעוט רבים שלשה</b> – המספר הקטן ביותר של "רבים" הוא שלושה<b>. יכול שנים ושלשה, הרי חמשה!</b> – אולי יעלה על דעתך ש"רבים" בא להוסיף שלושה ימים על "ימים" שהם שני ימים, וסך הכול הוא חמישה ימים! <b>וכי נאמר 'ימים ורבים'</b> – בוי"ו החיבור<b>? והלא לא נאמר אלא "יָמִים רַבִּים"! הא כיצד? הרבים הללו יהו מרובין על שנים</b> – "רבים" בא להוסיף על "ימים" שיהיו יותר משניים, ואין לך להוסיף על השניים אלא אחד<b>, וכמה הן? הוי אומר: שלשה</b> – סך הכול הוא שלושה ימים. מכאן למדים, שאישה הרואה זיבת דם שלושה ימים - הרי היא זבה גדולה<b>.</b><br><br><span class="poetry indentAll"><b>ספרא</b> פרשת זבים פרשה ה: "ימים" - שניים. יכול ימים הרבה!</span><br><span class="poetry indentAll">אמר רבי עקיבא: כל ששמועו מרובה ושמועו מועט, תפשתה המרובה - לא תפשתה, תפשתה המועט - תפשתה.</span><br><span class="poetry indentAll">רבי יהודה בן בתירה אומר: שתי מידות, אחת כלה ואחת מידה שאינה כלה - מודדים מידה כלה ואין מודדים מידה שאינה כלה.</span><br><span class="poetry indentAll">רבי נחמיה אומר: וכי למה בא הכתוב? לפתוח או לנעול? והלא לא בא לנעול אלא לפתוח! אם אומר אתה "ימים" עשרה, אינו אלא מאה, אלא מאתים, אלא אלף, אלא ריבוא, וכשאתה אומר "ימים" שניים, פתחת.</span><br><span class="poetry indentAll">רבי מונא אומר משום רבי יהודה: "ימים שניים. יכול ימים הרבה! אם מרובים הם, והלא כבר נאמר "רבים"! הא לא דיבר אלא ימים מועטים. וכמה הם? הווי אומר: שניים. "רבים" - שלושה. יכול "רבים" עשרה! אמר "ימים" ואמר "רבים", מה "ימים" - מיעוט ימים שניים, אף "רבים" - מיעוט רבים שלושה. יכול שניים ושלושה הרי חמשה! וכי נאמר 'ימים ורבים'? והלא לא נאמר אלא "ימים רבים"! הא כיצד? הרבים הללו יהו מרובים על שניים, וכמה הם? הווי אומר: שלושה.</span>
(ג) ומביאים מדרש הלכה: כתוב בעולת הבקר: <b>"וְעָרְכוּ בְּנֵי אַהֲרֹן</b> הַכֹּהֲנִים אֵת הַנְּתָחִים, אֶת הָרֹאשׁ וְאֶת הַפָּדֶר, עַל הָעֵצִים אֲשֶׁר עַל הָאֵשׁ אֲשֶׁר עַל הַמִּזְבֵּחַ<b>"</b> (ויקרא א,ח) – הכוהנים מניחים את החלקים של העולה על העצים שעל האש שעל המזבח; ויש לשאול: <b>- יכול מאה!</b> (נראה שיש להוסיף כאן: 'יכול מאתים!', כמו לעיל, ושם מילים אלו הן אשגרה מכאן כמו שכתבנו לעיל) – אולי יעלה על דעתך שכוהנים רבים, אפילו מאה, מעלים את איברי העולה, ואף אם מספר האיברים קטן ממספר הכוהנים, יהיו כמה כוהנים רשאים לאחוז באבר אחד ולהעלותו! - <b>תלמוד לומר</b> (הכתוב מלמד לומר)<b>:</b> כתוב בעולת הצאן: <b>"וְעָרַךְ הַכֹּהֵן אֹתָם</b> עַל הָעֵצִים אֲשֶׁר עַל הָאֵשׁ אֲשֶׁר עַל הַמִּזְבֵּחַ<b>"</b> (ויקרא א,יב) – הכוהן מניח את החלקים של העולה על העצים שעל האש שעל המזבח. - "וערך" לשון יחיד, ו"אותם" לשון רבים. הרי שכוהן אחד מעלה את איברי העולה<b>.</b> - ויש לשאול: <b>אי</b> (או) <b>"וְעָרַךְ הַכֹּהֵן אֹתָם"</b> (מילים אלו נוספו במסירה שלפנינו על ידי מגיה, ואינן בקטע מתוך כריכה. בחלק מכתבי היד של הספרא יש מילים אלו ובחלק מהם אינן)<b>, יכול יהא כהן אחד עורך את כל האיברים!</b> - <b>תלמוד לומר</b> (הכתוב מלמד לומר)<b>: "וְעָרְכוּ"</b> – לשון רבים. הרי שכוהנים רבים מקריבים את איברי העולה<b>. הא כיצד?</b> – איך מיישבים את הסתירה בין שני הכתובים "וערכו" ו"וערך"? <b>כהן אחד עורך שני איברים</b> – כל כוהן מעלה רק שני איברים, ונמצא שכמה כוהנים מעלים את כל האיברים. ובזה מתקיימים גם הכתוב "וערכו" (כוהנים רבים) וגם הכתוב "וערך הכוהן אותם" ("וערך" - כוהן אחד, "אותם" - שני איברים, שמיעוט רבים שניים)<b>. וכמה הן איברים</b> – בעולה מן הצאן<b>? עשרה</b> – איברים, ולכן איברי עולה מן הצאן קרבים בחמישה כוהנים<b>. ואחד בקרביים</b> – כוהן שישי מעלה את הקרביים (המעיים), ועליהם הכרעיים (הרגליים שמתחת לברכיים, השוקיים. הקרבת הקרב והכרעיים נאמרה בפני עצמה לאחר שנאמרה הקרבת האיברים. ראה ויקרא א,ט ו-א,יג)<b>. נמצא הטלה</b> – בעולה מן הצאן, כגון הטלה של קורבן התמיד, שהוא בן שנה, <b>עולה בששה</b> – כוהנים (כמו ששנינו במשנה לעיל ב,ג ותמיד ד,ג בעניין הקרבת איברי קורבן התמיד)<b>; דברי רבי ישמעאל</b> (מגדולי התנאים בדור השלישי)<b>.</b><br><br><b>רבי עקיבה</b> (תנא בדור השלישי, מגדולי התנאים) <b>אומר:</b> כתוב בעולת הבקר (ויקרא א,ח): <b>"וְעָרְכוּ" - שנים</b> – מיעוט רבים שניים<b>, "בְּנֵי אַהֲרֹן" - שנים</b> – מיעוט רבים שניים נוספים<b>, "הַכֹּהֲנִים" - שנים</b> – מיעוט רבים שניים נוספים<b>. מלמד</b> – כתוב זה מלמד, <b>שהטלה</b> – בעולה מן הצאן, כגון הטלה של קורבן התמיד, <b>עולה בששה</b> – כוהנים, חמישה כוהנים מעלים כל אחד שני איברים, וכוהן שישי מעלה את הקרביים<b>.</b><br><br><b>"הַכֹּהֲנִים"</b> (ויקרא א,ח) <b>- לרבות הקרחים</b> – שהם כשרים לעבודה (כך יש ללמוד מהמילה היתירה "הכוהנים")<b>; דברי רבי יודה</b> (בר אלעאי, מגדולי התנאים בדור הרביעי) (משפט זה נוסף במסירה שלפנינו על ידי מגיה, וישנו בקטע מתוך כריכה)<b>.</b><br><br><span class="poetry indentAll"><b>ספרא</b> דיבורא דנדבה פרשה ד: "וערכו בני אהרן" - יכול אפילו מאה! תלמוד לומר: "וערך הכוהן אותם". יכול יהא כוהן אחד עורך את כל האיברים! תלמוד לומר: "וערכו". הא כיצד? אחד עורך שני איברים. וכמה הם איברים? עשרה. ואחד בקרביים. נמצא הטלה עולה בשישה; דברי רבי ישמעאל.</span><br><span class="poetry indentAll">רבי עקיבא אומר: "וערכו" - שניים, "בני אהרן" - שניים, "הכוהנים" - שניים. מלמד שהטלה עולה בשישה.</span><br><span class="poetry indentAll">"הכוהנים" - לרבות הקירחים; דברי רבי יהודה.</span>
(ד) ומקשים: <b>והלא בבן הבקר הכתוב מדבר! מה תלמוד לומר</b> (צריך לומר: '<b>ומה ראית לומר</b>' ("שערי תורת ארץ ישראל")) <b>בתמיד של</b> <small>ה</small><b>שחר הכתוב מדבר?</b> – הכתוב "וערכו" (ויקרא א,ח) מדבר בעולה מן הבקר, ואיך דורש רבי עקיבא את הכתוב הזה על טלה של קורבן התמיד שהוא מן הצאן? (בדברי רבי ישמעאל נזכר שהטלה עולה בשישה בהקשר לכתוב "וערך הכוהן אותם" שמדבר בעולה מן הצאן, שרבי ישמעאל דרש ממנו שכוהן אחד עורך שני איברים, ולכן הקושיה כאן אינה קשה עליו)<br><br>ומתרצים את הקושיה: <b>שמעון בר בא</b> (אמורא בדור השלישי) אמר בשם <b>רבי יוחנן</b> (גדול אמוראי ארץ ישראל בדור השני) שאמר <b>בשם רבי ינאי</b> (אמורא ארץ ישראלי בדור הראשון)<b>: נאמרה כאן</b> – בעולת הבקר, <b>עריכה</b> – "וערכו בני אהרן הכוהנים..." (ויקרא א,ח)<b>, ונאמר להלן: "וְעָרַךְ הַכֹּהֵן אֹתָם"</b> (ויקרא א,יב) (צריך לומר: <b>"וְעָרַךְ עָלֶיהָ הָעֹלָה"</b> (ויקרא ו,ה) ("שערי תורת ארץ ישראל") – כוהן מסדר את נתחי קורבנות העולה על האש שעל המזבח)<b>. מה עריכה שנאמרה להלן - בתמיד של</b> <small>ה</small><b>שחר הכתוב מדבר</b> – הכתוב "וערך עליה העולה" נדרש על קורבן התמיד של השחר, שהוא העולה הראשונה הקרבה בכל בוקר אחרי הסרת הדשן מעל המזבח והוספת עצים על המזבח (שנזכרו בחלקו הראשון של הכתוב "וערך עליה העולה")<b>, אף עריכה שנאמרה כאן - בתמיד של</b> <small>ה</small><b>שחר הכתוב מדבר</b> – למדים בגזירה שווה זו שהכתוב "וערכו בני אהרן הכוהנים..." מדבר בטלה של קורבן התמיד של השחר, אף על פי שהפרשה מדברת בעולה מן הבקר<b>.</b><br><br>ומתרצים עוד את הקושיה: <b>עולא בר ישמעאל</b> (עולא, אמורא בדור השני והשלישי) אמר <b>בשם רבי לעזר</b> (אמורא בדור השני)<b>: אינו צריך</b> – אין צורך ללמוד בגזירה שווה זו כפי שאמרו לפני כן<b>. ממשמע שנאמר:</b> – מתוך הכוונה הפשוטה המשתמעת מן הכתוב שנאמר: <b>"וְעָרְכוּ"</b> – הכוונה לכתוב: "וְנָתְנוּ בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ <b>וְעָרְכוּ</b> עֵצִים עַל הָאֵשׁ" (ויקרא א,ז)<b>, אין אנו יודעין שהן שנים</b> (נראה שצריך לומר: 'שהן <b>כהנים</b>')<b>?!</b> (בתמיהה) [נראה שצריך להוסיף: <b>ומה תלמוד לומר</b> – מה יש ללמוד מהמילים היתירות: <b>"בְּנֵי אַהֲרֹן הַכֹּהֲנִים"</b> (ויקרא א,ח)<b>?</b> – כיוון שהכתוב מפרש שהעבודות האמורות בפסוק הקודם (ויקרא א,ז) צריכות להיעשות על ידי כוהנים ("בְּנֵי אַהֲרֹן הַכֹּהֵן"), לא היה הכתוב צריך לפרש שהעבודה האמורה בפסוק הזה (ויקרא א,ח) צריכה להיעשות על ידי כוהנים ("בְּנֵי אַהֲרֹן הַכֹּהֲנִים")! <b>בתמיד של</b> <small>ה</small><b>שחר הכתוב מדבר</b> – יש להוציא את הפסוק הזה מהקשרו ולהעמיד אותו בתמיד של השחר<b>,</b>] <b>ואת דרש</b> – ואתה דורש<b>: "וְעָרְכוּ" - שנים, "בְּנֵי אַהֲרֹן" - שנים, "הַכֹּהֲנִים" - שנים</b> – מכאן שהטלה של קורבן התמיד עולה בשישה כוהנים<b>.</b><br><br><small>הגהתנו בירושלמי כאן היא על פי הלשון המקובל במדרשי הלכה: 'ממשמע שנאמר:... אין אנו יודעין...?! ומה תלמוד לומר...?'. ייתכן שהוספתנו 'ומה תלמוד לומר... בתמיד של שחר הכתוב מדבר' השתרבבה ממקומה כאן אל הקושיה לעיל: 'והלא בבן הבקר הכתוב מדבר! מה תלמוד לומר בתמיד של שחר הכתוב מדבר', ששם אין מובן למילים 'מה תלמוד לומר' (ראה הגהתנו לעיל), וגם אין צורך בקושיה לעיל במילים 'מה... בתמיד של שחר הכתוב מדבר' ודי במילים 'והלא בבן הבקר הכתוב מדבר!'.</small><br><br><span class="poetry indentAll"><b>בבלי יומא</b> כז,א: ..."ונתנו<small> בְּנֵי אַהֲרֹן הַכֹּהֵן אֵשׁ עַל הַמִּזְבֵּחַ</small>" (ויקרא א,ז) - לגופיה (<small>שעבודה זו צריכה להיעשות על ידי כוהנים</small>). "וערכו" (ויקרא א,ח) - שניים, "בני אהרן" - שניים, "הכוהנים" - שניים, למדנו לטלה שטעון שישה (<small>כוהנים להעלותו למזבח</small>).</span><br><span class="poetry indentAll">אמר רב המנונא: קשיא ליה לרבי אלעזר: האי (<small>הפסוק הזה</small>) בבן הבקר כתיב, ובן הבקר עשרים וארבעה (<small>כוהנים</small>) בעי! וניחא ליה (<small>רבי אלעזר עצמו מיישב את הקושיה הזו כך</small>): "על העצים אשר על האש אשר על המזבח" - איזהו דבר שנאמר בו עצים אש ומזבח (<small>שיש להכין עבורו עצים ואש על המזבח</small>)? הווי אומר: זה טלה (<small>של קורבן התמיד, שבקורבן זה צריכים לסדר מערכה חדשה של עצים ולהדליק אש על המזבח בכל בוקר</small>).</span><br><br><small>הקושיה של רבי אלעזר בבבלי היא הקושיה של סתם הירושלמי 'והלא בבן הבקר הכתוב מדבר!'. הקושיה בבבלי באה לאחר דיון בפסוקים שנאמרו בעולה מן הבקר, שיש עבודות שהכתוב מפרש בהן "הכוהן" או הכוהנים" והן צריכות להיעשות על ידי כוהן, ויש עבודות שאין הכתוב מפרש בהן כך והן כשרות בזר.</small><br><small>גם בבבלי וגם בירושלמי מובא תירוץ בשם רבי אלעזר. לפי פירושנו לתירוץ הראשון בירושלמי (בשם רבי ינאי), תירוץ זה הוא מעין התירוץ בבבלי. מפרשי הירושלמי פירשו את התירוץ השני בירושלמי (בשם רבי אלעזר) על פי תירוצו של רבי אלעזר בבבלי, אך הקושי בזה גדול, כי אין הלשון הקשה בתירוץ השני בירושלמי סובל פירוש זה. ברם אנו היגהנו בתירוץ השני בירושלמי 'ממשמע שנאמר: "וערכו", אין אנו יודעין שהן <b>כהנים</b>?!' ופירשנו את התירוץ על פי הדיון בבבלי שקדם לקושיה שם.</small><br><br><b>לרבות הקרחים</b><br><span class="poetry indentAll"><b>משנה בכורות</b> ז,ב: הקרח (<small>כוהן קרח</small>) - פסול (<small>לעבודה</small>). איזהו קרח? כל שאין לו שיטה (<small>שורה</small>) של שיער מקפת מאוזן לאוזן. ואם יש לו - הרי זה כשר.</span><br><span class="poetry indentAll"><b>תוספתא בכורות</b> ה,ב: הקרחנים... כשרים, אבל פסולים מפני מראית העין.</span><br><span class="poetry indentAll"><b>בבלי בכורות</b> מג,ב: תניא: הקרחנים... - כשרים. ולא אמרו פסולים אלא משום מראית העין. - מאן האי תנא? רבי יהודה היא, דתניא: רבי יהודה אומר: "הכוהנים" - לרבות את הקרחנים.</span><br><br>ומציעים סיוע למשנה: <b>ותני כֵן:</b> – ושונה [התנא] כך: <b>אין לך קודם לתמיד של שחר אלא קטורת בלבד</b> – הקטרת הקטורת היא עבודת ההקטרה היחידה שנעשית לפני הקטרת חלקי קורבן התמיד בבוקר. - ברייתא זו מסייעת למשנה שאומרת שהפייס השלישי על הקטרת הקטורת היה לפני הפייס הרביעי על העלאת איברי קורבן התמיד של השחר מן הכבש למזבח להקטירם (ברייתא זו מובאת לעיל ב,א)<b>.</b><br><br><small>לפי מפרשי הירושלמי, ברייתא זו היא סיומו של התירוץ השני לקושיה לעיל, אך פירושם מוקשה. ברם לפי פירושנו לתירוץ השני, ברייתא זו אינה סיומו של התירוץ והיא עומדת בפני עצמה.</small><br>• • •
(ה) <small><b>איל קרב באחד עשר</b></small><br>שואלים: <b>יכולין הם שלשה להעלותו</b> – הרי שלושה כוהנים יכולים להעלות למזבח את הקרביים והסולת והיין, כל דבר בכוהן אחד, כמו בקורבן התמיד<b>, ולמה איל</b> – של ציבור, <b>קרב באחד עשר</b> – כוהנים, ולא בשמונה כוהנים כמו בקורבן התמיד<b>?</b><br>ומשיבים: <b>אלא כדי לעשות פּוֹמְפִּי</b> (מקור המילה ביוונית ובלטינית, ומשמעה: פאר, הדר) (צריך להוסיף כמו בקטע מתוך כריכה: '<b>לדבר</b>') – בשביל לפאר ולהדר את הדבר, העלו אחד עשר כוהנים את האיל למזבח (כך אמרו גם לעיל ב,ב לגבי כמה דברים ולהלן ב,ז לגבי פר)<b>.</b><br>• • •
(ו) <big><strong>משנה</strong></big><br><b>פר קרב בעשרים וארבעה</b> – כוהנים<b>: הראש והרגל</b> – האחורית של ימין, <b>- הראש באחד והרגל בשנים</b> – שניים אוחזים ברגל ומעלים אותה למזבח<b>, העוקץ</b> – החלק האחורי, <b>והרגל</b> – האחורית של שמאל, <b>- העוקץ בשנים והרגל בשנים, החזה והגרה - החזה באחד והגרה בשלשה, שתי ידות</b> – הרגליים הקדמיות, <b>בשנים, ושתי דפנות בשנים, הקרביים והסולת והיין - בשלשה שלשה</b> – כל דבר בשלושה כוהנים<b>.</b><br><b>במי דברים אמורים</b> – שבכל קורבן צריכים כוהנים רבים<b>? בקרבנות הציבור. אבל בקרבנות היחיד, אם רצה להקריב</b> – כוהן אחד את הכול, <b>- מקריב. הפשיטן וניתוחן של אֵילּוּ ואֵילּוּ</b> – של קורבנות הציבור ושל קורבנות היחיד, <b>שווין</b> – שהם כשרים בזר, ואינם טעונים כוהנים ופייס<b>.</b><br>• • •<br><br><big><strong>תלמוד</strong></big><br><small><b>פר קרב בעשרים וארבעה</b></small><br><b>רבנ</b>י<b>ן דקיסרין אמרי</b> (צריך לומר: 'אמרין')<b>:</b> – חכמי קיסריה אומרים: <b>מפני מה פר</b> – של ציבור, <b>קרב בעשרים וארבעה</b> – כוהנים, ולא בשמונה כוהנים כמו בקורבן התמיד<b>? כדי לעשות פומפי לדבר</b> – בשביל לפאר ולהדר את הדבר, העלו עשרים וארבעה כוהנים את הפר למזבח (כך אמרו גם לעיל ב,ב לגבי כמה דברים ולעיל ב,ו לגבי איל)<b>.</b><br>ומציעים פסוק המשמש כסימוכין לאמור לפני כן: <b>על שם</b> (משום) <b>"בְּבֵית אֱלֹהִים נְהַלֵּךְ בְּרָגֶשׁ"</b> (תהילים נה,טו) – "רגש" כאן משמעו: קהל רב. מכאן למדים שיש צורך לעשות את העבודה בבית המקדש בכוהנים רבים, ולכן פר של ציבור קרב בכוהנים רבים<b>.</b><br><br><small><b>פר של יחיד</b></small><br>במשנה שנינו: "במי דברים אמורים? בקרבנות הציבור. אבל בקרבנות היחיד, אם רצה להקריב - מקריב".<br>(<b>ו</b>)<b>את דרש:</b> – אתה דורש: כתוב בעולת הבקר: <b>"וְעָרְכוּ"</b> (ויקרא א,ח) <b>- שנים</b> – מיעוט רבים שניים<b>, "בְּנֵי אַהֲרֹן" - שנים</b> – מיעוט רבים שניים נוספים<b>, "הַכֹּהֲנִים" - שנים</b> – מיעוט רבים שניים נוספים<b>. מיכן</b> (מכאן) <b>לפרו של יחיד</b> – בעולה מן הבקר, <b>שיהא קרב בששה</b> – איברי הפר קרבים בשישה כוהנים, חמישה כוהנים מקריבים כל אחד שני איברים, וכוהן שישי מקריב את הקרביים (שני כוהנים נוספים מעלים את הסולת והיין). - בקורבן יחיד, כשכמה כוהנים רוצים להקריב עושים פייס, אבל מן הדין רשאי כוהן אחד להקריב את הכול בלא פייס<b>.</b><br>• • •
<h2>פרק ג</h2>
<h3>הלכה א</h3>
(א) <big><strong>משנה</strong></big><br><b>אמר להן הממונה</b> – המסדיר את עבודת הכוהנים במקדש אמר לכוהנים בכל יום לאחר הפייס השני, וכן ביום הכיפורים<b>: צאו וראו</b> – ממקום גבוה במקדש, <b>אם הגיע זמן השחיטה</b> – של קורבן התמיד של השחר הנשחט בעלות השחר<b>. אם הגיע</b> – זמן השחיטה<b>, הרואה</b> – שעלה לגג, <b>אומר: בּוּרְקַי</b> – מילה בארמית, שמשמעה: הארת השחר<b>.</b><br><b>מתיה בן שמואל</b> – היה ממונה על הפייסות (משנה שקלים ה,א), <b>אומר:</b> הממונה היה שואל את הרואה שעלה לגג: <b>האיר פני כל המזרח עד שהוא בחברון?</b> – האם האיר האור את כל שמי המזרח עד שהתפשט האור והגיע לשמי חברון שהיא מדרום לירושלים? <b>הוא</b> – הרואה, <b>אומר: הין</b> – כן<b>.</b><br><br><small>משנה זו נשנית גם בתמיד ג,ב בתיאור הקרבת קורבן התמיד של השחר.</small><br>• • •
(ב) <big><strong>תלמוד</strong></big><br><small><b>הרואה אומר: בורקי</b></small><br>במשנה שנינו: <b>"אמר להן הממונה</b>: צאו וראו אם הגיע זמן השחיטה. אם הגיע, הרואה אומר: בורקי<b>".</b><br><small>כאן התחלת מקבילה בירושלמי ראש השנה ב,א.</small><br>שואלים: <b>מהו</b> – מה פירוש, <b>בורקי?</b><br>ומשיבים: <b>ברקת</b> – בורקי פירושו זוהר, וכוונת הרואה היא שהאיר האור של השחר<b>.</b><br>ומציעים מימרה המיוחסת לחכמי בבל עלומי שֵׁם: <b>תמן אמרין:</b> – שם (בבבל) אומרים: הרואה אומר (בארמית ארץ ישראלית): <b>ברוק בורקה</b> (בקטע מתוך כריכה ובמקבילה: 'ברק ברקה'. וצריך לומר: 'ברק בורקה') – האיר כוכב הבוקר<b>,</b> ופירוש הדברים (בארמית): <b>אנהר מנהרא</b> – האיר המאיר (בארמית ארץ ישראלית: ברק, וביידוע: בורקה ("תורת ההגה של לשון חכמים", עמוד 383))<b>.</b><br><br><span class="poetry indentAll"><b>תוספתא יומא</b> א,טו: אבא יוסי בן חנן אומר: ברק בורקי.</span><br><span class="poetry indentAll"><b>בבלי יומא</b> כח,ב: תניא: רבי ישמעאל אומר: ברק ברקאי. רבי עקיבא אומר: עלה ברקאי.</span><br><br><small>המימרה הבבלית שבירושלמי מובאת בבבלי כברייתא.</small>
(ג) <small><b>נאמנות עד אחד ואישה</b></small><br>מקשים על דברי המשנה: <b>ועד אחד נאמן?</b> – וכי עד אחד נאמן להעיד על הגעת זמן שחיטת קורבן התמיד? (והרי מן התורה אין עד אחד נאמן, וצריכים שני עדים!)<br>ומתרצים: <b>שנייא היא הכא</b> – שונה הוא [הדבר] כאן (עדות זו על הגעת זמן שחיטת קורבן התמיד שונה משאר העדויות), <b>שאין</b> (צריך לומר: '<b>שאף</b>' ("אוצר לשונות ירושלמיים", עמוד 48, הערה 415) <b>את</b> (אתה) <b>יכול לעמוד עליו</b> – גם אתה יכול לחקור ולבדוק את דבריו של העד (כל אחד יכול לצאת ולראות האם כדבריו של העד כן הוא, ולכן הוא נאמן, שדבר העשוי להתגלות אינו משקר בו)<b>.</b><br>ומציעים קושיה: <b>וחש לומר:</b> – וחשוש לומר: <b>עד דו עליל ונפק היא מנהרה!</b> – עד שהוא נכנס ויוצא היא מאירה! (כיצד אפשר לומר שעד אחד נאמן כאן מפני שאף אתה יכול לעמוד עליו, והרי יש מקום לחשוש לאפשרות שכשהעד אומר שהאיר האור עדיין אין האור מאיר והוא משקר, ואין הדבר עשוי להתגלות, משום שעד שייצאו ויראו האם כדבריו של העד כן הוא, יאיר האור, ולכן לא יהיה העד נאמן!)<br>ומתרצים: <b>חכימא היא מילתא</b> – ידוע הוא הדבר (אף שיעמדו עליו לאחר זמן, ייוודע האם האיר האור כשאמר העד שהאיר האור, וכיוון שהוא דבר העשוי להתגלות אינו משקר בו, ולכן הוא נאמן)<b>.</b><br><br>ומביאים ברייתא: <b>אמר עד אחד: נולד איש</b> (בהבאת הירושלמי בר"ח וב"אור זרוע": 'לאיש') <b>פלוני בשבת</b> – אם ספק הוא האם בן שנולד לאיש פלוני נולד בשבת, כגון שנולד בערב שבת בין השמשות, ואין ידוע אם הוא ערב שבת או שבת, והעיד עד אחד עליו שהוא נולד בשבת, <b>- מלין אותו על פיו</b> – סומכים על העד הזה שהעיד כך, ומלים את אותו בן בשבת הבאה (שכשיום מילתו בשבת - מלים אותו בשבת, שמילה בזמנה דוחה שבת, אבל אם ספק הוא האם יום מילתו בשבת - אין מלים אותו בשבת)<b>.</b> אמר עד אחד: <b>חשיכה מוצאי שבת</b> – אם ספק הוא האם התחיל ליל מוצאי שבת, והעיד עד אחד שהתחיל ליל מוצאי שבת, <b>- מטלטלין אותו</b> (המילה 'אותו' יתירה, ואינה במקבילה בקטע גניזה, וכן אינה בהבאת הירושלמי בר"ח יומא וב"אור זרוע" וב"שיבולי הלקט", וכן הגיה ב"ספר ניר" וב"שערי תורת ארץ ישראל") <b>על פיו</b> – סומכים על העד הזה שהעיד כך, ומותר לטלטל (להעביר ממקום למקום דבר האסור בטלטול בשבת או במקום האסור בטלטול בשבת)<b>.</b><br><br>ומספרים: <b>רבי אימי</b> (רבי אמי, אמורא ארץ ישראלי בדור השלישי) <b>מטלטל על פום מלויתא</b> (צריך לומר כמו בקטע מתוך כריכה ובמקבילה: '<b>ד</b>מלויתא', וכן הוא בהבאת הירושלמי בר"ח) – היה מטלטל (בערב שבת) על פי הנשים השואבות מים (אם הנשים היוצאות לשאוב מים מן המעיין לפני שקיעת השמש העידו שעדיין יום הוא, טלטל רבי אמי על פי עדותן, כיוון שעדיין לא נכנסה שבת ומותר לטלטל)<b>.</b><br><br>ומספרים עוד: <b>רבי מתניה</b> (אמורא ארץ ישראלי בדור החמישי) <b>מטלטל על פום</b> (בקטע מתוך כריכה ובמקבילה אין מילה זו, וכן אינה בר"ח וב"אור זרוע") <b>איביריתא</b> (בקטע מתוך כריכה ובמקבילה: 'אבריתה'. ואולי צריך לומר: 'אכרותא') <b>דזהרא</b> – היה מטלטל (בערב שבת) על פי ההכרה של הירח (שעל פי המראה של הירח ידע שעדיין יום הוא ולא נכנסה שבת ומותר לטלטל, שכל זמן שלא שקעה השמש אין הירח מאיר. - ואולי צריך לומר: 'עכרותא דזהרא' - העכירות של הירח, שכל זמן שלא שקעה השמש הירח עכור (אינו בהיר))<b>.</b><br><br>ומספרים עוד: <b>רבי אמי מטלטל</b> (צריך לומר כמו בקטע מתוך כריכה ובמקבילה: '<b>מל</b>', וכן הוא בהבאת הירושלמי בר"ח וב"אור זרוע" וב"שיבולי הלקט" ובתשב"ץ) <b>על פום נשייא דאמרן: שמשא הוות על</b> (בקטע מתוך כריכה ובמקבילה בקטע גניזה נוסף: 'הדה') <b>סוסיתה</b> (יישוב בשולי הגולן וסמוך לחוף הכינרת) – על פי הנשים שאומרות: השמש היתה על סוסיתא (אם נולד ילד בשבת לפנות ערב, והנשים בטבריה העידו שבאותה שעה עדיין ראו את השמש על סוסיתא, מל רבי אמי את הילד בשבת הבאה על פי עדותן, שנולד כשעדיין היה שבת)<b>.</b><br><br><small>אישה פסולה לעדות. אבל בדבר שעשוי להתגלות ואפשר לדעת את אמיתות הדבר שלא על פי העד, אישה נאמנת. כיוון שדיברו לעיל בעניין נאמנות של עד אחד, סיפרו כאן בסיפור השלישי בעניין נאמנות של אישה.</small><br><br><small>רבי אמי ורבי מתניה היו בטבריה. כיוון שטבריה היא בעמק, היום מעריב בה מוקדם יותר, אך עדיין יום הוא.</small><br><small>סוסיתה וטבריה שוכנות על חופי הכינרת, זו במזרח וזו במערב. בבוא הערב מחשיכה טבריה לפני סוסיתה השוכנת למולה, כי השמש השוקעת במערב מפילה צל על פני טבריה הבנויה לרגלי הר תלול ומאירה את סוסיתה הבנויה על ראש הר.</small><br><br><small>עד כאן המקבילה בירושלמי ראש השנה.</small><br><br><small>הסוגיה כאן היא חלק מסוגיה ארוכה בראש השנה בעניין נאמנות עד אחד, שבאה על דברי המשנה שם שעד אחד נאמן להעיד על העד שמעיד על ראיית הירח החדש שהוא איש נאמן.</small><br>• • •
(ד) במשנה שנינו: "מתיה בן שמואל אומר: האיר פני כל המזרח עד שהוא בחברון? הוא אומר: הין".<br>שואלים: <b>ולמה 'עד שהוא בחברון? הוא אומר: הין'?</b> – מדוע הממונה מזכיר בשאלתו את חברון?<br>ומשיבים: <b>בא להזכיר זכות אבות</b> – הממונה רצה להזכיר את זכותם של שלושת אבות האומה הקבורים בחברון<b>.</b><br>• • •
<h3>הלכה ב</h3>
(א) <big><strong>משנה</strong></big><br><b>ולמה צרכו לכך?</b> – מדוע הוצרכו לעלות למקום גבוה ולראות האם האיר השחר? <b>פעם אחת עלה מְאוֹר הלבנה</b> – סמוך לעלות השחר, <b>ודימו</b> (חשבו, שיערו) <b>שהאיר המזרח, ושחטו את התמיד והוציאוהו לבית השריפה</b> – כשעמדו על טעותם, לפי שנשחט בעוד לילה ונפסל, ושחטו קורבן תמיד אחר ביום. מאותה שעה התקינו שיהיו עולים למקום גבוה ומבררים בדיוק האם כבר האיר השחר<b>.</b><br><br>המשנה חוזרת לתאר את עבודת יום הכיפורים.<br><b>והורידו כהן גדול לבית הטבילה</b> – ביום הכיפורים, לאחר שראו שהאיר המזרח, מפני שהוא טעון טבילה לפני שישחט את קורבן התמיד, כמפורש בהלכה ג<b>.</b><br><b>זה הכלל היה במקדש: כל</b> – כוהן, <b>המסך את רגליו</b> – העושה צרכיו הגדולים ('המסך את רגליו' - צירוף בהשפעת צירוף מקראי), <b>טעון טבילה</b> – במקווה של ארבעים סאה, כדי לעבוד במקדש<b>, וכל המטיל את המים</b> – המשתין, <b>טעון קידוש ידים ורגלים</b> – רחיצת ידיים ורגליים מן הכיור (בבבלי אמרו שהמטיל מים חייב בקידוש ידיים ורגליים משום נקיות. אבל בירושלמי לא נזכרה נקיות)<b>.</b><br>• • •
(ב) <big><strong>תלמוד</strong></big><br><small><b>האיר המזרח ואיילת השחר</b></small><br>במשנה שנינו: "ולמה צרכו לכך? פעם אחת עלה מאור הלבנה ודימו שהאיר המזרח".<br>מביאים ברייתא: <b>מאור הלבנה מתמר</b> (עולה זקוף) <b>ועולה</b> – אור הירח לפני זריחתו מאיר רק כלפי מעלה<b>. מאור החמה פוסה</b> (מתפשט) <b>על פני כל המזרח</b> – אור השמש לפני זריחתה מאיר את כל שמי המזרח. ולכן בדרך כלל כשעולה אור הירח סמוך לעלות השחר אין לדמות שהוא אור השמש<b>.</b><br><br><span class="poetry indentAll"><b>תוספתא יומא</b> א,טו: פעמים שתימור חמה עולה כדרכו, תימור לבנה פוסה על פני כל המזרח.</span><br><br><span class="poetry indentAll"><b>בבלי יומא</b> כח,ב: ומי מיחלף? (<small>האם מוחלף אור החמה באור הלבנה?</small>) והתניא: רבי אומר: אינו דומה תימור (<small>עלייה</small>) של לבנה לתימור של חמה. תימור של לבנה מתמר ועולה כמקל, תימור של חמה מפציע לכאן ולכאן! - תנא דבי שמואל: יום המעונן היה, והיה מפציע (<small>אור הלבנה</small>) לכאן ולכאן (<small>ומשום כך חשבו שהוא אור החמה</small>).</span><br><br>ומציעים שאלה: <b>עד כדון דהוה סופיה דירחא</b> – עד עכשיו שהיה סופו של החודש (במקרה של סוף החודש, שהירח זורח סמוך לעלות השחר, ברור שהם צריכים לעלות למקום גבוה ולראות האם האיר השחר)<b>. הוה רישיה</b> – היה ראשו (של החודש)<b>?</b> – במקרה של תחילת החודש, שאין הירח זורח סמוך לעלות השחר, מדוע הם צריכים לעלות למקום גבוה ולראות האם האיר השחר, והרי אין מקום לטעות כפי שסיפרו במשנה? (אין משיבים לשאלה)
(ג) <small>כאן התחלת מקבילה בירושלמי ברכות א,א.</small><br>קרני האור הראשונים שעולים במזרח בסוף הלילה נקראים "איילת השחר". הם הולכים ומתרחבים לאחר שעה עד שנראים כעמוד אור שקוראים לו "עמוד השחר", והוא כשיעור שעה לפני הנץ החמה. עמוד זה נקרא "הארת המזרח".<br><b>אמר רבי חנינה</b> (בר חמא, אמורא ארץ ישראלי בדור הראשון)<b>: מאילת השחר</b> (כינוי פיוטי לקרני האור הראשונים העולים במזרח לפני הזריחה ומשולים לקרני איילה) <b>עד שיאיר המזרח</b> (הזמן של הארת המזרח הוא הזמן של עליית עמוד השחר, שהוא סוף הלילה ותחילת היום) <b>אדם מהלך</b> מרחק של <b>ארבעת מיל</b> (מקור המילה 'מיל' ביוונית ובלטינית. מיל רומי הוא מידת אורך כדי אלף צעדים כפולים)<b>, ומשיאיר המזרח עד שתנץ החמה אדם מהלך ארבעת מיל.</b><br><br>ושואלים: <b>ומניין מאילת השחר עד שיאיר המזרח</b> (צריך לומר כמו במקבילה: 'ומניין <b>משיאיר המזרח עד שתנץ החמה</b>') <b>אדם מהלך ארבעת מילין?</b><br>ומשיבים: כתוב במהפכת סדום: <b>"וּכְמוֹ הַשַּׁחַר עָלָה, וַיָּאִיצוּ הַמַּלְאָכִים בְּלוֹט לֵאמֹר:</b> קוּם קַח אֶת אִשְׁתְּךָ וְאֶת שְׁתֵּי בְנֹתֶיךָ הַנִּמְצָאֹת, פֶּן תִּסָּפֶה בַּעֲוֹן הָעִיר. וַיִּתְמַהְמָהּ, וַיַּחֲזִיקוּ הָאֲנָשִׁים בְּיָדוֹ וּבְיַד אִשְׁתּוֹ וּבְיַד שְׁתֵּי בְנֹתָיו בְּחֶמְלַת ה' עָלָיו, וַיֹּצִאֻהוּ וַיַּנִּחֻהוּ מִחוּץ לָעִיר<b>"</b> (בראשית יט,טו-טז) – כשעלה השחר, הוציאו המלאכים את לוט מחוץ לתחומה של העיר סדום; <b>"הַשֶּׁמֶשׁ יָצָא עַל הָאָרֶץ, וְלוֹט בָּא צֹעֲרָה"</b> (בראשית יט,כג) – כשאור השמש זרח על הארץ, בא לוט לתחומה של העיר צוער, <b>- מן סדום</b> – שממנה יצא לוט כשעלה השחר, <b>לזוער</b> (במקבילה: 'לצוער') – שאליה בא לוט כשזרחה השמש, <b>ארבעה מילין</b> – ומכאן שמיאיר המזרח (משיעלה עמוד השחר) עד שתנץ החמה אדם מהלך ארבעה מילין (מקומה של סדום לפי המסורת העממית היהודית העתיקה הוא מתחת לפני ים המלח לרגלי הר סדום. מקומה של צוער בדרום מזרח לים המלח)<b>.</b><br>ושואלים: <b>יתיר הוון!</b> – יותר היו! (הרי מסדום לצוער יש מרחק גדול יותר מארבעה מילין!)<br>ומשיבים: <b>אמר רבי זעורא</b> (רבי זירא, מגדולי אמוראי ארץ ישראל בדור השלישי)<b>: המלאך היה מקדד</b> (מנקב, חודר בקו ישר) <b>לפניהן את הדרך</b> – המלאך שהציל את לוט ניקב את ההרים שבדרך מסדום לצוער, כדי שלוט ואשתו ובנותיו לא יעלו וירדו במדרונות ההרים אלא ילכו בדרך ישרה וקצרה וימהרו להגיע לצוער ולהינצל. לכן הדרך מסדום לצוער שהלך לוט היתה ארבעה מילין בלבד ולא יותר<b>.</b><br><br>ושואלים: <b>ומניין משיאיר המזרח עד הנץ החמה</b> (צריך לומר כמו במקבילה: 'ומניין <b>מאילת השחר עד שיאיר המזרח</b>') <b>אדם מהלך ארבעת מיל?</b><br>ומשיבים: <b>'כמו', "וּכְמוֹ"</b> – הכתוב היה צריך לומר: 'כמו השחר עלה", ואמר: "וכמו השחר עלה", ויש לדרוש את האות 'ו' שבתחילת המילה לריבוי: <b>- מילא דמיא לחבירתה</b> – דבר דומה לחברו (יש זמן אחר שהוא דומה לזמן שמשיאיר המזרח עד שתנץ החמה, והוא הזמן שמאיילת השחר עד שיאיר המזרח, ומכאן שמאיילת השחר עד שיאיר המזרח ארבעה מילין)<b>.</b>
(ד) <b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: הדא אילתא דשחרא</b> – איילת השחר הזאת (שהוזכרה בדברי רבי חנינא לעיל)<b>, מאן דאמר:</b> – מי שאומר: <b>כוכבתא היא</b> – הכוכבת היא (אדם שאומר, שאיילת השחר היא כינוי לכוכב הלכת "נוגה" בעת שהוא עולה במזרח באשמורת הבוקר לפני זריחת השמש ושולח קרני אור המשולים לקרני איילה), <b>- טעי</b> – טועה<b>, זימנין דהיא מקדמה וזימנין דהיא מאחרה</b> – לפעמים שהיא מקדימה ולפעמים שהיא מאחרת (אין זמן קבוע לעליית כוכב "נוגה" לפני זריחת השמש, שכן לפעמים הוא מקדים ועולה זמן רב לפני זריחת השמש ולפעמים הוא מאחר ועולה זמן מועט לפני הזריחה, כדרך הכוכבים שזמני הופעתם משתנים, וכיוון שיש זמן קבוע לאיילת השחר לפני זריחת השמש, כמו שאמר רבי חנינא לעיל, לכן איילת השחר אינה כינוי לכוכב "נוגה" אלא היא כינוי לשחר ממש)<b>.</b><br>ומציעים פתרון לשאלה בעניין זהות איילת השחר: <b>מאי</b> (בקטע מתוך כריכה: 'מיי') <b>כדון?</b> – מה היא עכשיו? (עכשיו שאיילת השחר אין היא הכוכבת, מהי איילת השחר? - פירוש "מאי" - מהי, בחילוף אל"ף/ה"א, כלומר, מה היא. "מאי" במונח זה אינה לשון בבלי ("אוצר לשונות ירושלמיים", עמוד 891, הערה 15)) <b>כמין תרין דקרנין</b> (בקטע מתוך כריכה: 'דיקרנין', ובמקבילה: 'דוקרנין') <b>דנהור דסלקין מן מדינחא ומנהרין</b> – כמו שני קלשונים של אור שעולים מן המזרח ומאירים (קרני האור הראשונים מתפצלים לכאן ולכאן כמו קלשונים המתפצלים בסופם למעין שיניים, ותמיד אותו זמן להם מיציאתם עד זריחת השמש. - מקור המילה 'דיקרנין' ביוונית)<b>.</b><br><br><small>לסוגיה מ"אמר רבי חנינה" עד כאן יש מקבילה בבראשית רבה נ,י.</small><br><br><span class="poetry indentAll"><b>בבלי יומא</b> כט,א: כתיב: "למנצח על איילת השחר" (תהילים כב,א) - מה איילת זו קרניה מפצילות לכאן ולכאן, אף שחר זה מפציל לכאן ולכאן.</span>
(ה) כיוון שהזכירו את איילת השחר, מביאים מעשה העוסק בעניין אגדה המתקשר לאיילת השחר.<br>מציעים סיפור: <b>דלמא</b> (מקור המילה במילה היוונית 'דרמה')<b>:</b> – מעשה: <b>רבי חייא רובא</b> – הגדול (בדור המעבר שבין התנאים לאמוראים), <b>ורבי שמעון בן חלפתא</b> (תנא בדור החמישי) <b>הוו</b>ן <b>מהלכין בהדא בקעת ארבל בקריצתה</b> – היו מהלכים בבקעת ארבל הזאת (בגליל התחתון המזרחי, בקרבת טבריה וחוף הכינרת) בשחר<b>,</b> ו<b>ראו אילת השחר שבקע אורה</b> – ראו את קרני האור הראשונים שפרצו והופיעו והתחילו להאיר<b>. אמר רבי חי</b>י<b>א רובה לרבי שמעון בן חלפתא: ברבי</b> (=ביר רבי) – בר רבי (בנו של רבי, כלומר, בנו של חכם, תואר כבוד למי שאביו חכם או לאדם חשוב)<b>, כך</b> (דיבור הצעה לנמשל) <b>היא גאולתן של ישראל</b> – יש דמיון בין איילת השחר לגאולה העתידה<b>. בתחילה</b> (צריך לומר כמו בקטע מתוך כריכה ובמקבילה: '<b>כ</b>תחילה', שהוא לשון ארץ ישראלי, ובירושלמי נשתבש לפעמים 'בתחילה' במקום 'כתחילה') <b>קימעא קימעא</b> – בתחילה הגאולה באה מעט מעט ולא בבת אחת<b>, כל</b> (בקטע מתוך כריכה ובמקבילה נוסף 'מה') <b>שהיא הולכת היא הולכת ומאיר</b> (צריך לומר כמו בקטע מתוך כריכה ובמקבילה: 'היא <b>רבה והולכת</b>') – במידה שהגאולה מתקדמת, היא גדלה יותר ויותר<b>.</b><br><b>מאי טעמא?</b> – מה הטעם? (מה המקור בכתוב לדבר זה?) - כתוב (בנבואת נחמה על גאולתה של כנסת ישראל): <b>"כִּי אֵשֵׁב בַּחֹשֶׁךְ י'י אוֹר לִי"</b> (מיכה ז,ח) – כאשר אני יושבת בחושך (נמצאת במצוקה), אני בטוחה שה' עתיד להאיר לי (לגאול אותי מהצרה). הרי שהגאולה נמשלה לאור המופיע בחושך<b>.</b><br><b>כך</b> – גם הגאולה בימי מרדכי ואסתר היתה כך<b>, בתחילה</b> (צריך לומר כמו במקבילה: '<b>כ</b>תחילה') כתוב (כשמרדכי מציל את המלך אחשוורוש מידי הקושרים עליו)<b>: "וּמָרְדְּכַי יֹשֵׁב בְּשַׁעַר הַמֶּלֶךְ"</b> (אסתר ב,כא)<b>, ואחר כך</b> כתוב (כשהמן הצטווה לכבד את מרדכי)<b>: "וַיִּקַּח הָמָן אֶת הַלְּבוּשׁ וְאֶת הַסּוּס</b> וַיַּלְבֵּשׁ אֶת מָרְדְּכָי וַיַּרְכִּיבֵהוּ בִּרְחוֹב הָעִיר<b>"</b> (אסתר ו,יא)<b>, ואחר כך</b> כתוב<b>: "וַיָּשָׁב מָרְדְּכַי אֶל שַׁעַר הַמֶּלֶךְ"</b> (אסתר ו,יב) (סדר שני הפסוקים באסתר ו תוקן על פי המקבילה)<b>, ואחר כך</b> כתוב (כשבטלה הסכנה שבגזירת המן)<b>: "וּמָרְדְּכַי יָצָא מִלִּפְנֵי הַמֶּלֶךְ בִּלְבוּשׁ מַלְכוּת"</b> (אסתר ח,טו)<b>, ואחר כך</b> כתוב<b>: "לַיְּהוּדִים הָיְתָה אוֹרָה וְשִׂמְחָה"</b> (אסתר ח,טז) – ליהודים שבשושן היתה רווחה ותשועה, שהצרה משולה לחשיכה, והנושע מהצרה משול כיוצא מאפילה לאורה. הפסוקים ממגילת אסתר מובאים כהוכחה לכך, שהגאולה באה בהדרגה ולא בבת אחת (כל הפסוקים, למעט הפסוק האחרון, עוסקים במרדכי, ללמדנו שהשלבים בגאולת ישראל חופפים את תהפוכותיו האישיות של מרדכי)<b>.</b><br><br><small>בירושלמי יומא כל הקטע 'דלמא...' בא במסירה שלפנינו בהוספת מגיה. הקטע הזה ישנו כאן גם בקטע מתוך כריכה, וכן ישנו בקונטרס אחרון של "ילקוט שמעוני" בקטעים מירושלמי יומא.</small><br><br><small>עד כאן המקבילה בירושלמי ברכות.</small><br><br><small>נראה שהסוגיה הזו מקורה בירושלמי ברכות, והיא המשך לסוגיה שם לעיל על מהלך השמש בזריחתה מעלות השחר עד הנץ החמה. גם בסוגיה שם לעיל וגם בסוגיה הזו הובא הכתוב "הַשֶּׁמֶשׁ יָצָא עַל הָאָרֶץ וְלוֹט בָּא צֹעֲרָה". הסוגיה הזו הועתקה מהירושלמי ברכות ליומא, מפני שבמשנה יומא ג,ב הוזכר "האיר המזרח".</small><br><br>לסיפור הזה בירושלמי יש מקבילה בשיר השירים רבה פרשה ו [י], באסתר רבה י,יד ובמדרש תהילים כב,יג.<br>• • •
(ו) <small><b>טבילה וקידוש ידיים ורגליים במקדש</b></small><br>במשנה שנינו: "זה הכלל היה במקדש: כל המסך את רגליו טעון טבילה, וכל המטיל את המים טעון קידוש ידים ורגלים".<br>מציעים ברייתא: <b>תני:</b> – שונה [התנא]: <b>כהן שיצא</b> – מן העזרה שבמקדש, <b>לדבר עם חבירו, אם להפליג</b> – אם יצא לזמן רב, ששהה בדיבור עם חברו, <b>- טעון טבילה</b> – כשייכנס שוב לעזרה כדי לעבוד, משום שהסיח את דעתו מן המקדש, ודינו כאילו בא מתחילה למקדש, וכל הטעון טבילה צריך קידוש ידיים ורגליים ("תוספתא כפשוטה", מועד ג, תיקונים והשלמות, עמוד 6)<b>, אם לשעה</b> – אם יצא לזמן קצר, שלא שהה בדיבור עם חברו, <b>- טעון קידוש ידים ורגלים</b> – כשייכנס שוב לעזרה כדי לעבוד, משום שהסיח את דעתו משמירת ידיו ורגליו<b>.</b><br><br><small>בירושלמי לעיל ב,א מסתפקים האם קידוש ידיים ורגליים נפסל משום פסול יוצא, וצריך הוא לחזור ולקדש את ידיו ואת רגליו? בירושלמי לעיל אין פושטים את הספק מהברייתא בירושלמי כאן, כי הספק הוא ביציאה שאין בה היסח הדעת ומדין יוצא בלבד, אבל הברייתא כאן עוסקת ביציאה שיש בה היסח הדעת.</small><br><br><span class="poetry indentAll"><b>תוספתא יומא</b> א,טז: כוהן גדול שיצא מן העזרה לדבר עם חבירו והפליג - טעון טבילה.</span><br><br><span class="mediumGrey">בברייתא שבירושלמי כאן וכלאיים ט,ב: "כוהן שיצא", ובתוספתא: "כוהן גדול שיצא". בירושלמי כלאיים העמידו את הברייתא בבגדי לבן (בבגדי בוץ) של כוהן גדול ביום הכיפורים, שאין בהם כלאיים, שאם לא כן, הרי אסור לצאת בבגדי כלאיים מחוץ למקדש. ואם יצא בבגדי חול, הרי טעון קידוש ידיים ורגליים בלאו הכי. וכנראה שהתוספתא שגורסת "כוהן גדול" נשנית על פי פתרון הירושלמי שם ("תוספתא כפשוטה", מועד ב, עמוד 743).</span><br><br><span class="poetry indentAll"><b>בבלי זבחים</b> כ,ב: יצא חוץ לחומת העזרה, אם לשהות - טעון טבילה, אם לפי שעה - טעון קידוש ידיים ורגליים.</span><br><br>ומקשים: <b>וסיכה</b> (במסירה שלפנינו הגיה מגיה כאן ולהלן: 'סמיכה', והיה צריך להגיה: 'מסיכה', וכן הגיה ב"קורבן העדה") – עשיית צרכים, <b>- לא שעה קלה היא?!</b> (בתמיהה) – הרי המסך את רגליו שוהה זמן קצר, ולמה אמרו במשנתנו שכל המסך את רגליו טעון טבילה?<br>ומתרצים את הקושיה בהצעת הבחנה בין שני מקרים שהושוו: <b>שנייא היא</b> – שונה היא <b>סיכה, שעשו אותה כהפלג</b> – דימו סיכת רגליים ליציאה לזמן רב מבחינה הלכתית, וכל מי שיצא מן המקדש לזמן רב דינו כאילו בא מתחילה למקדש וצריך טבילה, ולכן המסך את רגליו טעון טבילה<b>.</b><br><br><small>בבבלי לא נזכר במפורש בשום מקום למה הצריכו טבילה במסך רגליו.</small>
(ז) ומציעים ברייתא נוספת: <b>תני:</b> – שונה [התנא]: <b>ישן</b> – כוהן שישן שנת קבע במקדש, <b>- טעון טבילה</b> – כשיתעורר משנתו, כדי לעבוד, משום שהסיח את דעתו מן המקדש<b>, נתנמנם</b> – כוהן שישן שנת ארעי במקדש, <b>- טעון קידוש ידים ורגלים</b> – כשיתעורר משנתו, כדי לעבוד, משום שהסיח את דעתו משמירת ידיו ורגליו<b>.</b><br><br>ומציעים קושיה על האמור לפני כן: <b>וישן טעון טבילה?!</b> – איך ייתכן שאדם ישן במקדש והוא טעון טבילה, והרי אסור לשבת או לשכב במקדש? - ומציעים מקור תנאי המחזק את הקושיה: <b>לא כן תני</b> – (וכי) לא כך שונה <b>רבי חייה</b> (בדור המעבר שבין התנאים לאמוראים)<b>: לא היתה ישיבה בעזרה אלא למלכי בית דוד בלבד; ואמר רבי אמי</b> (אמורא ארץ ישראלי בדור השלישי) <b>בשם רבי שמעון בן לקיש</b> (מגדולי אמוראי ארץ ישראל בדור השני)<b>: אף למלכי בית דוד לא היתה ישיבה בעזרה?!</b> (בתמיהה) – הרי שאסור לשבת או לשכב במקדש!<br>ומתרצים את הקושיה בהצעת פרשנות לברייתא המבוססת על אוקימתא: <b>תיפתר</b> – תתפרש (הברייתא)<b>, שסמך עצמו לכותל וישן לו</b> – ישן כשהוא עומד ונשען על כותל במקדש, ולא ישן כשהוא שוכב או יושב<b>.</b><br>ומציעים פסוק שממנו מקשים על האמור לפני כן: <b>והא כתיב:</b> – והרי כתוב (לפני תפילת דוד לה', לאחר שהובטח לו שבנו יבנה את הבית לה' ושושלתו תהיה לעולם): <b>"וַיָּבֹא הַמֶּלֶךְ דָּוִד וַיֵּשֶׁב לִפְנֵי י'י"</b> (שמואל ב ז,יח) – דוד המלך בא אל האוהל שנטה לארון ה' וישב לפני הארון<b>!</b> – הרי שיש לפרוך את הקביעה בשם רבי שמעון בן לקיש שאף למלכי בית דוד אסור לשבת במקדש!<br>ומתרצים את הקושיה: <b>אמר רבי אייבו בר נגרי</b> (אמורא ארץ ישראלי בדור השלישי והרביעי)<b>: יישב עצמו בתפילה</b> – דורש "וישב" מלשון רגיעה, שיישב דוד את דעתו קודם שהתפלל לפני ה' כדי לכוון את ליבו בתפילתו<b>.</b><br><br><small>לקטע 'לא כן תני רבי חייה' עד סופו יש מקבילה בירושלמי פסחים ה,י וסוטה ז,ח בעניין ישיבת המלך בעזרה במעמד "הקהל". לקטע זה יש מקבילה גם במדרש שמואל כז,א.</small><br><br><span class="mediumGrey">מקורה של הסוגיה המקבילה ביומא, על הברייתא שנשנתה כאן: 'תני: ישן - טעון טבילה'. והמעתיקים העתיקו סוגיה זו לסוטה ולפסחים ("סוגיות מקבילות בירושלמי" (עבודה), עמודים 127-128).</span><br><br><span class="poetry indentAll"><b>תוספתא סנהדרין</b> ד,ד: לא היתה ישיבה בעזרה אלא למלכי בית דוד בלבד.</span><br><br><b>יישב עצמו בתפילה</b><br><span class="poetry indentAll"><b>ילקוט שמעוני</b> שמואל ב רמז קמו: אמר דוד: לא הייתי מתפלל לפני האלוהים עד שהייתי מיישב דעתי ומתקן עצמי ואחר כך הייתי עומד ומסדר תפילתי, שנאמר: "ויבוא המלך דוד ויישב לפני ה'" - שיישב עצמו וכיוון את דעתו, ואחר כך: "מי אנוכי ה' אלוהים ומי ביתי כי הביאותני עד הלום".</span><br><span class="poetry indentAll"><b>ילקוט שמעוני</b> תהילים רמז תתסז: "ויבוא המלך דוד ויישב לפני ה'" - וכי יש אדם יושב ומתפלל?! והלא אין אדם מתפלל אלא מעומד! אלא שיישב דעתו עליו וכיוון ליבו בתפילתו.</span><br>• • •
<h3>הלכה ג</h3>
(א) <big><strong>משנה</strong></big><br><b>אין אדם נכנס לעזרה ולעבודה</b> – נכנס לעזרת ישראל אפילו שלא לשם עבודה, או נכנס לעבודה אפילו הוא כבר בעזרה, <b>אפילו טהור, עד שהוא טובל</b> – במקווה<b>.</b><br><b>חמש טבילות טובל</b> – כוהן גדול, <b>בו ביום</b> – ביום הכיפורים, שחמש פעמים היה הכוהן הגדול מחליף את בגדיו בעבודת יום הכיפורים מבגדי עצמו לבגדי זהב ומבגדי זהב לבגדי לבן ולהיפך, ועל כל החלפת בגדים היה טובל במקווה<b>, וכולם</b> – כל הטבילות, <b>בקודש</b> – בעזרה, <b>בבית הפרווה</b> – לשכה שכך היה שמה, ועל גגה היה בית הטבילה לכוהן הגדול (משנה מידות ה,ג)<b>, חוץ מזו בלבד</b> – מן הטבילה הראשונה שלפני התחלת העבודה שהיתה בחול ולא בקודש<b>.</b><br><br><span class="mediumGrey">חלוקת המשנה למשנה ב ומשנה ג אינה נכונה. שכן ״אין אדם״ וכו׳ של משנה ג שייך ל״כלל״ של משנה ב: "הורידו כהן גדול לבית הטבילה. זה הכלל היה במקדש: כל המסך את רגליו טעון טבילה, וכל המטיל את המים טעון קידוש ידים ורגלים. אין אדם" וכו'. וכל טעמה של טבילה זו של כוהן גדול הוא "אין אדם״ וכו' ("מבוא לנוסח המשנה", עמוד 462).</span><br>• • •
(ב) <big><strong>תלמוד</strong></big><br><small><b>הנכנס לעזרה טעון טבילה</b></small><br>מציעים פירוש למשנה: <b>כיני מתניתא:</b> – כך היא המשנה: <b>לא היה אדם נכנס לעזרה ולעבודה אפילו טהור, עד שהוא טובל. לא סוף דבר לעבודה</b> – לא רק אדם הנכנס לעבודה אפילו הוא כבר בעזרה - טעון טבילה<b>, אלא אפילו שלא לעבודה</b> – גם אדם הנכנס לעזרה אפילו שלא לשם עבודה - טעון טבילה. - הרי שהפירוש של "לעזרה ולעבודה" הוא: לעזרה או לעבודה<b>.</b><br><br><span class="mediumGrey">אין ״כיני״ זה אלא פתיחה, ו״לא סוף דבר״ הוא המשכו, זאת אומרת ש״כיני מתניתא״ זה הוא מעין פסקה לפירוש שאחריו ("מבוא לנוסח המשנה", עמוד 462).</span><br><br><small>קטע בסגנון דומה יש בירושלמי קידושין א,א על המשנה שם "האשה נקנית בשלש דרכים... בכסף ובשטר ובביאה": 'כיני מתניתא: או בכסף או בשטר או בביאה. ותני רבי חייה כן: לא סוף דבר בשלשתן, אלא אפילו באחד מהן'.</small><br><small>אפשר שגם בירושלמי כאן יש לגרוס כמו שם: 'כיני מתניתא: לא היה אדם נכנס לעזרה <b>או</b> לעבודה...', ואם כן, 'כיני' זה מציע פירוש, ו'לא סוף דבר' מוסב על הפירוש.</small>
(ג) ומביאים ברייתא: <b>שאלו את בן זומא</b> (שמעון בן זומא, תנא בדור השלישי)<b>: מה מקום לטבילה זו?</b> – איזה צורך בטבילה זו שטובל כל אדם הנכנס לעזרה? לשם מה טבילה זו? <b>אמר להם: מה אם בשעה שהוא נכנס מקודש לקודש</b> – כוהן גדול ביום הכיפורים כשהוא נכנס מהעזרה, שהיא קודש, להיכל או לקודש הקודשים, שגם הם קודש, לעבודות יום הכיפורים, <b>- טעון טבילה</b> – צריך טבילה (כמו ששנינו במשנתנו שחמש טבילות הוא טובל בו ביום, וכמפורט בהמשך המסכת)<b>, מחול לקודש</b> – אדם כשהוא נכנס מחוץ לעזרה, שהוא חול, אל העזרה, שהיא קודש, <b>-</b> (צריך להוסיף כמו בקטע מתוך כריכה: '<b>לא</b>') <b>כל שכן?!</b> (בתמיהה) – בוודאי ובוודאי שצריך טבילה, ואפילו נכנס שלא לעבודה, ואפילו הוא טהור.<br><br>ומקשים על הברייתא: <b>לא צורכא דלא</b> – אין צורך [לומר] אלא (לא היתה צריכה הברייתא לומר אלא): <b>מקודש לקודש</b> (במסירה שלפנינו השמיט הסופר על ידי הדומות מ'לקודש' לעיל עד 'לקודש' כאן, ומגיה השלים כמו שהוא בקטע מתוך כריכה) <b>לא יהא טעון טבילה</b> (צריך לומר: '<b>יהא טעון טבילה</b>', כהגהת "גליון אפרים" ו"עלי תמר")<b>, מחול לקודש יהא טעון טבילה</b> (צריך לומר: '<b>לא יהא טעון טבילה</b>', כהגהת "גליון אפרים" ו"עלי תמר")<b>!</b> – לפי הברייתא שלמדים כניסה מחול לקודש מכניסה מקודש לקודש בדרך של קול וחומר, כניסה מקודש לקודש קלה מכניסה מחול לקודש, אבל ההיפך הוא שמסתבר, שכניסה מקודש לקודש חמורה מכניסה מחול לקודש, ולכן אף שהנכנס מקודש לקודש טעון טבילה, אין הנכנס מחול לקודש טעון טבילה! (לפעמים 'לא צורכא דלא' מוסב על קביעה, והוא מציין שקביעה זו היתה צריכה להיות מנוסחת באופן אחר, או שתוכנה היה צריך להיות שונה. לפעמים 'לא צורכא דלא' בהוראה זו מתפרש במובן 'איפכא מסתברא', ראה יומא ג,ג (כאן) ("הטרמינולוגיה של הירושלמי", עמודים 334-335 והערה 254))<br>ומציעים תירוץ לקושיה בהצעת גרסה חדשה של הדברים האמורים בברייתא: <b>אמר רבי שמי</b> (אמורא ארץ ישראלי בדור הרביעי והחמישי)<b>: וכיני</b> (אפשר שבמקומות אחדים 'וכיני' הוא שיבוש של 'כיני'. וכן כנראה יומא ג,ג (כאן) ("הטרמינולוגיה של הירושלמי", עמוד 274 והערה 171))<b>:</b> – כך היא (כך הגרסה החדשה שיש להציע בדברי הברייתא): <b>מה אם מקודש לקודש</b> – כוהן גדול ביום הכיפורים כשהוא נכנס מהעזרה, שהיא קודש, להיכל או לקודש הקודשים, שגם הם קודש, לעבודות יום הכיפורים<b>, שאינו ענוש כרת</b> – שמי שנטמא בעזרה ונכנס מקודש לקודש, ואפילו כלפי פנים, להיכל או לקודש הקודשים, אינו ענוש כרת במזיד, אם יצא בדרך קצרה (דרך גגים ועליות), <b>- טעון טבילה</b> – כוהן גדול שנכנס מקודש לקודש צריך טבילה<b>, מחול לקודש</b> – אדם כשהוא נכנס מחוץ לעזרה, שהוא חול, אל העזרה, שהיא קודש<b>, שהוא ענוש כרת</b> – שמי שנטמא חוץ לעזרה ונכנס לעזרה ענוש כרת במזיד מיד כשהכניס ראשו ורובו, אפילו כשלא שהה כלל, <b>- לא כל שכן</b> ש<b>יהא טעון טבילה?!</b> (בתמיהה) – בוודאי ובוודאי שאדם שנכנס מחול לקודש צריך טבילה, ואפילו נכנס שלא לעבודה, ואפילו הוא טהור. - לפי הגרסה החדשה, כניסה מקודש לקודש, שאין בה כרת במקרה של טומאה, קלה מכניסה מחול לקודש, שיש בה כרת במקרה של טומאה.<br><br><span class="mediumGrey">הירושלמי ('לא צורכא דלא...') שואל: אם תשובת בן זומא היא פשוטה כמשמעה, שאם הנכנס מקודש לקודש טעון טבילה משום מעלת הקודש, כל שכן הנכנס מחול לקודש טעון טבילה משום מעלת הקודש, אם כן הוא, אף שסברה זו טובה, מכל מקום אינה הכרחית ויש לפקפק בה, כמו שכתבו מפרשי הירושלמי. ועל זה באה התשובה: 'אמר רבי שמי: וכיני: מה אם מקודש לקודש, שאינו ענוש כרת - טעון טבילה, מחול לקודש, שהוא ענוש כרת - לא כל שכן שיהא טעון טבילה?!'. ולפי פירושו של רבי שמי, תשובת בן זומא היא תשובה מכריחה מבחינת ההלכה, ולא רק סברה בעלמא ("עלי תמר").</span><br><br>ומקשים (על עיקר הדין): <b>ואפילו מקודש לקודש יהא ענוש כרת?</b> – מי שנטמא בעזרה ואינו פונה לחוץ, אלא הולך כלפי פנים ונכנס מקודש לקודש, יתחייב בכרת במזיד, כדין הנכנס מחול לקודש, ואפילו יצא בדרך קצרה! ומדוע אמרו שאינו ענוש כרת?<br>ומתרצים את הקושיה בהצעת משנה ממקום אחר: <b>כיי דתנינן תמן:</b> – כמו [המשנה] ההיא ששנינו שם (משנה שבועות ב,ג בעניין מי שנטמא בעזרה): <b>השתחוה או ששהא כדי השתחויה,</b> או ש<b>בא לו בארוכה - חייב, בקצרה פטור</b> – אם נטמא בפנים, אפילו נכנס כלפי פנים, אינו ענוש כרת במזיד אלא אם השתחווה כלפי פנים אף שלא שהה בפנים כדי שיעור השתחוויה, או ששהה בפנים כדי שיעור השתחוויה, או שהיה יכול לצאת בדרך קצרה ויצא בדרך ארוכה אף שלא שהה, אבל אם לא השתחווה ולא שהה בפנים כדי שיעור השתחוויה אלא יצא מיד בדרך קצרה - פטור (הירושלמי קיצר וסמך על הסוגיה בירושלמי שבועות ב,ג. לפירוש הסוגיה שם ראה "תוספתא כפשוטה", מועד ב, עמוד 744)<b>.</b><br><br><span class="poetry indentAll"><b>תוספתא יומא</b> א,טז: שאלו את בן זומא: מה טעם לטבילה זו (<small>שטובל כל אדם הנכנס לעזרה</small>)? - אמר להם: אם הנכנס מקודש לקודש, מקום שאין ענוש כרת - טעון טבילה, הנכנס מחול לקודש, מקום שענוש כרת - אינו דין שיטען טבילה?!</span><br><br><small>דברי הברייתא בתוספתא מנוסחים לפי הגרסה החדשה בירושלמי שהציע רבי שמי.</small><br><br><span class="poetry indentAll"><b>בבלי יומא</b> ל,א: שאלו את בן זומא: טבילה זו למה? אמר להם: ומה המשנה מקודש לקודש (<small>כוהן גדול ביום הכיפורים הנכנס לעבודה מן העזרה להיכל או לקודש הקודשים</small>) וממקום שענוש כרת למקום שענוש כרת (<small>אם נכנס בטומאה מן העזרה להיכל או לקודש הקודשים</small>) - טעון טבילה (<small>כוהן גדול ביום הכיפורים</small>), המשנה מחול לקודש וממקום שאין ענוש כרת למקום שענוש כרת - אינו דין שטעון טבילה?!</span><br><br>ושואלים: <b>עד כמה היא שיעור השתחויה?</b><br>ומביאים מחלוקת אמוראים.<br>כתוב בירידת האש מן השמים בחנוכת המקדש בימי שלמה המלך: "וְכֹל בְּנֵי יִשְׂרָאֵל רֹאִים בְּרֶדֶת הָאֵשׁ וּכְבוֹד ה' עַל הַבָּיִת, וַיִּכְרְעוּ אַפַּיִם אַרְצָה עַל הָרִצְפָה וַיִּשְׁתַּחֲווּ וְהוֹדוֹת לַה' כִּי טוֹב כִּי לְעוֹלָם חַסְדּוֹ" (דברי הימים ב ז,ג).<br><b>רבי סימון</b> (רבי שמעון בן פזי, אמורא ארץ ישראלי בדור השני והשלישי) אמר <b>בשם רבי יהושע בן לוי</b> (אמורא ארץ ישראלי בדור הראשון)<b>: "וַיִּכְרְעוּ אַפַּיִם אַרְצָה עַל הָרִצְפָה וַיִּשְׁתַּחֲווּ"</b> (דברי הימים ב ז,ג) – שיעור השתחוויה הוא כדי שיקרא אדם את הפסוק הזה מן "ויכרעו..." עד "וישתחוו"<b>.</b><br><b>רבי אבהו</b> (אמורא ארץ ישראלי בדור השלישי) <b>מוסיף: עד "וְהוֹדוֹת לַי'י כִּי טוֹב"</b> (שם) – שיעור השתחוויה הוא כדי שיקרא אדם את הפסוק הזה מן "ויכרעו..." עד "כי טוב"<b>.</b><br><b>רבי מנא</b> (השני, מגדולי אמוראי ארץ ישראל בדור החמישי) <b>מוסיף: עד "כִּי לְעוֹלָם חַסְדּוֹ"</b> (שם) – שיעור השתחוויה הוא כדי שיקרא אדם את הפסוק הזה מן "ויכרעו..." עד "כי לעולם חסדו"<b>.</b><br><br><small>לקטע 'עד כמה היא שיעור השתחויה?...' יש מקבילה בירושלמי שבועות ב,ג, אלא שיש שם חילוף שאינו אלא טעות סופרים (ראה "סוגיות מוחלפות בירושלמי", "תרביץ" ס, עמוד 25, הערה 54).</small><br><small>שלוש הדעות בעניין שיעור השתחוויה ישנן גם בירושלמי עבודה זרה ד,א.</small><br><br><span class="poetry indentAll"><b>בבלי שבועות</b> טז,ב: וכמה שיעור שהייה? - פליגי בה רבי יצחק בר נחמני וחד דעימיה, ומנו? רבי שמעון בן פזי, ואמרי לה: רבי שמעון בן פזי וחד דעימיה, ומנו? רבי יצחק בר נחמני, ואמרי לה: רבי שמואל בר נחמני. חד אמר: מכריעה ואילך (<small>כמשך זמן האמירה מ"ויכרעו" שבאמצע הפסוק עד סופו</small>), וחד אמר: כנגד כל הפסוק כולו (<small>כמשך זמן האמירה של כל הפסוק</small>): "וכל בני ישראל רואים ברדת האש וכבוד ה' על הבית, ויכרעו אפיים ארצה על הרצפה וישתחוו והודות לה' כי טוב כי לעולם חסדו" (דברי הימים ב ז,ג).</span><br><br><small>בסוגיה שבבבלי נזכרו שלושה אמוראים ארץ ישראלים, ומהם רק רבי שמעון בן פזי (רבי סימון) נזכר בסוגיה שבירושלמי. רבי שמעון בן פזי (רבי סימון) ורבי יצחק בר נחמני היו תלמידיו של רבי יהושע בן לוי, ובסוגיה שבירושלמי מסר רבי סימון בשם רבי יהושע בן לוי.</small><br><small>רק דעה אחת בסוגיה שבבבלי ישנה גם בסוגיה שבירושלמי.</small><br>• • •
(ד) <small><b>טבילת סרך</b></small><br>מציעים ברייתא: <b>תני:</b> – שונה [התנא]: <b>אמר רבי יהודה</b> (בר אלעאי, מגדולי התנאים בדור הרביעי)<b>: כל עצמן</b> (עיקרם ויסודם של חכמים) <b>לא התקינו</b> (לא הנהיגו, לא קבעו תקנה) – חכמים, <b>טבילה זו</b> – שטובל כל אדם הנכנס לעזרה, אפילו טהור, <b>אלא מפני טבילת סרך</b> – טבילה זו אינה חובה מעיקר הדין, אלא היא רק גזירה משום מקרה שבו חייבים לטבול מעיקר הדין<b>, שפעמים שאדם הולך לרחוץ והוא נזכר קרי ישן שיש בידו וחוזר ובא לו</b> – כשהוא הולך לטבול לפני שהוא נכנס לעזרה, הוא נזכר אגב כך בקרי שאירע לו ביום שלפני כן ולא נטהר ממנו, וחוזר וטובל לקריו ונמנע מלהיכנס לעזרה עד שיעריב שמשו, שהרי הוא טבול יום. הרי שלרבי יהודה חייבים לטבול לפני הכניסה לעזרה משום חשש שנטמא לפני כן בטומאה אחרת, ולא משום עצם הכניסה<b>.</b><br><br><span class="poetry indentAll"><b>תוספתא יומא</b> א,טז: רבי יהודה אומר: לא היתה טבילה זו אלא מפני הצורך (<small>מפני הסרך, מפני סרך טבילה</small>). פעמים שטומאה ישנה בידו, מתוך שהולך לטבול נזכר שהוא טמא וחוזר ובא לו. </span><br>ומציעים משנה ממקום אחר: <b>תמן תנינן:</b> – שם שנינו (משנה ברכות ג,ו): <b>...המשמשת שראת</b> (שראתה) <b>נדה - צריכין טבילה. רבי יודה פוטר.</b> (נראה שצריך לומר כהגהת "שערי תורת ארץ ישראל": <b>תמן תנינן:</b> – שם שנינו (משנה נגעים יד,ח, בעניין הכנותיו של המצורע לפני הקרבת קורבנותיו ביום השמיני לטהרתו): <b>ומצורע</b> – אחרי שטבל ביום השביעי, <b>טבל</b> – פעם נוספת ביום השמיני, <b>בלשכת המצורעים</b> – שבעזרת הנשים<b>. בא ועמד</b> – לאחר הטבילה, <b>בשערי ניקנור</b> – שנכנסים בהם מעזרת נשים לעזרת ישראל (לעזרה), כדי שיכניס ראשו, ידו ורגלו לעזרה והכוהן ייתן מדם האשם ומלוג השמן על תנוך אוזנו ועל בהונותיו<b>. רבי יהודה אומר: לא היה צריך טבילה</b> – נוספת ביום השמיני)<br>ומציעים שאלה: <b>מה?</b> – מה הטעם של רבי יהודה שפוטר מצורע מטבילה נוספת ביום השמיני? (איזה משני הטעמים האפשריים המפורטים בהמשך הוא הנכון?) <b>חלק</b> (צריך לומר: '<b>חלוק</b>') <b>רבי יודה על טבילת סרך?</b> – האם הטעם של רבי יהודה הוא שהוא חולק על כך שאדם הנכנס לעזרה טובל מפני טבילת סרך והוא סבור שכל טהור מותר להיכנס לעזרה בלא טבילה? <b>או משֵּׁם אפילו טובל מהו מועיל?</b> – או שמא הטעם של רבי יהודה הוא משום שמה הוא מועיל בטבילה זו, שכן המצורע המכניס בהונותיו לעזרה עדיין הוא מחוסר כיפורים והוא אסור להיכנס לעזרה ומה תועיל לו הטבילה?<br>ומציעים מקרה נפקות בין הטעמים: <b>מה נפק מינה?</b> – מה יוצא ממנה? (מה הנפקות בין שני הטעמים האפשריים?) (הסגנון הרגיל בירושלמי: 'מה נפק מביניהון'. ונראה שהשגיר הסופר לכאן את סופו של המונח הבבלי ("אוצר לשונות ירושלמיים", עמוד 963, הערה 644)) <b>ראה קרי</b> – יש נפקות ביניהן במקרה של מצורע שראה קרי ביום השמיני לטהרתו (שחל להיות בערב פסח) וטבל לקריו, שהוא מותר להכניס בהונותיו לעזרה (כדי שייטהר מצרעתו ויוכל לאכול קורבן פסח לערב), שהואיל והותר בהיותו מצורע אף שהוא מחוסר כיפורים שאסור להיכנס לעזרה, הותר גם בהיותו בעל קרי אף שהוא טבול יום שאסור להיכנס אף להר הבית (עיין בבלי יבמות ז,ב וזבחים לב,ב)<b>. אין תימר:</b> – אם תאמר: <b>חלוק רבי יודה על טבילת סרך</b> – אם טעמו של רבי יהודה הפוטר מצורע מטבילה הוא שהוא חולק על כך שאדם הנכנס לעזרה טובל מפני טבילת סרך, <b>- דבר תורה הוא</b> – הוא חייב לטבול במקרה שראה קרי ביום השמיני לטהרתו, כיוון שטבילת בעל קרי היא טבילה מן התורה ואינה טבילת סרך<b>. אין תימר:</b> – [ו]אם תאמר: <b>אפילו טובל מהו מועיל</b> – אם טעמו של רבי יהודה הפוטר מצורע מטבילה הוא משום שמה הוא מועיל בטבילה זו, <b>- מועיל הוא שהוא טובל</b> – יש תועלת בטבילה שהוא טובל במקרה שראה קרי ביום השמיני לטהרתו. - הרי שלפי הטעם הראשון מצורע שראה קרי בשמיני טובל אך לא משום שבמקרה זה רבי יהודה מודה בעניין טבילת סרך, אבל לפי הטעם השני מצורע שראה קרי בשמיני טובל משום שבמקרה זה רבי יהודה מודה שהטבילה מועילה (ב"שערי תורת ארץ ישראל" כתב שיש למחוק את הקטע 'מה נפק...', אך לפי פירושנו אין צורך למחוק קטע זה)<b>.</b><br>ומציעים את פשיטת השאלה: <b>כהדא דתני:</b> – כמו [הברייתא] הזאת ששונה [התנא]: <b>אמר רבי יהודה: כל עצמן לא התקינו טבילה זו אלא מפני טבילת סרך, שפעמים שאדם הולך לרחוץ והוא נזכר קרי ישן שבידו וחוזר ובא לו.</b> - ויש להסיק: <b>הדא אמרה:</b> – זאת אומרת: <b>לא חלק רבי יהודה על טבילת סרך, אלא משֵּׁם אפילו טובל מה הוא מועיל</b> – מן הברייתא נובע, שרבי יהודה מודה בעניין טבילת סרך, ומכאן שטעמו של רבי יהודה שפוטר מצורע מטבילה נוספת ביום השמיני הוא משום 'מה הוא מועיל' (הברייתא שממנה פשטו את השאלה כבר הוצעה לעיל)<b>.</b><br><br><small>הסוגיה כפי שהיא לפנינו: 'תמן תנינן: המשמשת שראת נדה - צריכין טבילה. רבי יודה פוטר...' נראית כמוסבת על המשנה ברכות ג,ו. לסוגיה כאן יש (לפי מפרשי הירושלמי) סוגיה מקבילה בירושלמי ברכות שם, ויש חילופים ביניהן.</small><br><br><span class="mediumGrey">המפרשים התקשו מאוד בפירושן של סוגיות אלו (<small>ברכות ג,ו ויומא ג,ג</small>)...</span><br><span class="mediumGrey">אשר לסוגיית יומא, ברור שהיא מקבילה לברכות, אלא שאף כאן אין היא מובנת...</span><br><span class="mediumGrey">סוגיות אלו, על אף ההקבלה הברורה ביניהן, חלוקות כמעט מכל בחינה אפשרית - מצד האפשרויות השונות להסביר את המשנה, דרך פשיטת הבעיה, ואף מצד מסקנותיהן להלכה. אין כאן עיבוד שונה של חומר מקביל או חילופי חוליות, אלא דיונים שונים ומוחלפים לגמרי ("סוגיות מוחלפות בירושלמי", "תרביץ" ס, עמודים 52-56).</span><br><br><small>עקב הקשיים בהקבלה של הסוגיה כאן לסוגיה בברכות, נראה שסוגיה זו אינה מוסבת על המשנה ברכות ג,ו אלא על המשנה נגעים יד,ח, כהגהת "שערי תורת ארץ ישראל" וכפי שפירשנו. בבבלי יומא ל,ב, בסוגיה הדנה בדברי רבי יהודה בעניין טבילת סרך, הובאו המשנה בנגעים והתוספתא על המשנה. וכשם שהבבלי דן ביחס שבין דברי רבי יהודה בעניין הנכנס לעזרה שטעון טבילת סרך ובין דבריו בעניין מצורע המכניס חלקים מגופו לעזרה שפטור מטבילה, כך נראה שגם הירושלמי כאן.</small><br><small>נראה, שהדמיון בין הסוגיה כאן לסוגיה בברכות, וחסרונו של הירושלמי נגעים, שאם היה, היתה בו קרוב לוודאי סוגיה מקבילה לסוגיה כאן, הם שגרמו לשיבוש בהצעת המשנה המתאימה ממקום אחר בראש הסוגיה כאן.</small><br><br><span class="poetry indentAll"><b>בבלי יומא</b> ל,א: רבי יהודה אומר: סרך טבילה היא זו, כדי שיזכור טומאה ישנה שבידו ויפרוש.</span><br><span class="poetry indentAll"><b>בבלי יומא</b> ל,ב: ומי אית ליה לרבי יהודה האי סברא (<small>ההלכה הזו שאין אדם נכנס לעזרה עד שיטבול</small>)? והתניא: מצורע טובל ועומד בשער ניקנור. רבי יהודה אומר: אינו צריך לטבול, שכבר טבל מבערב (<small>ביום השביעי</small>)! (<small>הרי שלא הצריך רבי יהודה טבילה מיוחדת כדי לפרוש מטומאה!</small>)</span><br><span class="poetry indentAll">ההוא כדקתני טעמא: שכבר טבל מבערב (<small>ובאותה טבילה אף נזכר לפרוש מטומאה, ואין שייכות בין דין זה לעניין סרך טבילה של הנכנס לעזרה</small>).</span><br><br><span class="mediumGrey">נראה שהמקשה שהקשה ממצורע טובל לא הקשה מן הברייתא (תוספתא נגעים ח,ט בשינויים) ששם נאמר מפורש שכבר טבל מבערב, אלא מן המשנה נגעים יד,ח ששם נאמר רק "רבי יהודה אומר: לא היה צריך טבילה" ולא יותר, וחשב המקשה שהוא משום שלרבי יהודה אין אדם טובל כשנכנס לעזרה, והשיב לו המשיב "ההוא כדקתני טעמא" (בברייתא שהמקשה לא ידע) "שכבר טבל מבערב". במרוצת הזמן, ואולי משום שהברייתא היתה ידועה יותר, נכנס הדיבור "שכבר טבל מבערב" מן הברייתא לקושיית המקשה מן המשנה ("מקורות ומסורות", מועד ג, עמוד נח).</span><br><br><small>למסקנת הירושלמי, הטעם של רבי יהודה הפוטר מצורע מטבילה ביום השמיני הוא משום שמה הוא מועיל בטבילה זו. והוא מה שאמרו בברייתא שבתוספתא נגעים ובבבלי, שהטעם של רבי יהודה הוא שכבר טבל מבערב, שמשום כך מה הוא מועיל שהוא טובל.</small><br>• • •
<h3>הלכה ד</h3>
(א) <big><strong>משנה</strong></big><br><b>פרסו סדין של בּוּץ</b> – שש, פשתן, <b>בינו</b> – בין הכוהן הגדול כשטבל את טבילתו הראשונה, <b>לבין העם. קידש ידיו ורגליו</b> (כך הגרסה בשני כתבי יד של המשנה. כתב יד שלישי של המשנה אינו גורס כאן שלוש מילים אלו) <b>ופשט</b> – את בגדי עצמו<b>, ירד</b> – למקווה, <b>וטבל, עלה</b> – מן המקווה, <b>ונסתפג</b> – ניגב את גופו<b>. הביאו לו בגדי זהב</b> – שהכוהן הגדול עובד בהם בכל השנה, והם: חושן ואפוד ומעיל וכתונת ומצנפת ואבנט וציץ ומכנסיים, ובארבעה מהם היה זהב: בחושן ובאפוד ובמעיל (בפעמוני הזהב שעל שוליו) ובציץ שהיה כולו של זהב<b>, ולבש וקידש ידיו ורגליו.</b><br><b>הביאו לו</b> – לכוהן הגדול, <b>את התמיד</b> – את הכבש לקורבן התמיד של השחר<b>. קרצו</b> – חתכו ברוב שני הסימנים (הקנה והוושט) בלבד, משום שהיה צריך למהר ולקבל את הדם היוצא מצוואר הכבש בעת השחיטה, שהרי כל עבודות היום אינן כשרות אלא בכוהן גדול<b>, ומירק אחר</b> – גמר כוהן אחר, <b>שחיטה</b> – את חיתוך הסימנים, <b>על ידו</b> – בשביל הכוהן הגדול<b>, וקיבל</b> – הכוהן הגדול, <b>את הדם וזרקו</b> – על המזבח<b>. נכנס</b> – להיכל, <b>להקטיר את הקטורת</b> – של השחר על המזבח הפנימי<b>, ולהטיב את הנירות</b> – של המנורה<b>, ולהקריב</b> – על מזבח החיצון, לאחר שיצא מן ההיכל, <b>את הראש ואת האיברים</b> – של קורבן התמיד, <b>ואת החביתים</b> – מנחת כוהן גדול, <b>ואת היין</b> – לנסך את היין, וכן להקריב את מנחת התמיד<b>.</b><br><br><small>נוסח המשנה כאן בשני כתבי יד: 'קידש ידיו ורגליו ופשט, ירד וטבל, עלה ונסתפג'. אבל לפי הפירוש של סוגיית הירושלמי להלן ג,ו, הנוסח במשנה כאן: '<b>פשט וקידש ידיו ורגליו</b>'. נוסח המשנה הבבלית אינו גורס את הקידוש הראשון על פשיטת בגדי החול כשיטת הגמרא הבבלית.</small><br>• • •
(ב) <big><strong>תלמוד</strong></big><br><small><b>הביאו לו את התמיד, קרצו</b></small><br>במשנה שנינו: "הביאו לו את התמיד. קרצו, ומירק אחר שחיטה על ידו".<br><b>רבי לעזר</b> (אמורא בדור השני) אמר <b>בשם רבי הושעיה</b> (מגדולי אמוראי ארץ ישראל בדור הראשון)<b>: עד שישחוט בו שנים או רוב שנים</b> – לכתחילה צריך הכוהן הגדול לשחוט בקורבן התמיד את שני הסימנים (הקנה והוושט), אבל אם שחט בו את רובם של שני הסימנים - דיו<b>.</b><br>ומציעים סיוע ממשנה לדברים המופיעים לפני כן: <b>אמר רבי יוסה</b> (מגדולי אמוראי ארץ ישראל בדור הרביעי)<b>: מתניתא אמרה כן:</b> – המשנה אומרת כך (שאם הכוהן הגדול שחט בו את רובם של שני הסימנים - דיו): <b>קרצו, ומירק אחר שחיטה על ידו</b> – מכיוון שכוהן אחר גמר את חיתוך הסימנים בשביל הכוהן הגדול, הרי שהכוהן הגדול שחטו ברוב שני הסימנים בלבד<b>.</b>
(ג) ומציעים מחלוקת אמוראים: <b>כתוב</b> – בנבואה על בואו של נבוכדנאצר מלך בבל למלחמה במצרים<b>: "קֶרֶץ מִצָּפוֹן בָּא בָא"</b> (ירמיהו מו,כ. - הנוסח לפי כמה תרגומים ובדפוסים ראשונים: 'בָּא בָ<b>הּ</b>') <b>- רבי חנינה</b> (בר חמא, אמורא ארץ ישראלי בדור הראשון) <b>ורבי יהושע בן לוי</b> (אמורא ארץ ישראלי בדור הראשון) – נחלקו שני החכמים (בפירוש המילה "קרץ")<b>.</b> - ומציעים את דבריהם של שני החכמים: <b>חד אמר:</b> – [חכם] אחד אומר: <b>נכוסה</b> – שוחט, הורג (פירוש הכתוב: יבואו שוחטים מן הצפון (מבבל) לשחוט את מצרים)<b>, וחורנה אמר:</b> – ו[החכם] האחר אומר: <b>נסוחה</b> – עוקר (פירוש הכתוב: יבואו עוקרים מן הצפון (מבבל) לעקור את מצרים ממקומם)<b>.</b><br>ומציעים מקורות לדעות החלוקות של האמוראים: <b>מאן דאמר:</b> – מי שאומר: <b>נכוסא</b> – שוחט, הורג, <b>-</b> יש להציע מקור תנאי: <b>מן הדא:</b> – מזאת (המשנה): <b>הביאו לו את התמיד, קרצו</b> – הלשון "קרצו" שבמשנה מוכיח ש"קרץ" הוא שוחט<b>. מאן דאמר:</b> – [ו]מי שאומר: <b>נסוחה</b> – עוקר, <b>- מגליינא</b> – המַּגְלֶה (עוקר הוא המוציא צו הגלייה ומגלה עמים מארצם וממקומם) <b>-</b> יש להציע פסוק (במענה אליהוא לאיוב): <b>"מֵחֹמֶר קֹרַצְתִּי גַם אָנִי"</b> (איוב לג,ו) – מחומר נתלשתי ונעקרתי (חומר הוא אדמה המשמשת ליצירת קדרות, כלים ולבֵנים). - הלשון "קורצתי" שבפסוק מוכיח ש"קרץ" הוא עוקר<b>.</b><br><br><span class="poetry indentAll"><b>בבלי יומא</b> לב,ב: "הביאו לו את התמיד, קרצו". - מאי "קרצו"? - אמר עולא: לישנא דקטלא. - אמר רב נחמן בר יצחק: מאי קראה? "עגלה יפה פייה מצרים, קרץ מצפון בא בא" (ירמיהו מו,כ). - מאי משמע? כדמתרגם רב יוסף: מלכו יאיא מצרים, עממין קטולין מציפונא ייתון עלה (<small>מלכות יפה מצרים, עמים רצחנים מצפון יבואו עליה</small>).</span><br><span class="poetry indentAll">קרצו בכמה? - אמר עולא: ברוב שניים (<small>ברוב הקנה והוושט</small>). וכן אמר רבי יוחנן: ברוב שניים.</span><br><br><span class="poetry indentAll"><b>דברים רבה</b> (<small>ליברמן</small>) פרשת "דברים": "קרץ מצפון בא בא" (ירמיהו מו,כ) - מהו "קרץ"? - רבי אלעזר אמר: נכוסה (<small>שוחט, הורג</small>). דבר אחר: "קרץ" - כסוחה (<small>חותך</small>), הכמה דתנינן (<small>משנה טהרות א,ז</small>): מקרצות (<small>חתיכות בצק</small>) נושכות זו לזו.</span><br><br><small>בירושלמי: נכוסה / <b>נ</b>סוחה. ובדברים רבה: נכוסה / <b>כ</b>סוחה.</small><br>• • •
<h3>הלכה ה</h3>
(א) <big><strong>משנה</strong></big><br><b>קטורת של</b> <small>ה</small><b>שחר</b> – שהיו מקטירים בכל יום בבוקר, <b>היתה קריבה בין דם לאיברים</b> – בין זריקת הדם של קורבן התמיד של השחר לבין הקרבת איבריו<b>, ושל בין הערבים</b> – הקטורת שהיו מקטירים בכל יום בין הערביים, <b>היתה קריבה בין איברים לנסכים</b> – בין הקרבת איברי התמיד של בין הערביים לבין הקרבת מנחת התמיד ונסך היין<b>.</b><br><b>אם היה כהן גדול זקן או אסטנס</b> (חלש, מועד לחלות. מקור המילה אסטנס ביוונית) – ואינו סובל את קרירות מי המקווה שטובל בהם, <b>- מחמין לו חמין</b> – מחממים לו מים חמים בערב יום הכיפורים, <b>ומטילין</b> – את המים החמים ביום הכיפורים, <b>לתוך הצונין</b> – המים הצוננים שבמקווה<b>, כדי שתפוג צינתן</b> – שתסור קרירותם של מי המקווה<b>.</b><br>• • •
(ב) <big><strong>תלמוד</strong></big><br><small><b>בשחר - דם התמיד קודם לקטורת, וקטורת קודמת לאיברים</b></small><br>במשנה שנינו: "קטורת של שחר היתה קריבה בין דם לאיברים".<br>מביאים מדרש הלכה: <b>כתוב בתמיד "בבוקר"</b> – "אֶת הַכֶּבֶשׂ הָאֶחָד תַּעֲשֶׂה <b>בַבֹּקֶר</b>" (שמות כט,לט) - כבש אחד משני כבשים בכל יום מקריבים על המזבח בבוקר<b>, וכתוב בעצים "בבוקר"</b> (צריך לומר: '<b>וכתוב בקטורת "בבוקר בבוקר"</b>') – "וְהִקְטִיר עָלָיו אַהֲרֹן קְטֹרֶת סַמִּים <b>בַּבֹּקֶר בַּבֹּקֶר</b>" (שמות ל,ז) - בכל יום בתחילת הבוקר כוהן מקטיר על מזבח הקטורת קטורת המורכבת מסמים שונים<b>. יקדום דבר</b> – הקטורת, <b>שנאמר בו "בבוקר בבוקר"</b> – שתי פעמים, <b>לדבר</b> – התמיד, <b>שלא נאמר בו אלא "בבוקר"</b> – פעם אחת. מכאן למדים שהקטרת הקטורת של השחר קודמת להקרבת האיברים של קורבן התמיד של השחר<b>.</b><br><br>ומציעים קושיה: <b>מעתה</b> – אם הדברים נכונים, שמכאן למדים שהקטרת הקטורת קודמת להקרבת איברי התמיד בבוקר, מתעורר קושי כמוצע בהמשך<b>, אפילו לדמו!</b> – היה לנו ללמוד מכאן שהקטרת הקטורת קודמת אפילו לזריקת דם התמיד, והרי במשנה שנינו שזריקת דם התמיד קודמת להקטרת הקטורת!<br>ומתרצים את הקושיה: <b>אמר רבי הילא</b> (רבי אלעאי, אמורא ארץ ישראלי בדור השלישי)<b>: "</b>אֶת הַכֶּבֶשׂ הָאֶחָד <b>תַּעֲשֶׂה</b> בַבֹּקֶר<b>"</b> (שמות כט,לט) <b>- הקדים בו מעשה</b> – הכתוב מלמד שיש להקדים מעשה אחד של קורבן התמיד, ומעשה זה הוא זריקת הדם. - המילה "תעשה" מיותרת, והיא מלמדת, שאף על פי שהקטרת הקטורת קודמת להקרבת איברי התמיד, מכל מקום זריקת דם התמיד קודמת להקטרת הקטורת<b>.</b><br><br><span class="poetry indentAll"><b>ספרי זוטא</b> כח,ד: "את הכבש אחד תעשה בבוקר", ונאמר להלן: "והקטיר עליו אהרן קטורת סמים בבוקר בבוקר" (שמות ל,ז), אבל איני יודע איזה יקדים (<small>תמיד של השחר או הקטורת</small>). כשהוא אומר: "את הכבש אחד תעשה בבוקר", הוא יקדים (<small>הכתוב "תעשה" מלמד שעשיית התמיד קודמת</small>). יכול שחיטתו, מניין אף זריקת דמו (<small>שתקדום לקטורת</small>)? תלמוד לומר: "תעשה בבוקר". אי אפשר לומר שיקדים הקטר קטורת לזריקת דמו של כבש, שכבר נאמר: "את הכבש אחד תעשה בבוקר", ואי אפשר לומר שיקדים הקטר חלביו של כבש להקטר קטורת, שכבר נאמר: "והקטיר עליו אהרן קטורת סמים בבוקר בבוקר". הא מה הדבר מלמד? שהקטר קטורת בין זריקת דמו של כבש להקטר חלביו.</span><br><br><span class="poetry indentAll"><b>בבלי יומא</b> לג,ב: קטורת קודמת לאיברים - דתניא: יוקדם דבר שנאמר בו "בבוקר בבוקר" לדבר שלא נאמר בו אלא בוקר אחד.</span><br><br>וממשיכים את מדרש ההלכה: <b>כתוב "בבוקר"</b> (שמות כט,לט) <b>בתמיד</b> – "אֶת הַכֶּבֶשׂ הָאֶחָד תַּעֲשֶׂה <b>בַבֹּקֶר</b>" (שמות כט,לט)<b>, וכתוב בקטורת "בבוקר בבוקר"</b> (צריך לומר: '<b>וכתוב בעצים "בבוקר בבוקר"</b>') – "וּבִעֵר עָלֶיהָ הַכֹּהֵן עֵצִים <b>בַּבֹּקֶר בַּבֹּקֶר</b>" (ויקרא ו,ה) - בכל בוקר כוהן ישים עצים שיבערו על המזבח<b>. יקדום דבר</b> – העצים, <b>שנאמר בו "בבוקר בבוקר"</b> – שתי פעמים, <b>לדבר</b> – התמיד, <b>שלא נאמר בו אלא "בבוקר"</b> – פעם אחת. מכאן למדים שסידור העצים על המזבח קודם לקורבן התמיד של השחר<b>.</b><br><br>ומציעים פרשנות למדרש ההלכה: <b>מה נן קיימין?</b> – [ב]מה אנחנו עומדים (עוסקים)? (במה מדבר מדרש ההלכה שמלמד שסידור העצים קודם לקורבן התמיד?) - ומציעים אפשרות שנדחית: <b>אם לאיברין</b> – אם למדים מכאן שסידור העצים על המזבח קודם להקרבת איברי התמיד, <b>- והלא כעצים הן!</b> – הרי האיברים נשרפים על המזבח כמו שהעצים נשרפים, ומאחר שהאיברים נשרפים על העצים, לכן פשוט הדבר שהעצים קודמים לאיברים, ואין צורך ללמוד דין זה מן הכתובים, - ומציעים פיתרון: <b>אלא כי</b> (כן) <b>נן קיימין</b> – [ב]כך אנחנו עומדים (עוסקים)<b>, אפילו לדמו</b> – למדים מכאן שסידור העצים על המזבח קודם אפילו לזריקת דם התמיד<b>.</b><br><br>וממשיכים את מדרש ההלכה: <b>כתוב בעצים "בבוקר בבוקר"</b> – "וּבִעֵר עָלֶיהָ הַכֹּהֵן עֵצִים <b>בַּבֹּקֶר בַּבֹּקֶר</b>" (ויקרא ו,ה)<b>, וכתוב בקטורת "בבוקר בבוקר"</b> – "וְהִקְטִיר עָלָיו אַהֲרֹן קְטֹרֶת סַמִּים <b>בַּבֹּקֶר בַּבֹּקֶר</b>" (שמות כט,לט)<b>, ואיני יודע אי זה מהן יקדום</b> – האם עצים קודמים לקטורת או שמא קטורת קודמת לעצים<b>.</b> ויש לשאול: <b>מי מכשיר</b> (עושה לראוי ולאפשרי) <b>את מי?</b> ויש להשיב: <b>עצים מכשירין את הקטורת</b> – מפני שמסדרים מערכה של עצים על מזבח החיצון שלוקחים ממנה גחלים למזבח הקטורת כדי להקטיר עליהם קטורת<b>.</b> לכן <b>אף הם יקדמו את הקטורת</b> – סידור העצים על המזבח קודם גם להקטרת הקטורת<b>.</b><br><br><span class="poetry indentAll"><b>ספרא</b> "צו" פרשה א: "וביער עליה הכוהן עצים בבוקר בבוקר" - נאמר כאן "בבוקר בבוקר", ונאמר בתמיד "בבוקר". איני יודע אי זה יקדים. יקדים דבר שנאמר בו "בבוקר בבוקר" לדבר שלא נאמר בו אלא "בבוקר" אחד. - נאמר בעצים "בבוקר בבוקר", ונאמר בקטורת "בבוקר בבוקר". איני יודע מי יקדים את מי. מי מכשיר את מי? עצים מכשירים את הקטורת. הם יקדימו את הקטורת.</span><br><br>ומציעים תמיהה: <b>איתא חמי:</b> – בוא [ו]ראה: <b>עצים קודמין את הדם, והדם קודם לקטורת, ותימר</b> (ואת אמר) <b>הכין?!</b> – ואתה אומר כך?! (מאחר שכבר למדו לעיל מן הכתובים שעצים קודמים לדם והדם קודם לקטורת, מובן מאליו שעצים קודמים לקטורת, ולמה לי ללמוד דין זה מן הטיעון "עצים מכשירים את הקטורת"?)<br>ומתרצים את התמיהה: <b>אמר רבי הילא: לא</b> – לא כמו שסברו בהצעת התמיהה, שקודם למדו שעצים קודמים לקטורת על סמך הלימוד מן הכתובים שעצים קודמים לדם והדם קודם לקטורת, ואחר כך למדו שעצים קודמים לקטורת מן הטיעון "עצים מכשירים את הקטורת"; אלא קודם למדו שעצים קודמים לקטורת מן הטיעון "עצים מכשירים את הקטורת", ואחר כך למדו שעצים קודמים לקטורת על סמך הלימוד מן הכתובים שעצים קודמים לדם והדם קודם לקטורת<b>, על שלא זכיתי בו מן הדין</b> (הטיעון) <b>שהעצים מכשירין את הקטורת, ואצרכת</b> (צריך לומר: 'אצרכת'. - ההגהה על פי גליונות ר"ש ליברמן, וכן הגיה ב"שערי תורת ארץ ישראל" ("אוצר לשונות ירושלמיים", עמוד 1214, הערה 385)) <b>הדא מתניתא</b> – נצרכה המשנה הזאת (הטיעון "עצים מכשירים את הקטורת" אין בו כדי ללמד שעצים קודמים לקטורת, שהגחלים הם המכשירים את הקטורת (שם, הערה 384) או מעלה עשן, כאמור להלן, ולא עצים. ולפיכך נצרכה הברייתא של מדרש ההלכה הלומדת מן הכתובים שעצים קודמים לדם והדם קודם לקטורת כדי ללמד שעצים קודמים לקטורת)<b>.</b><br><br><small>הלשון "לא זכיתי מן הדין..." או "לפי שלא זכיתי מן הדין, צריך הכתוב להביאו" מופיע בירושלמי פסחים ב,א ובמכילתא דרבי ישמעאל ובספרי במדבר, ומשמעו: לא זכיתי ללמוד מקול וחומר, ולפיכך צריך ללמוד מן הכתוב בדרך אחרת. הלשון בירושלמי כאן "על שלא זכיתי בו מן הדין..., אצרכת הדא מתניתא" מקביל ללשון "לפי שלא זכיתי מן הדין, צריך הכתוב להביאו".</small><br><br>ומציעים הצעה עלומת שֵׁם שנדחית בהמשך: <b>הוון בעיי מימר:</b> – היו רוצים לומר: <b>מי מכשיר את הקטורת? גחלים</b> – גחלים נחשבים מכשירי קטורת ולא עצים, מפני שאין נותנים את הקטורת על עצים אלא על גחלים שנוטלים במחתה ממזבח החיצון ונותנים על המזבח הפנימי<b>.</b><br>ודוחים את ההצעה על ידי הצעת דעה חולקת: <b>אמר רבי אלעזר</b> (אמורא בדור השני)<b>: מעלה עשן</b> (מין עשב, שהוסיפו אותו לסממני הקטורת, כדי שהעשן יעלה בכיוון מאונך) – הוא מכשיר את הקטורת<b>.</b><br>• • •
(ג) <small><b>בין הערביים - איברים קודמים לקטורת, וקטורת קודמת לנסכים</b></small><br>במשנה שנינו: "ושל בין הערבים היתה קריבה בין איברים לנסכים".<br>מביאים מדרש הלכה: <b>נאמר בתמיד "בין הערבים"</b> – "וְאֵת הַכֶּבֶשׂ הַשֵּׁנִי תַּעֲשֶׂה <b>בֵּין הָעַרְבָּיִם</b>" (שמות כט,לט) - כבש שני משני כבשים בכל יום מקריבים על המזבח בין הערביים<b>, ונאמר בקטורת "בין הערבים" סמך</b> (סמוך) <b>לנרות</b> – "וּבְהַעֲלֹת אַהֲרֹן אֶת הַנֵּרֹת <b>בֵּין הָעַרְבַּיִם</b> יַקְטִירֶנָּה" (שמות ל,ח) - כשכוהן מדליק את הנרות בערב, יקטיר את הקטורת (הכתוב הזה הסמיך את הקטורת אל הנרות)<b>, ונאמר בנרות "מערב ועד בוקר"</b> – "בְּאֹהֶל מוֹעֵד מִחוּץ לַפָּרֹכֶת אֲשֶׁר עַל הָעֵדֻת יַעֲרֹךְ אֹתוֹ אַהֲרֹן וּבָנָיו <b>מֵעֶרֶב עַד בֹּקֶר</b> לִפְנֵי ה'" (שמות כז,כא) - כוהנים יערכו את הנרות של המנורה, שיהיו דולקים בכל יום במשך כל הלילה מן הערב עד הבוקר (מהכתוב הזה למדים שהדלקת הנרות בערב צריכה להיות העבודה האחרונה בהיכל עד הבוקר, וכיוון שהכתוב שלפני כן הסמיך את הקטורת אל הנרות, לכן הקטרת הקטורת בערב היא מהעבודות האחרונות)<b>. יואחר דבר</b> – הקטורת, <b>שנאמר בו "בין הערבים" סמך</b> (סמוך) <b>לנירות לדבר</b> – התמיד, <b>שלא נאמר בו אלא "בין הערבים"</b> – מכאן למדים שהקטרת הקטורת של בין הערביים מאוחרת להקרבת האיברים של קורבן התמיד של בין הערביים<b>.</b><br><br>ומציעים קושיה: <b>מעתה</b> – אם הדברים נכונים, שמכאן למדים שהקטרת הקטורת מאוחרת להקרבת איברי התמיד בין הערביים, מתעורר קושי כמוצע בהמשך<b>, אפילו לנסכין!</b> – היה לנו ללמוד מכאן שהקטרת הקטורת מאוחרת אפילו להקרבת נסכי התמיד, והרי במשנה שנינו שהקטרת הקטורת קודמת להקרבת נסכי התמיד!<br>ומתרצים את הקושיה: <b>אמר רבי הילא</b> (רבי אלעאי, אמורא ארץ ישראלי בדור השלישי)<b>: "</b>וְאֵת הַכֶּבֶשׂ הַשֵּׁנִי <b>תַּעֲשֶׂה</b> בֵּין הָעַרְבָּיִם<b>"</b> (שמות כט,מא) <b>- איחר בו מעשה</b> – הכתוב מלמד שיש לאחר מעשה אחד של קורבן התמיד, ומעשה זה הוא הקרבת הנסכים. - המילה "תעשה" מיותרת, והיא מלמדת, שאף על פי שהקטרת הקטורת מאוחרת להקרבת איברי התמיד, מכל מקום הקרבת הנסכים מאוחרת להקטרת הקטורת<b>.</b><br><br><b>רבי בון בר חייה</b> (אמורא ארץ ישראלי בדור השלישי) <b>בעא קומי</b> – שאל (הקשה) לפני <b>רבי הילא: הכא את אמר:</b> – כאן אתה אומר: <b>"תַּעֲשֶׂה"</b> (שמות כט,לט) <b>- הקדים בו מעשה</b> – בתירוץ הקושיה על מדרש ההלכה לעיל בעניין הקדמת הקטורת לאיברים בבוקר, אמר רבי הילא שהמילה "תעשה" מלמדת שיש להקדים מעשה אחד של התמיד לקטורת<b>, וכא את אמר:</b> – וכאן אתה אומר: <b>"תַּעֲשֶׂה"</b> (שמות כט,מא) <b>- איחר בו מעשה</b> – בתירוץ הקושיה על מדרש ההלכה כאן בעניין איחור הקטורת לאיברים בין הערביים, אמר רבי הילא שהמילה "תעשה" מלמדת שיש לאחר מעשה אחד של התמיד לקטורת<b>?!</b> – הרי שיש סתירה בין דברי רבי הילא לעיל וכאן!<br><b>אמר רבי הילא: כל מדרש ומדרש כעניינו</b> (הלשון הזה שגור בפי רבי אילא בכמה מקומות בירושלמי) – כל דרשה ודרשה נדרשת לפי עניינה<b>. תמיד של שחר בכלל מאוחר היה</b> – היה בגדר של דבר שיש לאחר אותו, כי דבר (הקטורת) שנאמר בו "בבוקר בבוקר" קודם לדבר (התמיד) שנאמר בו "בבוקר"<b>. מה תלמוד לומר</b> – מה יש ללמוד מהמילה היתירה: <b>"תַּעֲשֶׂה"</b> (שמות כט,לט)<b>? הקדים בו מעשה</b> – המילה "תעשה" המיותרת מורה על שינוי בסדר הדברים ומלמדת שיש להקדים מעשה אחד של התמיד לקטורת<b>. תמיד של בין הערבים בכלל מוקדם היה</b> – היה בגדר של דבר שיש להקדים אותו, כי דבר (הקטורת) שנאמר בו "בין הערביים" סמוך לנרות מאוחר לדבר (התמיד) שלא נאמר בו אלא "בין הערביים"<b>. מה תלמוד לומר</b> – מה יש ללמוד מהמילה היתירה: <b>"תַּעֲשֶׂה"</b> (שמות כט,מא)<b>? איחר בו מעשה</b> – המילה "תעשה" המיותרת מורה על שינוי בסדר הדברים ומלמדת שיש לאחר מעשה אחד של התמיד לקטורת (רבי אילא היה בקי גדול במדרש)<b>.</b><br><b>והוה רבי זעורה</b> (רבי זירא, מגדולי אמוראי ארץ ישראל בדור השלישי) <b>מקלס ליה וצווח ליה:</b> – והיה רבי זעורה מקלס (משבח) אותו (את רבי הילא על הדברים הנכוחים שהשיב לרבי בון בר חייה) וקורא לו (בשם): <b>בניה דאוריתא</b> – הבונה של התורה (בכמה מקומות בירושלמי קילס רבי זעורה את רבי הילא על דבריו וקרא לו בשם הזה)<b>.</b><br><br><span class="mediumGrey">ספק אם נאמרו הדברים של רבי זעורה מתחילתם בנוכחותו של רבי אילא, או בתגובה על דבריו של רבי אילא ששמע רבי זעורה אולי מתלמידיו שלו. דרך אגב, סגנון זה שגור בפי רבי זעורה גם כלפי רבי אמי, וישנו גם בפי רבי יניי כלפי רבי יוחנן ("עוד לבעיית עריכתה של מסכת נזיקין ירושלמי", "תרביץ" פא, עמוד 220, הערה 221).</span><br><br><span class="poetry indentAll"><b>בבלי יומא</b> לד,א: "ושל בין הערביים היתה קריבה בין איברים לנסכים". - מנא הני מילי? - אמר רבי יוחנן: דאמר קרא: "ואת הכבש השני תעשה בין הערביים, כמנחת הבוקר וכנסכו תעשה" (במדבר כח,ח) - מה מנחת הבוקר - קטורת קודמת לנסכים, אף כאן (<small>בערב</small>) - קטורת קודמת לנסכים. - אי מה להלן (<small>בבוקר</small>) - קטורת קודמת לאיברים, אף כאן (<small>בערב</small>) - קטורת קודמת לאיברים! - מי כתיב 'כאיברי הבוקר'? "כמנחת הבוקר" כתיב, כמנחת הבוקר ולא כאיברי הבוקר.</span><br>• • •
(ד) <small><b>עשתות של ברזל היו מרתיחים מערב יום הכיפורים ומטילים לתוך הצונים</b></small><br>במשנה שנינו: "אם היה כהן גדול זקן או אסטנס - מחמין לו חמין ומטילין לתוך הצונין, כדי שתפוג צינתן".<br>מציעים ברייתא: <b>תני:</b> – שונה [התנא]: <b>אמר רבי יהודה</b> (בר אלעאי, מגדולי התנאים בדור הרביעי)<b>: עשתות</b> (מטילים, חתיכות) <b>של ברזל היו מרתיחין אותן מערב יום הכיפורים</b> – אם היה הכוהן גדול זקן או אסטנס ואינו יכול לטבול במים צוננים, <b>ומטילין</b> – את העשתות הרותחים ביום הכיפורים, <b>לתוך הצונין</b> – המים הצוננים שבמקווה<b>, כדי שתפוג צינתן</b> – שתסור קרירותם של מי המקווה<b>.</b><br><br><span class="poetry indentAll"><b>תוספתא יומא</b> א,כ: רבי יהודה אומר: עששית של ברזל היו מרתיחים מערב יום הכיפורים ומטילים לתוך הצונין, בשביל שתפוג צינתם.</span><br><br>ותמהים: <b>ולא נמצא כמכבה ביום הכיפורים?!</b> (בתמיהה) – הרי המטיל למקווה ביום הכיפורים עשתות רותחים נחשב כמכבה אש ביום הכיפורים, שכן על ידי ההטלה למים העשתות מתקררים, וכיבוי הוא מלאכה האסורה ביום הכיפורים! <b>אלא מסבור סבר רבי יודה</b> – סָבוֹר סובר רבי יהודה, <b>שאין אבות מלאכות ביום הכיפורים?!</b> (בתמיהה) – האם יעלה על הדעת (מבחינה הגיונית) שרבי יהודה אכן יסבור שלא כל אבות מלאכות האסורות בשבת אסורות ביום הכיפורים?<br>ומתרצים את התמיהה בחזרה מן הדברים שנאמרו קודם לכן: <b>אלא רבי יודה ורבי שמעון</b> (בן יוחאי, תנא בדור הרביעי) <b>אמרו דבר אחד</b> – רבי יהודה, המתיר להטיל למקווה ביום הכיפורים עשתות רותחים, סובר כרבי שמעון, שכל מלאכה שאינה צריכה לגופה - פטור עליה, וכיבוי הוא מלאכה שאינה צריכה לגופה<b>.</b><br>ומציעים קושיה על ידי הצעת מקור הסותר את האמור לפני כן: <b>לא כן סבר</b> (צריך לומר: '<b>סברנן</b>'. - השיבוש נובע מאשגרה מלהלן ("הטרמינולוגיה של הירושלמי", עמוד 316, הערה 105)) <b>מימ</b>(<b>ו</b>)<b>ר:</b> – (וכי) לא כך סברנו לומר: אמר רבי יוחנן: <b>רבי יוסי</b> (בר חלפתא, תנא בדור הרביעי) <b>ורבי שמעון שניהם אמרו דבר אחד</b> (ירושלמי שבת ב,ה) – רבי יוסי אומר, שאם כיבה את הנר בשבת מפני שחס על הנר (על הכלי) שלא יפקע לפי שכלה השמן או שחס על השמן ורוצה להניחו לשעה אחרת - פטור (משנה שבת ב,ה), שהוא סובר כרבי שמעון, שכל מלאכה שאינה צריכה לגופה - פטור עליה, שאין לו צורך בגוף הכיבוי ולא כיבה אלא מפני שצריך לנר או לשמן<b>?!</b> (בתמיהה) - ויש להציע קושיה: <b>נימר:</b> – נֹאמר: <b>רבי יוסי ורבי יודה ורבי שמעון שלשתן אמרו דבר אחד!</b> – המימרה של רבי יוחנן היתה צריכה להיות מנוסחת באופן אחר, ששלושת התנאים האלה אמרו דבר אחד, כיוון שגם רבי יהודה סובר כרבי שמעון, שכל מלאכה שאינה צריכה לגופה - פטור עליה! ומאחר שרבי יוחנן לא צירף גם את רבי יהודה לשיטת הסוברים כך, ראיה שרבי יהודה אינו פוטר על מלאכה שאינה צריכה לגופה. הרי שיש לפרוך את התירוץ של התמיהה שלעיל!<br>ומתרצים את התמיהה שלעיל בחזרה מן הדברים שנאמרו קודם לכן: <b>אלא מיסבור סבר רבי יודה</b> – סָבוֹר סובר רבי יהודה (המתיר להטיל למקווה ביום הכיפורים עשתות רותחים), <b>שאין תולדת האש כאש</b> – עשתות רותחים הם תולדת האש, משום שהתחממו על ידי האש, ואין תולדת האש כאש, ולכן כיבוי עשתות רותחים אינו ככיבוי האש, <b>/ אלא כיני:</b> – אלא כך היא: <b>רבי יודה סבר מימר</b> – רבי יהודה סובר לומר, <b>שאין תולדת אש כאש</b> (יש כאן כפל לשון: 'אלא מיסבור סבר רבי יודה שאין תולדת האש כאש' / 'אלא כיני: רבי יודה סבר מימר שאין תולדת אש כאש' (ראה "הטרמינולוגיה של הירושלמי", עמוד 437 והערה 444))<b>, ורבנ</b>י<b>ן סברין מימר:</b> – והחכמים (התנא במשנה, המתיר להטיל למקווה ביום הכיפורים מים חמים, ואוסר להטיל למקווה ביום הכיפורים עשתות רותחים) סוברים לומר: <b>תולדת אש כאש.</b><br><br>ושואלים: <b>ויחם לו חמין?</b> – מדוע רבי יהודה אוסר לחמם מים כדי להטיל אותם למקווה ביום הכיפורים?<br>ומשיבים: <b>רבי יהושע בר אבי</b>(<b>ו</b>)<b>ן</b> (אמורא ארץ ישראלי בדור הרביעי) אמר בשם <b>רבי סימון</b> (רבי שמעון בן פזי, אמורא ארץ ישראלי בדור השני והשלישי) שאמר <b>בשם רבי אנייני בן סוסיי</b> (אמורא ארץ ישראלי בדור השני)<b>: טעמיה דהדין תנייא</b> – טעמו של התנא הזה (של רבי יהודה, שחולק על התנא במשנה ואוסר לחמם מים כדי להטיל אותם למקווה ביום הכיפורים)<b>, שלא יהו אומרים</b> – שמא יאמרו הרואים דבר שאינו נכון<b>: ראינו כהן גדול טובל במים שאובין ביום הכיפורים</b> – כיוון שהם רואים שמחממים מים שהם שאובים לצורך טבילה, יאמרו שהכוהן הגדול טובל בהם ביום הכיפורים (מים שאובים הם מים שנשאבו על ידי אדם בכלי, והם פסולים לטבילה) (גזירה זו נועדה למנוע חשד, או שביסודה עומד החשש שהרואים עלולים להתיר את האסור ("לחקר ה'גזרה שמא' בירושלמי", "סידרא" כד-כה, עמוד 220, הערה 24))<b>.</b><br><br><span class="poetry indentAll"><b>בבלי יומא</b> לד,ב: תניא: אמר רבי יהודה: עששיות (<small>גושים, חתיכות</small>) של ברזל היו מחמים (<small>מחממים</small>) מערב יום הכיפורים ומטילים לתוך הצונים, כדי שתפיג צינתם.</span><br><span class="poetry indentAll">והלא מצרף (<small>מחסם ומחזק אותו על ידי כך, ונמצא עושה מלאכה ביום הכיפורים</small>)! - אמר רב ביבי: שלא הגיע לצירוף. - אביי אמר: אפילו תימא שהגיע לצירוף, דבר שאין מתכוון מותר (<small>שאין לו שום צורך בצירוף, שהרי כוונתו לחמם את המים בלבד</small>). - ומי אמר אביי הכי?... ואמר אביי: לרבי יהודה, דאמר: דבר שאין מתכוון אסור! - הני מילי (<small>שאמר אביי שרבי יהודה אוסר כשאינו מתכוון</small>) - בכל התורה כולה (<small>כשהאיסור הוא מן התורה</small>), אבל הכא (<small>בעששיות של ברזל</small>) - צירוף דרבנן הוא / שבות היא ואין שבות במקדש.</span><br><br><small>בבבלי הקשו: 'והלא מצרף?', ובירושלמי תמהו: 'ולא נמצא כמכבה?!'.</small><br><small>בבבלי לא התבארו דברי התנא במשנה ולא אמרו שרבי יהודה חולק על התנא במשנה.</small><br>• • •
<h3>הלכה ו</h3>
(א) <big><strong>משנה</strong></big><br><b>הביאוהו</b> – את הכוהן הגדול לאחר שהקריב את קורבן התמיד של השחר, <b>לבית הפרווה</b> – לשכה שכך היה שמה, ועל גגה היה בית הטבילה לכוהן הגדול (משנה מידות ה,ג)<b>, ובקודש</b> – בעזרה, <b>היתה. פרסו סדין של בּוּץ</b> – שש, פשתן, <b>בינו</b> – בין הכוהן הגדול כשטבל, <b>לבין העם. קידש ידיו ורגליו ופשט</b> – את בגדי הזהב<b>. רבי מאיר</b> (גדול התנאים בדור הרביעי) <b>אומר: פשט, קידש ידיו ורגליו.</b><br><b>ירד</b> – למקווה, <b>וטבל</b> – טבילה שנייה של היום<b>, עלה</b> – מן המקווה, <b>ונסתפג</b> – ניגב את גופו בסדין<b>. הביאו לו בגדי לבן</b> – ארבעה בגדי הלבן של בּוּץ לעבודה המיוחדת ליום הכיפורים<b>, ולבש וקידש ידיו ורגליו.</b><br><b>בשחר</b> – לעבודת היום בבוקר (הווידויים, ההגרלה, הקטרת הקטורת בקודש הקודשים, מתן דם הפר והשעיר, שילוח השעיר לעזאזל), <b>היה</b> – הכוהן הגדול, <b>לבוש פילוסין</b> – בגדי בוץ הבאים מן העיר פילוסין בארץ מצרים, <b>של שנים עשר מנה</b> – ששווים שנים עשר מנה (המנה הוא מאה זוז)<b>, ובין הערבים</b> – לעבודת היום של בין הערביים (הוצאת כף ומחתה), <b>הנדווין</b> – בגדי בוץ הבאים מארץ הודו, <b>של שמונה מאות זוז</b> – שהם שמונה מנים<b>; דברי רבי מאיר</b> (גדול התנאים בדור הרביעי)<b>.</b><br><b>וחכמים אומרים: בשחר היה לבוש של שמונה עשר מנה, ובין הערבים של שנים עשר מנה, הכל שלשים מנה</b> – שווי הבגדים שהכוהן הגדול לובש בשחרית ובין הערבים הוא שלושים מנה<b>.</b><br><b>אֵילּוּ נוטל מן ההקדש</b> – שלושים מנה לחכמים או עשרים מנה לרבי מאיר היה הכוהן הגדול מקבל מן ההקדש, כדי לקנות את הבגדים<b>. אם רצה</b> – הכוהן הגדול, <b>להוסיף</b> – ולקנות בגדים יקרים יותר, <b>- מוסיף משלו</b> – מכספו<b>.</b><br>• • •<br>
(ב) <big><strong>תלמוד</strong></big><br><small><b>מחלוקת התנאים בקידוש ידיים ורגליים</b></small><br>במשנה שנינו: "קידש ידיו ורגליו ופשט. רבי מאיר אומר: פשט, קידש ידיו ורגליו. ירד וטבל, עלה ונסתפג. הביאו לו בגדי לבן, ולבש וקידש ידיו ורגליו".<br>כתוב בפרשת העבודה ביום הכיפורים: "וּבָא אַהֲרֹן אֶל אֹהֶל מוֹעֵד <b>וּפָשַׁט</b> אֶת בִּגְדֵי הַבָּד (בגדי הלבן) אֲשֶׁר לָבַשׁ בְּבֹאוֹ אֶל הַקֹּדֶשׁ וְהִנִּיחָם שָׁם. <b>וְרָחַץ</b> אֶת בְּשָׂרוֹ בַמַּיִם בְּמָקוֹם קָדוֹשׁ <b>וְלָבַשׁ</b> אֶת בְּגָדָיו (בגדי הזהב), וְיָצָא וְעָשָׂה אֶת עֹלָתוֹ וְאֶת עֹלַת הָעָם" (ויקרא טז,כג-כד).<br>מציעים את טעמיהם של התנאים החולקים במשנה.<br><b>מה טעמא דרבי מאיר?</b> – מה הטעם של רבי מאיר (שתחילה פשט את בגדיו, ואחר כך קידש ידיו ורגליו)? <b>"</b>וּ<b>פָשַׁט"</b> (ויקרא טז,כג) <b>וקידש "וְרָחַץ</b>... וְלָבַשׁ<b>"</b> (ויקרא טז,כד) <b>וקידש</b> – הקיש (השווה) פשיטה ללבישה. מה לבישה - לובש ואחר כך מקדש, אף פשיטה - פושט ואחר כך מקדש. ולכן תחילה פשט את בגדיו, ואחר כך קידש ידיו ורגליו<b>.</b><br><b>מה טעמון דרבנ</b>י<b>ן?</b> – מה טעמם של החכמים (התנא הראשון במשנה, שתחילה קידש ידיו ורגליו, ואחר כך פשט את בגדיו)? <b>"וּפָשַׁט"</b> (ויקרא טז,כג) <b>"וְלָבַשׁ"</b> (ויקרא טז,כד) <b>- הקיש</b> (השווה) <b>פשיטה ללבישה. מה לבישה - מקדש</b> – ידיו ורגליו כשהוא לבוש<b>, אף פשיטה - מקדש</b> – ידיו ורגליו כשהוא לבוש. ולכן תחילה קידש ידיו ורגליו, ואחר כך פשט את בגדיו<b>.</b><br><br><b>אמר רבי מנא</b> (השני, מגדולי אמוראי ארץ ישראל בדור החמישי) <b>קומי</b> – לפני <b>רבי יודן</b> (אמורא ארץ ישראלי בדור הרביעי)<b>: על דעתיה דרבי מאיר</b> – על דעתו של רבי מאיר<b>, רחיצה חוצצת</b> – לפי רבי מאיר, הכוהן הגדול פשט וקידש וטבל וקידש ולבש, ורק הטבילה חוצצת (מפסקת) בין קידוש לקידוש, ולפי זה רבי מאיר חולק על החכמים גם לגבי זמן הקידוש השני משני הקידושים בכל החלפת בגדים<b>.</b><br><b>אמר ליה:</b> – אמר לו (רבי יודן לרבי מנא): <b>מסבור את סבור</b> (צריך לומר: '<b>סבר</b>') <b>על דרבי מאיר</b> – סָבוֹר אתה סובר על [דעתו] של רבי מאיר<b>, "וּפָשַׁט" וקידש "וְרָחַץ" וקידש. אינה כן</b> – כמו שאתה סובר<b>, אלא "וּפָשַׁט" וקידש "וְרָחַץ" "וְלָבַשׁ" וקידש</b> – לפי רבי מאיר, הכוהן הגדול פשט וקידש וטבל ולבש וקידש, שרבי מאיר אינו חולק על החכמים לגבי זמן הקידוש השני<b>.</b>
(ג) מביאים דברי אמוראים שמסבירים את מחלוקת רבי מאיר והחכמים.<br><b>שמואל</b> (מגדולי אמוראי בבל בדור הראשון) <b>אמר: אחת פשוט ואחת לבוש, שתיהן לבא</b> – לדעת רבי מאיר, שני הקידושים בכל החלפת בגדים הם להבא (לעתיד) - לכבוד הבגדים החדשים שהוא לובש, ולכן הוא מקדש קידוש ראשון אחר שכבר פשט את הבגדים הקודמים, ומקדש קידוש שני כשהוא לבוש בבגדים החדשים<b>.</b><br><b>בר קפרא</b> (בדור המעבר שבין התנאים לאמוראים) <b>אמר: אחת לבא ואחת לשעבר, שתיהן לבוש</b> – לדעת החכמים, הקידוש הראשון בכל החלפת בגדים הוא לשעבר - לכבוד הבגדים הקודמים שהוא פושט, ולכן הוא מקדש קידוש ראשון כשהוא עדיין לבוש בהם, והקידוש השני בכל החלפת בגדים הוא להבא (לעתיד) - לכבוד הבגדים החדשים שהוא לובש, ולכן הוא מקדש קידוש שני כשהוא לבוש בהם<b>.</b><br><br><b>אמר רבי יוחנן</b> (גדול אמוראי ארץ ישראל בדור השני)<b>: הכל מודין בקידוש הראשון שהוא לבא</b> – הקידוש הראשון שאמר רבי יוחנן הוא הקידוש הראשון מעשר הקידושים, שהוא מקדש לפני הטבילה הראשונה בהחלפת בגדים מחול לקודש, ובו מודים החכמים לרבי מאיר שהוא מקדש אחר שכבר פשט את בגדי החול, משום שהקידוש הזה הוא להבא - לכבוד הבגדים החדשים שהוא לובש<b>.</b><br><b>אמר רבי יוחנן: הכל מודין בקידוש הראשון שהוא מעכב</b> – אם אינו מקדש קידוש ראשון - אינו נכנס לעבודה, ואם עבד בלא קידוש ראשון - עבודתו פסולה<b>.</b><br>ומציעים את מקורה של הקביעה: <b>מה טעמא?</b> – מה הטעם? (מה המקור בכתוב לדבר זה, שקידוש ראשון מעכב?) - כתוב בעניין הכיור: <b>"</b>וְרָחֲצוּ יְדֵיהֶם וְרַגְלֵיהֶם וְלֹא יָמֻתוּ, וְהָיְתָה לָהֶם <b>חָק עוֹלָם</b> לוֹ וּלְזַרְעוֹ <b>לְדֹרֹתָם"</b> (שמות ל,כא) – הכוהנים חייבים לרחוץ ידיהם ורגליהם במים מן הכיור לפני כניסתם למקדש לעבודה, שלא יהיו חייבים מיתה בידי שמים, והחובה לרחוץ ידיים ורגליים חלה על הכוהנים תמיד בכל הדורות. - מהמילה "חוק" למדים שקידוש ראשון לפני כניסה לעבודה מעכב (במסירה שלפנינו צוטט הכתוב הזה שלא במדויק)<b>.</b><br><br><b>אמר רבי יוחנן: הכל מודין בקידוש האחרון שהוא לשעבר</b> – הקידוש האחרון שאמר רבי יוחנן הוא הקידוש האחד עשר, שהוא מקדש בהחלפת בגדים מקודש לחול, ובו מודה רבי מאיר לחכמים שהוא מקדש כשהוא עדיין לבוש בבגדי הקודש, משום שהקידוש הזה הוא לשעבר - לכבוד הבגדים הקודמים שהוא פושט<b>.</b><br>ומציעים סיוע לדברים שלפני כן ממשנה: <b>אמר רבי יוסה</b> (מגדולי אמוראי ארץ ישראל בדור הרביעי)<b>: מתניתא אמרה כן:</b> – המשנה (משנה יומא ז,ד) אומרת כך: <b>קידש ידיו ורגליו ופשט</b> – את בגדי הזהב בגמר כל העבודות<b>. הביאו לו בגדי עצמו ולבש.</b> - ויש לדייק במשנה: <b>ויש אדם מקדש ידיו ורגליו ללבוש בגדי חול?!</b> (בתמיהה) – הרי ודאי שאין לומר שהקידוש האחרון הוא להבא - לכבוד בגדי החול שהוא לובש! ולכן בקידוש האחרון הכול מודים שהוא מקדש ואחר כך פושט את בגדיו.<br><br><b>רבי יוחנן אמר:</b> כתוב בפרשת העבודה ביום הכיפורים: <b>"</b>כְּתֹנֶת בַּד קֹדֶשׁ יִלְבָּשׁ, וּמִכְנְסֵי בַד יִהְיוּ עַל בְּשָׂרוֹ, וּבְאַבְנֵט בַּד יַחְגֹּר, וּבְמִצְנֶפֶת בַּד יִצְנֹף, בִּגְדֵי קֹדֶשׁ הֵם, וְרָחַץ בַּמַּיִם אֶת בְּשָׂרוֹ <b>וּלְבֵשָׁם"</b> (ויקרא טז,ד) – הכוהן הגדול חייב לטבול במקווה וללבוש את בגדי הלבן המיוחדים ליום הכיפורים; ויש ללמוד מהחזרה של הכתוב בסופו על לבישת הבגדים (-"ולבשם") לאחר הזכרתה בתחילתו: <b>- לבישה מעכבת</b> – לבישת הבגדים מעכבת את עבודת הכוהן הגדול ביום הכיפורים<b>, ואין קידוש ידים ורגלים מעכב</b> (צריך לומר: 'ואין <b>טבילה</b> מעכבת' (וכן הגיה ר"ח קנייבסקי)) – טבילה במקווה אינה מעכבת את עבודת הכוהן הגדול ביום הכיפורים, משום שהכתוב חזר על לבישת הבגדים לומר שהיא מעכבת, ולא חזר על הטבילה<b>.</b> - ויש להציע מסקנה העולה מתוך השוואה: <b>ודכוותה:</b> – ושכמותה: <b>לבישה מעכבת, ואין קידוש ידים ורגלים מעכב</b> – גם קידוש ידיים ורגליים אינו מעכב את עבודת הכוהן הגדול ביום הכיפורים (חוץ מהקידוש הראשון שהוא מעכב, כמו שאמר רבי יוחנן לעיל)<b>.</b><br><br><span class="poetry indentAll"><b>בבלי יומא</b> לא,ב: ...אמר להו רב פפא: בין לרבנן בין לרבי מאיר, חד אפשיטה וחד אלבישה (<small>קידוש אחד משני קידושים על פשיטת בגדי קודש וקידוש שני על לבישת בגדי קודש אחרים</small>). והכא בהא קא מיפלגי: "ופשט... ורחץ... ולבש..." (ויקרא טז,כג-כד) - רבי מאיר סבר: מקיש פשיטה ללבישה, מה לבישה - לובש ואחר כך מקדש, אף פשיטה - פושט ואחר כך מקדש. ורבנן סברי: מקיש פשיטה ללבישה, מה לבישה - כשהוא לבוש מקדש, אף פשיטה - כשהוא לבוש מקדש.</span><br><span class="poetry indentAll">אמרו ליה רבנן לרב פפא: ומי מצית אמרת הכי (<small>שלדעת הכול קידוש אחד על פשיטת בגדי קודש וקידוש שני על לבישת בגדי קודש אחרים</small>)? והתניא: פרסו סדין של בוץ בינו לבין העם, פשט, ירד וטבל, עלה ונסתפג, הביאו לו בגדי זהב ולבש, וקידש ידיו ורגליו. רבי מאיר אומר: פשט וקידש ידיו ורגליו, ירד וטבל, עלה ונסתפג, הביאו לו בגדי זהב ולבש, וקידש ידיו ורגליו (<small>הרי שלדעת רבי מאיר שני הקידושים על לבישת בגדי קודש</small>).</span><br><span class="poetry indentAll">אמר להו: אי תניא - תניא.</span><br><span class="poetry indentAll">בשלמא לרבי מאיר, היינו דמשכחת לה עשרה קידושים (<small>שלשיטתו על כל טבילה מחמש טבילות שני קידושים</small>). אלא לרבנן (<small>שלשיטתם בטבילה הראשונה רק קידוש אחד</small>), תשעה הוו! - אמרי לך רבנן: קידוש בתרא - כי פשיט בגדי קודש ולביש בגדי חול עביד ליה התם (<small>שלדעתם מקדש קידוש עשירי כשהוא פושט בגדי קודש בגמר עבודות היום אף על פי שאינו טובל, ואילו לרבי מאיר אינו מקדש אלא לפני לבישת בגדי קודש</small>).</span><br><br><small><b>שיטת הבבלי בקידושים</b></small><br><small>רבי מאיר והחכמים נחלקו במטרתם של הקידושים. לדעת החכמים, הקידוש הראשון בכל החלפת בגדים הוא לכבוד הבגדים הקודמים שהוא פושט, ולכן הוא מקדש קידוש ראשון כשהוא עדיין לבוש בהם, והקידוש השני בכל החלפת בגדים הוא לכבוד הבגדים החדשים שהוא לובש, ולכן הוא מקדש קידוש שני כשהוא לבוש בהם. ולדעת רבי מאיר, שני הקידושים בכל החלפת בגדים הם לכבוד הבגדים החדשים שהוא לובש, ולכן הוא מקדש קידוש ראשון אחר שכבר פשט את הבגדים הקודמים, ומקדש קידוש שני כשהוא לבוש בבגדים החדשים.</small><br><small>לפי רבי מאיר, הכוהן הגדול לא היה מקדש ידיו ורגליו כשפשט את בגדי הקודש בסוף היום, לאחר שגמר את כל עבודות יום הכיפורים, כדי ללבוש בגדי חול, משום שלפי דעתו שני הקידושים הם על הלבישה, ולבישה של בגדי חול אינה טעונה קידוש. אבל לפי החכמים, הוא היה מקדש ידיו ורגליו כשפשט את בגדי הקודש בסוף היום, שלפי דעתם הוא טעון קידוש על פשיטת בגדי קודש.</small><br><small>נמצא שבין לרבי מאיר ובין לחכמים היו ביום הכיפורים עשרה קידושים.</small><br><small>דעת רבי מאיר שחלוק על החכמים מובאת במשנה בענין החלפת הבגדים השנייה, משום שאילו הובאה דעת רבי מאיר בענין החלפת הבגדים הראשונה, היינו סבורים שלרבי מאיר רק כשמחליף מבגדי חול לקודש פושט ואחר כך מקדש מפני שלא יקדש בבגדי חול, ולכן משמיעה לנו המשנה שאף כשמחליף מבגדי קודש לקודש פושט ואחר כך מקדש וכל שכן כשמחליף מבגדי חול לקודש.</small><br><br><small><b>שיטת הירושלמי בקידושים</b></small><br>להלן נוסח המשנה לפי שיטת הירושלמי:<br><b>יומא ג,ד:</b> פרסו סדין של בוץ בינו לבין העם. פשט <b>וקידש ידיו ורגליו</b> (קידוש ראשון), ירד וטבל (טבילה ראשונה), עלה ונסתפג. הביאו לו בגדי זהב ולבש וקידש ידיו ורגליו (קידוש שני). הביאו לו את התמיד.<br><b>יומא ג,ו:</b> הביאוהו לבית הפרוה, ובקודש היתה. פרסו סדין של בוץ בינו לבין העם. קידש ידיו ורגליו (קידוש שלישי) ופשט. רבי מאיר אומר: פשט וקידש ידיו ורגליו. ירד וטבל (טבילה שנייה), עלה ונסתפג. הביאו לו בגדי לבן ולבש וקידש ידיו ורגליו (קידוש רביעי).<br><b>יומא ז,ג:</b> ...קידש ידיו ורגליו (קידוש חמישי) ופשט, ירד וטבל (טבילה שלישית), עלה ונסתפג. הביאו לו בגדי זהב ולבש וקידש ידיו ורגליו (קידוש שישי). יצא ועשה את אילו ואת איל העם...<br><b>יומא ז,ד:</b> קידש ידיו ורגליו (קידוש שביעי) ופשט, ירד וטבל (טבילה רביעית), עלה ונסתפג. הביאו לו בגדי לבן ולבש וקידש ידיו ורגליו (קידוש שמיני). נכנס והוציא את הכף ואת המחתה. קידש ידיו ורגליו (קידוש תשיעי) ופשט, ירד וטבל (טבילה חמישית), עלה ונסתפג. הביאו לו בגדי זהב ולבש וקידש ידיו ורגליו (קידוש עשירי). נכנס והקטיר את הקטורת והטיב את הנרות. קידש ידיו ורגליו (קידוש אחד עשר ואחרון) ופשט. הביאו לו בגדי עצמו ולבש.<br><br><small>נוסח המשנה יומא ג,ד בכתבי היד העיקריים של המשנה: 'קידש ידיו ורגליו ופשט, ירד וטבל, עלה ונסתפג'. אבל לפי הפירוש לעיל של סוגיית הירושלמי, הנוסח במשנה: 'פשט וקידש ידיו ורגליו'. נוסח המשנה הבבלית אינו גורס את הקידוש הראשון על פשיטת בגדי החול כשיטת הגמרא הבבלית.</small><br><br><small>לפי הירושלמי, שלא כמו לפי הבבלי, לא נחלקו רבי מאיר והחכמים בסדר הקידושים, וסדר עשר הקידושים לפי הירושלמי הוא כסדרם לרבי מאיר לפי הבבלי. לפי הירושלמי, לדעת הכול הכוהן הגדול מקדש שני קידושים בהחלפת בגדים מחול לקודש, ומקדש שמונה קידושים בארבע החלפות בגדים מקודש לקודש, ומקדש קידוש אחד בהחלפת בגדים מקודש לחול לאחר גמר העבודות, ולא נחלקו רבי מאיר והחכמים אלא על זמן הקידוש הראשון משני הקידושים בכל החלפת בגדים מקודש לקודש (הקידושים השלישי, החמישי, השביעי והתשיעי), האם הוא לפני פשיטת הבגדים הקודמים או לאחריה. שמואל ובר קפרא דיברו על הקידושים בארבע החלפות בגדים מקודש לקודש שבהם נחלקו רבי מאיר והחכמים, ואילו רבי יוחנן דיבר על הקידוש הראשון משני הקידושים בהחלפת בגדים מחול לקודש ועל הקידוש בהחלפת בגדים מקודש לחול שבהם לא נחלקו רבי מאיר החכמים, אף על פי שנחלקו בקידושים המקבילים להם בהחלפות בגדים מקודש לקודש. מכיוון שבקידוש הראשון בהחלפת הבגדים הראשונה (מבגדי חול לזהב) לא נחלקו רבי מאיר והחכמים, לכן מחלוקת רבי מאיר והחכמים מובאת במשנה בענין החלפת הבגדים השנייה (מבגדי זהב ללבן).</small><br><small>כך נראה לנו לפרש את הירושלמי. מפרשי הירושלמי פירשו את הירושלמי על פי הבבלי, שרבי מאיר וחכמים נחלקו בסדר הקידושים.</small><br><br><small>בירושלמי אמרו, שרבי מאיר והחכמים נחלקו בדרשת הכתוב (ויקרא טז,כג-כד). טעמם של החכמים הוא כטעמם לפי רב פפא בבבלי (לא,ב). פירשנו את טעמו של רבי מאיר כטעמו לפי רב פפא בבבלי. ואף דברים אלה בירושלמי נאמרו על הקידושים בארבע החלפות בגדים מקודש לקודש שבהם נחלקו רבי מאיר והחכמים (שכן הכתוב שנחלקו בו מדבר בהחלפת בגדים מקודש לקודש), ולא נאמרו על הקידוש הראשון משני הקידושים בהחלפת בגדים מחול לקודש ועל הקידוש בהחלפת בגדים מקודש לחול שבהם לא נחלקו רבי מאיר והחכמים.</small><br><small>גם לפי רב פפא בבבלי, לא נחלקו רבי מאיר והחכמים בסדר הקידושים, אלא שלפיו, הכוהן הגדול מקדש קידוש אחד בלבד בהחלפת בגדים מחול לקודש (לאחר טבילה ראשונה), וזה הקידוש הראשון. בבבלי חזר בו רב פפא מדבריו, משום שהיתה להם ברייתא בבלית ששנו בה בפירוש שרבי מאיר נחלק על החכמים בהחלפת הבגדים הראשונה (מבגדי חול לזהב) שמקדש שני קידושים, ומכאן שנחלקו רבי מאיר והחכמים גם בסדר הקידושים. דעת רבי מאיר בברייתא זו היא סתם משנה לפי נוסח הירושלמי.</small><br><br><span class="poetry indentAll"><b>בבלי זבחים</b> יט,ב: תנו רבנן: כוהן גדול שלא טבל ושלא קידש (<small>ידיו ורגליו ביום הכיפורים</small>) בין בגד לבגד (<small>כשהוא מחליף מבגדי זהב לבגדי לבן ולהיפך</small>) ובין עבודה לעבודה ועבד - עבודתו כשרה. ואחד כוהן גדול ואחד כוהן הדיוט שלא קידש ידיו ורגליו שחרית ועבד - עבודתו פסולה.</span><br><span class="poetry indentAll">אמר ליה רבי אסי לרבי יוחנן: מכדי חמש טבילות ועשרה קידושים (<small>שעושה כוהן גדול ביום הכיפורים</small>) דאורייתא, ו'חוקה' כתיבא בהו (<small>ויקרא טז,לד</small>), ליעכבן (<small>ויפסלו את העבודה אם לא עשאם</small>)! - אמר ליה: אמר קרא. "ולבשם" (ויקרא טז,ד) - לבישה מעכבת, ואין דבר אחר מעכב.</span><br><span class="poetry indentAll">צהבו (<small>האירו</small>) פניו (<small>של רבי אסי, ששמח בתשובה הזו</small>).</span><br><span class="poetry indentAll">אמר ליה: וי"ו אאופתא כתבי לך (<small>על גזר עץ כתבתי לך. כלומר, לא אמרתי לך הסבר שיש בו ממש</small>). אי הכי (<small>שרק לבישת בגדים מעכבת</small>), דצפרא נמי! (<small>קידוש של שחרית של יום הכיפורים גם כן לא היה צריך לעכב, ובברייתא נאמר שהוא מעכב!</small>)</span><br><span class="poetry indentAll">אמר חזקיה: אמר קרא: "והיתה להם חוק עולם לו ולזרעו לדורותם" (שמות ל,כא) - דבר (<small>קידוש של שחרית</small>) המעכב בזרעו (<small>בשאר הכוהנים</small>) - מעכב בו (<small>בכוהן הגדול בעבודת יום הכיפורים</small>), דבר (<small>קידוש בין בגד לבגד ובין עבודה לעבודה, שאין בו צורך בשאר הכוהנים</small>) שאין מעכב בזרעו - אין מעכב בו.</span><br><br><small>בשני התלמודים אמר רבי יוחנן שהכתוב "ולבשם" מלמד שלבישה מעכבת וטבילה וקידוש אינם מעכבים. דברי חזקיה בבבלי שהמילה "חוק" מלמדת שקידוש ראשון מעכב הם דברי רבי יוחנן בירושלמי.</small><br>• • •
(ד) <small><b>בגדים כפולים וחדשים</b></small><br>כתוב בפרשת העבודה ביום הכיפורים: <b>"</b>כְּתֹנֶת <b>בַּד</b> קֹדֶשׁ יִלְבָּשׁ, וּמִכְנְסֵי <b>בַד</b> יִהְיוּ עַל בְּשָׂרוֹ, וּבְאַבְנֵט <b>בַּד</b> יַחְגֹּר, וּבְמִצְנֶפֶת <b>בַּד</b> יִצְנֹף, בִּגְדֵי קֹדֶשׁ הֵם" (ויקרא טז,ד).<br>מביאים מדרש הלכה: <b>(כדי) ["בַּד"</b> (ויקרא טז,ד) <b>-] שיהו כפולים</b> – יש ללמוד מכפל המילה "בד" שבגדי הלבן של הכוהן הגדול צריכים להיות כפולים, שיהיו לו בגדי לבן לעבודת היום בשחר ובגדי לבן אחרים לעבודת היום בין הערביים (כמו ששנינו במשנה להלן ג,ז)<b>.</b><br>ומעירים: <b>וקיימינה</b> (צריך לומר: 'וקיימ<b>ו</b>נה') <b>דלא כרבי יוסה</b> (בר חלפתא, תנא בדור הרביעי) – וקיימו (תירצו, יישבו) אותה (את מדרש ההלכה) שלא כרבי יוסי (שדעתו מובאת בברייתא שלהלן, שעשו רק כותונת אחת לכל אחד מבני אהרן הכוהנים, והוא הדין הכוהן הגדול, שלא היו לו בגדים כפולים)<b>.</b><br><br>ומספרים: <b>רבי שמואל בר רב יצחק</b> (אמורא בדור השלישי) <b>לא נחת לבית וועדא</b> – לא ירד לבית הוועד (של החכמים, לבית המדרש)<b>. קם</b> – עמד <b>עם רבי זעורא</b> (רבי זירא, מגדולי אמוראי ארץ ישראל בדור השלישי) – רבי שמואל בר רב יצחק ניגש אל רבי זעורא כדי לשאול אותו<b>, אמר ליה:</b> – אמר לו: <b>מה חַדתוּן</b> (מגיה הוסיף במסירה שלפנינו: 'הוה לכון בבי מדרשא') <b>יומא דין?</b> – מה חידשתם (בבית המדרש) היום? (הלשון 'מה חדתון יומא דין' ישנו גם בירושלמי גיטין ה,ד. הוספת המגיה היא על פי הלשון 'מה חידות (חידוש) הוה לכון בבי מדרשא יומא דין' בירושלמי בבא קמא ט,ב) <b>אמר ליה:</b> – אמר לו (רבי זעורא): <b>"בַּד"</b> (ויקרא טז,ד) <b>- שיהו כפולים. וקיימינה</b> (צריך לומר: 'וקיימ<b>ו</b>נה') <b>דלא כרבי יוסי</b> – וקיימו (תירצו, יישבו) אותה שלא כרבי יוסי<b>.</b><br><br>ומציעים ברייתא המשמשת כמקור לאמור לפני כן: <b>דתני:</b> – ששונה [התנא]: כתוב בעניין בגדי כהונה: <b>"וְלִבְנֵי אַהֲרֹן תַּעֲשֶׂה כֻתֳּנֹת"</b> (שמות כח,מ) <b>- רבנ</b>י<b>ן אמרי</b> (צריך לומר: 'אמרי<b>ן</b>')<b>:</b> – החכמים אומרים: <b>שתי כתנות לכל אחד ואחד</b> – משה נצטווה לעשות שתי כותונות לכל אחד מבני אהרן הכוהנים (ולאו דווקא שתיים אלא אפילו יותר, ותפס מספר רבים המועט)<b>. רבי יוסי אומר: אפילו כתונת אחת לכל אחד ואחד</b> – משה נצטווה לעשות רק כותונת אחת לכל אחד מבני אהרן הכוהנים (כאן מושגר לשון ארמי ('רבנין אמרין') בתוך הברייתא)<b>.</b><br>ומציעים את מקורם של דברי התנאים.<br><b>מה טעמון דרבנ</b>י<b>ן?</b> – מה טעמם של החכמים? <b>"וְלִבְנֵי אַהֲרֹן תַּעֲשֶׂה כֻתֳּנֹת"</b> (שמות כח,מ) – כוונת הכתוב שלכל אחד מבני אהרן צריך לעשות כותונות<b>.</b><br><b>מה טעמא דרבי יוסי?</b> – מה הטעם של רבי יוסי? <b>למאה בני אהרן תעשה כתונת</b> (צריך לומר כמו בירושלמי חגיגה: 'כתנות') – כוונת הכתוב שלבני אהרן הרבים צריך לעשות כותונות רבות, כותונת אחת לכל אחד (המספר מאה הוא לאו דווקא, והכוונה: אנשים רבים. - מחלוקת רבי יוסי והחכמים מובאת בירושלמי חגיגה א,א)<b>.</b><br><br>וממשיכים את מדרש ההלכה: <b>"בַּד"</b> (ויקרא טז,ד) <b>- שיהו חדשים</b> – יש ללמוד מכפל המילה "בד" שבגדי הלבן של הכוהן הגדול צריכים להיות חדשים. - בגדים חדשים אין פירושם חדשים ממש אלא שנעשו לשמם, ואם נעשו לשמם - כשרים אפילו ישנים ("תשלום תוספתא", עמוד 34)<b>.</b><br>ומציעים הוכחה בדרך השלילה: <b>אם אומר את</b> (אתה) <b>שלא ילבש שחקים</b> (בגדים בלים וממורטים) – אם תאמר שכוונת מדרש ההלכה שבגדי הלבן של הכוהן הגדול צריכים להיות חדשים ממש, ואסור לו ללבוש בגדים בלויים<b>, והא תני:</b> – והרי [התנא] שונה: <b>"וּלְבֵשָׁם"</b> (ויקרא טז,ד) <b>- אפילו שחקים</b> – יש ללמוד מן המילה המיותרת "ולבשם", שמותר לכוהן הגדול ללבוש אפילו בגדים בלויים<b>!</b> – ולכן אין כוונת מדרש ההלכה שבגדי הלבן של הכוהן הגדול צריכים להיות חדשים ממש.<br>ומציינים: <b>רבי חנניה</b> (אמורא ארץ ישראלי בדור השלישי) אמר <b>בשם רבי יסא</b> (רבי אסי, אמורא ארץ ישראלי בדור השלישי)<b>: כמחלוקת</b> (צריך לומר: '<b>ב</b>מחלוקת') – דין זה, שבגדי הכוהן הגדול צריכים להיעשות לשמם, תופס רק לפי חכם מסוים, ואינו תופס לפי דברי הכול (מחלוקת תנאים בעניין זה מובאת להלן)<b>.</b><br><br><span class="poetry indentAll"><b>ספרא</b> "אחרי מות" פרשה א: "בד" - שיהו של בוץ, "בד" - שיהיו חדשים, "בד" - שיהיו כפולים, "בד" - שלא ילבש עימהם בגדים אחרים.</span><br><span class="poetry indentAll"><b>ספרא</b> "צו" פרשה א: "בד" - שיהו של בוץ, "בד" - שיהו חדשים, "בד" - שיהו כפולים, "בד" - שלא ילבש עימהם בגדים אחרים... מה תלמוד לומר: "ילבש"? אפילו הם שחקים.</span><br><br><span class="poetry indentAll"><b>תוספתא מנחות</b> א,ח: היו משוחקים ועבד - עבודתו כשרה.</span><br><br><span class="poetry indentAll"><b>בבלי יומא</b> יב,ב ו-כג,ב: מה תלמוד לומר "ילבש"? - לרבות את השחקים.</span><br><span class="poetry indentAll"><b>בבלי זבחים</b> יח,א: תנו רבנן: היו משוחקים ועבד - עבודתו כשירה.</span><br><span class="poetry indentAll"><b>בבלי זבחים</b> יח,ב: תנו רבנן: "בד" - שיהו של בוץ, "בד" - שיהו חדשים, "בד" - שיהו שזורים, "בד" - שיהא חוטם כפול שישה, "בד" - שלא ילבש חול עימהם.</span><br>• • •
(ה) <small><b>האם שימוש בדבר לצורך גבוה מחייב עשייתו לשם גבוה?</b></small><br>מביאים ברייתא: <b>עור שעיבדו לשם קמיע</b> (נרתיק המכיל כתב השבעות, או עצמים כגון שורשים ואבנים, ואותו קושרים על הגוף מתוך אמונה שירחיק רע, ירפא מחלה, יביא הצלחה, יגן מפני שדים ומזיקים) <b>- מותר לכתוב עליו מזוזה</b> – אף על פי שעיבדו אותו מתחילה שלא לשם שימוש למזוזה<b>. רבן שמעון בן גמליאל</b> (השני, נשיא ותנא בדור הרביעי) <b>אוסר</b> – לכתוב עליו מזוזה, משום שלדעתו עור לכתיבת מזוזה צריך עיבוד לשם שימוש למזוזה<b>.</b><br><b>אמר רבי יוסה</b> (מגדולי אמוראי ארץ ישראל בדור הרביעי)<b>: הוינן סברין מימר:</b> – היינו סוברים (חושבים) לומר (להציע צמצום של תחולת המחלוקת): <b>מה פליגין</b> – מה [שהם (התנאים בברייתא, התנא הראשון ורבן שמעון בן גמליאל)] חלוקים, <b>- להדיוט</b> (אדם פשוט) – במקרה של דבר שנעשה להשתמש בו שלא לצורך המקדש, כגון המקרה שבו הם חלוקים (קורא "הדיוט" לדברים שבקדושה או של מצווה שנועדו לשימוש הדיוט ("תוספתא כפשוטה", מועד ג, עמוד 1153, הערה 24))<b>, הא</b> – אבל <b>לגבוה</b> (כינוי כבוד לאלוהים או לבית המקדש) – במקרה של דבר שנעשה להשתמש בו לצורך המקדש, <b>- לא</b> – אין התנאים בברייתא חלוקים (והכול מודים שצריך עשייה לשם שימוש קודש)<b>.</b> - ויש לשלול את ההצעה שהוצעה (בהצעת היסק ממקור תנאי בצירוף דברי אמורא): <b>מן מה דתני:</b> – ממה ששונה [התנא]: <b>אבני קודש</b> – כגון אבנים למזבח, <b>צריך שתהא חציבתן בקודש</b> (בהבאת הירושלמי ברמב"ן: 'לשם קודש') <b>ובקודש יחצבו</b> – צריך לחצוב את האבנים לשם קודש ולהקדיש אותן קודם חציבתן ("חזון איש", "אורח חיים", הלכות תפילין, סימן ו,יב)<b>, בגדי קודש</b> – כגון בגדי כהונה, <b>צריך שתהא אריגתן בקודש</b> (בהבאת הירושלמי ברמב"ן: 'לשם קודש') <b>ובקודש יארגו</b> (עד כאן המקור התנאי)<b>, ואמר רבי חנינה בשם רבי יסא: במחלוקת היא</b> – דין זה, שאבני קודש ובגדי קודש צריכים להיעשות מתחילתם לשם שימוש קודש, ואם נעשו מתחילתם לשם שימוש הדיוט - אין משתמשים בהם, תופס רק לפי חכם מסוים, ואינו תופס לפי דברי הכול, <b>-</b> יש להסיק: <b>הדא אמרה:</b> – זאת אומרת: <b>אף לגבוה פליגין</b> – חלוקים (התנאים בברייתא, התנא הראשון ורבן שמעון בן גמליאל, חלוקים גם במקרה של דבר שנעשה להשתמש בו לצורך המקדש, שלא כפי שהיינו סוברים לומר, והברייתא בעניין אבני קודש ובגדי קודש היא כדעת רבן שמעון בן גמליאל)<b>.</b><br><br><span class="poetry indentAll"><b>מכילתא דרבי שמעון בר יוחאי</b> כ,כב: "מזבח אבנים תעשה לי" - שתהא חציבתן והבאתן ובנייתן לשמי.</span><br>• • •<br><br><small><b>האם הזמנת דבר לגבוה אוסרת שימוש בו להדיוט?</b></small><br>מציעים ברייתא: <b>דתני</b> (צריך לומר: '<b>תני</b>' ("שערי תורת ארץ ישראל"), שכן אין קשר בין הברייתא ובין האמור לפני כן. 'דתני' כאן הוא אשגרה מלעיל ששם המונח 'דתני' מופיע)<b>:</b> – שונה [התנא]: <b>העושה כלי לגבוה</b> – לצורך המקדש, כגון כלי שרת<b>, עד שלא נשתמש בו גבוה - מותר להשתמש בו הדיוט, משנשתמש בו גבוה - אסור להשתמש בו הדיוט.</b><br>ומציעים קושיה מברייתא: <b>והא תני:</b> – והרי [התנא] שונה (בברייתא אחרת): <b>העושה כלי לגבוה - אל ישתמש בו הדיוט</b> – אף עד שלא נשתמש בו גבוה<b>!</b> – הרי שיש סתירה בין הברייתא הזאת ובין הברייתא שלפני כן!<br>ומתרצים את הקושיה: <b>רבי חנניה</b> אמר <b>בשם רבי יסא: כמחלוקת</b> (צריך לומר: '<b>ב</b>מחלוקת') – התנאים של הברייתות חלוקים בדין זה<b>.</b><br><br>ומציעים ברייתא נוספת: <b>דתני:</b> (צריך לומר: '<b>תני</b>' ("שערי תורת ארץ ישראל"). 'דתני' נוסף במסירה שלפנינו על ידי מגיה)<b>:</b> – שונה [התנא]: <b>העושה כלי להדיוט</b> – לשם שימוש חול<b>, עד שלא נשתמש בו הדיוט - מותר להשתמש בו גבוה</b> – המקדש<b>, משנשתמש בו הדיוט - אסור להשתמש בו גבוה.</b><br>ומציעים קושיה מברייתא: <b>והא תני:</b> – והרי [התנא] שונה: <b>העושה כלי להדיוט - אל ישתמש בו גבוה!</b><br><br>ומתרצים את הקושיה שלעיל בהצעת פרשנות המבוססת על אוקימתא: <b>רבי חונה</b> (רבי הונא, אמורא ארץ ישראלי בדור הרביעי) אמר <b>בשם רבנ</b>י<b>ן דתמן</b> – החכמים של שָׁם (חכמי בבל)<b>: תיפתר</b> – תתפרש (הברייתא השנייה, שהעושה כלי לגבוה - אל ישתמש בו הדיוט), <b>שבא</b> – קרה שנעשה הכלי לגבוה, <b>מתרומת הלישכה</b> – ולכן כבר בעשייתו הוא של ההקדש ואסור להשתמש בו הדיוט (תרומת הלשכה היא מילוי קופות גדולות מן השקלים שהיו נותנים כל ישראל ומניחים אותם במקדש בלשכה מיוחדת, ומהשקלים האלה היו מביאים קורבנות ציבור. נחלקו תנאים בעניין כלי שרת, האם הם באים מתרומת הלשכה או ממותר נסכים)<b>. ולית</b> (=ולית את) <b>שמע מינה כלום</b> – ואין אתה שומע (לומד) ממנה כלום (יש לדחות את הקושיה על הברייתא לעיל מהברייתא השנייה. - ברגיל 'לית שמע מינה כלום' בא במסגרת דחיית קביעות מסוגים שונים. לפחות במקום אחד (כאן) הוא בא כדי לתרץ קושיה ("הטרמינולוגיה של הירושלמי", עמוד 361 והערה 426))<b>.</b><br><br><small>ייתכן שהקטע 'העושה כלי להדיוט... והא תני...', שהוא תמונת ראי של הקטע הקודם, הוא הכפלה בטעות של הקטע הקודם, כמוכח מהתירוץ של רבי חונה בשם רבנין דתמן שמוסב בוודאות על הקטע הקודם.</small><br><small>ב"קורבן העדה" כתב שאין לגרוס מ'רבי חנניה בשם רבי יסא' עד 'רבי חונה'.</small><br><small>אבל ר"ח קנייבסקי מציע לגרוס את התירוץ של רבי חונה בשם רבנין דתמן לאחר הקושיה מהברייתא 'העושה כלי לגבוה' ולגרוס את התירוץ של רבי חנניה בשם רבי יסא לאחר הקושיה מהברייתא 'העושה כלי להדיוט'.</small><br><br><span class="poetry indentAll"><b>תוספתא מגילה</b> ב,טז ו<b>מנחות</b> ט,כא: כלי גבוה / כלי שרת, עד שלא נשתמש בהם גבוה - רשיי להשתמש בהם הדיוט, משנשתמש בהם גבוה - אין רשיי להשתמש בהם הדיוט. וכלים שנעשו מתחילתם להדיוט - אין עושים אותם (<small>אין משתמשים בהם</small>) לגבוה / כלי שרת.</span><br>• • •<br><br><small><b>חלות קדושה בהזמנת כלי שרת וחלות איסור הנאה בהזמנה למת</b></small><br><small>כאן התחלת מקבילה בירושלמי מגילה ג,א.</small>
(ו) שואלים: <b>כלי שרת</b> – כלים שמשרתים בהם לה' במקדש<b>, מאימתי הן קְדֵישין?</b> – ממתי הם נהיים קדושים? (ממתי חלה עליהם קדושת כלי שרת לקדש דברים הניתנים בהם?) <b>מיד או בשעת התשמיש?</b> – האם חלה עליהם הקדושה מיד כשהוקדשו לשם כלי שרת (וזהו בשעת עשייתם, שכלי שרת צריך להקדישם בעשייתם ולעשותם לשם כלי שרת (תוספתא מנחות ט,כא; ירושלמי לעיל)), או שמא לא חלה הקדושה עליהם אלא בשעה שמשתמשים בהם במקדש בפעם הראשונה?<br>ומשיבים (בהצעת ההשלכות של שתי האפשרויות שהוצעו בשאלה): <b>אין תימר:</b> – אם תאמר: <b>מיד</b> – הקדושה חלה על כלי שרת מיד כשהוקדשו, <b>- ניחא</b> – [הדבר] נוח (שכיוון שחלה הקדושה עליהם כשהוקדשו, הם מקדשים אחרים בשעה שמשתמשים בהם)<b>. אין תימר:</b> – [ו]אם תאמר: <b>בשעת התשמיש</b> – הקדושה חלה על כלי שרת בשעה שמשתמשים בהם, <b>-</b> יש לשאול: <b>כאחת</b> (ביחד) <b>הן קדושין</b> (במקבילה כמו להלן: 'קדישין ומתקדשין'. וצריך לומר כאן ולהלן: 'קדישין <b>ומקדשין</b>')<b>?</b> – וכי בשעה שמשתמשים בהם, גם חלה הקדושה עליהם וגם הם מקדשים דברים הניתנים בהם?! והרי מסתבר, שקודם הכלי נהיה קודש ואחר כך הוא מקדש! ולכן אין לך לומר שהקדושה חלה על כלי שרת בשעה שמשתמשים בהם.<br>ומעירים: <b>ניחא</b> – [הדבר] נוח, <b>של משה</b> – המקרה של כלי השרת שעשה משה והשתמשו בהם במשכן מובן, שאם תאמר שהקדושה חלה על כלי שרת בשעת התשמיש, אין לשאול במקרה זה: "כאחת הם קדישים ומקדשים?"<b>, שנתקדשו בשמן המשחה</b> – משה קידש את כלי השרת שעשה על ידי משיחתם בשמן המשחה לפני שהשתמשו בהם<b>. ברם</b> – אבל <b>של שלמה</b> – המקרה של כלי השרת שעשה שלמה והשתמשו בהם במקדש ראשון, שלא נתקדשו בשמן המשחה, אינו מובן, שאם תאמר שהקדושה חלה על כלי שרת בשעת התשמיש, <b>-</b> יש לשאול במקרה זה: <b>כאחת הן קדישין ומתקדשין?</b> – וכי בשעה שהשתמשו בהם, גם חלה הקדושה עליהם וגם הם מקדשים דברים הניתנים בהם?!<br><br>ומביאים ברייתא: <b>בכניסתן לארץ</b> – כשנבנה הבית הראשון לאחר שנכנסו ישראל לארץ, <b>היו מפנין מתוך של משה לתוך של שלמה</b> – היו מוציאים מתוך כלים של קודש שעשה משה במשכן דברים שניתנו בהם והתקדשו והיו מכניסים אותם לתוך כלים של חול שעשה שלמה, ובאופן זה היו הכלים של חול מתקדשים. ולאחר שנהיו הכלים קדושים, הם קידשו דברים שניתנו בהם<b>. לא היה שם של משה</b> – אם אבדו או שנשברו כלי השרת שעשה משה, ואי אפשר לקדש באופן זה את כלי השרת שעשה שלמה, <b>- כאחת הן קדישין ומתקדשין</b> – על כורחך יש לומר, שבשעה שהשתמשו בכלי השרת שעשה שלמה, גם חלה הקדושה עליהם וגם קידשו דברים הניתנים בהם<b>. ובעלייתן מן הגולה</b> – כשנבנה הבית השני לאחר שעלו ישראל מבבל, <b>היו מפנין מתוך של שלמה לתוך שלהם</b> – היו מוציאים מתוך כלים של קודש שעשה שלמה במקדש ראשון דברים שניתנו בהם והתקדשו והיו מכניסים אותם לתוך כלים של חול שעשו עולי הגולה, ובאופן זה היו הכלים של חול מתקדשים. ולאחר שנהיו הכלים קדושים, הם קידשו דברים שניתנו בהם (משמע שכלי השרת שהיו במקדש ראשון לא נתחללו בגלות בבל, אבל אולי חזרו וקידשום)<b>. לא היה שם של שלמה</b> – אם אבדו או שנשברו כלי השרת שעשה שלמה, ואי אפשר לקדש באופן זה את כלי השרת שעשו עולי הגולה, <b>- כאחת הן קדישין ומתקדשין</b> – על כורחך יש לומר, שבשעה שהשתמשו בכלי השרת שעשו עולי הגולה, גם חלה הקדושה עליהם וגם קידשו דברים הניתנים בהם<b>.</b>
(ז) ומביאים ברייתא (בעניין הזמנה למת): <b>אבנים שחצבן לשם מת</b> – כדי לבנות בהן מצבה לשמו של אדם מת מסוים, <b>- אסורין בהנייה</b> – שכיוון שהכין אותן לשם מת, הרי זה כאילו השתמש בהן עבור מת, ודבר שמשמש למת נאסר בהנאה<b>, לשם חי ולשם מת</b> – שחצב אבנים כדי לבנות בהן מצבה לשמו של אדם שיצטרך להם, הן לאדם שמכין לו בחייו והן לאדם שכבר מת, <b>- מותרין בהנייה</b> – כיוון שלא הכין אותן לשם מת מסוים, ורק כשישתמשו בהן עבור מת ייאסרו בהנאה<b>.</b><br><br>ומביאים ברייתא נוספת (בעניין מת): <b>הזורק כלי</b> – בגד, הראוי לתכריך למת, <b>לפני מיטתו של מת</b> – מחמת צערו על המת<b>, לתוך ארבע אמות</b> – של המת, <b>- אסור בהנייה</b> – שדבר שהוא בתוך ארבע אמותיו של המת נתפס על ידו להיאסר בהנאה<b>, כל</b> (מילה זו מיותרת ואינה במקבילה) <b>חוץ לארבע אמות</b> – של המת, <b>- מותר בהנייה.</b><br><br><small>עד כאן המקבילה בירושלמי מגילה.</small><br><br><small>המקבילה מקורה כאן, ומכאן הועתקה למגילה.</small><br><small>בירושלמי כאן הסוגיות לעיל עוסקות בנושא "הזמנה מילתא היא או לאו מילתא היא" (כלשון הבבלי). עניין כלי שרת מובא בירושלמי כאן משום שייכותו לנושא "הזמנה מילתא היא". גם שתי הברייתות "אבנים שחצבן לשם מת" ו"הזורק כלי לפני מיטתו של מת" מובאות בירושלמי כאן משום שייכותן לנושא "הזמנה מילתא היא". ברייתות דומות לשתי הברייתות הללו מובאות בבבלי סנהדרין מז,ב-מח,ב בסוגיה שגם היא עוסקת בנושא "הזמנה מילתא היא".</small><br><small>"הזמנה מילתא היא" - הזמנת חפץ לתשמיש האוסרו בהנאה או המתפיסו בקדושה אוסרת את החפץ בהנאה או מתפיסה אותו בקדושה כבר משעת ההזמנה.</small><br><br><small>על הסוגיות בירושלמי כאן 'עור שעיבדו לשם קמיע' ו'העושה כלי לגבוה' ו'כלי שרת מאימתי הן קדישין?' ראה "Designation Is Significant", 27 "AJS Review", עמודים 228-230.</small><br>• • •
(ח) <small><b>שני קידושי ידיים ורגליים על כל טבילה</b></small><br>כתוב בפרשת העבודה ביום הכיפורים: "וּבָא אַהֲרֹן אֶל אֹהֶל מוֹעֵד <b>וּפָשַׁט</b> אֶת בִּגְדֵי הַבָּד (בגדי הלבן) אֲשֶׁר לָבַשׁ בְּבֹאוֹ אֶל הַקֹּדֶשׁ וְהִנִּיחָם שָׁם. <b>וְרָחַץ</b> אֶת בְּשָׂרוֹ בַמַּיִם בְּמָקוֹם קָדוֹשׁ <b>וְלָבַשׁ</b> אֶת בְּגָדָיו (בגדי הזהב), וְיָצָא וְעָשָׂה אֶת עֹלָתוֹ וְאֶת עֹלַת הָעָם" (ויקרא טז,כג-כד).<br>מביאים מדרש הלכה: <b>נמצאת אומר:</b> – מהאמור לפני כן (במדרש ההלכה שלא מובא כאן) תסיק: <b>חמש טבילות ועשרה קידושין טובל ומקדש בו ביום</b> – שחמש פעמים היה הכוהן הגדול מחליף את בגדיו בעבודת יום הכיפורים, ועל כל החלפת בגדים היה טעון טבילה, ועל כל טבילה היה טעון קידוש ידיים ורגליים שתי פעמים<b>.</b><br><b>מניין ששני קידושי ידים ורגלים על כל טבילה וטבילה? תלמוד לומר</b> (הכתוב מלמד לומר)<b>: "וּפָשַׁט" "וְרָחַץ" "וְרָחַץ" "וְלָבַשׁ"</b> (ויקרא טז,כג-כד) – "ורחץ" מוסב על "ופשט" שלפניו ועל "ולבש" שלאחריו, כאילו היה כתוב "ורחץ" פעמיים. ואם "ורחץ" אינו עניין לטבילה, שכבר נלמדה מהכתוב "בגדי קודש הם, ורחץ את בשרו במים ולבשם" (ויקרא טז,ד), תנהו עניין לקידוש ידיים ורגליים. מכאן למדים שעל כל טבילה היה כוהן גדול טעון קידוש ידיים ורגליים שתי פעמים<b>.</b><br><b>אמר רבי אלעזר ברבי שמעון</b> (תנא בדור החמישי)<b>: ודין</b> (קול וחומר) <b>הוא</b> – יש ללמוד בקול וחומר שכוהן גדול טעון קידוש ידיים ורגליים על כל טבילה (לדעת רבי אלעזר ברבי שמעון, "ורחץ" הוא טבילה)<b>. מה אם במקום שאינו טעון טבילה</b> – כוהן הנכנס לעבוד במקדש כל השנה אינו טעון טבילה מן התורה לפני כניסתו לעבודה (שאין הטבילה אלא מדברי חכמים משום סרך טומאה, כדעת רבי יהודה לעיל), <b>- טעון קידוש ידים ורגלים</b> – לפני כניסתו לעבודה<b>, כאן שהוא טעון טבילה</b> – כוהן גדול העובד במקדש ביום הכיפורים טעון חמש טבילות מן התורה, <b>- לא כל שכן</b> ש<b>יהא טעון קידוש ידים ורגלים?!</b> (בתמיהה) – בוודאי ובוודאי שהוא טעון קידוש ידיים ורגליים על כל טבילה!<br>ויש לפרוך את הלימוד בקול וחומר: <b>טול לך מה שהבאתה</b> – חזור בך מהלימוד שהבאת, שאין לך ללמוד שכוהן גדול טעון קידוש על כל טבילה<b>. אי</b> (צריך לומר: 'א<b>ו</b>') – אולי יש ללמוד, <b>מה להלן</b> – כוהן הנכנס לעבוד במקדש, <b>- אחת כל היום</b> – טעון קידוש פעם אחת לעבודתו במשך כל אותו היום<b>, אף כאן</b> – כוהן גדול העובד במקדש ביום הכיפורים, <b>- אחת כל היום!</b> – שכן לא ייתכן שיהיה דינו של הדבר שנלמד בקול וחומר חמור מן הדבר שמלמד, אלא לכל היותר יהיה דינו כדין הדבר שמלמד.<br>ויש ללמוד בדרך אחרת שעל כל טבילה היה כוהן גדול טעון קידוש ידיים ורגליים שתי פעמים: <b>תלמוד לומר</b> (הכתוב מלמד לומר)<b>: "וּפָשַׁט אֶת בִּגְדֵי הַבָּד</b> אֲשֶׁר לָבַשׁ בְּבֹאוֹ אֶל הַקֹּדֶשׁ<b>"</b> (ויקרא טז,כג)<b>, שאין תלמוד לומר:</b> – שלא בא הכתוב ללמד דבר במילים: <b>"אֲשֶׁר לָבַשׁ". וכי עלת</b> (עלתה) <b>על דעתינו</b> (באה מחשבה בליבנו)<b>, כלום הוא פושט אלא מה שהוא לובש?!</b> – וכי הוא פושט שלא מה שהוא לובש?! הרי הוא פושט רק מה שהוא לובש! <b>אם כן, למה נאמר: "אֲשֶׁר לָבַשׁ"? הקיש</b> (השווה) <b>פשיטה ללבישה. מה לבישה - בקידוש ידים ורגלים</b> – כמו שכוהן גדול טעון קידוש ידיים ורגליים על לבישת הבגדים, שנאמר: "ורחץ" "ולבש" (לפי לימוד זה, "ורחץ" הוא קידוש, ואינו מוסב אלא על "ולבש")<b>, אף פשיטה - בקידוש ידים ורגלים</b> – כך כוהן גדול טעון קידוש ידיים ורגליים גם על פשיטת הבגדים. מכאן למדים שעל כל טבילה היה כוהן גדול טעון קידוש ידיים ורגליים שתי פעמים (לימוד זה אינו מדברי רבי אלעזר ברבי שמעון)<b>.</b><br>ומציעים תמיהה (על הלימוד האחרון שבמדרש ההלכה): <b>אמר רבי מנא</b> (השני, מגדולי אמוראי ארץ ישראל בדור החמישי)<b>: לא מסתברא דלא חילופין:</b> – לא מסתבר [דבר] זה אלא חילופים (מסתבר לומר היפוכו של האמור לפני כן): <b>הקיש לבישה לפשיטה. מה פשיטה - בקידוש ידים ורגלים</b> – כמו שכוהן גדול טעון קידוש ידיים ורגליים על פשיטת הבגדים, שנאמר: "ופשט" "ורחץ"<b>, אף לבישה - בקידוש ידים ורגלים</b> – כך כוהן גדול טעון קידוש ידיים ורגליים גם על לבישת הבגדים<b>!</b> (לפי רבי מנא, מסתבר שיש להקיש לבישה לפשיטה משום ש"ורחץ" מוסב על "ופשט" שלפניו ולא על "ולבש" שלאחריו)<br><br><span class="poetry indentAll"><b>ספרא</b> "אחרי מות" פרשה ד: ומניין ששני קידושי ידיים ורגליים על כל טבילה וטבילה? - תלמוד לומר: "ופשט" "ורחץ" "ורחץ" "ולבש".</span><br><span class="poetry indentAll">אמר רבי אלעזר בירבי שמעון: ודין הוא. ומה אם במקום שאינו טעון טבילה - טעון קידוש ידיים ורגליים, כאן שהוא טעון טבילה - אינו דין שייטען קידוש ידיים ורגליים?! - טול לך מה שהבאתה. או מה להלן - אחת כל היום, אף כאן - אחת כל היום!</span><br><span class="poetry indentAll">אם כן, למה נאמר: "ופשט את בגדי הבד"? שאין תלמוד לומר: "אשר לבש". וכי עלת על דעתנו, כלום הוא פושט אלא מה שהוא לובש?! אם כן, למה נאמר: "אשר לבש"? הקיש פשיטה ללבישה. מה לבישה - בקידוש ידיים ורגליים, אף פשיטה - בקידוש ידיים ורגליים.</span><br><br><span class="poetry indentAll"><b>בבלי יומא</b> לב,א: ומניין שכל טבילה וטבילה צריכה שני קידושים? - תלמוד לומר: "ופשט" "ורחץ" "ורחץ" "ולבש".</span><br><span class="poetry indentAll">רבי אלעזר ברבי שמעון אומר: קל וחומר. ומה במקום שאין טעון טבילה - טעון קידוש, מקום שטעון טבילה - אינו דין שטעון קידוש?! - אי מה להלן - קידוש אחד, אף כאן - קידוש אחד!</span><br><span class="poetry indentAll">תלמוד לומר: "ובא אהרן אל אוהל מועד ופשט את בגדי הבד אשר לבש", שאין תלמוד לומר: "אשר לבש". כלום אדם פושט אלא מה שלבש?! אלא להקיש פשיטה ללבישה. מה לבישה - טעון קידוש, אף פשיטה - טעון קידוש.</span><br>• • •
(ט) <br><small><b>בשחר היה לבוש פילוסין ובין הערביים הנדווין</b></small><br>במשנה שנינו: "בשחר היה לבוש פילוסין של שנים עשר מנה, ובין הערבים הנדווין של שמונה מאות זוז".<br>שואלים: <b>ואֵין שיני של פילוסין יפה מן הראשון של הנדוין?!</b> (בתמיהה) – האם אין בגד שני במעלה של פילוסין (הסוג המעולה) יפה מבגד ראשון במעלה של הנדווין (הסוג הפחוּת יותר)?! ומפני מה לבש הכוהן הגדול בין הערביים הנדווין ראשון במעלה במקום פילוסין שני במעלה? (פילוסין הוא בד מהסוג המעולה, והנדווין הוא בד מהסוג הפחוּת יותר)<br>ומשיבים: <b>משם</b> (משום) <b>מילה דשמעה</b> (צריך לומר: 'דשמ<b>י</b>עה') <b>פרוטי</b> – משום דבר שתוארו הוא ראשון במעלה (משום שהסוג הפחוּת יותר נודע בתורת ראשון במעלה, לכן החכמים מעדיפים את הראשון במעלה של הנדווין (הסוג הפחוּת יותר) על השני במעלה של פילוסין (הסוג המעולה). - מקור המילה פרוטי ביוונית ומשמעה: ראשון ("יוונית ויוונות בארץ ישראל", עמודים 112-113))<b>.</b><br><br>ומציעים משנה ממקום אחר: <b>תמן תנינן:</b> – שם שנינו (משנה מנחות ח,ה בעניין שמן למנורה ולמנחות): <b>הראשון שבראשון</b> – השמן הראשון של סוג הזית הראשון, <b>- אין למעלה ממנו</b> – הוא המשובח ביותר<b>. השני שבראשון</b> – השמן השני של סוג הזית הראשון, <b>והראשון שבשני</b> – השמן הראשון של סוג הזית השני, <b>שוין</b> – בטיבם למנחות, שאם מביא מנחה ויש לו שמן משני המינים הללו - יכול להביא מאיזה מין שירצה. ברם למנורה אין כשר אלא השמן הראשון שבכל סוג זית (יש שלושה סוגי זיתים: הזיתים הנכתשים מיד הם הסוג הראשון, והזיתים המושהים בגג הם הסוג השני, והזיתים המושהים בבית ואחר כך בגג הם הסוג השלישי. ובכל אחד משלושת סוגי הזיתים שלושה שלבים בהפקת השמן)<b>.</b><br>ושואלים: <b>ואֵין שיני שבראשון יפה מן הראשון שבשיני?!</b> (בתמיהה) – האם אין שמן שני במעלה של הסוג הראשון (הסוג המעולה) יפה משמן ראשון במעלה של הסוג השני (הסוג הפחוּת יותר)?! ולמה השוותה המשנה את שניהם?<br>ומשיבים: <b>משם</b> (משום) <b>מילה דשמעה</b> (צריך לומר: 'דשמ<b>י</b>עה') <b>פרוטי</b> – משום דבר שתוארו הוא ראשון במעלה (לכן בעניין שמן החכמים רואים את הראשון במעלה של הסוג השני (הסוג הפחוּת יותר) כשווה לשני במעלה של הסוג הראשון (הסוג המעולה))<b>.</b><br><br>ומסבירים את טעמה של הקביעה במשנה: <b>מאי כדון?</b> – מה היא עכשיו? (מה המקור בכתוב לקביעה, שבשחר הכוהן הגדול לובש בגדים מעולים מן הבגדים שהוא לובש בין הערביים?) <b>רבי נחמן</b> (אמורא ארץ ישראלי בדור החמישי) אמר <b>בשם רבי מנא</b> (השני, מגדולי אמוראי ארץ ישראל בדור החמישי)<b>: בשחר</b> – בלבישת בגדי הבד לפני תחילת עבודת היום בבוקר, <b>כתוב "בד" "בד" ארבע</b>(<b>ה</b>) <b>פעמים</b> – "כְּתֹנֶת <b>בַּד</b> קֹדֶשׁ יִלְבָּשׁ, וּמִכְנְסֵי <b>בַד</b> יִהְיוּ עַל בְּשָׂרוֹ, וּבְאַבְנֵט <b>בַּד</b> יַחְגֹּר, וּבְמִצְנֶפֶת <b>בַּד</b> יִצְנֹף" (ויקרא טז,ד)<b>, ובמנחה</b> – בפשיטת בגדי הבד לאחר גמר עבודת היום של בין הערביים, <b>כתוב "בד"</b> – פעם אחת - "וּפָשַׁט אֶת בִּגְדֵי הַ<b>בָּד</b> אֲשֶׁר לָבַשׁ בְּבֹאוֹ אֶל הַקֹּדֶשׁ" (ויקרא טז,כג), וכיוון שבכתוב שבעבודת היום בשחר נאמר "בד" ארבע פעמים ובכתוב שבעבודת היום שבין הערביים נאמר "בד" פעם אחת, למדים שבשחר הכוהן הגדול לובש בגדים מעולים מן הבגדים שהוא לובש בין הערביים<b>.</b>
(י) במשנה שנינו: "אילו נוטל מן ההקדש. אם רצה להוסיף - מוסיף משלו".<br>מביאים ברייתא: <b>מעשה ב</b>(<b>י</b>)<b>רבי ישמעאל בן פיאבי</b> – שהיה כוהן גדול בימי הבית השני (ראה בבלי יומא ט,א), <b>שלבש כתנות</b> (צריך לומר: 'כתונת') <b>במאה מנה ועלה והקריב על גבי המזבח</b> – ביום הכיפורים (היו שני כוהנים גדולים בשם זה. ישמעאל בן פיאבי הראשון מונה לכוהן גדול על ידי הנציב הרומי וכיהן בשנים 15-16 לספירה. ישמעאל בן פיאבי השני מונה לכוהן גדול על ידי המלך אגריפס השני וכיהן בשנים 59-61 לספירה)<b>.</b><br><b>מעשה ברבי אלעזר בן חרסום</b> – שהיה כוהן גדול בימי הבית השני (ראה בבלי יומא ט,א), <b>שלבש כותנות</b> (צריך לומר: 'כתונת') <b>בשתי ריבוא</b> – עשרים אלף זוז, שהם מאתיים מנה, <b>ועלה והקריב על גבי המזבח</b> – ביום הכיפורים<b>, והורידו אותו אחיו הכהנים, שהיה נראה מתוכה ערום</b> – שהבד של הכותונת היה שקוף<b>. מה עשה</b> – רבי אלעזר בן חרסום<b>? מילא אותה מים</b> – כדי שהבד לא יהיה שקוף, <b>וסבב את המזבח שבע פעמים</b> – כדי שחום אש המערכה שעל המזבח ייבש את המים שבכותונת<b>.</b><br><br><span class="poetry indentAll"><b>תוספתא יומא</b> א,כא-כב: מעשה בישמעאל בן פיאבי שעשתה לו אימו כותונת ממאה מנה והיה עומד ומקריב על גבי המזבח.</span><br><span class="poetry indentAll">שוב מעשה ברבי אלעזר בן חרסום שעשתה לו אימו כותונת משתי ריבוא והיה עומד ומקריב על גבי המזבח, והורידוהו אחיו הכהנים, מפני שנראה מתוכה ערום.</span><br><br><span class="mediumGrey">לפי גרסת התוספתא והירושלמי נסמכה ברייתא זו למשנתנו, ללמדנו שאם רצה לעשות כולו משלו הרשות בידו, אבל אין לו רשות ליטול משל ציבור יותר משלושים מנה.</span><br><span class="mediumGrey">בירושלמי לא נזכר שהכותונת נעשתה על ידי אימם, והביאו את הברייתות לדוגמה שכוהנים שימשו בכותונת ששווייה היה יותר משלושים מנה. והואיל ובמשנתנו אמרו שאין לו רשות ליטול מן ההקדש יותר משלושים מנה, הרי בהכרח שהוסיפו משלהם את הנותר.</span><br><span class="mediumGrey">לפי מסורת התוספתא והירושלמי מדברים כאן בעבודת יום הכיפורים בשחרית בבגדי לבן, שהקריבו את האימורים של הפר והשעיר (משנה להלן ו,ז) ("תוספתא כפשוטה").</span><br><br><span class="poetry indentAll"><b>בבלי יומא</b> לה,א: דכולי עלמא מיהת דשחר עדיפי טפי. מנא לן? - אמר רב עולא בריה דרב עילאי: אמר קרא (<small>בבגדי הלבן שהכוהן הגדול לובש בשחר</small>): "בד" "בד" "בד" "בד" - מובחר מ"בד" (<small>פעם אחת שנאמר בבגדי הלבן שהכוהן הגדול לובש בין הערביים</small>).</span><br><small>המקור שאמרו בבבלי (לפי הגרסה בבבלי "מובחר מ'בד'" וכפי שפירשנו אותה) הוא המקור שאמרו בירושלמי.</small><br><br><span class="poetry indentAll"><b>בבלי יומא</b> לה,ב: אמרו עליו על רבי ישמעאל בן פיאבי שעשתה לו אימו כותונת ממאה מנה ולבשה ועבד בה עבודת יחיד ומסרה לציבור.</span><br><span class="poetry indentAll">אמרו עליו על רבי אלעזר בן חרסום שעשתה לו אימו כותונת משתי ריבוא, ולא הניחוהו אחיו הכוהנים, מפני שנראה כערום.</span><br>• • •
<h3>הלכה ז</h3>
(א) <big><strong>משנה</strong></big><br><b>בא לו</b> – הכוהן הגדול ('בא לו' - צירוף המביע זירוז), <b>אצל פרו</b> – פר החטאת שלו<b>, ופר היה עומד</b> – בצפון העזרה, <b>בין האולם ולמזבח</b> – שהוא מקום שחיטתם של קודשי קודשים<b>, ראשו</b> – של הפר, <b>לדרום ופניו למערב</b> – שעיקמו את פניו למערב, לצד ההיכל<b>. והכהן</b> – הגדול, <b>עומד במזרח</b> – אחוריו למזרח, לצד המזבח, <b>ופניו למערב</b> – לצד ההיכל<b>, וסמך שתי ידיו עליו</b> – על הפר בין קרניו, <b>ונתוודה. וכך היה אומר</b> – בווידויו<b>: אנא השם</b> – הכוהן הגדול היה אומר את השם המפורש ככתבו, אלא שהמשנה כינתה את השם המפורש, לפי שאסור לבטאו<b>, עויתי פשעתי חטאתי לפניך אני וביתי. אנא בשם</b> (בשני כתבי יד של המשנה: 'השם', ובכתב יד שלישי: 'בשם', וראה ירושלמי להלן)<b>, כפר נא לעוונות לפשעים ולחטאים שעויתי שפשעתי ושחטאתי לפניך אני וביתי, ככתוב בתורת משה עבדך לאמר: "כִּי בַיּוֹם הַזֶּה יְכַפֵּר עֲלֵיכֶם לְטַהֵר אֶתְכֶם, מִכֹּל חַטֹּאתֵיכֶם לִפְנֵי י'י תִּטְהָרוּ"</b> (ויקרא טז,ל)<b>. והן</b> – הכוהנים והעם העומדים בעזרה, כששמעו את השם המפורש, <b>עונין אחריו: ברוך שם כבוד מלכותו לעולם ועד.</b><br>• • •
(ב) <big><strong>תלמוד</strong></big><br><small><b>שחיטת קודשי קודשים בצפון</b></small><br>במשנה שנינו: "בא לו אצל פרו, ופר היה עומד בין האולם ולמזבח".<br>ובמשנה להלן ד,ב-ג שנינו: "בא לו אצל פרו שנייה... שחטו".<br>מביאים ברייתא: <b>אי זהו צפונו של</b> <small>ה</small><b>מזבח שהוא כשר בשחיטת קדשי קדשים?</b> – מה השטח של צפונו של מזבח החיצון הנמצא בעזרה שניתן לשחוט שם קודשי קודשים? (בעולה נאמר: "וְשָׁחַט אֹתוֹ עַל יֶרֶךְ הַמִּזְבֵּחַ צָפֹנָה" (ויקרא א,יא), ובחטאת נאמר: "בִּמְקוֹם אֲשֶׁר תִּשָּׁחֵט הָעֹלָה תִּשָּׁחֵט הַחַטָּאת" (ויקרא ו,יח), ובאשם נאמר: "בִּמְקוֹם אֲשֶׁר יִשְׁחֲטוּ אֶת הָעֹלָה יִשְׁחֲטוּ אֶת הָאָשָׁם" (ויקרא ז,ב))<br><b>מקירו של</b> ה<b>מזבח</b> ה<b>צפוני ועד כותל העזרה</b> ה<b>צפוני עד</b> (מילה זו היא נשתרבבה בטעות ואין לגרוס אותה, ואינה בספרא בכתב יד אחד) <b>כנגד כל המזבח</b> – צפונו של המזבח שהוא כשר לשחיטת קודשי קודשים הוא חלק העזרה מצפון למזבח שהוא מול המזבח, בין הקיר הצפוני של המזבח ובין הכותל הצפוני של העזרה<b>, ישנן כשלשים ושתים אמה</b> – יש ברוחבו של השטח הזה שלושים ושתיים אמות כרוחבו של המזבח. אבל חלקי העזרה הנמצאים מצפון למזבח מצד מזרח ומצד מערב שאינם מול המזבח אינם כשרים לשחיטת קודשי קודשים<b>; דברי רבי</b> (דעת רבי מובאת להלן, וצריך לומר כמו בתוספתא: 'דברי <b>רבי מאיר</b>' - גדול התנאים בדור הרביעי, או כמו בספרא ובבבלי: 'דברי <b>רבי יוסי בירבי יהודה</b>' - תנא בדור החמישי) – תנא זה סובר שהנאמר "עַל יֶרֶךְ הַמִּזְבֵּחַ צָפֹנָה" יש לבארו על ירך הצפון ממש, ולא מן הצדדים<b>.</b><br><b>רבי אלעזר בירבי שמעון</b> (תנא בדור החמישי) <b>אומר</b> (צריך לומר כמו במקבילות: '<b>מוסיף</b>' – על דברי התנא הקודם)<b>: מכנגד בית החילפות עד כנגד בין האולם ולמזבח ועד כותל העזרה המזרחי</b> (צריך לומר כמו בספרא: '<b>הצפוני</b>') – גם חלק העזרה הנמצא מצפון למזבח מצד מערב שאינו מול המזבח עד הכותל הצפוני של העזרה כשר לשחיטת קודשי קודשים, והוא השטח שמן מול בית החילפות (ממזרח ללשכה הצפונית של בית החילפות) ועד מול בין האולם ולמזבח (בין האולם שממערב לעזרה ובין מערבו של המזבח) (יש ברוחבו של השטח שתנא זה מוסיף עשרים ושתיים אמות. - בכל אחד משני צידי האולם, בצפונו ובדרומו, היתה לשכה שנקראה בית החילפות, ושם היו מונחים הסכינים לשחיטת הקורבנות. החילפות הן סכינים). - תנא זה סובר שקדושתו של השטח שהוא מוסיף היא כקדושת חלק העזרה שכנגד המזבח (אפשר שיש לגרוס בירושלמי כמו בתוספתא: '<b>מכנגד בית החילפות עד כנגד בין האולם ולמזבח</b>' ולמחוק את השאר, ואפשר שיש לגרוס בירושלמי כמו בספרא ובבבלי: '<b>מכנגד בין האולם ולמזבח ועד כותל העזרה הצפוני</b>' ולמחוק את השאר. ב"גליונות הירושלמי" של ר"ש ליברמן מחק את המילים 'ועד כותל העזרה המזרחי')<b>.</b><br><b>רבי</b> (רבי יהודה הנשיא, תנא בדור החמישי) <b>מוסיף</b> – על דברי התנאים הקודמים, <b>מקום דריסת רגלי ישראל אחת עשרה אמה</b> – גם חלק מעזרת ישראל, ששם נכנסים כל האנשים הבאים למקדש, הנמצאת במזרח העזרה ממזרח למזבח, ורוחבה אחת עשרה אמות, כשר לשחיטת קודשי קודשים<b>,</b> ו<b>מקום דריסת רגלי הכהנים אחת עשרה אמה</b> – גם חלק מעזרת כוהנים, ששם נכנסים הכוהנים, הנמצאת במזרח העזרה ממזרח למזבח וממערב לעזרת ישראל, ורוחבה אחת עשרה אמות, כשר לשחיטת קודשי קודשים<b>, מקירו של</b> ה<b>מזבח הצפוני</b> (נראה שצריך לומר: '<b>המזרחי</b>') <b>ועד כותל העזרה המזרחי</b> (צריך לומר כמו בספרא: '<b>הצפוני</b>') – החלקים של עזרת ישראל ושל עזרת כוהנים הכשרים לשחיטת קודשי קודשים נמצאים מצפון למזבח מצד מזרח, והוא השטח שמן מול קצהו הצפוני של הקיר המזרחי של המזבח ועד הכותל הצפוני של העזרה. - בכמה מקומות רבי מבאר את המילה "על" - בסמוך<b>.</b><br><br><span class="poetry indentAll"><b>תוספתא זבחים</b> ו,א: אי זהו צפון המזבח שכשר לשחיטת קודשי קודשים?</span><br><span class="poetry indentAll">מקיר המזבח הצפוני ועד כותל העזרה הצפוני על פני כל המזבח, וישנן שלושים ושתיים אמה; דברי רבי מאיר.</span><br><span class="poetry indentAll">רבי לעזר בירבי שמעון מוסיף מכנגד בין האולם ולמזבח ועד כנגד בית החלפות, וישנן עשרים ושתיים אמה.</span><br><span class="poetry indentAll">רבי מוסיף מקום דריסת רגלי ישראל אחת עשרה אמה רוחב ומקום דריסת רגלי הכוהנים אחת עשרה אמה רוחב, מקיר הכותל (<small>צריך לומר: </small>המזבח) הצפוני (<small>נראה שצריך לומר: </small>המזרחי) ועד כותל העזרה המזרחי (<small>צריך לומר: </small>הצפוני).</span><br><br><span class="poetry indentAll"><b>ספרא</b> דיבורא דנדבה פרשה ה: אי זהו צפון (<small>שכשר לשחיטת קודשי קודשים</small>)?</span><br><span class="poetry indentAll">מקירו של <small>ה</small>מזבח הצפוני ועד כותל העזרה הצפוני עד (<small>מילה זו היא אשגרה בטעות ואין לגרוס אותה, ואינה בכתב יד אחד</small>) כנגד המזבח; דברי רבי יוסי בירבי יהודה.</span><br><span class="poetry indentAll">רבי אלעזר ברבי שמעון מוסיף: אף מכנגד בין האולם ולמזבח ועד כותל העזרה הצפוני.</span><br><span class="poetry indentAll">רבי מוסיף: אף מכנגד מקום דריסת רגלי ישראל ואף מכנגד מקום דריסת רגלי הכוהנים, (<small>בכמה כתבי יד נוסף:</small> מקירו של <small>ה</small>מזבח הצפוני) ועד כותל העזרה הצפוני (<small>נראה שהמילה 'מכנגד' המופיעה בדברי תנא זה פעמיים היא אשגרה מדברי התנא הקודם, ואינה בתוספתא ובתלמודים</small>).</span><br><span class="poetry indentAll">אבל מכנגד בית החלפות (<small>השטח שמול בית החלפות מצפון לו</small>) ולפנים (<small>לצד מערב</small>) - הכל מודים שהוא פסול (<small>לשחיטת קודשי קודשים</small>).</span><br><br><span class="poetry indentAll"><b>בבלי יומא</b> לו,א ו<b>זבחים</b> כ,א: מאן שמעת ליה דאמר: בין האולם ולמזבח צפון (<small>שכשר לשחיטת קודשי קודשים</small>)? - רבי אלעזר ברבי שמעון היא.</span><br><span class="poetry indentAll">דתניא: איזהו צפון? - מקיר המזבח הצפוני ועד כותל העזרה הצפוני כנגד כל המזבח כולו צפון; דברי רבי יוסי ברבי יהודה.</span><br><span class="poetry indentAll">רבי אלעזר ברבי שמעון מוסיף: <small>גרסה אחת:</small> אף בין האולם ולמזבח / <small>גרסה שנייה:</small> אף מכנגד בין האולם ולמזבח ועד כותל העזרה הצפוני.</span><br><span class="poetry indentAll">רבי מוסיף: <small>גרסה אחת:</small> אף מקום דריסת רגלי הכוהנים ומקום דריסת רגלי ישראל / <small>גרסה שנייה:</small> אף מכנגד דריסת רגלי הכוהנים ועד כותל העזרה הצפוני.</span><br><span class="poetry indentAll">אבל מן בית החלפות ולפנים / מכנגד בית החלפות ולפנים - הכל מודים שפסול.</span><br><br><small>לפי הגרסה בדברי רבי אלעזר ברבי שמעון "כנגד בין האולם ולמזבח", הכול מודים שבין האולם ולמזבח אינו כשר לשחיטת קודשי קודשים, ואם כן, צריך לומר שהמשנה שאמרה בעניין פרו של כוהן גדול "בין האולם ולמזבח" התכוונה לכנגד בין האולם ולמזבח, או שהמשנה חולקת על הדעות שבברייתא.</small><br>• • •
(ג) <small><b>שחיטת פר כוהן גדול ופרה אדומה בזר</b></small><br>במשנה שנינו: "בא לו אצל פרו".<br>ובמשנה להלן ד,ב-ג שנינו: "בא לו אצל פרו שנייה... שחטו".<br><b>אמר רבי יוחנן</b> (גדול אמוראי ארץ ישראל בדור השני)<b>: לא מצאנו שחיטה כשירה</b> (צריך לומר: '<b>פסולה</b>' ("פני משה")) <b>בזר</b> – ששחיטת הקורבנות כשרה במי שאינו כוהן (כמו ששנינו במשנה זבחים ג,א) (ב"קורבן העדה" מחק מימרה זו משום שנכפלה להלן)<b>.</b><br><br><b>רב</b> (אמורא בבלי בדור הראשון, מגדולי האמוראים) <b>מפקד לתלמידוי:</b> – רב (היה) מצַווה לתלמידיו: <b>בכל אתר הוון תניי</b> – בכל מקום הֱיו שונים, <b>שוחט</b> (צריך לומר: '<b>זורק</b>' ("קורבן העדה"))<b>, חוץ מפרה הוון תניי</b> – הֱיו שונים, <b>זורק</b> (צריך לומר: '<b>שוחט</b>' ("קורבן העדה")) – בכל מקום ששונים בעניין הקורבנות שכוהן שוחט יש לשנות 'זורק' ולא 'שוחט', כי בקורבנות שחיטה כשרה בזר וזריקת הדם פסולה בזר, חוץ מפרה אדומה שבה יש לשנות 'שוחט', כי בפרה אדומה גם שחיטה פסולה בזר<b>.</b><br><br><span class="mediumGrey">רב חולק על משנת יומא ד,ב-ג: "בא לו אצל פרו שנייה... שחטו", וכן על יומא ה,ד: "הביאו לו את השעיר, שחטו". אבל בפרה הוא מצריך שחיטה בכוהן, כפשוטה של משנתנו פרה ד,א: "שלא בכוהן גדול - פסולה. רבי יהודה מכשיר" בין בכוהן גדול ובין בכוהן הדיוט, ובתוספתא פרה שנינו: "שריפת פרה והזאותיה בכוהן גדול, ושאר כל מעשיה בכוהן הדיוט", ורבי שמעון הוא שאומר שם ״אפילו בכוהן הדיוט", אם כן, לא נחלקו אלא בשריפתה והזאתה, אבל כולם סוברים שכל מעשיה צריכים כוהן.</span><br><span class="mediumGrey">רב שנה כברייתא ד"תני תנא קמיה דרבי יוחנן: כל השחיטות כשירות בזר, חוץ משל פרה" (בבלי יומא מג,ב), וכרבי שמעון בן יוחי בבבלי (שם). ״הוון תניי״ פירושו בברייתות שאתם שונים, ואין זה נוגע לנוסח המשנה ("מבוא לנוסח המשנה", עמוד 210).</span><br><br><b>ואמר רבי יוחנן: לא מצאנו שחיטה פסולה</b> (במסירה שלפנינו כתב הסופר בטעות 'כשירה' ומגיה תיקן 'פסולה') <b>בזר</b> – גם שחיטת הפרה האדומה כשרה במי שאינו כוהן (רבי יוחנן חולק על רב)<b>.</b><br><b>התיב</b> – השיב (הקשה על דעת רבי יוחנן) <b>רבי חייה בר בא</b> (אמורא ארץ ישראלי בדור השלישי)<b>: והא כתיב:</b> – והרי כתוב (בפרה אדומה): <b>"וְשָׁחַט" "וְהִזָּה"</b> – "וּנְתַתֶּם אֹתָהּ אֶל אֶלְעָזָר הַכֹּהֵן, וְהוֹצִיא אֹתָהּ אֶל מִחוּץ לַמַּחֲנֶה, <b>וְשָׁחַט</b> אֹתָהּ לְפָנָיו, וְלָקַח אֶלְעָזָר הַכֹּהֵן מִדָּמָהּ בְּאֶצְבָּעוֹ, <b>וְהִזָּה</b> אֶל נֹכַח פְּנֵי אֹהֶל מוֹעֵד מִדָּמָהּ שֶׁבַע פְּעָמִים" (במדבר יט,ג-ד); ויש להקיש (להשוות) שחיטה להזאת הדם: <b>- מה הזייה לא הוכשרה באשה כאיש, אף שחיטה לא הוכשרה באשה כאיש</b> – כמו שהזאת דם הפרה פסולה בזר ובאישה, כך גם שחיטת הפרה פסולה בזר ובאישה (בהזאה כתוב שהכוהן מזה, אבל בשחיטה לא כתוב שהכוהן שוחט)<b>!</b> – הרי שיש לפרוך את דעת רבי יוחנן ששחיטת הפרה כשרה בזר!<br><b>אמר ליה:</b> – אמר לו (רבי יוחנן לרבי חייא בר בא): <b>הרי הזייה מֵיימֶיהָ, הרי היא כשירה בזר ופסולה באשה</b> – הרי הזאת מי אפר פרה אדומה על הטמא כשרה בזר ופסולה באישה (משנה פרה יב,י), והוא הדין שחיטת הפרה כשרה בזר ופסולה באישה<b>.</b><br><b>אמר ליה:</b> – אמר לו (רבי חייא בר בא לרבי יוחנן): יש להבחין בין הזאת המים ובין הזאת הדם: <b>תמן</b> – שם (בהזאת מי אפר פרה אדומה על הטמא), <b>- לית כתיב</b> – לא כתוב <b>'כהן', וליידא מילתא</b> (צריך לומר: '<b>מילה</b>') <b>כתיב</b> – ולאיזה דבר כתוב <b>"אִישׁ"</b> – "וְלָקַח אֵזוֹב וְטָבַל בַּמַּיִם <b>אִישׁ</b> טָהוֹר, וְהִזָּה עַל הָאֹהֶל וְעַל כָּל הַכֵּלִים וְעַל הַנְּפָשׁוֹת אֲשֶׁר הָיוּ שָׁם וְעַל הַנֹּגֵעַ בַּעֶצֶם אוֹ בֶחָלָל אוֹ בַמֵּת אוֹ בַקָּבֶר" (במדבר יט,יח)<b>? להכשיר את הזר, היא איש היא אשה</b> (נראה שהמילים 'להכשיר את הזר' הן אשגרה ממקומות אחרים שבהם דרשו: "איש" - להכשיר את הזר, ובהם הסוגיה המקבילה בבבלי יומא מג,א על הכתוב הזה, והמילים 'היא איש היא אשה' אין להן מובן כאן, ואולי הן נוסח חלופי למילים שלהלן 'היא זר היא אשה' שנשתרבב לכאן. וצריך לומר במקום שבע המילים הללו כהגהת ר"ח קנייבסקי: <b>להוציא את האישה</b> – הזאת מי אפר פרה אדומה כשרה בזר משום שלא כתוב 'כוהן', וממילא הכתוב "איש", שאין בו צורך לרבות זר, בא למעט אישה, ומכאן שהזאת מי אפר פרה אדומה פסולה באישה)<b>. ברם הכא</b> – אבל כאן (בהזאת דם הפרה), <b>- כתיב</b> – כתוב <b>'כהן'</b> – "וְלָקַח אֶלְעָזָר הַ<b>כֹּהֵן</b> מִדָּמָהּ בְּאֶצְבָּעוֹ, וְהִזָּה אֶל נֹכַח פְּנֵי אֹהֶל מוֹעֵד מִדָּמָהּ שֶׁבַע פְּעָמִים" (במדבר יט,ד)<b>, היא זר היא אשה</b> – זר ואישה שווים, וכמו שהכתוב "כוהן" ממעט זר, כך הוא גם ממעט אישה, ולכן הזאת דם הפרה פסולה בזר ובאישה, והוא הדין שחיטת הפרה שהושוותה להזאת הדם פסולה בזר ובאישה<b>.</b> - ויש להוכיח את הטיעון הזה בדרך השלילה: <b>אין תימר</b> – אם תאמר, <b>שהיא כשירה בזר, תוכשר באשה</b> – אם תטען ששחיטת הפרה כשרה בזר, כי בשחיטה לא כתוב שהכוהן שוחט, תצטרך לומר ששחיטת הפרה כשרה גם באישה, כיוון שהכתוב הזה משווה זר ואישה, והרי וודאי ששחיטת הפרה אינה כשרה באישה. - כך דחה רבי חייא בר בא את דברי רבי יוחנן<b>.</b>
(ד) <b>רבי שמואל בר רב יצחק</b> (אמורא בדור השלישי) אמר בשם <b>רבי יוחנן</b> שאמר <b>בשם רבי שמעון בן יוחי</b> (תנא בדור הרביעי)<b>: פר של יום הכיפורים צריך כהן</b> – שחיטת פר החטאת של הכוהן הגדול ביום הכיפורים כשרה רק בכוהן הגדול<b>.</b><br>ושואלים: <b>ולמה לא אמר ושעיר?</b> – מדוע רבי שמעון בן יוחי לא אמר שגם שחיטת שעיר החטאת של העם ביום הכיפורים כשרה רק בכוהן הגדול?<br>ומשיבים: <b>דו קרייא</b> – ש[הרי] הוא הפסוק (שהרי הדבר מפורש בפסוק) <b>"וְשָׁחַט" "וְהֵבִיא"</b> – "<b>וְשָׁחַט</b> אֶת שְׂעִיר הַחַטָּאת אֲשֶׁר לָעָם <b>וְהֵבִיא</b> אֶת דָּמוֹ אֶל מִבֵּית לַפָּרֹכֶת, וְעָשָׂה אֶת דָּמוֹ כַּאֲשֶׁר עָשָׂה לְדַם הַפָּר, וְהִזָּה אֹתוֹ עַל הַכַּפֹּרֶת וְלִפְנֵי הַכַּפֹּרֶת" (ויקרא טז,טו); ויש להקיש (להשוות) שחיטה להזאת הדם: <b>- מה הבאה בכהן, אף שחיטה בכהן</b> – כמו שהבאת דם השעיר אל קודש הקודשים כדי להזותו שם כשרה רק בכוהן הגדול, כך גם שחיטת השעיר כשרה רק בכוהן הגדול, והרי זה כאילו שהדבר מפורש בפסוק, ולכן לא היה רבי שמעון בן יוחי צריך לומר דבר זה. אבל בשחיטת הפר, שנאמר בה: "וְשָׁחַט אֶת פַּר הַחַטָּאת אֲשֶׁר לוֹ" (ויקרא טז,יא), לא הקיש הכתוב את שחיטת הפר לעבודה אחרת שכשרה רק בכוהן הגדול, ולכן רבי שמעון בן יוחי צריך לומר ששחיטת הפר כשרה רק בכוהן הגדול<b>.</b><br><br><small>כסגנון כאן, ששואלים "ולמה...?" / "ולמה לא...?" ומשיבים: "דו...", נמצא בכמה מקומות בירושלמי (שביעית ו,ד; תעניות ג,ה; בבא קמא ה,ו).</small><br><br><b>רבי יעקב בר אחא</b> (אמורא ארץ ישראלי בדור השלישי והרביעי) אמר בשם <b>רבי יסא</b> (רבי אסי, אמורא ארץ ישראלי בדור השלישי) שאמר בשם <b>רבי יוחנן</b> שאמר <b>בשם רבי שמעון בן יוחי: פר ושעיר של יום הכיפורים צריכין כהן</b> – לפי מסורת זו, רבי שמעון בן יוחי אמר שגם שחיטת השעיר כשרה רק בכוהן הגדול<b>.</b><br><br><span class="poetry indentAll"><b>בבלי יומא</b> מב,א: איתמר: שחיטת פרה (<small>אדומה</small>) ופרו (<small>של כוהן גדול של יום הכיפורים</small>) בזר - רב ושמואל. חד אמר: פרה - פסולה, פרו - כשירה. וחד אמר: פרו - פסולה, פרה - כשירה.</span><br><span class="poetry indentAll">תסתיים דרב הוא דאמר: פרה - פסולה, דאמר רבי זירא אמר רב: שחיטת פרה בזר - פסולה.</span><br><span class="poetry indentAll"><b>בבלי יומא</b> מב,ב: איתמר: שחיטת פרה בזר - רבי אמי אמר: כשירה. רבי יצחק נפחא אמר: פסולה. עולא אמר: כשירה, ואמרי לה: פסולה.</span><br><span class="poetry indentAll"><b>בבלי יומא</b> מג,ב: תני תנא קמיה דרבי יוחנן: כל השחיטות כשירות בזר, חוץ משל פרה. - אמר ליה (<small>רבי יוחנן</small>): פוק תני לברא (<small>לך וּשְׁנֵה בחוץ</small>)! לא מצינו שחיטה שפסולה בזר.</span><br><span class="poetry indentAll">ורבי יוחנן, לא מיבעיא דתנא (<small>שונה הברייתות</small>) דלא ציית, אלא אפילו דרביה נמי לא ציית. דאמר רבי יוחנן משום רבי שמעון בן יוחי: שחיטת פרה בזר - פסולה. ואני (<small>רבי יוחנן</small>) אומר: כשירה. לא מצינו שחיטה שפסולה בזר.</span><br><br><small>בשני התלמודים אמר רב ששחיטת פרה אדומה בזר פסולה ורבי יוחנן אמר כשרה.</small><br><small>בשני התלמודים אמר רב ששחיטת פרו של כוהן גדול בזר כשרה.</small><br><small>בבבלי אמר רבי יוחנן בשם רבי שמעון בן יוחי ששחיטת פרה אדומה בזר פסולה, ובירושלמי אמר רבי יוחנן בשם רבי שמעון בן יוחי ששחיטת פרו של כוהן גדול בזר פסולה.</small><br><small>בשני התלמודים לא נאמרה במפורש דעת רבי יוחנן עצמו בשחיטת פרו של כוהן גדול בזר.</small><br>• • •
(ה) <small><b>כיצד כוהן גדול מתוודה?</b></small><br>במשנה שנינו: "ונתוודה. וכך היה אומר: אנא השם, עויתי פשעתי חטאתי לפניך אני וביתי. אנא בשם, כפר נא לעוונות לפשעים ולחטאים שעויתי שפשעתי ושחטאתי לפניך אני וביתי...".<br><b>אמר רבי חגיי</b> (אמורא ארץ ישראלי בדור השלישי והרביעי)<b>: בראשונה</b> – בפסקה הראשונה של הווידוי, בסיפור החטא, <b>הוא</b> – הכוהן הגדול, <b>אומר: אנא השם</b> – הוא הוגה את השם המפורש באותיותיו בלא בי"ת לפני תחילת השם<b>, ובשנייה</b> – בפסקה השנייה של הווידוי, בבקשת המחילה, <b>הוא אומר: אנא בשם</b> – הוא הוגה את השם המפורש באותיותיו בבי"ת לפני תחילת השם. - דברי רבי חגיי אמורים בשלושה הווידויים של הכוהן הגדול ביום הכיפורים: הווידוי הראשון על הפר (משנה כאן), הווידוי השני על הפר (משנה להלן ד,ב) והווידוי על השעיר המשתלח (משנה להלן ו,ב)<b>.</b><br><br><small>'אנא' הוא לשון פתיחת בקשה, ובא כאן בפתיחת דברי הווידוי הקודמים לגוף בקשת המחילה וגם בפתיחת גוף הבקשה (השווה שמות לב,לא: "וַיָּשָׁב מֹשֶׁה אֶל ה' וַיֹּאמַר: <b>אָנָּא</b> חָטָא הָעָם הַזֶּה חֲטָאָה גְדֹלָה וַיַּעֲשׂוּ לָהֶם אֱלֹהֵי זָהָב. וְעַתָּה אִם תִּשָּׂא חַטָּאתָם...").</small><br><small>האומר 'בשם' הרי זו שבועה (תוספתא נדרים א,א), כאילו הוא אומר: אני נשבע בשם ה'. לכן "אנא בשם, כפר..." הוא שבועה בשם ה' שה' יכפר. וראה "תוספתא כפשוטה", מועד ב, עמוד 755.</small>
(ו) ומציעים ברייתא: <b>תני:</b> – שונה [התנא]: <b>כיצד מתוודה</b> – הכוהן הגדול ביום הכיפורים<b>? עויתי פשעתי חטאתי</b> – 'עוויתי' תחילה, ואחר כך 'פשעתי', ואחר כך 'חטאתי'<b>. ואומר</b> – הכתוב המזכיר את המידות המתארות את מעשי ה'<b>: "נֹשֵׂא עָוֹן וָפֶשַׁע וְחַטָּאָה"</b> (שמות לד,ז) – ה' סובל את העוונות והפשעים והחטאים של בני האדם (הסופר במסירה שלפנינו השמיט את תחילת הברייתא, ומגיה השלים, כנראה על פי המקבילות)<b>. ואומר</b> – הכתוב בפרשת העבודה ביום הכיפורים<b>: "וְהִתְוַדָּה עָלָיו אֶת כָּל עֲוֹנֹת בְּנֵי יִשְׂרָאֵל</b> וְאֶת כָּל <b>פִּשְׁעֵיהֶם</b> לְכָל <b>חַטֹּאתָם"</b> (ויקרא טז,כא) – הכוהן הגדול מתוודה, בשעה שהוא סומך ידיו על ראש השעיר המשתלח, את העוונות והפשעים והחטאים שעשו בני ישראל<b>; דברי רבי מאיר</b> (גדול התנאים בדור הרביעי) – עוון ופשע וחטא הם סוגים שונים של עבירות. רבי מאיר סובר, שעוון היא עבירה קלה, פשע היא עבירה חמורה, וחטא היא עבירה חמורה מאוד, והם נזכרים בכתובים הללו מן הקל אל החמור: פשע חמור מעוון, וחטא חמור מפשע, ובסדר זה הם נזכרים גם בווידוי של הכוהן הגדול ביום הכיפורים. - הסדר לפי סתם משנתנו (יומא ג,ח; ד,ב; ו,ב), שהוא עוון ופשע וחטא, הוא כרבי מאיר<b>.</b><br><b>וחכמים אומרים: "עֲוֹנֹת"</b> (ויקרא טז,כא) <b>- אֵילּוּ הזדונות, "פִּשְׁעֵיהֶם"</b> (שם) <b>- אֵילּוּ המרדים, "חַטֹּאתָם"</b> (שם) <b>- אֵילּוּ השגגות</b> – החכמים חולקים על רבי מאיר וסוברים, שעוון היא עבירה חמורה במזיד, פשע היא עבירה חמורה מאוד מתוך מרד בה', וחטא היא עבירה קלה בשוגג<b>.</b> ויש לתמוה על דעת רבי מאיר לפי דרשת החכמים לפסוק הזה: <b>מאחר שהוא מתודה על הזדונות ועל המרדים, הוא חוזר ומתודה על השגגות?!</b> – כשהוא מתוודה בתחילה על העבירות החמורות שעשה, הן נמחלות לו, ואם כן, למה הוא חוזר ומתוודה בסוף גם על העבירות הקלות שעשה? והרי הן נמחלות אגב העבירות החמורות ואין צריך להתוודות עליהן! לכן אין להביא ראיה מן הפסוק הזה לסדר הזכרת הסוגים השונים של העבירות בווידוי. <b>אלא כך היה מתודה</b> – הכוהן הגדול לדעת החכמים<b>: אנא השם, חטאתי עויתי פשעתי</b> – 'חטאתי' (השגגות) תחילה, ואחר כך 'עוויתי' (הזדונות), ואחר כך 'פשעתי' (המרדים), <b>לפניך אני וביתי ובני אהרן, ככתוב בתורת משה עבדך לאמר: "כִּי בַיּוֹם הַזֶּה</b> יְכַפֵּר עֲלֵיכֶם לְטַהֵר אֶתְכֶם, מִכֹּל חַטֹּאתֵיכֶם לִפְנֵי י'י תִּטְהָרוּ<b>"</b> (ויקרא טז,ל)<b>. והן</b> – הכוהנים והעם העומדים בעזרה, כששמעו את השם המפורש, <b>עונין אחריו: ברוך שם כבוד מלכותו לעולם ועד</b> – גם לדעת החכמים, הסוגים השונים של העבירות נזכרים בווידוי של הכוהן הגדול ביום הכיפורים מן הקל אל החמור: עוון חמור מחטא, ופשע חמור מעוון (הסופר במסירה שלפנינו כתב 'אני וביתי כול'' ומגיה השלים 'ובני אהרן, ככתוב...'. - 'אני וביתי ובני אהרן' הוא לשון הווידוי השני על הפר (משנה להלן ד,ב))<b>.</b><br>ויש להביא ראיה לדעת החכמים: <b>וכן מצינו</b> (מצאנו) <b>דרך כל המתודים</b> – המודים בחטאיהם, <b>מתודים</b> – בסדר הזה של חטא ועוון ופשע, כדעת החכמים<b>. דוד אמר</b> – בווידוי<b>: "חָטָאנוּ עִם אֲבוֹתֵינוּ, הֶעֱוִינוּ, הִרְשָׁעְנוּ"</b> (תהילים קו,ו) – חטאנו ועשינו עוונות ומעשי רשע כמו שחטאו ועשו אבותינו<b>. שלמה בנו אמר</b> – בתפילתו בחנוכת המקדש<b>: "</b>וְהֵשִׁיבוּ אֶל לִבָּם בָּאָרֶץ אֲשֶׁר נִשְׁבּוּ שָׁם, וְשָׁבוּ וְהִתְחַנְּנוּ אֵלֶיךָ בְּאֶרֶץ שֹׁבֵיהֶם לֵאמֹר: <b>חָטָאנוּ וְהֶעֱוִינוּ, רָשָׁעְנוּ"</b> (מלכים א ח,מז) – עם ישראל יתוודו בגלות שחטאו ועשו עוונות ומעשי רשע<b>. דניאל אמר</b> – בווידוי<b>: "חָטָאנוּ וְעָוִינוּ, הִרְשַׁעְנוּ וּמָרָדְנוּ"</b> (דניאל ט,ה) – חטאנו ועשינו עוונות ומעשי רשע ומרדנו בה'. - הרי שדרך המתוודים שהם מסדרים את העבירות מן הקל אל החמור<b>. אף הוא</b> – הכוהן הגדול, <b>כך היה מתודה: חטאתי עויתי פשעתי לפניך.</b><br>ויש לשאול על דעת החכמים: <b>מהו שמשה אמר: "נֹשֵׂא עָוֹן וָפֶשַׁע וְחַטָּאָה"</b> (שמות לד,ז)<b>, ואומר: "וְהִתְוַדָּה עָלָיו אֶת כָּל עֲוֹנֹת בְּנֵי יִשְׂרָאֵל</b> וְאֶת כָּל <b>פִּשְׁעֵיהֶם</b> לְכָל <b>חַטֹּאתָם"</b> (ויקרא טז,כא)<b>?</b> – איך אפשר להסביר את הסדר הזה שלדעת החכמים הוא מן החמור (עוון ופשע) אל הקל (חטא)? - ויש להשיב: <b>אלא מכיון שהוא מתודה על הזדונות ועל המרדים, כאִילּוּ הן שגגות לפניו</b> – כשהכוהן הגדול מתוודה על העבירות החמורות שעשו ישראל, הן נהפכות לעבירות קלות לפני ה', וכך יש לדרוש את הכתוב: "עוונות בני ישראל" (הזדונות) ו"כל פשעיהם" (המרדים) נהפכים על ידי הווידוי "לכל חטאתם" (שגגות), וזהו שכתוב "לכל חטאתם" ולא "וכל חטאתם". וכך יש לדרוש גם את מה שמשה אמר, שה' נושא עוון ופשע כאילו הם חטא לפניו<b>.</b><br><br><span class="poetry indentAll"><b>תוספתא יומא</b> ב,א: כיצד מתוודה? אנא השם, עוויתי פשעתי חטאתי לפניך אני וביתי. אנא השם / בשם, כפר נא לעוונות ולפשעים ולחטאים שעוויתי ושפשעתי ושחטאתי לפניך אני וביתי, ככתוב בתורת משה עבדך: "כי ביום הזה יכפר עליכם לטהר אתכם, מכל חטאתיכם לפני ה' תטהרו". ואומר: "והתוודה עליו את כל עוונות בני ישראל ואת כל פשעיהם לכל חטאתם"; דברי רבי מאיר.</span><br><span class="poetry indentAll">וחכמים אומרים: "עוונות" - אילו הזדונות, "פשעיהם" - אילו המרדים, "חטאתם" - אילו השגגות. מאחר שמתוודה על הזדונות ועל המרדים, חוזר ומתוודה על השגגות?! אלא כך היה מתוודה: אנא השם, חטאתי עוויתי פשעתי לפניך וגו'. והם עונים אחריו: ברוך שם וגו'.</span><br><span class="poetry indentAll">וכן מצינו דרך כל המתוודים מתוודים. דוד אמר: "חטאנו עם אבותינו, העווינו והרשענו". שלמה אמר: "חטאנו והעווינו, רשענו". דניאל אמר: "חטאנו ועווינו, הרשענו ומרדנו".</span><br><span class="poetry indentAll">מהו שמשה אמר: "נושא עוון ופשע וחטאה"? אלא [?].</span><br><br><span class="poetry indentAll"><b>ספרא</b> "אחרי מות" פרשה ב: כיצד היה מתוודה? אנא השם, עוויתי פשעתי חטאתי לפניך אני וביתי. אנא השם, כפר נא לעוונות ולפשעים ולחטאים שעוויתי ושפשעתי ושחטאתי לפניך אני וביתי, ככתוב בתורת משה עבדך לאמור: "כי ביום הזה יכפר עליכם לטהר אתכם, מכל חטאתיכם לפני ה' תטהרו". ואומר: "והתוודה עליו את כל עוונות בני ישראל ואת כל פשעיהם לכל חטאתם"; דברי רבי מאיר.</span><br><span class="poetry indentAll">וחכמים אומרים: "עוונות" - אילו הזדונות, "פשעיהם" - אילו המרדים, "חטאתם" - אילו השגגות. מאחר שהוא מתוודה על הזדונות ועל המרדים, הוא חוזר ומתוודה על השגגות?! אלא כך היה מתוודה: אנא השם, חטאתי עוויתי ופשעתי לפניך אני וביתי. אנא השם, כפר נא לחטאים ולעוונות ולפשעים שחטאתי ושעוויתי ושפשעתי לפניך אני וביתי, ככתוב בתורת משה עבדך לאמור: "כי ביום הזה יכפר עליכם לטהר אתכם" וגו'. והם עונים אחריו: ברוך שם כבוד מלכותו לעולם ועד.</span><br><span class="poetry indentAll">וכן מצינו דרך כל המתוודים מתוודים. דוד אמר: "חטאנו עם אבותינו, העווינו והרשענו". שלמה בנו אמר: "חטאנו והעווינו, רשענו". דניאל אמר: "חטאנו ועווינו, הרשענו ומרדנו". אף הוא כך היה מתוודה: חטאתי ועוויתי ופשעתי לפניך.</span><br><span class="poetry indentAll">מהו שמשה אמר: "נושא עוון ופשע וחטאה", ואומר: "והתוודה עליו את כל עוונות בני ישראל ואת כל פשעיהם לכל חטאתם"? אלא כיוון שהיה מתוודה על הזדונות ועל המרדים, כאילו הם שגגות לפניו.</span><br><br><span class="poetry indentAll"><b>בבלי יומא</b> לו,ב: תנו רבנן: כיצד מתוודה? אומר: עוויתי פשעתי וחטאתי. וכן בשעיר המשתלח הוא אומר: "והתוודה עליו את כל עוונות בני ישראל ואת כל פשעיהם לכל חטאתם" (ויקרא טז,כא), וכן במשה הוא אומר: "נושא עוון ופשע וחטאה" (שמות לד,ז); דברי רבי מאיר.</span><br><span class="poetry indentAll">וחכמים אומרים: עוונות - אלו זדונות, וכן הוא אומר: "היכרת תיכרת הנפש ההיא עוונה בה" (במדבר טו,לא), פשעים - אלו מרדים, וכן הוא אומר: "מלך מואב פשע (<small>מרד</small>) בי" (מלכים ב ג,ז), ואומר: "אז תפשע לבנה (<small>יושבי לבנה מרדו במלך יהודה</small>) בעת ההיא" (שם ח,כב), חטאים - אלו שגגות, וכן הוא אומר: "נפש כי תחטא בשגגה" (ויקרא ד,ב). אחר שהתוודה על הזדונות ועל המרדים, חוזר ומתוודה על השגגות?! אלא אומר: חטאתי עוויתי ופשעתי.</span><br><span class="poetry indentAll">וכן בדוד הוא אומר: "חטאנו עם אבותינו, העווינו והרשענו" (תהילים קו,ו). וכן בשלמה הוא אומר: "חטאנו והעווינו, רשענו" (מלכים א ח,מז). וכן בדניאל הוא אומר: "חטאנו ועווינו, הרשענו ומרדנו" (דניאל ט,ה).</span><br><span class="poetry indentAll">אלא מהו שאמר משה: "נושא עוון ופשע וחטאה"? אמר משה לפני הקב"ה: ריבונו של עולם, בשעה שישראל חוטאים ועושים תשובה, עשה להם זדונות כשגגות.</span><br><br><span class="mediumGrey">גרסאות שונות בבבלי וירושלמי וספרא ותוספתא בקשר להבאת הפסוקים "והתוודה עליו" וגו' ו"נושא עוון" וגו' בברייתא בדברי רבי מאיר ובסוף דברי חכמים.</span><br><span class="mediumGrey">לגרסת הירושלמי לא נוח כל כך שהחכמים בסוף דבריהם מזכירים רק וידוי ("מכיון שהוא מתוודה") שאינו מתאים לפסוק "נושא עוון" וגו'.</span><br><span class="mediumGrey">הגרסה בירושלמי אינה בטוחה. בגוף כתב יד ליידן חסר קטע (הברייתא מתחילה "ואומר: והתוודה...") ונשלם על הצד. וספק גדול האם לא נשלם על פי הבבלי אלא שהקדימו ל"נושא עוון" וגו'. וכן הוא הסדר בירושלמי גם בסוף דברי חכמים. וראיה שבספרא ובתוספתא בדברי רבי מאיר וחכמים ובירושלמי בדברי חכמים נאמר "אנא השם" ובהשלמה חסר. וכן אינו בבבלי. ואם השלמה היא מן הבבלי, ייתכן שבמקור גרסת הירושלמי לא היתה שונה מגרסת ספרא, בלא הפסוק "נושא עוון" וגו' בדברי רבי מאיר.</span><br><span class="mediumGrey">בנוגע לחכמים גרסת הבבלי נראית נכונה יותר. הראשונים והאחרונים מקשים על גרסת הבבלי, למה לא השיבו החכמים גם על הראיה מן הפסוק "והתוודה" וגו'. ונראים דברי רמב"ם בפירוש המשנה שלחכמים הפסוק "והתוודה" וגו' אינו מוסר את הווידוי לפי הסדר. וזה כלול בדבריהם: "עוונות - אלו זדונות, פשעים - אלו מרדים, חטאים - אלו שגגות. אחר שהתוודה על הזדונות ועל המרדים, חוזר ומתוודה על השגגות?!". על כן שלא כסדרם הם. אבל הפסוק "נושא עוון" וגו' כסדר הוא. "אלא מהו שאמר משה: "נושא עוון ופשע וחטאה"? אמר משה לפני הקב"ה: ריבונו של עולם, בשעה שישראל חוטאים ועושים תשובה (חכמים אינם מזכירים וידוי מפני שהפסוק "נושא עוון" וגו' אינו מדבר בווידוי), עשה להם זדונות כשגגות".</span><br><span class="mediumGrey">פירוש זה אפשר לקיים אם בדברי רבי מאיר לא היה הפסוק "נושא עוון" וגו', כשם שאינו בספרא ובתוספתא. רבי מאיר הביא ראיה רק מן הפסוק "והתוודה" וגו', מווידוי לווידוי, וחכמים השיבו ששם הפסוק אינו לפי סדר הווידוי.</span><br><span class="mediumGrey">אם דברינו נכונים שבמקור היה סוף דברי חכמים כמו שהוא בגרסת הבבלי, יש לומר שהגרסה בספרא ובתוספתא נתעוררה על ידי מי שהתקשה בקושיה שלעיל, למה לא השיבו החכמים על הראיה מן הפסוק "והתוודה" וגו', וחשב שחלה טעות והוסיף את הפסוק "והתוודה" וגו' גם בדברי חכמים והזכיר וידוי ("מכיון שהוא מתוודה") כדי להתאימו לפסוק ("מקורות ומסורות", מועד ג, עמודים ע-עא).</span><br>• • •
(ז) <small><b>הזכרת השם המפורש ומסירתו</b></small><br>מביאים ברייתא: <b>עשר</b>(<b>ה</b>) <b>פעמים היה כהן גדול מזכיר את השם</b> – המפורש, <b>ביום הכיפורים: ששה בפר</b> – שלוש פעמים בווידוי הראשון על הפר ושלוש פעמים בווידוי השני על הפר, <b>ושלשה בשעיר</b> – שלוש פעמים בווידוי על השעיר המשתלח (בכל וידוי היה מזכיר את השם המפורש כשהיה אומר 'אנא השם', 'אנא בשם' ו'לפני השם תטהרו'), <b>ואחד בגורלות</b> – פעם בנתינת הגורלות על שני השעירים (כשהיה אומר 'לשם חטאת', ראה משנה להלן ד,א)<b>. הקרובים</b> – שהיו סמוכים לכוהן הגדול, <b>היו נופלין על פניהן</b> – כשהיה הכוהן הגדול מזכיר את השם המפורש<b>. הרחוקים היו אומרים: ברוך שם כבוד מלכותו לעולם ועד</b> – ולא היו נופלים על פניהם. וגם הקרובים היו אומרים: ברוך שם כבוד מלכותו לעולם ועד<b>. אֵילּוּ ואֵילּוּ</b> – הקרובים והרחוקים, אף על פי שהיו שומעים את השם המפורש מפי הכוהן הגדול, <b>לא היו זזים משם עד שהוא</b> – השם המפורש, <b>מתעלם</b> (נשכח) <b>מהן</b> – שכחה זו התרחשה בדרך נס<b>.</b> שנאמר בדברי ה' למשה כשגילה לו את שם הוויה: <b>"זֶה שְּׁמִי לְעֹלָם"</b> (שמות ג,טו); ויש לדרוש את הכתוב "לעלם" שהוא חסר בלא וי"ו: <b>- זה שמי לְעַלֵּם</b> – צריך להעלים ולהסתיר את השם המפורש מבני אדם<b>.</b><br><br><span class="poetry indentAll"><b>תוספתא יומא</b> ב,ב: עשרה פעמים מזכיר את השם בו ביום: שישה לפר, שלושה לשעיר ואחד לגורלות.</span><br><br><span class="poetry indentAll"><b>בבלי יומא</b> לט,ב: תנו רבנן: עשר פעמים מזכיר כוהן גדול את השם בו ביום: שלוש בווידוי ראשון (<small>על הפר</small>), ושלוש בווידוי שני, ושלוש בשעיר המשתלח (<small>בווידוי עליו</small>), ואחת בגורלות.</span><br><br>ומביאים ברייתא נוספת: <b>בראשונה</b> (בתחילה, בימים שעברו) <b>היה</b> – הכוהן הגדול, <b>אומרו</b> – את השם המפורש, <b>בקול גבוה. משרבו הפרוצין</b> (פורצי גדר המקובל, מושחתים במוסריותם) – מזמן שהיו מרובים בני אדם שהיו משתמשים בשם המפורש שלא בכבוד הראוי או שהיו משתמשים בו לצורך מעשי כישוף, <b>היה</b> – הכוהן הגדול, <b>אומרו</b> – את השם המפורש, <b>בקול נמוך</b> – כדי שלא ישמעו אותו הפרוצים<b>.</b><br><b>אמר רבי טרפון</b> (תנא בדור השני)<b>: עומד הייתי בין אחי הכהנים בשורה</b> – בשעת נשיאת כפיים של הכוהנים במקדש, <b>והטיתי אזני כלפי כהן גדול ושמעתיו מבליעו</b> – את השם המפורש שבברכת הכוהנים, כדי שלא ישמעו אותו הפרוצים, <b>בנעימת הכהנים</b> – בקולם של הכוהנים שבירכו את ברכת הכוהנים עם הכוהן הגדול, שהיו אומרים את השם בכינויו (בתוספתא סוטה יג,ח ובבבלי יומא לט,ב נמסר, שמלאחר מותו של שמעון הצדיק נמנעו אחיו הכוהנים מלברך בשם. לפי מסורת זו, עד לימי שמעון הצדיק כל הכוהנים בירכו ברכת כוהנים בשם המפורש, ומלאחר מותו רק הכוהן הגדול בירך בשם המפורש)<b>.</b><br><b>בראשונה היה</b> – השם המפורש, <b>נמסר לכל אדם. משרבו הפרוצים</b> (בקונטרס אחרון של "ילקוט שמעוני": 'הפריצים') <b>לא היה נמסר אלא לכשירים.</b><br><br><span class="poetry indentAll"><b>ספרי זוטא</b> ו,כז: משרבו הפרוצים חזרו להיות מוסרים אותו לצנועים שבכהונה. אמר רבי טרפון: מעשה והייתי עומד עם אחיי הכוהנים בשורה והיטיתי אוזני כלפי כוהן גדול ושמעתיו שאמרו בתוך נעימת אחיו הכוהנים.</span><br><br><span class="poetry indentAll"><b>בבלי קידושין</b> עא,א: תנו רבנן: בראשונה שם בן שתים עשרה אותיות היו מוסרים אותו לכל אדם. משרבו הפריצים היו מוסרים אותו לצנועים שבכהונה, והצנועים שבכהונה היו מבליעים אותו (<small>בברכת כוהנים</small>) בנעימת אחיהם הכוהנים.</span><br><span class="poetry indentAll">תניא: אמר רבי טרפון: פעם אחת עליתי אחר אחי אימא לדוכן והיטיתי אוזני אצל כוהן גדול ושמעתי שהבליעו לשם בנעימת אחיו הכוהנים.</span>
(ח) ומספרים: <b>שמואל</b> (מגדולי אמוראי בבל בדור הראשון) <b>הוה עבר</b> – היה עובר<b>. שמע פרסייא מקלל לבריה ביה ומית</b> – שמע פרסי (יהודי מארץ פרס) מקלל את בנו בו (בשם המפורש) והוא (הבן) מת (בקונטרס אחרון של "ילקוט שמעוני": 'שמע איתא פרסייא מקלה לברה ביה ומית' - שמע אישה פרסייה מקללת את בנה בו ומת)<b>. אמר</b> – הפרסי<b>: אזל גברא ומאן דשמע שמע</b> – הלך (מת) האיש (הבן), ומי (שמואל) ששמע (את השם המפורש) שמע (ולא היה ראוי שמי שהוא ישמע אותו. בכך ביטא הפרסי את צערו על שתי התקלות שבאו על ידו, שמת בנו ושאמר את השם המפורש בקול רם)<b>.</b><br><br>ומספרים עוד: <b>רבי אינייני בר סוסיי</b> (אמורא ארץ ישראלי בדור השני) <b>סלק גבי</b> – עלה אצל <b>רבי חנינה</b> (בר חמא, אמורא ארץ ישראלי בדור הראשון) <b>לציפורין</b> (ציפורי, עיר בגליל התחתון)<b>. אמר</b> – רבי אינייני בר סוסיי לרבי חנינה<b>: איתא ואנא מסר יתיה לך</b> – בוא ואני מוסר אותו (את השם המפורש) לך<b>. עאל ליה בריה</b> (בקונטרס אחרון של "ילקוט שמעוני": 'רבי חייה בריה'. וצריך לומר: 'רבי חמה בריה') <b>תחותי ערסא</b> – נכנס לו בנו (של רבי חנינה) תחת המיטה (שרצה גם הוא לשמוע את השם המפורש)<b>. עטש ושמע קליה</b> – התעטש (הבן כשהיה תחת המיטה) ושמע (רבי אינייני בר סוסיי) את קולו<b>. אמר</b> – רבי אינייני בר סוסיי לרבי חנינה<b>: מה?!</b> (בתמיהה) <b>אתון נהיגין גביכון ב(ד)[ר]מיו?</b> – אתם נוהגים אצלכם ברמאות? <b>אזל</b> – לֵךְ!<b>. לא לך ולא ליה</b> – (אינני מוסר את השם) לא לְךָ ולא לו (לבנך, שאין אתם ראויים שיימסר לכם השם)<b>.</b><br><br>ומספרים עוד: <b>חד אסי</b> – רופא אחד <b>בציפורין אמר לרבי פינחס בר חמא</b> (רבי פינחס, אמורא ארץ ישראלי בדור הרביעי)<b>: איתא ואנא מסר לי</b> (צריך לומר: 'ליה') <b>לך</b> – בוא ואני מוסר אותו (את השם המפורש) לך (אולי השתמש הרופא מציפורי בשם המפורש לצורכי רפואה)<b>. אמר ליה:</b> – אמר לו (רבי פינחס): <b>לית אנא יכיל</b> – אין אני יכול (שתמסור לי את השם המפורש)<b>. אמר ליה:</b> – אמר לו (הרופא): <b>למה? אמר ליה:</b> – אמר לו (רבי פינחס): <b>דאנא אכיל מעשר</b> – שאני אוכל מעשר (אני רגיל לאכול מעשר ראשון משל אחרים. - רבי פינחס היה כוהן, והיו נותנים לו מעשר ראשון, שמן התורה ניתן ללוויים)<b>, ומאן דרגיל ליה</b> (בקונטרס אחרון של "ילקוט שמעוני": 'ביה') <b>לא יכיל מיכול מבר נש כלום</b> – ומי שרגיל לו (לשם המפורש) לא יכול לאכול מבן אדם כלום (אם יידע רבי פינחס את השם המפורש לא יוכל לאכול משל אחרים, שהיודע את השם המפורש צריך שלא ייהנה משל אחרים. הטעם מפורש בקוהלת רבה (ראה להלן), שכיוון שפרנסתו תלויה באחרים, יש לחשוש שמא יתקוטט עימם ויבוא לקלל אותם בשם המפורש)<b>.</b><br><br><b>קוהלת רבה</b> ג [יא] ג: עובדא הוה בחד אתתא פרסאה דאקלה ברה בחדא מילא מן שמא מפרשא. שמעה שמואל ואמר: אזיל ואתקין ליה תכריכין (<small>מעשה היה באישה אחת פרסייה שקיללה את בנה במילה אחת מן השם המפורש. <span class="poetry indentAll">שמע אותה שמואל ואמר: לך והכן לו תכריכים</small>).</span><br><span class="poetry indentAll">רבי חנינא היה בידו (<small>ברשותו</small>) שם המפורש. כד אתי מדמך, אמר: אית הכא בר נש דנימסר ליה? הווה רבי ענייני בר ששון. שלח בריה בתריה ואתא. ועל בריה ואיטמר תחות ערסא. כד אתי ממסור, עטיש ההוא מינוקא. אמר אבוי: פוק לך מן תמן. את לא זכית למישמע, ודין לא זכה למקבלה (<small>רבי חנינא היה בידו שם המפורש. כאשר בא למות, אמר: יש כאן בן אדם שאמסור לו? היה רבי ענייני בר ששון. שלח את בנו אחריו ובא. ונכנס בנו והתחבא תחת המיטה. כאשר בא למסור, התעטש הילד ההוא. אמר אביו: צא לך משם. אתה לא זכית לשמוע, וזה לא זכה לקבל</small>).</span><br>חד אסיא בציפורין היה בידו שם המפורש. כד בעא למדמך, אמר: אית הכא בר נש דנמסור ליה? אמרון: אית הכא רבי פינחס בר חמא. שלח בתריה ואתא. שאל יתיה ואמר ליה: נסיבת מן יהודאי כלום מן יומיך? אמר ליה: נסבית מעשר. ולא קביל עלוי ממסור ליה. אמר: דילמא תבע הוא גבי בר נש כלום ולא יהיב ליה וכעס עלוי וקטיל ליה (<small>רופא אחד בציפורי היה בידו שם המפורש. כאשר נצרך למות, אמר: יש כאן בן אדם שאמסור לו? אמרו: יש כאן רבי פינחס בר חמא. שלח אחריו ובא. שאל אותו ואמר לו: האם לקחת מן היהודים כלום מימיך? אמר לו: לקחתי מעשר. ולא קיבל עליו למסור לו. אמר: שמא תובע הוא אצל בן אדם כלום ולא נותן לו וכועס עליו והורג אותו</small>).<br><span class="poetry indentAll">תני: ...בראשונה היו מוסרים אותו לכל אדם, וכשרבו הפושעים התקינו שלא יהו מוסרים אותו אלא לצנועים שבכהונה, והצנועים שבכהונה היו מבליעים אותו בתוך נעימת הכוהנים. אמר רבי טרפון: פעם אחת עליתי עם שמעון אחי אימא על הדוכן והיטיתי אוזני כלפי כוהן גדול והבליעו בתוך נעימת הכוהנים. ...הקרובים שהם שומעים אותו נופלים על פניהם ואומרים: ברוך שם כבוד מלכותו לעולם ועד. אלו ואלו לא היו זזים משם עד שנתעלם מהם, שנאמר: "זה שמי לעולם" (שמות ג,טו) - 'לעלם' כתוב.</span><br><br><small>לפי קוהלת רבה, רבי חנינא רצה למסור את השם המפורש לרבי ענייני. ולפי הירושלמי, רבי אינייני רצה למסור לרבי חנינא. אבל ניתן גם בירושלמי לפרש כמו בקוהלת רבה.</small><br><small>לפי קוהלת רבה, הרופא לא קיבל עליו למסור את השם המפורש לרבי פינחס. ולפי הירושלמי, רבי פינחס לא רצה לקבל את השם המפורש מהרופא.</small><br>• • •
<h3>הלכה ח</h3>
(א) <big><strong>משנה</strong></big><br><b>בא לו</b> – הכוהן הגדול, לאחר שהתוודה על פרו, <b>למזרח העזרה, לצפון המזבח</b> – יצא מבין האולם ולמזבח והלך למזרח העזרה לצד צפוני של המזבח<b>, הסגן</b> – המשמש את הכוהן הגדול, <b>מימינו</b>, <b>וראש בית אב</b> – הכוהנים היו נחלקים לעשרים וארבעה משמרות ובכל שבוע היה עובד משמר אחד, וכל משמר נחלק לכמה בתי אב. ראש בית אב שעבודתו היתה ביום הכיפורים ליווה את הכוהן הגדול בעבודתו, <b>משמאלו. ושם</b> – במזרח העזרה, לצפון המזבח, <b>שני שעירים, וקלפי</b> (תיבה שמטילים בה גורלות. מקור המילה ביוונית, ומשמעה: גביע למשיכת גורלות) <b>היתה שם ובה שני גורלות</b> – המשך התיאור של העבודה בא בפרק ד. ומכאן עד סוף הפרק נזכרים בדרך אגב האנשים שחידשו איזה דבר במקדש ושנשתבחו או שנתגנו על מעשיהם<b>.</b><br><b>של אשכרוע</b> – מין עץ, <b>היו</b> – הגורלות<b>. עשאן בן גמלא</b> – יהושע בן גמלא (כוהן גדול בימי הבית השני. מונה לכוהן גדול על ידי המלך אגריפס השני וכיהן בשנים 62-64 לספירה), <b>של זהב, ומזכירין אותו לשבח</b> – על מעשהו זה<b>.</b><br>• • •
(ב) <big><strong>תלמוד</strong></big><br><small><b>שחיטת קודשי קודשים בצפון</b></small><br>במשנה לעיל ג,ח שנינו: "בא לו אצל פרו, ופר היה עומד בין האולם ולמזבח".<br>ובמשנה כאן שנינו: "בא לו למזרח העזרה, לצפון המזבח".<br>ובמשנה להלן ד,ב-ג שנינו: "בא לו אצל פרו שנייה... שחטו".<br>מביאים ברייתא: <b>אי זהו צפונו של מזבח שהוא כשר בשחיטת קדשי קדשים? מקירו של מזבח צפוני {גרש כהילכתא עיליתא עד} מקירו של מזבח הצפוני ועד כותל העזרה המזרחי.</b><br><br><small>הסופר במסירה שלפנינו קיצר את הברייתא שמובאת לעיל ג,ח על ידי סימן הקיצור "גרש" והביא רק את תחילת הברייתא ואת סופה.</small><br><br><span class="mediumGrey">בגרש כאן נרמזת ברייתא מהתוספתא בזבחים ו,א. ניתן לומר שהיא קשורה יותר דווקא להלכה כאן שבה נמצא הגרש, מפני ששם מופיע במפורש צפונו של מזבח, אבל היא קשורה גם להלכה ח שמזכירה בין האולם ולמזבח ("תופעת הגרשים בתלמוד הירושלמי", עמוד 51, הערה 211).</span><br><span class="mediumGrey">הצורה הנפוצה בירושלמי היא "גרש ב", ולצידה קיימות הופעות רבות של גרש ללא מילת יחס כגון גרש עד, וגו' גרש, וכן סתם גרש. במקרים אלו נוח יותר לדעתי לפרש כציווי 'משוך!' (שם, עמוד 64).</span><br><span class="mediumGrey">סביר להניח שהצורה הייחודית "גרש כ" (כאן) היא שיבוש של הצורה "גרש ב" (שם, עמוד 64, הערה 285).</span><br><br><small>פירושו של לשון הקיצור של הסופר כאן 'גרש <b>ב</b>הילכתא עיליתא עד' - מְשׁוֹךְ בהלכה הקודמת עד.</small><br>• • •
(ג) <small><b>מה היה הסגן משמש?</b></small><br>במשנה שנינו: "סגן מימינו".<br>מביאים ברייתא: <b>חמשה דברים</b> – המנויים להלן, <b>היה הסגן משמש</b> – את הכוהן הגדול<b>:</b><br>א. <b>הסגן אומר לו: אישי כהן גדול, הגבה ימינך</b> (משנה יומא ד,א) – לאחר שהעלה הכוהן הגדול את הגורלות שבקלפי, אחד בימינו ואחד בשמאלו, אם הגורל שכתוב עליו "לשם" עלה בימינו, הסגן שמימינו אומר לו להגביה את ימינו, שיידעו הכול שהגורל שבימין הוא "לשם"<b>.</b><br>ב. <b>סגן מימינו וראש בית אב משמאלו</b> (משנה יומא ג,ט) – הסגן היה מלווה ביום הכיפורים את הכוהן הגדול מימינו, וראש בית אב היה מלווה אותו משמאלו<b>.</b><br>ג. <b>הניף הסגן בסודרין</b> (משנה תמיד ז,ג) – בשעה שקיבל הכוהן הגדול יין לנסך, הסגן עמד אצל הכוהן הגדול, וסודרים בידו של הסגן, וכשהכוהן הגדול התכופף לנסך את היין, הניף הסגן בסודרים, כדי שיידעו הלוויים לפתוח באותה שעה בשיר<b>.</b><br>ד. <b>אחז הסגן בימינו והעלהו</b> (משנה תמיד ז,ג) – בזמן שהכוהן הגדול רוצה להקריב את איברי התמיד ומנחתו על גבי המזבח, היה עולה בכבש, והסגן בימינו, וכשהגיע הכוהן הגדול למחצית הכבש, אחז הסגן בימינו והעלהו לראש הכבש<b>.</b><br>ה. <b>לא היה כהן גדול מתמנה להיות כהן גדול עד שהוא נעשה סגן</b> – שתחילה היה משמש סגן, ורק אחר כך היה יכול להתמנות לכוהן גדול<b>.</b><br>• • •
(ד) <small><b>אשכרוע</b></small><br>במשנה שנינו: <b>"וקלפי היה שם ובה שני גורלות. ושל אשכרוע היו".</b><br>שואלים: <b>מהו אשכרוע?</b> – איזה מין עץ הוא אשכרוע?<br>ומשיבים: <b>פסקינון</b> (צריך לומר: '<b>פקסינון</b>') – בשם היווני הזה מזהים בירושלמי כתובות ז,י ובבראשית רבה טו,א את העץ תאשור הנזכר בישעיהו מא,יט עם העצים מפריחי השממה (עץ האשכרוע (Buxus) הוא עץ נמוך בעל צמרת עבותה. גדל בהרי הלבנון, בצפון סוריה ובאנטוליה. יובא לארץ. העצה שלו קשה וצבעה בהיר. עשו ממנו רהיטים וכלים יקרי ערך)<b>.</b><br>• • •<br><br><small><b>בן גמלא עשה גורלות של זהב</b></small><br>במשנה שנינו: "עשאן בן גמלא של זהב".<br>מציעים בעיה: <b>רבי שמואל אחוי דרב</b> (צריך לומר: 'אחוי דרבי <b>ברכיה</b>' ("שערי תורת ארץ ישראל")) – אחיו של רבי ברכיה (אמורא ארץ ישראלי בדור הרביעי. - המילה 'דרב' נוצרה בטעות מצירוף של שני קיצורים: דר' ב' = דרבי ברכיה, וכן כתב ב"אהבת ציון וירושלים") <b>בעי</b> – שואל (מסתפק)<b>: אבדו, מהו לעשות תחתיהן של זהב?</b> – אם אבדו הגורלות של זהב שעשאם בן גמלא, האם מותר לעשות במקומם גורלות של אשכרוע כמו שהיה בתחילה או שצריך לעשות גורלות של זהב?<br>ומציעים את פשיטת הבעיה על סמך מקור תנאי (המציע כלל הלכתי, שממנו עולה התשובה לבעיה): <b>ייבא כהדא</b> – יהא [הדין] בה כמו זאת (משנה שקלים ו,ד)<b>, שמעלין בקודש ולא מורידין</b> – צריך לעשות גורלות של זהב, ואסור לעשות גורלות של אשכרוע, מפני שלאחר שעשו אותם של זהב, אינו מן הראוי להוריד אותם ממעלתם ולעשות אותם של אשכרוע, שכן מעלים בקודש ולא מורידים (ניתן להעלות חפץ או אדם לדרגת קדושה גבוהה מזו שהוא נמצא בה עכשיו, אבל אסור להוריד חפץ או אדם לדרגת קדושה נמוכה יותר מזו שהוא נמצא בה עכשיו)<b>.</b><br>• • •
(ה) <big><strong>משנה</strong></big><br><b>בן קטין</b> – שהיה בימי הבית השני, <b>עשה שנים עשר דד</b> – ברזים, <b>לכיור</b> – שבמקדש, שהיו הכוהנים רוחצים ממנו את ידיהם ואת רגליהם<b>, שלא היו בו אלא שנים</b> – שני ברזים בלבד<b>.</b><br><b>אף הוא</b> – בן קטין, <b>עשה מכני לכיור</b> – מתקן שהיה לו גלגל של עץ (משנה תמיד א,ד; ג,ח), ובעזרת הגלגל שיקעו את הכיור בבור של מים (מקור המילה 'מכני' ביוונית, ומשמעה: מתקן להעלאת חפצים כבדים)<b>, שלא יהו מימיו נפסלין בלינה</b> – שכל דבר המקודש בכלי שרת שבמקדש נפסל בלינה, ואף מי הכיור היו נפסלים בלינה והיו צריכים לשופכם בכל בוקר ולמלא את הכיור במים אחרים, ועל ידי המכני נתחברו מי הכיור למי הבור ולא נפסלו<b>.</b><br><b>מונבז המלך</b> – של חדייב, שהתגייר עם אימו הלני כמה עשרות שנים לפני חורבן הבית השני, <b>עשה כל ידות הכלים של יום הכיפורים של זהב.</b><br><b>הלני אמו עשתה נברשת</b> (מילה שאולה כנראה מפרסית) <b>של זהב על פתחו של</b> <small>ה</small><b>היכל</b> – תלויה על הפתח<b>.</b><br><b>אף היא</b> – הלני המלכה, <b>עשתה טבלה</b> (לוח) <b>של זהב</b> – שהיתה קבועה בכותלו של ההיכל והיתה נראית מהאולם (תוספתא סוטה ב,א), <b>שפרשת סוטה כתובה עליה</b> – כדי שיעתיק כוהן ממנה את מגילת הסוטה בשעה שישקה את הסוטה את מי המרים<b>.</b><br><b>ניקנור נעשו ניסים לדלתותיו</b> – שעשה לשער שבמזרח העזרה, כמסופר בברייתא שלהלן<b>, ומזכירין אותו לשבח</b> – על הדלתות שעשה<b>.</b><br>• • •<br><br><big><strong>תלמוד</strong></big><br><small><b>בן קטין עשה שנים עשר דדים לכיור</b></small><br>במשנה שנינו: "בן קטין עשה שנים עשר דד לכיור".<br>שואלים: <b>ויעשו דדין זה על גבי זה?</b> – מדוע עשה בן קטין שנים עשר ברזים זה לצד זה, ולא עשה אותם זה על גבי זה, העליון בראש הכיור והתחתון בתחתית הכיור? (ב"ספר ניר" כתב, שהשאלה היא שיעשו זה על גבי זה אבל לא יהיו מכוונים זה על גבי זה כדי שיוכלו כוהנים לקדש מהכיור בבת אחת. - משיבים לשאלה להלן)<br><br><b>אמר רבי יונה</b> (מגדולי אמוראי ארץ ישראל בדור הרביעי)<b>: כיום מרובה של תמיד</b> – בן קטין עשה שנים עשר ברזים לכיור כדי שיוכלו שנים עשר הכוהנים העסוקים בהעלאת איברי התמיד של השחר ונסכיו ואילך ביום המרובה, שהוא יום טוב ראשון של חג הסוכות שחל בשבת (תשעה מעלים את איברי התמיד ונסכיו, שניים מקטירים שני בזיכי לבונה של לחם הפנים, ואחד מעלה מים לניסוך (ראה משנה יומא ב,ה)), לקדש את ידיהם ורגליהם מהכיור בבת אחת, ולא יצטרך אחד להמתין לחברו ולא תתאחר העבודה<b>.</b><br><br><span class="poetry indentAll"><b>בבלי יומא</b> לז,א: "בן קטין עשה שנים עשר דד לכיור". - תנא: כדי שיהיו שנים עשר אחיו הכוהנים העסוקים בתמיד (<small>אחד זורק את דמו, אחד מדשן את המזבח הפנימי, אחד מדשן את המנורה, ותשעה מעלים את איברי התמיד ונסכיו (ראה משנה יומא ב,ג)</small>) מקדשים ידיהם ורגליהם בבת אחת (<small>השוחט את התמיד אינו במניין זה, מפני שאינו צריך להיות כוהן ואינו טעון קידוש ידיים ורגליים</small>).</span><br><br><small>שני התלמודים חלוקים בטעם הדבר שבן קטין עשה שנים עשר דדים לכיור.</small><br><br>ומשיבים (לשאלה שלעיל): <b>העליון משם כלי פחות ברובו, והתחתון אֵין בו משם אוירו של כלי</b> – בן קטין לא עשה שנים עשר ברזים זה על גבי זה, מפני שאילו עשה כך, הברז העליון שבראש הכיור היה פסול מלקדש בו כיוון שהיו בכיור נקבים הרבה למטה ממנו שממנו יוצאים הברזים האחרים והיה נראה כאילו הכיור הוא כלי פחות (נקוב) ברובו שאינו נחשב כלי, וגם הברז התחתון שבתחתית הכיור היה פסול מלקדש בו כיוון שהיה סמוך לתחתיתו והיה נראה כאילו אין המים שיוצאים דרך הברז באים מאווירו (מתוכו) של כלי, ולכן לא עשו את הברזים זה על גבי זה, מפני שקידוש ידיים ורגליים צריך להיות מכלי (כך פירש הרב אפרים זלמן מרגליות בשו"ת "בית אפרים" "יורה דעה" סימן נג, ופירושו נראה לנו יותר משאר הפירושים של מפרשי הירושלמי)<b>.</b><br>• • •<br><br><small><b>הים של שלמה</b></small><br>שלמה המלך עשה בבית המקדש כלי קיבול גדול של מים עשוי נחושת שנקרא הים של שלמה. הים עמד על שנים עשר בקר (שוורים) יצוקים מנחושת.<br><b>אמר רבי יהושע בן לוי</b> (אמורא ארץ ישראלי בדור הראשון)<b>: אמת המים היתה מושכת לו מעיטם</b> – תעלת מים היתה מזרימה מים מעיטם (עיר בנחלת שבט יהודה, מדרום לבית לחם, ובקרבתה נובע מעיין - עין עיטם, הנמצא למרגלות התחתונה שבבריכות שלמה) להר הבית, והמים היו מגיעים לים של שלמה שבמקדש<b>, והיו רגלי שבדרום</b> (צריך לומר: 'רגלי <b>שוורים</b>', כמו בהבאת הירושלמי בריטב"א, ברשב"א, ברד"ק (דברי הימים ב ד,ו), ברא"ש, בר"מ המאירי, בראב"ד, בתוספות, ברמב"ן, בראבי"ה, ברי"ד, בר"ח, ב"אגודה", ב"ספר הרוקח", ב"ספר מצוות גדול", ב"ספר המנהיג", בתוספות ישנים ובקונטרס אחרון של "ילקוט שמעוני") <b>פחותין כרימונים</b> – רגליהם של השוורים, שהים היה עומד עליהם, היו נקובות תחת הקרקע כמוציא רמון (נקב שדרכו יכול לצאת רימון) וחלולות, והמים שהיו באים מעיטם היו נכנסים ועולים דרך רגלי השוורים אל הים<b>.</b><br><br><small>יש מן הראשונים שנראה מדבריהם שאף בבית השני היה ים של שלמה. יש הכרח לומר כך, כי אמת המים שהיתה מושכת לו מים הותקנה בימי הבית השני.</small><br><br><b>רבי שמעון בר כרסנא</b> (אמורא ארץ ישראלי בדור הרביעי או החמישי) אמר <b>בשם רבי אחא</b> (אמורא ארץ ישראלי בדור הרביעי)<b>: הים</b> – של שלמה, <b>- בית טבילה לכהנים הוא</b> – שהיו כוהנים טובלים מטומאתם בתוכו כמו במקווה<b>,</b> שנאמר בים של שלמה: <b>"וְהַיָּם לְרָחְצָה לַכֹּהֲנִים בּוֹ"</b> (דברי הימים ב ד,ו)<b>.</b><br>ותמהים: <b>ולא כלי הוא?!</b> (בתמיהה) – הרי אין טבילה בתוך כלי, כי מים שבכלי הם שאובים, ואיך היה הים כשר לטבילת כוהנים בתוכו? (מים שאובים פוסלים את המקווה לטבילה)<br>ומתרצים את התמיהה: (בהבאת הירושלמי ברא"ש, בריטב"א, בראב"ד, בר"ח, ב"ספר הרוקח", ב"ספר מצוות גדול" ובתוספות ישנים נוסף: '<b>כההיא דאמר רבי יהושע בן לוי:</b>') <b>אמת המים מושכת לו מעיטם, והיו רגלי שבדרום</b> (צריך לומר: 'רגלי <b>שוורים</b>') <b>פחותים כרימונים</b> – אף על פי שהים שעשה שלמה היה כלי, אין המים שבו כשאובים שפסולים למקווה, כי רגליהם של השוורים, שהים היה עומד עליהם, היו נקובות תחת הקרקע כמוציא רמון (נקב שדרכו יכול לצאת רימון), וכלי שנקוב כמוציא רמון יצא מתורת כלי<b>.</b><br><br><small>הקטע על הים של שלמה בא בעקבות הקטע הקודם על הכיור, שכן שניהם שימשו לרחצה לכוהנים.</small><br>• • •
(ו) <small><b>מעשה מונבז המלך</b></small><br>במשנה שנינו: "מונבז המלך עשה כל ידות הכלים של יום הכיפורים של זהב".<br><b>כתוב</b> – בהחזרת כלי בית ה' בידי ששבצר<b>: "וְאֵלֶּה מִסְפָּרָם: אֲגַרְטְלֵי זָהָב שְׁלֹשִׁים"</b> (עזרא א,ט) <b>- רבי שמואל בר נחמן</b> (אמורא ארץ ישראלי בדור השני והשלישי) <b>אמר: מקום שאוגרין בו דמו של טלה</b> – אגרטל הוא כלי לקבלת דם הקורבנות. והמילה 'אגרטל' נדרשת כצירוף של שתי מילים: אוגר טלה (מקור המילה 'אגרטל' במילה היוונית 'קְרָטֵר'. ראה "לגיזרונה ולפירושה של אֲגַרְטְלֵי", "לשוננו" פב, עמודים 240-250)<b>.</b><br><b>"אֲגַרְטְלֵי כֶסֶף אָלֶף"</b> (שם) <b>- רבי שמעון בן לקיש</b> (מגדולי אמוראי ארץ ישראל בדור השני) <b>אמר: מקום שאוגרין</b> בו <b>דמו של פר.</b><br><b>"מַחֲלָפִים תִּשְׁעָה וְעֶשְׂרִים"</b> (שם) <b>- אמר רבי סימון</b> (רבי שמעון בן פזי, אמורא ארץ ישראלי בדור השני והשלישי)<b>: אֵילּוּ הסכינין</b> – מחלפים הם סכינים לשחיטה<b>.</b><br>ומציעים משנה המסייעת לאמור לפני כן: <b>כיי דתנינן תמן:</b> – כמו [המשנה] ההיא ששנינו שם (משנה מידות ד,ז): <b>הוא היה נקרא בית החילפות, ששם היו גונזין את הסכינין</b> – בכל אחד משני צידי האולם, מצפונו ומדרומו, היתה לשכה שנקראה בית החילפות, שהיו הכוהנים מניחים שם את הסכינים לשחיטת הקורבנות הנקראות חילפות. מכאן סיוע לדברי רבי סימון ש"מחלפים" הם סכינים<b>.</b><br><br><span class="mediumGrey">קטע זה בתלמוד נראה כ'גוף זר', שאינו מתקשר עם האמור לפניו או לאחריו, ואף לא עם המשנה. והנה, בתוספתא הסמוכה למשנתנו שנינו: 'מולבז המלך עשה כל ידות <b>הסכינים</b> של יום הכיפורים זהב' (תוספתא יומא ב,ג). מסתבר שהתלמוד הביא את הקטע הזה כאן אגב תוספתא זו (שלא הובאה במפורש כאן בירושלמי), ואגב האזכור של סכינים בתוספתא הובא קטע אגדה, הלוא היא מימרתו של רבי סימון שבסוף קטע זה, המציע אסמכתא מקראית לקביעת התוספתא שהשתמשו בסכינים בבית המקדש. לפי זה, צריך לומר שהדרשה על עזרא א,ט הובאה בשלמותה אגב סופה, אף על פי שניתן היה להסתפק במימרתו של רבי סימון לבדה ("עוד על 'הברייתות החסרות' בירושלמי", 61 "PAAJR", עמודים 6-7).</span><br>• • •
(ז) <small><b>מעשי הלני המלכה</b></small><br>במשנה שנינו: <b>"הילני אמו עשתה נברשת של זהב על פתחו של היכל".</b><br>מציעים מחלוקת חכמים: <b>תרין אמורין</b> – שני אמוראים (נחלקו בפירוש המילה נברשת)<b>. חד אמר:</b> – [חכם] אחד אומר: <b>מנרתא</b> – מנורה<b>, וחרנה אמר:</b> – ו[החכם] האחר אומר: <b>קונכיתא</b> – מנורה בצורת קונכייה ('קונכיתא' היא המילה היוונית 'קונכי' בסיומת ארמית)<b>.</b><br><b>תרגם עקילס</b> (גר שהתגייר לפני מרד בר כוכבא, בתקופת התנאים, וחיבר תרגום של המקרא ליוונית)<b>: "לָקֳבֵל נֶבְרַשְׁתָּא"</b> (דניאל ה,ה) <b>- לקבל למפרס</b> (הסופר במסירה שלפנינו כתב 'לוספרס' ומגיה הגיה 'למפרס') – מול למנורה (המילה 'מַפְּרַס' משמשת בארמית גלילית ונוצרית) (ב"תוספתא כפשוטה" כתב שצריך לומר: 'למפדס' (מקור המילה 'לַמְפַּדס' ביוונית)) (על 'מפרס' ראה DJPA, עמוד 324. על 'למפדס' ראה DJPA, עמוד 284)<b>.</b><br><br><small>לא הביאו כאן מתרגומו של עקילס שתרגם את המקרא ליוונית אלא את המילה היוונית ל'נברשתא'.</small><br><br><small>'למפדס' הוא בית קיבול לחומרי בעירה עם ידית ארוכה שהוחזקה ביד, דוגמת הלפיד, שמתורגם במילה זו בתרגום השבעים (בראשית טו,יז; שמות כ,יח ועוד) ובתרגום ניאופיטי (שמות כ,ב; כ,ג; כ,יח; דברים ה,ו; ה,ז) (ראה "כלי החרס בתקופת התלמוד", עמודים רסא-רסב). ברם ה'נברשתא' שבארמון בלשאצר (דניאל ה,ה) היתה מנורה תלויה או עומדת ועליה ספל גדול שהכיל חומרי בעירה. לכן נראה שהגרסה הנכונה בתרגום עקילס המובא בירושלמי כאן היא 'למפרס' - למנורה (האות ל' היא אות שימוש), ולא 'למפדס' - לפיד.</small><br><br><small>בתרגום היווני לספר דניאל המיוחס לתיאודוטיון תרגם "נברשתא" - למפדוס.</small><br><br><span class="mediumGrey">משמעות המילה 'מפרס' - מנורה. מילה זו נמצאת פעם אחת בירושלמי: 'תרגם עקילס: לקבל נברשתא - לקבל למפרס'. בדרך כלל ראו במילה זו שיבוש מ'למפדס'. השווה את התרגום היווני (תיאודוטיון) לדניאל ה,ה. תרגומו של עקילס מצוטט כראיה למשמעות המילה "נברשת" כמנורה ("הערות אפיגראפיות לירושלמי", "בר אילן" יח-יט, עמוד 219).</span><br><br><span class="mediumGrey"><b>פנקס הלכה ארץ ישראלי</b>: נברשת - יש אומרין: מנורה. יש אומרין: כיפה, מה שהיא נקראת קוכין ("הלכות ארץ ישראל מן הגניזה", עמוד מה).</span><br><span class="mediumGrey">הקטע שלפנינו מפרש פירוש חדש בירושלמי, שכן לדברי הקטע שלפנינו מפרש האמורא השני שנברשת היא כיפה, כלומר, טבלת זהב קמורה. בכך מובן לנו באופן מדוייק המשך הדברים (בירושלמי): "שבשעה שהיתה החמה זורחת, היו הניצוצות מנתזין ממנה". כפירוש זה מצאתי רק בפירוש המשנה לרמב"ם ביומא (שם, נספח, עמודים נד-נה).</span><br><br><small>נראה שהמילה 'קוכין' היא שיבוש של המילה היוונית 'קונכיון'.</small><br>• • •
(ח) במשנה שנינו: <b>"אף היא עשתה טבלה של זהב שפרשת סוטה כתובה עליה".</b><br><small>כאן התחלת מקבילה בירושלמי סוטה ב,ב.</small><br>מביאים ברייתא: <b>שבשעה שהיתה החמה זורחת, היו הניצוצות מנתזין ממנה</b> – מהנברשת של זהב שעשתה הלני המלכה (ראה "מבואות לספרות התנאים", עמודים 249-250; "מבוא לנוסח המשנה", עמודים 800-801; "תוספתא כפשוטה", מועד ב, עמוד 760). <b>פירוש אחר:</b> מהטבלה של זהב שעשתה הלני המלכה (ראה "תוספתא עתיקתא - מסכת פסח ראשון", עמודים 23-25), <b>והיו יודעין שזרחה החמה.</b><br><br><span class="poetry indentAll"><b>תוספתא יומא</b> ב,ג: הילני אימו עשתה נברשת של זהב שעל פתח ההיכל. אף היא עשתה טבלה של זהב שפרשת סוטה כתובה עליה. - שבשעה שהחמה זורחת, היו ניצוצות יוצאים ממנה, והיו יודעים שזרחה החמה (<small>חוזר לרישא, כלומר, שהחמה זורחת על הנברשת ("תוספתא כפשוטה")</small>).</span><br><br><span class="mediumGrey">מדברי אפשטיין (<small>ראה ההפניות לעיל</small>) יוצא בפשטות, שהדיבור "שבשעה" וכו' שבתוספתא מוסב על הנברשת. אולם לפי זה, אומר המחבר, היינו מצפים ש"היתה התוספתא שונה 'שבשעה שהחמה' וכו' לפני 'אף היא עשתה טבלה של זהב'". ומה גרם לה לתוספתא לסדר אמרה זו שלא במקומה? "על כורחך עליך לומר, שהתוספתא העתיקה תחילה את המשנה כולה בלשונה בתור ציטוט, והסמיכה לה את פירושה שבשעה וכו', אף על פי שהוא שייך באמת לחלק הראשון".</span><br><span class="mediumGrey">אפשטיין אומר, שבירושלמי (סוטה ויומא) "שילבו את התוספתא במשנה שאינה שייכת לה", וזו טעות, ואילו דיברה התוספתא בסגנון טבעי והסמיכה פירוש למתפרש, "לא היה כל מקום לירושלמי לטעות". לדברי אפשטיין, התוספתא מביאה קודם פסקה מן המשנה ו"זהו שגרם לטעותו של הירושלמי, שהמשיך את התוספתא לחלק האחרון של הציטוט, לפרשת סוטה" ("תוספתא עתיקתא - מסכת פסח ראשון", עמודים 23-24).</span><br><span class="mediumGrey">נראה פשוט שסדר התוספתא מדויק, והניצוצות יצאו דווקא מן הטבלה בשעה שהחמה זורחת עליה. בוודאי טבלה של זהב עשויה להחזיר את האור בצורה חזקה יותר מאשר נברשת. ולא טעה הירושלמי כאן בדבר. וכן תיאר יוסף בן מתתיהו ("מלחמות היהודים") את המקדש: "ופני ההיכל מחוץ לא חסרו אף דבר אחד המרהיב את הלב והמצודד את העינים. כי בכל מקום היה מצופה לוחות זהב כבדים, ולעת עלות השמש היה זורח נוגה כמראה אש לוהטת, וכאשר העפיל איש להתבונן אל ההיכל, אילץ אותו הנוגה להסב את עיניו מנגדו, כאלו עיוורו אותו קרני השמש" (שם, עמוד 25, הערה 43).</span><br><br><span class="poetry indentAll"><b>בבלי יומא</b> לז,ב: "הילני אימו עשתה נברשת של זהב" וכו'. - תנא: בשעה שהחמה זורחת, ניצוצות יוצאים ממנה (<small>מהנברשת / מהטבלה</small>), ויודעים שהגיע זמן קרית "שמע".</span><br><br><span class="mediumGrey">בנוסח זה ("ויודעים שהגיע זמן קריאת שמע") מובאת הברייתא רק בבבלי. ואילו בתוספתא ובירושלמי הנוסח אחר: "והיו יודעים שזרחה החמה", כלומר, היו יודעים ש"זרחה החמה" לגבי כל אותם העניינים שמצוותם מהנץ החמה (למשל הדברים הנמנים במשנה מגילה ב,ד). אבל כלל וכלל לא לגבי קריאת שמע, שמצוותה היתה באותם הימים, לפני החורבן, בין עלות השחר והנץ החמה. רק משנקבע שקריאת שמע זמנה משתנץ החמה, הוסיפו בבבלי את הפסקה "שהגיע זמן קריאת שמע" במקום "שזרחה חמה" ("פרקים בהשתלשלות ההלכה", עמוד 300).</span><br><br>ושואלים: <b>ומה היה כתוב עליה?</b> – באיזו צורה היתה כתובה פרשת סוטה על הטבלה שעשתה הלני?<br>ומשיבים: <b>רבי שמעון בן לקיש</b> (מגדולי אמוראי ארץ ישראל בדור השני) אמר <b>בשם רבי ינאי</b> (אמורא ארץ ישראלי בדור הראשון)<b>: אל"ף בי"ת היה כתוב עליה</b> – לא היתה כתובה על הטבלה פרשת סוטה בשלמותה אלא רק אותיות אל"ף בי"ת (אפשר שהכוונה לראשי התיבות של המילים בפרשת סוטה, ואפשר שהכוונה לאותיות אל"ף בי"ת ממש - כל האותיות שבלשון)<b>.</b><br>ומציעים קושיה מברייתא על המימרה האמוראית: <b>והא תני:</b> – והרי [התנא] שונה: <b>ככתב שכאן כֵּן כתב שכאן</b> – כשכוהן כותב מגילת סוטה, הוא כותב כמו מה שכתוב על הטבלה<b>. לא מעובה ולא מידק אלא בינוני</b> – הוא כותב אותיות שהן לא עבות ולא דקות אלא בינוניות<b>!</b> – מכאן שכל פרשת סוטה היתה כתובה על הטבלה! הרי שיש לפרוך את הדברים האמורים לפני כן!<br>ומתרצים את הקושיה על ידי מתן פרשנות חדשה לברייתא שממנה הקשו: <b>פתר לַהּ:</b> – פותר אותה (רבי שמעון בן לקיש בשם רבי ינאי מפרש את הברייתא): <b>כאל"ף שכאן כן אל"ף שכאן, כבי"ת שכאן כן בי"ת שכאן</b> – כשכוהן כותב מגילת סוטה, הוא כותב את האותיות כצורתן של האותיות שכתובות על הטבלה, אבל לא היתה כתובה על הטבלה פרשת סוטה בשלמותה אלא רק אותיות אל"ף בי"ת<b>.</b><br><br>ומציעים ברייתא חולקת: <b>תני</b> – שונה <b>רבי הושעיה</b> (מגדולי אמוראי ארץ ישראל בדור הראשון)<b>: כל פרשת סוטה הי</b>ת<b>ה כתוב</b>ה <b>עליה</b> – על הטבלה, ולא רק אותיות אל"ף בי"ת<b>, שממנה היה קורא ומתרגם כל דקדוקי הפרשה</b> – הכוהן שהיה כותב את מגילת הסוטה היה קורא את הפרשה הכתובה על הטבלה ומבאר לסוטה בארמית את כל דקדוקי הפרשה (פרטים שאינם מפורשים בתורה, אלא שמוצאים אותם אחרי עיון וחיפוש, והם דברים הנלמדים מן הכתוב בתורה, בין על פי ההיגיון ובין על פי מדרש הכתובים)<b>.</b><br><br><small>עד כאן המקבילה בירושלמי סוטה.</small><br><br><span class="mediumGrey">נראה שכאן מקור הסוגיה, והועתקה לסוטה אגב מה שבא במשנה שם (ב,ב): "כשם שהוא ממעט <b>בכתב</b>...". והיה מתאים יותר להעתיקה להלן על המשנה ב,ג: "בא לו לכתוב את המגילה..." ("סוגיות מקבילות בירושלמי" (עבודה), עמוד 121).</span><br><br><span class="poetry indentAll"><b>בבלי יומא</b> לז,ב: "אף היא עשתה טבלה" וכו'. - שמעת מינה: כותבים מגילה לתינוק להתלמד בה!</span><br><span class="poetry indentAll">אמר ריש לקיש משום רבי ינאי: באל"ף בי"ת (<small>בטבלה שעשתה הלני נכתבו רק האותיות הראשונות של המילים, ולכן אין להוכיח מכאן שכותבים מגילה לתינוק</small>).</span><br><span class="poetry indentAll">מיתיבי: כשהוא (<small>כוהן</small>) כותב (<small>מגילת סוטה</small>), רואה וכותב מה שכתוב בטבלה! (<small>משמע שבטבלה כתובה כל הפרשה!</small>)</span><br><span class="poetry indentAll">אימא: כמה שכתוב בטבלה (<small>הכוהן כותב על פי האותיות הראשונות של המילים שכתובות בטבלה</small>).</span><br><span class="poetry indentAll">מיתיבי: כשהוא כותב, רואה וכותב מה שכתוב בטבלה. ומה כתוב בטבלה? אם שכב איש אותך, אם לא שכב, אם שטית, אם לא שטית! (<small>משמע שבטבלה כתובה כל הפרשה!</small>)</span><br><span class="poetry indentAll">התם בסירוגין (<small>ראשי הפסוקים היו כתובים במלואם, והמילים שלאחריהם עד סופי הפסוקים היו כתובות בראשי תיבות</small>).</span><br><br><span class="mediumGrey">נראה מן הירושלמי שריש לקיש משום רבי ינאי אמר באל"ף בי"ת, לא משום שסובר שאסור לכתוב את כל הפרשה כולה, שכן כל העניין על הכתיבה לתינוק להתלמד בה אינו נזכר בירושלמי בקשר למשנתנו, אלא משום שלדעתו, בניגוד לרבי הושעיה, מטרת הטבלה היתה להורות לסופרי מגילות סוטה איך לכתוב את האותיות, "לא מעובה ולא מידק אלא בינוני".</span><br><span class="mediumGrey">ושמא צריכים לסרס את הלשון בירושלמי וכך צריך לומר: ומה היה כתוב עליה? - רבי שמעון בן לקיש בשם רבי ינאי: אל"ף בי"ת היה כתוב עליה. - והא תני: ככתב שכאן כן כתב שכאן! - פתר לה: כאל"ף שכאן כן אל"ף שכאן, כבי"ת שכאן כן בי"ת שכאן. <b>לא מעובה ולא מידק אלא בינוני</b>.</span><br><span class="mediumGrey">לפי זה, הפירוש של באל"ף בי"ת הוא לא ראשי תיבות אלא אותיות אל"ף בי"ת ממש. על הטבלה היו כתובות האותיות של פרשת סוטה וממנה היו סופרי מגילות סוטה מעתיקים את צורות אותיותיהם ("מקורות ומסורות", מועד ג, עמודים עב-עג והערה 7).</span><br>• • •
(ט) <small><b>ניקנור נעשו ניסים לדלתותיו</b></small><br>במשנה שנינו: <b>"ניקנור נעשו ניסים לדלתותיו, ומזכירין אותו לשבח".</b><br>מציעים ברייתא: <b>תני:</b> – שונה [התנא]: <b>מעשה שהיו</b> – שתי דלתותיו של ניקנור עבור השער שבמזרח העזרה, <b>באין בספינה</b> – מאלכסנדריה של מצרים, שהיתה מפורסמת באומניה, <b>ועמד עליהן סער גדול בים</b> – והספינה עמדה לטבוע<b>. ונטלו</b> – אנשי הספינה, <b>אחד מהם</b> – אחת מן הדלתות, <b>והטילוהו בים</b> – שהיו הדלתות מכבידות על הספינה, וחשבו להקל את משא הספינה על ידי הטלתן לים<b>, וביקשו להטיל עוד שיני</b> – גם את הדלת השנייה, <b>ועמד</b> – ניקנור, <b>וגיפפו</b> – חיבק את הדלת<b>. אמר להן</b> – ניקנור לאנשי הספינה<b>: אם מטילין אתם אותו לים, הטילוני עמו. והיה בוכה ומתאבל ובא</b> – היה ניקנור מצטער בלא הפסק על הדלת שהוטלה לים, <b>עד שהגיע ללמינה</b> (לנמל) <b>של יפו. כיון שהגיע ללמינה של יפו, התחיל</b> – הדלת שהוטלה לים, <b>מבעבע</b> (מבצבץ, יוצא, מופיע) <b>מתחת הספינה</b> – אף על פי שהיתה כבדה. - זה סיפור הניסים שנעשו לדלתותיו של ניקנור<b>.</b><br><br>ומציעים משנה המסייעת לאמור לפני כן: <b>כיי דתנינן תמן:</b> – כמו [המשנה] ההיא ששנינו שם (משנה מידות ב,ג): <b>כל השערים שהיו שם</b> – במקדש, <b>נשתנו להיות של זהב</b> – כשהעשירו ישראל, ציפו את דלתות השערים זהב<b>, חוץ משערי ניקנור</b> – שבמזרח העזרה, שהיו דלתותיהם מצופות נחושת, שלא שינו אותם<b>, מפני שנעשה בהן נס</b> – כמסופר לעיל<b>. ויש אומרים: מפני שנחושתן מצהיב</b> – הנחושת של הדלתות של שערי ניקנור היה צבעו כעין הזהב ודומה במראה לזהב, ולכן לא הוצרכו לשנות את הדלתות ולצפותן זהב<b>.</b><br><br>ומציעים ברייתא: <b>תני</b> – שונה [התנא] <b>בשם רבי ליעזר</b> (במקורות המקבילים: 'רבי ליעזר בן יעקב' - הראשון, תנא בדור השני)<b>: נחושתן</b> – של דלתותיו של ניקנור, <b>היה קרונתיון</b> – נחושת הבאה מקורינתוס (עיר בדרום יוון), שהיתה מפורסמת בטיבה היקר<b>, יפה</b> – יקרה יותר, <b>משל זהב.</b><br><br><span class="mediumGrey">המגיה (בכתב יד ליידן) מחק את המילה "קרונתיון" והשלים בגליון: מצהיב ויותר. אבל כגרסת כתב יד ליידן כן הם דברי יוסיפוס ("מלחמות היהודים"): "תשעה מן השערים היו מצופים כליל זהב וכסף, וכמוהם גם המזוזות והמשקופים, אך שער אחד, הוא השער החיצון של המקדש (שער ניקנור) היה עשוי נחושת קורינתית, ועלה בערכו בשיעור רב על השערים המצופים כסף וזהב" ("תוספתא כפשוטה", מועד ב, עמודים 760-761).</span><br><br><span class="mediumGrey">יש שלושה סוגים של נחושת קורינתית: סוג לבן הדומה מאוד לכסף, סוג שני שיש בו מעין איכות של זהב, והוא בצבע זהבהב. וככל הנראה לסוג זה הכוונה כאן ("הירושלמי כפשוטו", הוספות ותיקונים, עמוד 538, הערה 9).</span><br><br><span class="poetry indentAll"><b>תוספתא יומא</b> ב,ד: כל השערים שהיו שם נשתנו להיות של זהב, חוץ משערי ניקנור, מפני שנעשה בהם נס. ויש אומרים: מפני שנחושתם מצהיב.</span><br><span class="poetry indentAll">רבי ליעזר בן יעקב אומר: נחושתם קלנתיא (<small>נחושת הבאה מקורינתוס</small>), והיה יפה כזהב.</span><br><span class="poetry indentAll">מהו נס שנעשה בהם? - אמרו: כשהיה ניקנור מביאם מאלכסנדריא של מצרים, עמד עליהם נחשול שבים לטבעם, ונטלו אחד מהם והטילוהו לים, וביקשו להטיל את השני ולא הניחם ניקנור. אמר להם: אם אתם מטילים אותו, הטילוני עימו. והיה מצטער ובא עד שהגיע ללמנה של יפו. כיוון שהגיעו ללמנה של יפו, היה מבעבע ועולה מתחת הספינה.</span><br><br><span class="poetry indentAll"><b>בבלי יומא</b> לח,א: "ניקנור נעשו ניסים לדלתותיו". - תנו רבנן: מה ניסים נעשו לדלתותיו? אמרו: כשהלך ניקנור להביא דלתות מאלכסנדריא של מצרים, בחזירתו עמד נחשול שבים לטבעו. נטלו אחת מהן והטילוה לים, ועדיין לא נח הים מזעפו. ביקשו להטיל את חברתה, עמד הוא וכרכה. אמר להם: הטילוני עימה! מיד נח הים מזעפו. והיה מצטער על חברתה. כיוון שהגיע לנמילה של עכו, היתה מבצבצת ויוצאה מתחת דופני הספינה.</span><br><span class="poetry indentAll">לפיכך, כל השערים שבמקדש נשתנו לשל זהב, חוץ משערי ניקנור, מפני שנעשו בהם ניסים. ויש אומרים: מפני שנחושתם מצהבת.</span><br><span class="poetry indentAll">רבי אליעזר בן יעקב אומר: נחושת קלניתא היתה, והיתה מצהבת / מאירה כשל זהב.</span><br>• • •
<h3>הלכה ט</h3>
(א) <big><strong>משנה</strong></big><br><b>ואֵילּוּ לגניי</b> – האנשים הנמנים להלן היו מזכירים אותם לגנאי על מעשיהם<b>:</b><br><b>בית גרמו לא רצו ללמד על מעשה לחם הפנים</b> – אנשי משפחת גרמו, שבידיהם היתה מסורה עשיית לחם הפנים, היו יודעים כיצד לאפותו ולרדותו מן התנור שלא יישבר ושלא יתעפש, ולא רצו ללמד את האומנות הזאת לאחרים<b>.</b><br><b>בית אבטינס לא רצו ללמד על מעשה הקטרת</b> – אנשי משפחת אבטינס, שבידיהם היתה מסורה עשיית סממני הקטורת, היו יודעים מין עשב היפה להעלאת עשן הקטורת, ולא רצו לגלות דבר זה לאחרים<b>.</b><br><b>הוגדס בן לוי</b> – שהיה ממונה על השיר במקדש (משנה שקלים ה,א), <b>היה יודע פרק בשיר</b> – כללים בחוכמת השיר, <b>ולא רצה ללמד.</b><br><b>בן קמצר</b> – נראה שהיה מומחה באומנות הכתיבה, <b>לא רצה ללמד על מעשה הכתב.</b><br><b>על הראשונים</b> – הנזכרים בהלכות ט-י: בן גמלא, בן קטין, מונבז והלני אימו, וניקנור, <b>נאמר: "זֵכֶר צַדִּיק לִבְרָכָה"</b> (משלי י,ז)<b>, ועל אֵילּוּ</b> – הנזכרים בהלכה זו: בית גרמו, בית אבטינס, הוגדס ובן קמצר נאמר<b>: "וְשֵׁם רְשָׁעִים יִרְקָב"</b> (שם)<b>.</b><br>• • •
(ב) <big><strong>תלמוד</strong></big><br><small><b>בית גרמו</b></small><br>במשנה שנינו: <b>"ואילו לגניי: בית גרמו</b> לא רצו ללמד על מעשה לחם הפנים<b>".</b><br><small>כאן התחלת מקבילה בירושלמי שקלים ה,א.</small><br>מביאים ברייתא: <b>בית גרמו היו בקיאין במעשה לחם הפנים</b> – היו מומחים באופן עשייתו, שלחם הפנים היה עשוי בצורה מיוחדת, <b>וברדייתו</b> – היו מומחים גם באופן הוצאתו מן התנור לאחר שנאפה, שלא יישבר, <b>ולא רצו ללמד</b> – לאחרים שאינם ממשפחתם את סוד עשיית לחם הפנים ורדייתו. ובשל כך סילקו חכמים אותם מתפקידם<b>. שלחו והביאו אומנים</b> (מומחים) <b>מאלכסנדריאה</b> – שיעשו את לחם הפנים במקומם של בית גרמו<b>, והיו</b> – אותם אומנים, <b>בקיאים במעשה לחם הפנים, וברדייתו לא היו בקיאין. בית גרמו היו מסיקין מבפנים</b> – היו מכניסים את הבצק לתוך התנור לאפייה כשהוא בתוך תבניות ששומרות על צורת הלחם בזמן האפייה, <b>ורודין מבחוץ</b> – היו רודים את הלחם כשהוא מבחוץ, שאחרי האפייה היו תחילה מוציאים את התבניות מן התנור ואחר כך מוציאים מהן את הלחם, וכך לא היה הלחם נשבר ברדייתו<b>, ולא היתה מתעפשת</b> – שהיו מקררים ומשמרים את הלחם לאחר רדייתו, וכך לא היה הלחם מתעפש (לא העלה עובש) במשך השבוע שהיה מונח על השולחן במקדש<b>, ואֵילּוּ</b> – אותם אומנים, <b>היו מסיקין מבפנים</b> – היו מכינים ואופים את הבצק כמו בית גרמו, <b>ורודין מבפנים</b> – היו רודים את הלחם כשהוא מבפנים, שאחרי האפייה היו מוציאים את הלחם מן התבניות כשהן בתוך התנור, וכך היה הלחם נשבר ברדייתו, שלא ידעו לרדות את הלחם שלא יישבר<b>, והיתה מתעפשת</b> – שגם לא ידעו לקרר ולשמר את הלחם לאחר רדייתו שלא יתעפש<b>.</b><br><b>וכיון שידעו חכמים בדבר</b> – שלחם הפנים שעשו אומנים אלו אינו יפה כפי שעשו בית גרמו<b>, אמרו: כל מה שברא הקב"ה לכבודו ברא</b> – הקב"ה ברא את כולם כדי לגלות את כבודו בעולם, <b>-</b> שנאמר: <b>"כֹּל פָּעַל י'י לַמַּעֲנֵהוּ"</b> (משלי טז,ד) – כל מה שעשה ה' הוא לטובתו ובשבילו. ואף כל מיני אומנויות שבעולם, ובכללן אומנותם של בית גרמו, הן לכבודו של הקב"ה. ולכן אמרו חכמים, שיחזרו בית גרמו לתפקידם<b>. שלחו</b> – חכמים, <b>אחריהם</b> – אחרי בית גרמו שליחים, כדי להחזיר אותם לתפקידם, <b>ולא רצו לבוא עד שכפלו להן שכרן</b> – הם הסכימו לחזור לתפקידם רק לאחר שהכפילו להם את שכרם, כלהלן<b>. שנים עשר מנה</b> (מנה הוא מאה דינרי כסף) <b>היו נוטלין</b> – בשכרם לפני שסולקו מתפקידם (נראה שמדובר בשכר לשנה), <b>ונתנו להן עשרים וארבע</b>ה – מנה בשכרם לאחר שחזרו לתפקידם, וזה היה כפל שכרם<b>. רבי יהודה</b> (בר אלעאי, מגדולי התנאים בדור הרביעי) <b>אומר: עשרים וארבע</b>ה – מנה, <b>היו נוטלין</b> – בשכרם לפני שסולקו מתפקידם, <b>ונתנו להן ארבעים ושמונה</b> – מנה בשכרם לאחר שחזרו לתפקידם, וזה היה כפל שכרם<b>.</b><br><b>אמרו להן</b> – חכמים לבית גרמו<b>: מפני מה אין אתם רוצין ללמד</b> – לאחרים את סוד עשיית לחם הפנים ורדייתו<b>? אמרו להן</b> – בית גרמו לחכמים<b>: מסורת</b> (דברים שנמסרו מדור לדור) <b>היא בידינו מאבותינו שהבית הזה</b> – בית המקדש, <b>עתיד ליחרב,</b> ולא רצינו ללמד כדי <b>שלא ילמדו אחרים ויהיו עושין כן</b> – כמו שעושים בבית המקדש, <b>לפני עבודה זרה שלהן.</b><br><b>בדברים הללו מזכירין אותן לשבח</b> – אף על פי שהיו מזכירים את בית גרמו לגנאי על שלא רצו ללמד על מעשה לחם הפנים, מכל מקום, היו מזכירים את בית גרמו לשבח על הדברים שלהלן<b>, שלא יצא ביד בניהם</b> – של בית גרמו, <b>פת נקייה</b> – לחם טוב ומשובח של סולת, <b>מעולם,</b> כדי <b>שלא יהו</b> (יהיו) <b>אומרים</b> – בני אדם עליהם<b>: ממעשה לחם הפנים הן אוכלין</b> – ולכן היו אוכלים רק פת שאינה נקייה, המעורבת בסובין<b>.</b><br><br><span class="poetry indentAll"><b>תוספתא יומא</b> ב,ה: של בית גרמו היו בקיאים במעשה לחם הפנים ולא רצו ללמד. שלחו חכמים והביאו אומנים מאלכסנדריא של מצרים, שהיו אופים כיוצא בהם, אלא שלא היו בקיאים לרדותה. של בית גרמו היו מסיקים את התנור מבחוץ והיא נרדית מבפנים. של אלכסנדריא לא היו עושים כן. ויש אומרים: זו (<small>של אומני אלכסנדריה</small>) היתה מתעפשת.</span><br><span class="poetry indentAll">וכשידעו חכמים בדבר, אמרו: לא ברא הקב"ה את העולם אלא לכבודו, שנאמר: "כל הנקרא בשמי ולכבודי בראתיו" (ישעיהו מג,ז). שלחו אחריהם ולא רצו לבוא עד שכפלו להם שכרם. שנים עשר מנה היו נוטלים בכל יום (<small>הכוונה לכל הימים לפני שהביאו את האלכסנדריים (ואין הכוונה לכל יום ממש, מפני ששכר יומי כזה הוא סכום רב ועצום)</small>), חזרו להיות נוטלים עשרים וארבעה; דברי רבי מאיר. רבי יהודה אומר: עשרים וארבעה היו נוטלים בכל יום, חזרו להיות נוטלים ארבעים ושמונה מנה.</span><br><span class="poetry indentAll">אמרו להם חכמים: מה ראיתם שלא ללמד? - אמרו להם: יודעים היו בית אבא שבית המקדש עתיד ליחרב, ולא רצו ללמד, שלא יהו עושים לפני עבודה זרה כדרך שעושים לפני המקום. - ובדבר הזה מזכירים אותם לשבח, שלא נמצאת פת נקייה ביד בניהם וביד בנותיהם מעולם, כדי שלא יהו ישראל אומרים: מלחם הפנים הם ניזונים, לקיים מה שנאמר: "והייתם נקיים מה' ומישראל" (במדבר לב,כב).</span><br><br><small>נראה שצריך לגרוס בתוספתא כמו בירושלמי: 'של בית גרמו היו מסיקים את התנור <b>מבפנים</b> והיא נרדית <b>מבחוץ</b>'.</small><br><br><span class="poetry indentAll"><b>בבלי יומא</b> לח,א: תנו רבנן: בית גרמו היו בקיאים במעשה לחם הפנים ולא רצו ללמד. שלחו חכמים והביאו אומנים מאלכסנדריא של מצרים, והיו יודעים לאפות כמותם ולא היו יודעים לרדות כמותם, שהללו מסיקים מבחוץ / מבפנים ואופים מבפנים / מבחוץ, והללו מסיקים מבפנים / מבחוץ ואופים מבחוץ / מבפנים, והללו (<small>אומני אלכסנדריה</small>) פיתם מתעפשת, והללו (<small>בית גרמו</small>) אין פיתם מתעפשת.</span><br><span class="poetry indentAll">וכששמעו חכמים בדבר, אמרו: כל שברא הקב"ה לכבודו ברא, שנאמר: "כל הנקרא בשמי ולכבודי בראתיו" (ישעיהו מג,ז), יחזרו בית גרמו למקומם. שלחו להם חכמים ולא באו. כפלו להם שכרם ובאו. בכל יום היו נוטלים שנים עשר מנה, והיום (<small>בימים אחרי שחזרו למקומם</small>) עשרים וארבעה. רבי יהודה אומר: בכל יום עשרים וארבעה, והיום ארבעים ושמונה.</span><br><span class="poetry indentAll">אמרו להם חכמים: מה ראיתם שלא ללמד? - אמרו להם: יודעים היו בית אבא שבית המקדש עתיד ליחרב, שמא ילמד אדם שאינו הגון ויילך ויעבוד עבודה זרה בכך. - ועל דבר זה מזכירים אותם לשבח, שמעולם לא נמצאת פת נקייה ביד בניהם, שלא יאמרו: מלחם הפנים הם ניזונים, לקיים מה שנאמר: "והייתם נקיים מה' ומישראל" (במדבר לב,כב).</span><br><br><small>נראה שצריך לגרוס בבבלי: 'שהללו (בית גרמו) <b>אופים מבפנים ורודים מבחוץ</b>, והללו (אומני אלכסנדריה) <b>אופים מבפנים ורודים מבפנים</b>'.</small><br><br><small>הברייתא על בית גרמו מובאת בשיר השירים רבה ג,ח. שם נאמר: וכשידעו חכמים בדבר, אמרו: כל שפעל הקב"ה לא פעל אלא לכבודו / למענו, שנאמר: "כל פעל ה' למענהו".</small><br><br><small>ייתכן שניתן להבין את הסיפור על בית גרמו ואת הסיפור להלן על בית אבטינס על רקע הופעתן של אגודות מקצועיות ביהודה בתקופת בית שני, מהעידן היווני ואילך, ובמיוחד בימי השלטון הרומאי. אנו מכירים במקורות חז"ל אגודות רבות: ספנים, דייגים, צבעים, צמרים, בנאים ונחתומים, וכן בעלי מקצועות אחרים. חברי האגודה היו קשורים בעבותות משפחתיות ושמרו את סודות הייצור שעברו אצלם מדור לדור.</small><br>• • •
(ג) <small><b>בית אבטינס</b></small><br>במשנה שנינו: "בית אבטינס לא רצו ללמד על מעשה הקטרת".<br><small>כאן המשך המקבילה בירושלמי שקלים ה,א.</small><br>מביאים ברייתא: <b>של בית אבטינס היו בקיין</b> (בקיאים) <b>במעשה הקטורת ובמעלה עשן</b> – היו מומחים בעשיית הקטורת, והיו מכירים את העשב הנקרא מעלה עשן (מין עשב, שהוסיפו אותו לסממני הקטורת, כדי שהעשן יעלה בכיוון מאונך), <b>ולא רצו ללמד</b> – לאחרים שאינם ממשפחתם את סוד פיטום הקטורת ואת זיהוי העשב מעלה עשן. ובשל כך סילקו חכמים אותם מתפקידם<b>. שלחו והביאו אומנים</b> (מומחים) <b>מאלכס[נ]דריאה, והיו</b> – אותם אומנים, <b>בקיין במעשה הקטורת, ובמעלה עשן לא היו בקיאין. של בית אבטינס היתה מתמרת ועולה ופוסה ויורדת</b> – העשן של הקטורת שפיטמו בית אבטינס היה עולה בכיוון מאונך ועומד זקוף כתמר, ואחר כך היה מתפשט לצדדים ויורד<b>, ושל אֵילּוּ היתה פוסה מיד</b> – העשן של הקטורת שפיטמו אומנים אלו היה פוסה ויורד מיד, ולא היה מתמר ועולה תחילה<b>.</b><br><b>וכיון שידעו חכמים בדבר</b> – שהקטורת שעשו אומנים אלו אינה יפה כפי שעשו בית אבטינס<b>, אמרו: כל מה שברא הקב"ה לכבודו ברא, שנאמר: "כֹּל הַנִּקְרָא בִשְׁמִי וְלִכְבוֹדִי בְּרָאתִיו יְצַרְתִּיו אַף עֲשִׂיתִיו"</b> (ישעיהו מג,ז) – לפי מה שדרשו חכמים, הכתוב מדבר בבריאת העולם; ולפי זה, כך פירושו של הכתוב: בראתי ויצרתי וגם עשיתי את כל מעשי ידיי הנקראים בשמי (שהם שלי), כדי לגלות את כבודי בעולם. ואף כל מיני אומנויות שבעולם, ובכללן אומנותם של בית אבטינס, הן לכבודו של הקב"ה. ולכן אמרו חכמים, שיחזרו בית אבטינס לתפקידם<b>. שלחו אחריהן</b> – אחרי בית אבטינס שליחים, כדי להחזיר אותם לתפקידם, <b>ולא רצו לבוא {כול' עד}</b> (הסופר במסירה שלפנינו קיצר את הברייתא מפני שהמשכה זהה לברייתא לעיל) <b>לפני עבודה זרה שלהן.</b><br><b>בדברים הללו מזכירין אותן לשבח</b> – אף על פי שהיו מזכירים את בית אבטינס לגנאי על שלא רצו ללמד על מעשה הקטורת, מכל מקום, היו מזכירים את בית אבטינס לשבח על הדברים שלהלן<b>, שלא יצאת</b> (יצאה) – למקום ציבורי, <b>אשה של אחד מהן</b> – מבית אבטינס, כשהיא <b>מבושמת</b> – מתוקנת בבשמים, <b>מעולם, ולא עוד אלא</b> – ולא רק זה אלא <b>כשהיה אחד מהן נושא אשה ממקום אחר</b> – ממשפחה אחרת, שלא ידעו את מנהגם של בית אבטינס, <b>היה פוסק עמה שלא תתבשם</b> – היה מתנה עם האישה, שהוא נושא אותה בתנאי שלא תתקין עצמה בבשמים, כדי שלא יהיו אומרים בני אדם עליהן: ממעשה פיטום הקטורת הן מתבשמות<b>.</b><br><br><span class="poetry indentAll"><b>תוספתא יומא</b> ב,ו: של בית אבטינס היו בקיאים בפיטום הקטורת ובמעלה עשן ולא רצו ללמד. שלחו חכמים והביאו אומנים מאלכסנדריא של מצרים, שהיו מפטמים כיוצא בהם, אלא שלא היו בקיאים במעלה עשן. של בית אבטינס היתה מתמרת ועולה עד הקורות ואחר כך פוסה ויורדת למטה. של אלכסנדריים היתה פוסה ויורדת מיד.</span><br><span class="poetry indentAll">וכשידעו חכמים בדבר, אמרו: לא ברא המקום את העולם אלא לכבודו, שנאמר: "כל פעל ה' למענהו" (משלי טז,ד). שלחו חכמים אליהם ולא באו עד שכפלו להם שכרם. שנים עשר מנה היו נוטלים בכל יום, חזרו להיות נוטלים עשרים וארבעה; דברי רבי מאיר. רבי יהודה אומר: עשרים וארבעה היו נוטלים בכל יום, חזרו להיות נוטלים ארבעים ושמונה מנה.</span><br><span class="poetry indentAll">אמרו להם חכמים: מה ראיתם שלא ללמד? - אמרו להם: יודעים היו בית אבא שבית המקדש עתיד ליחרב, ולא רצו ללמד, שלא יהו עושים לפני עבודה זרה כדרך שעושים לפני המקום.</span><br><span class="poetry indentAll">ובדבר הזה מזכירים אותם לשבח, שלא יצאת מהם אישה מבושמת מעולם, ולא עוד אלא כשהיו נושאים אישה ממקום אחר היו פוסקים עימה על מנת שלא תתבשמי, כדי שלא יהו ישראל אומרים: מפיטום הקטורת הן מתבשמות, לקיים מה שנאמר: "והייתם נקיים מה' ומישראל" (במדבר לב,כב).</span><br><br><span class="poetry indentAll"><b>בבלי יומא</b> לח,א: תנו רבנן: בית אבטינס היו בקיאים במעשה הקטורת ולא רצו ללמד. שלחו חכמים והביאו אומנים מאלכסנדריא של מצרים, והיו יודעים לפטם / לעשות כמותם, ולא היו יודעים להעלות עשן כמותם. של הללו (<small>בית אבטינס</small>) מתמר ועולה כמקל, ושל הללו (<small>אומני אלכסנדריה</small>) מפציע לכאן ולכאן (<small>מתפצל ומתפזר לצדדים</small>).</span><br><span class="poetry indentAll">וכששמעו חכמים בדבר, אמרו: כל שברא הקב"ה לכבודו / למענו ברא, שנאמר: "כל פעל ה' למענהו" (משלי טז,ד), יחזרו בית אבטינס למקומם. שלחו להם חכמים ולא באו. כפלו להם שכרם ובאו. בכל יום היו נוטלים שנים עשר מנה, והיום עשרים וארבעה. רבי יהודה אומר: בכל יום עשרים וארבעה, והיום ארבעים ושמונה.</span><br><span class="poetry indentAll">אמרו להם חכמים: מה ראיתם שלא ללמד? - אמרו להם: יודעים היו בית אבא / אבותינו שבית המקדש עתיד ליחרב, שמא ילמד אדם שאינו הגון ויילך ויעבוד עבודה זרה בכך.</span><br><span class="poetry indentAll">ועל דבר זה מזכירים אותם לשבח, שמעולם לא יצתה כלה מבוסמת מבתיהם, וכשנושאים אישה ממקום אחר מתנים עימה שלא תתבסם, שמא יאמרו: ממעשה הקטורת הן מתבסמות, לקיים מה שנאמר: "והייתם נקיים מה' ומישראל" (במדבר לב,כב).</span><br><br><small>הברייתא על בית אבטינס מובאת בשיר השירים רבה ג,ז.</small><br><small>בירושלמי ובשיר השירים רבה מובא בסיפור בית גרמו הפסוק ממשלי ("כל פעל ה'...") ובסיפור בית אבטינס הפסוק מישעיהו ("כל הנקרא בשמי..."). ואילו בתוספתא ובבבלי מובא בסיפור בית גרמו הפסוק מישעיהו ובסיפור בית אבטינס הפסוק ממשלי.</small><br><br><small>השם "מעלה עשן" הוא שם תואר שניתן לצמח בשל תכונתו להעלות עשן רב. גם האומנים מאלכסנדריה הכירו צמח מעלה עשן, אלא שהוא היה צמח אחר, שעשנו אינו מתמר ועולה ישר למעלה.</small>
(ד) <b>אמר רבי יוסי</b> (בר חלפתא, תנא בדור הרביעי)<b>: מצאתי תינוק</b> (ילד) <b>אחד מבית אבטינס. אמרתי לו: בני, מאי זו משפחה אתה? אמר לי: ממשפחת פלוני</b> – ממשפחת בית אבטינס<b>. אמרתי לו: בני, אבותיך</b> – שעשו את הקטורת בבית המקדש, <b>לפי שנתכוונו לרבות כבודם ולמעט כבוד שמים</b> (כינוי לאלוהים) – שכיוון שלא רצו לגלות לאחרים את סוד פיטום הקטורת ואת זיהוי העשב מעלה עשן, היו רק הם יודעים להכין קטורת לשמים, ובשל כך התרבה כבודם, ואילו אחרים לא היו יודעים להכין קטורת לשמים, ובשל כך התמעט כבוד שמים<b>, לפיכך</b> – אחרי שחרב בית המקדש, <b>נתמעט כבודם</b> – כיוון שלא עשו עוד קטורת, <b>וכבוד שמים נתרבה</b> – כיוון שלא גרמו עוד שיתמעט כבוד שמים<b>.</b><br><br><b>אמר רבי עקיבה</b> (תנא בדור השלישי, מגדולי התנאים)<b>: שח</b> (סיפר) <b>לי שמעון בן לגה: מלקט הייתי עשבים אני ותינוק אחד של בית אבטינס, וראיתי אותו שבכה</b> – בצער, <b>וראיתי אותו ששׂחק</b> – בשמחה<b>. אמרתי לו: בני, למה בכיתה</b> (בכית)<b>? אמר לי: על כבוד בית אבא</b> (משפחתי) <b>שנתמעט</b> – אחרי שחרב הבית, מפני שלא עבדו עוד בבית המקדש<b>.</b> אמרתי לו: <b>ולמה שׂחקתה</b> (שחקת)<b>? אמר לי: על הכבוד המתוקן</b> (המוכן) <b>לצדיקים לעתיד לבוא</b> (באחרית הימים) – שכשייבנה בית המקדש, יחזרו בית אבטינס לתפקידם ושוב יתרבה כבודם ("לצדיקים" הכוונה לבית אבטינס)<b>.</b> ועוד אמר לי: <b>הרי מעלה עשן לנגדי</b> – הנה העשב הנקרא מעלה עשן מצוי כאן מולי<b>. נומיתי לו</b> – אמרתי (נום - מן נאם) לו<b>: בני, הראהו לי</b> – את העשב הזה<b>. אמר לי: מסורת בידי מאבותיי שלא להראותו לבירייה</b> – לשום אדם, אלא לבני משפחתנו בלבד<b>.</b><br><br><b>אמר רבי יוחנן בן נורי</b> (תנא בדור השלישי)<b>: פגע</b> (פגש) <b>בי זקן אחד משל בית אבטינס. אמר לי: רבי, לשעבר</b> (בזמן שעבר, לפנים) <b>היו בית אבא צנועין</b> – היו שומרי סוד, <b>והיו מוסרין את המגילה הזאת</b> – את מגילת הסממנים של הקטורת, שכתובים בה שמות מיני הסמים ושימושם והוראות להכנת הקטורת, <b>אֵילּוּ לאֵילּוּ</b> – כיוון שלא חששו שיגלו את הסוד לאחרים שאינם ממשפחתם<b>, ועכשיו שאינן נאמנין</b> – ויש לחשוש שיגלו את הסוד לאחרים, <b>הילך</b> (הא לך, קח לך) <b>את המגילה</b> הזאת – מפני שאתה נאמן, <b>והיזהר בה</b> – תהיה נזהר שלא תמסור אותה לכל אדם<b>.</b> וסיים רבי יוחנן בן נורי ואמר: <b>וכשבאתי והרציתי</b> (סיפרתי) <b>את הדברים לפני רבי עקיבה, זלגו דמעיו</b> (נזלו דמעותיו) <b>ואמר: מעתה</b> (אם כן)<b>, אין אנו צריכין להזכירן</b> – את בית אבטינס, <b>לגנאי</b> – שהרי היו מזכירים את בית אבטינס לגנאי, משום שלא רצו ללמד לאחרים על מעשה הקטורת, ועכשיו, שמסרו את המגילה לרבי יוחנן בן נורי, אין עוד צורך להזכירם לגנאי<b>.</b><br><small>עד כאן המקבילה בירושלמי שקלים.</small><br><br><span class="poetry indentAll"><b>תוספתא יומא</b> ב,ז: אמר רבי עקיבא: סח לי שמעון בן לוגא: אני ותינוק אחד מבני בניהם (<small>של בית אבטינס</small>) היינו מלקטים עשבים בשדה, ראיתיו ששחק ובכה. אמרתי לו: על מה בכית? - אמר לי: על כבוד בית אבא שגלה. - אמרתי לו: ועל מה שחקת? - אמר לי: לסוף (<small>לעתיד לבוא</small>) עתיד הקב"ה לשמח את בניו. - אמרתי לו: מה ראית (<small>שנזכרת בכבוד אבותיך</small>)? - אמר לי: הרי מעלה עשן לנגדי. - אמרתי לו: הראהו לי. - אמר לי: שבועה היא בידינו, שאין מראים אותו לשום אדם.</span><br><span class="poetry indentAll">אמר רבי יוחנן בן נורי: פעם אחת הייתי מהלך בדרך. מצאני זקן אחד ואמר לי: משל בית אבטינס אני. כתחילה שהיו בית אבא צנועים, היו מוסרים מגילותיהם זה לזה. עכשיו הילך מגילה זו והיזהר בה, שמגילת סמנים היא. - וכשבאתי והרציתי את הדברים לפני רבי עקיבא, זלגו דמעיו, אמר לי: מעתה, אין אנו רשאים לספר בגנותם של אלו.</span><br><br><span class="poetry indentAll"><b>בבלי יומא</b> לח,א: תניא: אמר רבי ישמעאל: פעם אחת מצאתי אחד מבני בניהם (<small>של בית אבטינס</small>). אמרתי לו: אבותיך ביקשו להרבות כבודם ולמעט כבוד המקום, ועכשיו כבוד המקום במקומו והקב"ה מיעט כבודם.</span><br><span class="poetry indentAll">אמר רבי עקיבא: סח לי שמעון בן לוגא: פעם אחת יצאתי אני ואחד מבני בניהם לשדה ללקט עשבים. ראיתיו שבכה ושחק. אמרתי לו: מפני מה בכית? - אמר לי: כבוד אבותיי נזכרתי. - אמרתי לו: ומפני מה שחקת? - אמר לי: שעתיד הקב"ה להחזירו (<small>את הכבוד</small>) לנו. - אמרתי לו: ומה ראית ונזכרת? - אמר לי: מעלה עשן כנגדי ראיתי. - אמרתי לו: הראהו לי! - אמר לי: שבועה היא בידינו, שאין אנו מראים אותו לכל אדם.</span><br><span class="poetry indentAll">אמר רבי יוחנן בן נורי: מצאתי זקן אחד ומגילת סממנים בידו. אמרתי לו: מאין אתה? - אמר לי: מבית אבטינס אני. - אמרתי לו: ומה בידך? - אמר לי: מגילת סממנים. - אמרתי לו: הראה לי! - אמר לי: כל זמן שבית אבא היו צנועים, לא היו מוסרים אותה לכל אדם. עכשיו הרי היא לך והיזהר בה. - וכשבאתי וסחתי דברים לפני רבי עקיבא, אמר לי: מעתה, אסור לספר בגנותם של אלו.</span><br><br><small>המאמרים של רבי עקיבא ושל רבי יוחנן בן נורי מובאים בשיר השירים רבה ג,ז.</small><br><small>אפשר ללמוד מסיפורי התנאים האלה, שאף לאחר חורבן בית שני המשיכו בני בית אבטינס לשמור את סוד פיטום הקטורת ואת זיהוי העשב מעלה עשן. מהמסופר על בני בית אבטינס עולה, שהם עסקו הן בליקוט סממני הקטורת והן בפיטומם.</small><br>• • •
(ה) <small><b>על מי נאמר "זכר צדיק לברכה" ועל מי נאמר "ושם רשעים ירקב"?</b></small><br>במשנה שנינו: "על הראשונים נאמר: 'זכר צדיק לברכה', ועל אילו: 'ושם רשעים ירקב'".<br>מביאים ברייתא: <b>וכולהן</b> (וכולן) – כל האישים שנפרטו במשנה, <b>מצאו מתלא</b> (אמתלה - טעם) <b>לדבריהן</b> – בית גרמו, בית אבטינס והוגדס בן לוי נתנו טעם לכך שלא רצו ללמד לאחרים את סודם, שהיו יודעים שבית המקדש עתיד ליחרב, ולא רצו ללמד, כדי שלא יהיו עושים לפני עבודה זרה כדרך שעושים לפני המקום (טעמם זה של בית גרמו ובית אבטינס מובא לעיל, וטעמו זה של הוגדס מובא בתוספתא)<b>, חוץ מבן קמצר</b> – בן קמצר לא נתן טעם לכך שלא רצה ללמד לאחרים את סודו<b>.</b>
(ו) מציעים משנה המסייעת לאמור לפני כן: <b>כיי דתנינן תמן:</b> – כמו [המשנה] ההיא ששנינו שם (משנה שקלים ה,א): <b>אֵילּוּ הן הממונין שהיו במקדש</b> – המשנה שם מונה חמישה עשר שמות של ממונים על תפקידים שונים שהיו בבית המקדש, ובהם: בית גרמו על מעשה לחם הפנים, בית אבטינס על מעשה הקטורת והוגדס בן לוי על השיר (השירה בפה של הלוויים)<b>.</b><br><small>כאן התחלת מקבילה נוספת בירושלמי שקלים ה,א.</small><br>מציעים מחלוקת: <b>רבי חזקיה</b> (אמורא ארץ ישראלי בדור הרביעי) <b>אמר: רבי סימון</b> (רבי שמעון בן פזי, אמורא ארץ ישראלי בדור השני והשלישי) <b>ורבנ</b>י<b>ן</b> – נחלקו רבי סימון והחכמים בעניין הממונים המנויים במשנת שקלים<b>. חד אמר:</b> – [חכם] אחד אומר: <b>כשירי כל דור ודור בא למנות</b> – התנא של משנת שקלים מנה את הממונים הכשרים והצדיקים שבכל הדורות, שלא היו כולם באותו דור אלא היו בדורות שונים של בית המקדש השני, ונקב התנא בשמותיהם של הממונים שהיו כשרים וצדיקים יותר משאר הממונים שבכל הדורות שלפניהם ולאחריהם<b>, וחרנה אמר:</b> – ו[החכם] האחר אומר: <b>מי שהיה באותו הדור מנה מה שבדורו</b> – התנא של משנת שקלים מנה את הממונים שבדורו (כנראה הדור האחרון של ימי הבית השני או דור אחד לפני כן)<b>.</b><br>ומפרטים את עמדותיהם של בעלי הדעות שנזכרו לפני כן בקשר למשפט האחרון במשנה כאן: <b>מאן דאמר:</b> – מי שאומר: <b>כשירי כל דור ודור בא למנות - על כולם</b> (נראה ש'על כולם' הוא אשגרה מלהלן, וכאן צריך לומר: '<b>עליהם</b>') <b>הוא</b> – הכתוב, <b>אומר: "זֵכֶר צַדִּיק לִבְרָכָה"</b> (משלי י,ז) – לפי מי שאומר, שהתנא של משנת שקלים מנה את הממונים הצדיקים שבכל הדורות, יש לפרש את דברי המשנה כאן: "על הראשונים נאמר: 'זכר צדיק לברכה'", שכתוב זה נאמר על בית גרמו ועל בית אבטינס ועל הוגדס בן לוי, שנזכרו במשנה כאן לפני בן קמצר, שהרי בית גרמו ובית אבטינס והוגדס בן לוי נמנו במשנת שקלים עם הממונים הצדיקים שבכל הדורות, ולכן אין לומר שעל אלו נאמר "ושם רשעים ירקב", ואף על פי שאלו הוזכרו לגנאי במשנה כאן משום שלא רצו ללמד, מכל מקום צדיקים היו, שכן מצאו תשובה לדבריהם שלא רצו ללמד, ומשום כך אין עוד להזכיר אותם לגנאי, ולכן עליהם נאמר "זכר צדיק לברכה". ויש לפרש את דברי המשנה כאן: "ועל אלו נאמר: 'ושם רשעים ירקב'", שכתוב זה נאמר על בן קמצר, שהוא האחרון שנזכר במשנה כאן, שהוא אינו מן הממונים שנמנו במשנת שקלים, ולא מצא תשובה לדבריו שלא רצה ללמד (אפשר שנשמט בירושלמי כאן משפט מקביל לנאמר להלן: "על מי נאמר: 'ושם רשעים ירקב'? - על בן קמצר"). - דעה זו מסייעת לברייתא לעיל, שכולם מצאו תשובה לדבריהם חוץ מבן קמצר<b>.</b><br><b>מאן דאמר:</b> – [ו]מי שאומר: <b>מי שהיה באותו הדור מנה מה שבדורו - על כולם הוא</b> – הכתוב, <b>אומר: "וְשֵׁם רְשָׁעִים יִרְקָב"</b> (שם) – לפי מי שאומר, שהתנא של משנת שקלים מנה את הממונים שבדורו, ולא את הממונים הצדיקים שבכל הדורות, ונמצא שיש מהממונים שהיו רשעים, יש לפרש את דברי המשנה כאן: "ועל אלו נאמר: 'ושם רשעים ירקב'", שכתוב זה נאמר על בית גרמו ועל בית אבטינס ועל הוגדס בן לוי ועל בן קמצר, שאלו כולם הוזכרו במשנה כאן לגנאי משום שלא רצו ללמד, ולכן היו רשעים (לדעה זו, כולם לא מצאו תשובה לדבריהם)<b>. על מי נאמר: "זֵכֶר צַדִּיק לִבְרָכָה"?</b> – כיצד יש לפרש את דברי המשנה כאן: "על הראשונים נאמר: 'זכר צדיק לברכה'"? <b>על בן קטין וחביריו</b> – כתוב זה נאמר על בן קטין והדומים לו (בן גמלא, מונבז והלני אימו, וניקנור) המוזכרים במשנה כאן (ג,ט-י), שחידשו דברים במקדש, והזכירו אותם לשבח על הדברים שעשו<b>.</b><br><br><span class="mediumGrey">לעיתים הסיוע מ'כיי דתנינן תמן' אינו מבוסס רק על המשנה שמציע המונח, אלא על מימרה אמוראית או סוגיה קצרה המובאת בסוגיה אחרי משנה זו. אפשר שכך יש לפרש גם ביומא כאן ("הטרמינולוגיה של הירושלמי", עמוד 270 והערה 138).</span><br><br><small>עד כאן המקבילה בירושלמי שקלים.</small><br><br><span class="poetry indentAll"><b>תוספתא יומא</b> ב,ח: אוגדס בן לוי היה יודע פרק בשיר ולא רצה ללמד. אמרו לו חכמים: מה ראית שלא ללמד? אמר להם: יודעים היו בית אבא שבית המקדש עתיד ליחרב, ולא רצו ללמד, שלא יהו עושים לפני עבודה זרה כדרך שעושים לפני המקום.</span><br><span class="poetry indentAll">בן קמצר היה יודע את הכתב ולא רצה ללמד. אמרו לו: מה ראית שלא ללמד? דמם (<small>שתק ולא השיב תשובה</small>).</span><br><span class="poetry indentAll">אלו (<small>בית גרמו ובית אבטינס והוגדס בן לוי</small>) מצאו תשובה לדבריהם, בן קמצר לא מצא תשובה לדבריו.</span><br><span class="poetry indentAll">הם ביקשו להרבות כבודם ולמעט כבוד שמים (<small>לפני שמצאו תשובה לדבריהם</small>), לפיכך כבודם נתמעט וכבוד שמים נתרבה, ולא נמצא להם שם טוב וזכר טוב בעולם, ועליהם נאמר: "ושם רשעים ירקב" (משלי י,ז).</span><br><br><span class="poetry indentAll"><b>בבלי יומא</b> לח,ב: תנו רבנן: בן קמצר לא רצה ללמד על מעשה הכתב. אמרו לו: מה ראית שלא ללמד? דמם.</span><br><span class="poetry indentAll">כולם מצאו תשובה לדבריהם, בן קמצר לא מצא תשובה לדבריו.</span><br><span class="poetry indentAll">על הראשונים נאמר: "זכר צדיק לברכה", ועל בן קמצר / ועל בן קמצר וחבריו נאמר: "ושם רשעים ירקב".</span><br><br><small>הברייתא מובאת בשיר השירים רבה ג,ח.</small>
(ז) ומביאים ברייתא: <b>ועל כולן</b> – על המעשים על בית גרמו ובית אבטינס שחכמים סילקו אותם מתפקידם והוצרכו להחזיר אותם, <b>היה בן זומא</b> (במקורות המקבילים: 'בן עזאי') <b>אומר: משלך</b> – מה שמגיע לך בזכותך לפי מעשיך, <b>יתנו לך, ובשמך קורין אותך</b> – בשם שקנית לעצמך יקראו אותך בני אדם<b>, ובשבחך</b> (צריך לומר: 'ובשב<b>ת</b>ך') <b>מושיבין אותך</b> – במקומך הראוי לך יושיבו אותך<b>, ואין שכחה לפני המקום</b> (כינוי לאלוהים)<b>, ואין אדם נוגע במוכן לך</b> – מן השמים משגיחים שלא יוכל אדם לפגוע במה שמיועד לך<b>.</b><br><br><span class="poetry indentAll"><b>תוספתא יומא</b> ב,ז: מיכן אמר בן עזאי: משלך ייתנו לך, ובשמך יקראוך, ובמקומך יושיבוך, ואין שכחה לפני המקום, ואין אדם נוגע במוכן לחברו.</span><br><br><span class="poetry indentAll"><b>בבלי יומא</b> לח,א: מכאן אמר בן עזאי: בשמך יקראוך, ובמקומך יושיבוך, ומשלך ייתנו לך, ואין אדם נוגע במוכן לחבירו, ואין מלכות נוגעת בחברתה אפילו כמלוא נימא.</span><br><br>המאמר של בן עזאי מובא בשיר השירים רבה ג,ח.<br>• • •
<h2>פרק ד</h2>
<h3>הלכה א</h3>
(א) <big><strong>משנה</strong></big><br><b>טרף בקלפי</b> (תיבה שמטילים בה גורלות. מקור המילה ביוונית, ומשמעה: גביע למשיכת גורלות) – לאחר שהתוודה הכוהן הגדול על פרו ובא למזרח העזרה, לצפון המזבח, ששם עמדו שני שעירים ושם היתה קלפי ובה שני גורלות (משנה לעיל ג,ט), נענע וערבב את שני הגורלות שבקלפי, <b>והעלה שני גורלות</b> (חפצים שלפיהם קובעים דבר) – הכניס את שתי ידיו לקלפי והעלה גורל אחד בימינו וגורל שני בשמאלו<b>. אחד כתוב עליו: לשם, ואחד כתוב עליו: לעזאזל. אם של שם עלה בימינו - הסגן</b> – שבימינו של הכוהן הגדול, <b>אומר לו: אישי כהן גדול, הגבה ימינך</b> – שיידעו הכול שהגורל שבימין הוא "לשם"<b>. ואם בשמאלו עלה - ראש בית אב</b> – שבשמאלו של הכוהן הגדול, <b>אומר לו: אישי כהן גדול, הגבה שמאלך</b> – שיידעו הכול שהגורל שבשמאל הוא "לשם"<b>.</b><br><b>נתנם על שני שעירים</b> – הכוהן הגדול נתן את הגורל שהעלה בימינו על השעיר שעמד לימינו ואת הגורל שהעלה בשמאלו על השעיר שעמד לשמאלו, <b>ואומר</b> – כשנותן על השעיר את הגורל "לשם"<b>: "לי'י חטאת"</b> – והיה מזכיר את השם המפורש<b>. רבי ישמעאל</b> (מגדולי התנאים בדור השלישי) <b>אומר: לא היה צריך לומר "חטאת" אלא "לי'י"</b> – בלבד<b>. והן</b> – הכוהנים והעם העומדים בעזרה, כשהם שומעים את השם המפורש, <b>עונין אחריו: ברוך שם כבוד מלכותו לעולם ועד.</b><br>• • •
(ב) <big><strong>תלמוד</strong></big><br><small><b>טרף בקלפי והעלה שני גורלות</b></small><br>במשנה שנינו: <b>"טרף בקלפי</b> והעלה שני גורלות. אחד כתוב עליו: לשם, ואחד כתוב עליו: לעזאזל<b>".</b><br>מרחיבים את תחולת הקביעה: <b>לא סוף דבר קלפי</b> – לא דבר זה בלבד שאמור במשנה, שהגורלות נתונים בקלפי של עץ או של זהב<b>, אלא אפילו קלתות</b> – הגורלות יכולים להיות נתונים גם בסל קלוע מקנים או מנצרים<b>.</b><br>ושואלים: <b>ולמה אמרו: קלפי?</b> – אם הגורלות יכולים להיות נתונים גם בסל, למה אמרו במשנה: טרף בקלפי?<br>ומשיבים: <b>כדי לעשות פומבי</b> (בקטע גניזה: 'פומפי'. מקור המילה ביוונית ובלטינית, ומשמעה: פאר, הדר) <b>לדבר</b> – בשביל לפאר ולהדר את הדבר, היו הגורלות נתונים בקלפי (כך אמרו לגבי כמה דברים גם לעיל ב,ב; ב,ו; ב,ז)<b>.</b><br><br>ומביאים מדרש הלכה: יש לשאול: <b>ויביא שני חוטין, אחד שחור ואחד לבן, ויקשור עליהם ויאמר: זה לשם וזה לעזאזל!</b> – מדוע הכוהן הגדול מביא שני גורלות שאחד חקוק עליו "לשם" ואחד חקוק עליו "לעזאזל", ואינו מביא שני חוטים וקושר אותם על הגורלות, חוט שצבעו שחור על גורל אחד וחוט שצבעו לבן על הגורל השני, וקובע שהגורל שעליו קשור החוט השחור הוא הגורל לעזאזל והגורל שעליו קשור החוט הלבן הוא הגורל לשם! - ויש להשיב: <b>תלמוד לומר</b> (הכתוב מלמד לומר)<b>:</b> נאמר בפרשת העבודה ביום הכיפורים: "וְנָתַן אַהֲרֹן עַל שְׁנֵי הַשְּׂעִירִם גֹּרָלוֹת, גּוֹרָל אֶחָד לַי'י וְגוֹרָל אֶחָד לַעֲזָאזֵל" (ויקרא טז,ח), ויש לדרוש: <b>"גּוֹרָל אֶחָד לַי'י", שיהא ניכר שהוא לי'י, "וְגוֹרָל אֶחָד לַעֲזָאזֵל", שיהא ניכר שהוא לעזאזל</b> – אבל גורלות שחוטים קשורים עליהם, כיוון שהחוטים דקים ואינם נראים כל כך, אין ניכר איזה גורל הוא לשם ואיזה גורל הוא לעזאזל<b>.</b><br>ויש לשאול עוד: <b>ויביא שני צרורות, אחד שחור ואחד לבן,</b> (במסירה שלפנינו הוסיף מגיה: 'ויתן עליהם', ואין לגרוס מילים אלו) <b>ויאמר: זה לשם וזה לעזאזל!</b> – מדוע אין הכוהן הגדול מביא שתי אבנים קטנות שישמשו גורלות, אבן שצבעה שחור ואבן שצבעה לבן, וקובע שהאבן השחורה היא הגורל לעזאזל והאבן הלבנה היא הגורל לשם, שאבנים נראות יותר מחוטים? - ויש להשיב: <b>תלמוד לומר: "גּוֹרָל אֶחָד לַי'י"</b> (במסירה שלפנינו השמיט הסופר מ'גורל אחד לי'י' כאן עד 'גורל אחד לי'י' להלן בשל הדומות ומגיה השלים)<b>, שיהא ניכר שהוא לי'י, "וְגוֹרָל אֶחָד לַעֲזָאזֵל", שיהא ניכר שהוא לעזאזל</b> – אבל אבנים שמשמשים גורלות אין ניכר על פי צבען איזה גורל הוא לשם ואיזה גורל הוא לעזאזל<b>.</b><br>ויש לשאול עוד: <b>ויכתוב עליהם ויאמר</b> (מילה זו היא אשגרה מלעיל, וכן כתב ב"שערי תורת ארץ ישראל", ואינה בקונטרס אחרון של "ילקוט שמעוני") <b>זה לי'י וזה לעזאזל!</b> – מדוע הכוהן הגדול מביא שני גורלות שאחד חקוק עליו "לשם" ואחד חקוק עליו "לעזאזל", ואינו מביא שתי גורלות וכותב בדיו או בצבע על גורל אחד "לשם" ועל הגורל השני "לעזאזל", שניכר על פי הכתב שעל הגורלות איזה גורל הוא לשם ואיזה גורל הוא לעזאזל? - ויש להשיב: <b>תלמוד לומר: "גּוֹרָל אֶחָד לַי'י", שיהא מוכיח על עצמו שהוא לי'י לעולם, "וְגוֹרָל אֶחָד לַעֲזָאזֵל", שיהא מוכיח על עצמו שהוא לעזאזל לעולם</b> – אבל גורלות שכתוב עליהם, הן גורלות של עץ והן גורלות של זהב, כיוון שכתב דרכו להימחק ואינו מתקיים לעולם, אין ניכר לעולם איזה גורל הוא לשם ואיזה גורל הוא לעזאזל<b>.</b><br><br>ומביאים היסק מן האמור לפני כן: <b>הדא אמרה:</b> – זאת אומרת (יש להסיק מדברי מדרש ההלכה): <b>חקוקים היו</b> – הכתב שעל הגורלות היה חקוק עליהם ולא היה כתוב עליהם, שכתב חקוק מתקיים לעולם<b>.</b><br>• • •
(ג) <small><b>חלוקת ארץ ישראל לשבטים</b></small><br>מציעים ברייתא: <b>ותני כן</b> (לשון זה בא באשגרה מלהלן, וצריך לומר: '<b>תני</b>', וכן הגיה ב"שערי תורת ארץ ישראל")<b>:</b> – שונה [התנא]: <b>בשתי קלפיות נתחלקה ארץ ישראל</b> – לשבטים בימי יהושע<b>, אחת שהגורלות נתונין בתוכה</b> – ועל הגורלות כתובים החלקים של הארץ<b>, ואחת ששמות השבטים בתוכה</b> – על הגורלות שבתוכה כתובים שמות השבטים<b>. ושני פירחי כהונה</b> – צעירי כוהנים (כוהנים קטנים), <b>עומדים</b> – ליד הקלפיות, וכל פעם כוהן אחד מוציא גורל מהקלפי שבה שמות השבטים והכוהן השני מוציא גורל מהקלפי שבה החלקים של הארץ<b>. מה שזה מעלה וזה מעלה - זכה</b> – השבט שמעלה כוהן אחד זוכה בחלק של הארץ שמעלה הכוהן השני<b>.</b><br><br><span class="mediumGrey">לפעמים קשה להבין כיצד ברייתא המוצעת בלשון 'ותני כן' מסייעת לאמור לפניו. ייתכן שהגרסה 'ותני כן' מוטעית, ובמקומה צריך לומר רק 'תני', והגרסה שלפנינו באה באשגרה מהיקרות אחרת של 'ותני כן' המצויה בקרבת מקום (כמו כאן) ("הטרמינולוגיה של הירושלמי", עמודים 596-597 והערה 197).</span><br><br><b>בשלשה דברים נתחלקה ארץ ישראל: בגורלות</b> – חלוקת הארץ נעשתה בגורלות, כמתואר בברייתא לעיל<b>, באורים ותומים</b> – חלוקת הארץ נעשתה על פי אורים ותומים<b>, ובכספים</b> – חלוקת הארץ נעשתה לפי השווי הכספי של החלקים של הארץ<b>.</b><br>ומביאים פסוקים המסייעים לדבר זה: <b>הדא הוא</b> (צריך לומר: 'ה<b>י</b>א') <b>דכתיב:</b> – זה הוא [הדבר] שכתוב (בחלוקת הארץ לשבטים): <b>"וַיַּשְׁלֵךְ לָהֶם יְהוֹשֻׁעַ גּוֹרָל בְּשִׁלֹה לִפְנֵי י'י</b>, וַיְחַלֶּק שָׁם יְהוֹשֻׁעַ אֶת הָאָרֶץ לִבְנֵי יִשְׂרָאֵל כְּמַחְלְקֹתָם<b>"</b> (יהושע יח,י) – יהושע השליך גורלות בפתח אוהל מועד, וחילק את הארץ לבני ישראל לפי חלוקתם לשבטים<b>, "גּוֹרָל" - אֵילּוּ הגורלות</b> – חלוקת הארץ נעשתה בגורלות<b>, "לִפְנֵי י'י" - אֵילּוּ אורים ותומים</b> – חלוקת הארץ נעשתה על פי אורים ותומים שניתנו בחושן המשפט שלבש אלעזר הכוהן הגדול, שהוא אמר ברוח הקודש על פי אורים ותומים את שם השבט ואת החלק של הארץ שהשבט זכה בו בדיוק כפי שעלו מהקלפי באותה שעה<b>,</b> - וכתוב עוד בחלוקת הארץ לשבטים: <b>"</b>עַל פִּי הַגּוֹרָל תֵּחָלֵק נַחֲלָתוֹ, <b>בֵּין רַב לִמְעָט"</b> (במדבר כו,נו) <b>- אֵילּוּ הכספים</b> – חלוקת הארץ נעשתה (לא רק לפי הגורל אלא גם) לפי השווי הכספי של החלקים של הארץ, שהיה חלק שאדמתו יפה (-"רב") והיה חלק שאדמתו כחושה (-"מעט"), ועשו שומה כספית לכל חלק וחלק של הארץ כדי להשוות בין החלקים (-"בין רב למעט"), וכל שבט קיבל חלק שהיה שווה בערכו לחלק שקיבל שבט אחר, ושבט אחד קיבל חלק שאדמתו יפה ושטחו קטן, ושבט אחר קיבל חלק שאדמתו כחושה ושטחו גדול<b>.</b><br><br><span class="poetry indentAll"><b>ספרי</b> פסקה קלב: "על פי הגורל תיחלק נחלתו, בין רב למעט"- מגיד שלא נתחלקה ארץ ישראל אלא בשומא, בית כור (<small>שטח גדול אך כחוש</small>) כנגד (<small>בהשוואה אל</small>) בית סאה (<small>שטח קטן אך יפה</small>), ובית סאה כנגד בית כור.</span><br><br><span class="poetry indentAll"><b>בבלי בבא בתרא</b> קכב,א: תניא: עתידה ארץ ישראל שתתחלק לשלושה עשר שבטים (<small>לשלושה עשר חלקים שווים</small>). שבתחילה (<small>כשבאו לארץ</small>) לא נתחלקה אלא לשנים עשר שבטים, ולא נתחלקה אלא בכספים, שנאמר: "בין רב למעט". - אמר רבי יהודה: סאה (<small>שטח של בית סאה</small>) ביהודה שווה חמש סאים (<small>שטח של חמישה בתי סאה</small>) בגליל. - ולא נתחלקה אלא בגורל, שנאמר: "אך בגורל ייחלק את הארץ" (במדבר כו,נה), ולא נתחלקה אלא באורים ותומים, שנאמר: "על פי הגורל" (במדבר כו,נו) (<small>אולי צריך לומר כמו בספרי פסקה קלב: "על פי ה" (יהושע יט,נ)</small>). הא כיצד? (<small>כיצד נתחלקה גם בגורל וגם באורים ותומים?</small>) אלעזר מלובש אורים ותומים ויהושע וכל ישראל עומדים לפניו, וקלפי של שבטים וקלפי של תחומים מונחים לפניו, והיה מכוון ברוח הקודש ואומר (<small>על פי האורים והתומים</small>): "אם זבולון עולה (<small>מקלפי של שבטים</small>) - תחום עכו עולה (<small>מקלפי של תחומים</small>)", טרף בקלפי של שבטים ועלה בידו זבולון, טרף בקלפי של תחומים ועלה בידו תחום עכו, וחוזר ומכוון ברוח הקודש ואומר: "אם נפתלי עולה - תחום גינוסר עולה", טרף בקלפי של שבטים ועלה בידו נפתלי, טרף בקלפי של תחומים ועלה בידו תחום גינוסר, וכן לכל שבט ושבט.</span><br><br><b>אמר רבי אבין</b> (מגדולי אמוראי ארץ ישראל בדור החמישי)<b>: אילמלא שנתן הקב"ה חן כל מקום בעיני יושביו, לא היתה ארץ ישראל מתחלקת לעולם</b> – אילו לא הביא הקב"ה לכך שכל חלק של הארץ נמצא טוב ורצוי אצל השבט שקיבל אותו בשעת חלוקת הארץ, על אף החסרונות שמצא בחלק שקיבל, לא היה ניתן לחלק את הארץ לשבטים, לפי שכל שבט היה רוצה לקבל את החלק היפה ולא היה רוצה את החלק שקיבל<b>.</b><br>ומציעים ברייתא המסייעת לאמור לפני כן: <b>ותני כֵן:</b> – ושונה [התנא] כך: <b>שלשה חינים הן: חן אשה בעיני בעלה</b> – כל אישה מוצאת חן בעיני בעלה, על אף החסרונות שהוא מוצא בה, שאלמלא כן, לא היה אדם נושא אישה ולא היה קיום לעולם<b>, חן מקום בעיני יושביו</b> – כל מקום מוצא חן בעיני יושביו, על אף החסרונות שהם מוצאים בו, שאלמלא כן, לא היה אדם יושב במקום ולא היה קיום לעולם<b>, חן מקח בעיני לוקחיו</b> – כל דבר קנוי מוצא חן בעיני קוניו, על אף החסרונות שהם מוצאים בו, שאלמלא כן, לא היה אדם קונה דבר ולא היה קיום לעולם<b>.</b><br><br><small>בבבלי בבא בתרא קכב,א מסופר על זבולון ונפתלי והחלקים שקיבלו בחלוקת הארץ. ובספרי דברים פסקה שנד ובבבלי מגילה ו,א מסופר, שזבולון התרעם לפני הקב"ה שנפתלי קיבל חלק טוב והוא קיבל חלק רע, והקב"ה אמר לו שבחלקו טמונים דברים שאין בחלק של שבט אחר, וכך נתן הקב"ה את חן חלקו של זבולון בעיניו.</small><br><br><span class="mediumGrey">'ותני כן' מסייע בדרכים שונות לדברים שלפניו. לפעמים מדובר בסיוע ישיר, אולם במקומות אחרים מדובר בסיוע עקיף וחלקי, ובכלל זה סיוע להנחת היסוד של המשפט שעליו הוא מוסב, כמו כאן, שהרי הברייתא שהוצעה בלשון 'ותני כן' אינה מוכיחה את האמור לפניו (שאלמלא שנתן הקב"ה חן כל מקום בעיני יושביו, לא היתה ארץ ישראל מתחלקת לעולם), אלא רק שיש חן למקום בעיני יושביו ("הטרמינולוגיה של הירושלמי", עמוד 596 והערה 192).</span><br><br><span class="poetry indentAll"><b>בבלי</b> סוטה מז,א: אמר רבי חנינא: שלושה חינות הם: חן מקום על יושביו, חן אישה על בעלה, חן מיקח על לוקחיו.</span><br><br><b>רבי אבא בריה דרבי פפי</b> (אמורא ארץ ישראלי בדור הרביעי) אמר בשם <b>רבי יהושע דסיכנין</b> (אמורא ארץ ישראלי בדור הרביעי, מהיישוב סיכנין בגליל התחתון המערבי) שאמר <b>בשם [רבי]</b> (מילה זו הושלמה על פי קטע גניזה) <b>לוי</b> (אמורא ארץ ישראלי בדור השלישי)<b>: אף לעתיד לבוא הקב"ה עושה כן</b> – גם באחרית הימים יביא הקב"ה לכך שכל דבר יימצא טוב ורצוי אצל האדם שהדבר הוא שלו<b>.</b><br>ומביאים פסוק המסייע לדבר זה: <b>הדא היא דכתיב:</b> – זה הוא [הדבר] שכתוב (על גאולת ישראל בעתיד): <b>"וְנָתַתִּי לָכֶם לֵב חָדָשׁ</b>, וְרוּחַ חֲדָשָׁה אֶתֵּן בְּקִרְבְּכֶם, וַהֲסִרֹתִי אֶת לֵב הָאֶבֶן מִבְּשַׂרְכֶם <b>וְנָתַתִּי לָכֶם לֵב בָּשָׂר"</b> (יחזקאל לו,כו) <b>-</b> יש לדרוש את המילים "לב בשר": (בקונטרס אחרון של "ילקוט שמעוני" נוסף: 'לב') <b>שהוא בושֵׂר</b> (בקטע גניזה ובקונטרס אחרון של "ילקוט שמעוני": 'בוסֵר' - בוזה ומזלזל) <b>בחלקו של חבירו</b> – לעתיד לבוא ייתן ה' לכל אחד מישראל לב שאינו מתאווה לחלק של חברו אלא שמח בחלקו<b>.</b><br><br><span class="poetry indentAll"><b>בראשית רבה</b> לד,טו: ...אמר: ברוך שנתן חן מקום על יושביו. - אף לעתיד כן: "והסירותי את לב האבן מבשרכם ונתתי לכם לב בשר" (יחזקאל לו,כו) - לב בוסר בחלקו של חבירו.</span><br><br><span class="mediumGrey">לפעמים, עניין משני או שולי שנזכר בסוגיה הראשית הופך לנושא הראשי של דיון אגדי בהמשך, ועניין זה נדון בהקשרו האגדי החדש מנקודת ראות השונה באופן מהותי מזו המשתקפת בסוגיה הראשית. כך למשל ביומא ד,א:</span><br><span class="mediumGrey"><b>א.</b> ויביא שני חוטין... הדא אמרה: חקוקים היו.</span><br><span class="mediumGrey"><b>ב.</b> ותני כן: בשתי קלפיות נתחלקה ארץ ישראל...</span><br><span class="mediumGrey"><b>ג.</b> נגע בהן (בגורלות) כשהן למטה ונתערבו... (<small>הקטע שלהלן</small>)</span><br><span class="mediumGrey">בעוד שקטעים א ו-ג מתייחסים למשנה המקומית, הדנה בהגרלה על שעירי יום הכיפורים, קטע ב עוסק בנושא אחר לחלוטין, חלוקת ארץ ישראל, אולם נראה שנושא זה נדון כאן מפני שגם חלוקה זו נעשתה באמצעות קלפי וגורלות, בדומה להגרלה המתוארת במשנה. נמצא, כי הקישור העומד ביסוד הבאת דברי האגדה כאן הוא רופף מאוד, והוא נראה כקישור מילולי יותר מאשר קישור ענייני ("לדרכי שילובן של האגדות בירושלמי", "אסופות" יא, עמודים רה-רו).</span><br>• • •
(ד) <small><b>העלאת הגורלות וקידוש השעירים</b></small><br>מביאים ברייתא: <b>נגע בהן</b> – בגורלות, <b>כשהן למטה ונתערבו</b> – אם הכוהן הגדול נתן את ידיו בתוך הקלפי ולקח בידו האחת גורל אחד ובידו השנייה את הגורל השני, ולפני שהעלה את הגורלות מן הקלפי נתערבו שוב בקלפי, וחזר ולקחם והעלם מן הקלפי ונתנם על השעירים, ואין ידוע האם לקח בכל אחת מידיו אותו גורל שלקח בתחילה או שמא נתחלפו הגורלות בפעם השניייה, <b>- אין</b> (אין לגרוס מילה זו) <b>השעירים כמצותן</b> – מפני שכל זמן שהגורלות עדיין בתוך הקלפי, מותר לכתחילה להחליפם מיד אחת ליד השנייה, מאחר ולא העלם מן הקלפי, ולכן השעירים כשרים<b>, ומשהעלה אותן נגע בהן ונתערבו</b> – אם הכוהן הגדול לקח את הגורלות בידיו והעלם מן הקלפי ונתערבו שוב בקלפי, וחזר ולקחם והעלם מן הקלפי ונתנם על השעירים, <b>-</b> (צריך לגרוס: '<b>אין</b>') <b>השעירים כמצותן</b> – מפני שאחרי שהעלם מן הקלפי אסור להחליפם, ולכן השעירים פסולים, ויש להביא שעירים אחרים ולחזור ולהעלות את הגורלות מן הקלפי ולתת אותם על השעירים האחרים (כך הגיה ופירש ב"שערי תורת ארץ ישראל")<b>.</b><br><b>ובעלייתו נגע בהן ונתערבו.</b> (אין לגרוס מילים אלו ("קורבן העדה"). - נראה שמילים אלו הן גרסה חלופית למילים 'ומשהעלה אותן נגע בהן ונתערבו', שנכתבה על הגיליון ונכנסה לפנים)<br><br>נראה שיש לנקד בברייתא: <b>נִגַּע</b><small> - ניגף, הוכה. והכוונה שידיו של הכוהן הגדול ניגפו והוכו על ידי הגורלות, ובשל כך נשמטו הגורלות מידיו ונפלו לקלפי.</small><br><br>ומביאים ברייתא נוספת: <b>אמר</b> – הכוהן הגדול<b>:</b> "<b>אם של שם יעלה בימיני</b> - <b>יקדש</b> – יתקדש לשעיר לשם, <b>זה שעל ימיני</b>" – ועלה הגורל של השם בימינו, <b>- קדש</b> – השעיר שבימינו התקדש לשעיר לשם<b>,</b> או שאמר: "<b>אם של שם יעלה בשמאלי</b> - <b>יקדש</b> – יתקדש לשעיר לשם, <b>זה שעל שמאלי</b>" – ועלה הגורל של השם בשמאלו, <b>- קדש</b> – השעיר שבשמאלו התקדש לשעיר לשם<b>. ואפילו אם</b> (מילה זו יתירה, ואינה בקטע גניזה) <b>אמר:</b> "<b>אם של שם יעלה בימיני</b> - <b>יקדש</b> – יתקדש לשעיר לשם, <b>זה שעל שמאלי</b>" – ועלה הגורל של השם בימינו, <b>- קדש</b> – השעיר שבשמאלו התקדש לשעיר לשם<b>,</b> או שאמר: "<b>אם של שם יעלה בשמאלי</b> - <b>יקדש</b> – יתקדש לשעיר לשם, <b>זה שעל ימיני</b>" – ועלה הגורל של השם בשמאלו, <b>- קדש</b> – השעיר שבימינו התקדש לשעיר לשם. - הטעם שקדש בכל המקרים הללו הוא, שהשעיר לשם נקבע על פי הגורל של שם<b>. אבל אם אמר:</b> "<b>בין של שם יעלה בימיני בין של שם יעלה בשמאלי</b> - <b>לא יקדש</b> – לשעיר לשם, <b>אלא זה שעל ימיני</b>"<b>,</b> או שאמר: "<b>לא יקדש</b> – לשעיר לשם, <b>אלא זה שעל שמאלי</b>" <b>- לא קדש</b> – השעיר שבימינו או שבשמאלו לא התקדש לשעיר לשם<b>, מפני שהוא קובען בפה</b> – במקרה זה הכוהן הגדול קובע את השעיר לשם בפיו ולא על פי הגורל של שם, והדין הוא שאין השעיר לשם נקבע אלא על פי הגורל של שם<b>.</b>
(ה) ומביאים מדרש הלכה: <b>אמרה התורה: "</b>וְנָתַן אַהֲרֹן עַל שְׁנֵי הַשְּׂעִירִם <b>גֹּרָלוֹת"</b> (ויקרא טז,ח) <b>- גורלות של כל דבר</b> – רשאים לעשות גורלות מכל חומר שהוא<b>.</b> - ויש לשאול: <b>יכול יתן שני גורלות על זה ושני גורלות על זה!</b> – אולי יעלה על דעתך שצריך לתת גורל אחד לשם וגורל אחד לעזאזל על כל אחד משני השעירים, שכך משמע הכתוב: "ונתן... על שני השעירים גורלות" - על כל אחד משני השעירים שני גורלות! - ויש להשיב: <b>תלמוד לומר</b> (הכתוב מלמד לומר)<b>: "גֹּרָלוֹת, גּוֹרָל אֶחָד לַי'י וְגוֹרָל אֶחָד לַעֲזָאזֵל"</b> – הרי שאין כאן ארבע גורלות אלא רק שני גורלות, גורל אחד לשם וגורל אחד לעזאזל, ולכן צריך לתת רק גורל אחד על כל אחד משני השעירים<b>.</b> - ויש לשאול: <b>יכול יתן של שם ושל עזאזל על זה ושל שם ושל עזאזל על זה!</b> – אולי יעלה על דעתך שצריך לתת גורל אחד לשם וגורל אחד לעזאזל על כל אחד משני השעירים! - ויש להשיב: <b>תלמוד לומר: "גּוֹרָל</b> אֶחָד לַי'י וְגוֹרָל אֶחָד לַעֲזָאזֵל<b>"</b> – הרי שאין כאן אלא גורל אחד לשם וגורל אחד לעזאזל, ולכן צריך לתת רק גורל אחד על כל אחד משני השעירים<b>.</b><br>ומקשים: <b>ולא דא</b> (צריך להוסיף: '<b>היא</b>') <b>קדמייתא?!</b> (בתמיהה) – ואין [הסיפא] הזאת [של הברייתא] היא [ההלכה] הראשונה (הרישא)?! (ומדוע התנא כופל את דבריו ברישא ובסיפא?)<br>ומתרצים את הקושיה בהצעת גרסה חדשה של הדברים שמופיעים לפני כן: <b>כיני:</b> – כך היא (הסיפא): יש לשאול: <b>יכול משהוא</b> – אולי יעלה על דעתך שאחרי שהכוהן הגדול <b>נותן של שם על של שם ושל עזאזל על של עזאזל</b> – כדי שיקבע הגורל איזה שעיר לשם ואיזה שעיר לעזאזל<b>, יחזור ויחליף</b> – את שני הגורלות, וייתן גורל של שם על השעיר לעזאזל וגורל של עזאזל על השעיר לשם, שאף שאין כאן אלא שני גורלות (כמו שהשיבו ברישא), צריך לתת גורל אחד לשם וגורל אחד לעזאזל על כל אחד משני השעירים, אלא שאינו נותן על כל אחד משני השעירים שני גורלות בפעם אחת (כמו ששאלו ברישא) אלא בשתי פעמים<b>!</b> - ויש להשיב: <b>תלמוד לומר: "גּוֹרָל אֶחָד לַי'י" - אין כאן לשם אלא אחד</b> – יש ללמוד מהמילה "אחד" המיותרת ,שאין צריך לתת על השעיר לשם אלא גורל אחד<b>, "וְגוֹרָל אֶחָד לַעֲזָאזֵל" - ואין כאן לעזאזל אלא אחד</b> – יש ללמוד מהמילה "אחד" המיותרת, שאין צריך לתת על השעיר לעזאזל אלא גורל אחד. - נמצא שהשאלה והתשובה בסיפא של הברייתא אינן זהות לשאלה ולתשובה ברישא<b>.</b><br><br><span class="poetry indentAll"><b>ספרא</b> "אחרי מות" פרשה ב: "ונתן אהרן על שני השעירים גורלות" - של כל דבר. - יכול שניים על זה ושניים על זה! - תלמוד לומר: "גורל אחד לה' וגורל אחד לעזאזל". - יכול של שם ושל עזאזל על זה ושל שם ושל עזאזל על זה! - תלמוד לומר: "גורל אחד לה' וגורל אחד לעזאזל" - אין כאן לה' אלא אחד, ואין כאן לעזאזל אלא אחד. - אם כן, למה נאמר "גורלות"? - שיהיו שווים, שלא יעשה אחד גדול ואחד קטן, אחד של כסף ואחד של זהב, אחד של שייש ואחד של אשכרוע.</span><br><br><span class="poetry indentAll"><b>בבלי יומא</b> לז,א: תנו רבנן: "ונתן אהרן על שני השעירים גורלות" - גורלות של כל דבר. - יכול ייתן שניים על זה ושניים על זה! - תלמוד לומר: "גורל אחד לה' וגורל אחד לעזאזל" - אין כאן לשם אלא גורל אחד, ואין כאן לעזאזל אלא אחד. - יכול ייתן של שם ושל עזאזל על זה ושל שם ושל עזאזל על זה! - תלמוד לומר: "גורל אחד לה' וגורל אחד לעזאזל" - אין לה' אלא אחד, ואין לעזאזל אלא אחד. - אם כן, מה תלמוד לומר "גורלות"? - שיהיו שניהם שווים, שלא יעשה אחד של כסף ואחד של זהב.</span><br><br><small>בבבלי הביאו את הברייתא כלשונה ולא שאלו והשיבו כמו בירושלמי. הסיום של הברייתא "אם כן, מה תלמוד לומר "גורלות"? - שיהיו שניהם שווים..." אינו מובא בירושלמי.</small><br>• • •
(ו) <small><b>השם שחקוק על הציץ ועל הגורל של השם</b></small><br>מביאים ברייתא: <b>ציץ</b> (כינוי לתכשיט שהיה נתון על מצחו של הכוהן הגדול) <b>היה כתוב עליו "קֹדֶשׁ לַי'י"</b> (שמות כח,לו)<b>, "קֹדֶשׁ"</b> (צריך להוסיף כמו בירושלמי מגילה א,ח: '<b>למ'ד</b>') <b>מלמטן ושֵׁם מלמעלן</b> – המילים "קודש לי'י" לא היו חקוקות על הציץ בשורה אחת אלא בשתי שורות: "קודש ל" בשורה התחתונה ושם ה' בשורה העליונה<b>, כמלך שהוא יושב על קתדרין</b> (כיסא (מקור המילה ביוונית)) <b>שלו</b> – האות ל דומה לקתדרה - מושב לאדם נכבד, והכוונה שארבע אותיות שם ה' היו כתובות מעל הגג של האות ל, שהגג שלה היה ארוך כדי ארבע אותיות השם, וכך הקב"ה הוא כמלך היושב על קתדרה<b>.</b><br><br>ומציעים השוואה: <b>ודכוותה:</b> – ושכמותה: <b>אחד</b> (צריך לומר: '<b>למ'ד</b>') <b>מלמטן ושֵׁם מלמעלן</b> – כמו שבציץ היה האות למ"ד מלמטה ושם ה' מלמעלה, כך בגורל שהיה חקוק עליו "לשם״ היה האות למ"ד מלמטה ושם ה' מלמעלה, שארבע אותיות שם ה' היו כתובות מעל הגג של האות ל, כמו בציץ, וכך הקב"ה הוא כמלך היושב על קתדרה (כך הגיה ופירש ב"שערי תורת ארץ ישראל") (המילה "אחד" לא נכתבה על הגורל, שכן שנינו במשנה: "אחד כתוב עליו לשם". והאחד שכתוב עליו לעזאזל, ודאי שהיה כתוב עליו בשורה אחת)<b>.</b><br><br><span class="mediumGrey">במקרים רבים לא לגמרי ברור אם 'ודכוותה' מציע קביעה או בעיה או קושיה, בעיקר כשאין תגובה למשפט שמציע המונח (כמו כאן) ("הטרמינולוגיה של הירושלמי", עמוד 130 והערה 57).</span><br><br>וממשיכים את הברייתא: <b>אמר רבי אלעזר בירבי יוסי</b> (תנא בדור החמישי)<b>: אני ראיתיו</b> – את הציץ, <b>ברומי</b> – שנלקח לשם עם שאר כלי המקדש בחורבן בית שני, <b>ולא היה כתוב עליו אלא שיטה</b> (שורה של כתב) <b>אחת "קודש לי'י"</b> – שלא כדעה הראשונה שהיה כתוב עליו בשתי שורות<b>.</b><br><br><span class="poetry indentAll"><b>בבלי שבת</b> סג,ב ו<b>סוכה</b> ה,א: תניא: ציץ דומה כמין טס (<small>חתיכה שטוחה</small>) של זהב, ורחב שתי אצבעות, ומקיף מאוזן לאוזן, וכתוב עליו שתי שיטים: יו"ד ה"א (<small>שם ה'</small>) מלמעלה, ו"קדש" למ"ד מלמטה. ואמר רבי אלעזר ברבי יוסי: אני ראיתיו ברומי וכתוב עליו "קדש לה'" בשיטה אחת.</span><br>• • •<br><br><span class="mediumGrey">דוגמא מפליאה של קטע משובש מאוד אנו מוצאים בירושלמי יומא ד,א: 'ונתן אהרן - אם נתן זר כשר' וכו' עד סוף ההלכה, עיין שם במפרשי הירושלמי ותמצא שצריכים להפך שם כמעט כל מאמר ומאמר ("על הירושלמי", עמוד 11).</span>
(ז) <small><b>העלאת הגורלות ונתינתם</b></small><br>נאמר בפרשת העבודה ביום הכיפורים: <b>"וְנָתַן אַהֲרֹן</b> עַל שְׁנֵי הַשְּׂעִירִם גֹּרָלוֹת<b>"</b> (ויקרא טז,ח) <b>- אם נתן זר</b> – אם מי שאינו כוהן נתן על שני השעירים את הגורלות שהעלה הכוהן הגדול מתוך הקלפי, <b>- כשר</b> – הנתינה כשרה, אף על פי שהכתוב אומר שהכוהן הגדול נותן את הגורלות על שני השעירים<b>.</b><br>ומציעים קביעה העולה מתוך השוואה: <b>ודכוותה:</b> – ושכמותה: <b>אם העלה זר - פסול</b> (כך המסקנה להלן, אך כאן נראה שצריך לומר: '<b>כשר</b>') – אם העלה זר את הגורלות מתוך הקלפי - ההעלאה כשרה, שהעלאה דינה כמו נתינה<b>.</b><br>ומנמקים את הקביעה: <b>קול וחומר: מה אם נתינה שכתוב בה "בני</b> (יש למחוק מילה זו) <b>אהרן"</b> – בנתינת הגורלות כתוב: "ונתן אהרן על שני השעירים גורלות" (ויקרא טז,ח), <b>- אם נתן זר כשר, הַעֲלָיָיה</b> (העלאה) <b>שאין כתוב בה 'בני</b> (יש למחוק מילה זו) <b>אהרן'</b> – בהעלאת הגורלות כתוב: "...השעיר אשר עלה עליו (ספרא "אחרי מות" פרשה ב: עלה לשמו מתוך הקלפי) הגורל לה'" (ויקרא טז,ט), וכן כתוב: "והשעיר אשר עלה עליו (ספרא שם: עלה לשמו מתוך הקלפי) הגורל לעזאזל" (ויקרא טז,י), ולא נאמר מי העלה מתוך הקלפי, <b>- לא כל שכן?!</b> (בתמיהה) – בוודאי ובוודאי שאם העלה זר - כשר!<br>ומציעים קביעה חלופית: <b>לא צורכה דלא:</b> – אין צורך [לומר] אלא: (לא היה צריך לומר את הקביעה כפי שהוצעה לעיל אלא היה צריך לומר:) <b>נתינה שהיא</b> (צריך לומר: '<b>שאינה</b>') <b>מעכבת</b> – אם לא הניחו על שני השעירים את הגורלות שהועלו מתוך הקלפי - אין הדבר מעכב את המשך העבודה, <b>- אם נתן זר</b> - <b>כשר</b> – שכיוון שנתינת הגורלות אינה מעכבת, לכן נתינתם על ידי זר אינה פסולה, ורק לכתחילה נתינתם צריכה להיעשות על ידי כוהן גדול<b>, העלייה</b> (העלאה) <b>שאינה</b> (צריך לומר: '<b>שהיא</b>') <b>מעכבת</b> – אם לא הועלו הגורלות מתוך הקלפי - הדבר מעכב את המשך העבודה, כיוון שהשעירים נקבעים, זה לשם וזה לעזאזל, על פי הגורלות שמועלים מתוך הקלפי, <b>- אם העלה זר</b> - <b>פסול</b> – שכיוון שהעלאת הגורלות מעכבת, לכן העלאתם על ידי זר פסולה (כך הגיהו משפט זה ב"קורבן העדה" וב"פני משה")<b>.</b><br><br>(<b>ו</b>)<b>אמר רבי יצחק בר חקולא</b> (אמורא ארץ ישראלי בדור הראשון והשני) <b>בשם רבי ינאי</b> (אמורא ארץ ישראלי בדור הראשון)<b>: העלייה</b> (העלאה) <b>מתוך קילפי מעכבת, אין נתינה מעכבת</b> – מימרה זו מתאימה לאמור לפני כן, שנתינת הגורלות אינה מעכבת והעלאתם מתוך הקלפי מעכבת<b>.</b><br><b>אמר רבי יוחנן</b> (גדול אמוראי ארץ ישראל בדור השני)<b>: קובען אפילו בפה</b> – הכוהן הגדול רשאי לקבוע את השעיר לשם ואת השעיר לעזאזל על ידי אמירה בפיו ולא רק על פי הגורלות. - רבי יוחנן חולק על רבי ינאי וסובר שגם העלאת הגורלות מתוך הקלפי אינה מעכבת<b>.</b><br>ומציעים קביעה: <b>סברין מימר:</b> – סוברים לומר: <b>אפילו אחד היום ואחד למחר</b> – לדעת רבי יוחנן, הכוהן הגדול רשאי לקבוע את השעירים בפה אפילו שלא באותו היום, אלא אחד ביום אחד והשני ביום אחר, כלומר, רשאי לקבוע אותם מראש ושלא באותו זמן (במקומות אחדים נראה ש'סברין מימר' מציע קביעה שאינה נסתרת בהמשך ושאין חולק עליה ("הטרמינולוגיה של הירושלמי", עמוד 502))<b>.</b><br><br>ומציעים קושיה לפי חכם מסוים: <b>על דעתיה דרבי יוחנן דו אמר: אפילו אחד היום ואחד למחר</b> (צריך לומר: '<b>על דעתיה דרבי ינאי</b>' – על דעתו של רבי ינאי) <b>- ניחא</b> – [הדבר] נוח (מובן למה אמרה התורה שהשעירים נקבעים על ידי גורלות, כי לדעתו הם נקבעים רק על ידי גורלות)<b>. על דעתיה דרבי ינאי</b> (צריך לומר: '<b>על דעתיה דרבי יוחנן דו אמר:</b> – על דעתו של רבי יוחנן שהוא אומר: <b>קובען אפילו בפה</b>') <b>- לאי זה דבר נאמר "גורלות"?</b> – כיוון שלדעתו השעירים נקבעים אפילו בפה, למה אמרה התורה שהם נקבעים על ידי גורלות? (ההגהות על פי מפרשי הירושלמי, אלא שמפרשי הירושלמי הגיהו בהחלפת החלקים הראשונים של שני המשפטים, ואנו היגהנו גם את דבריו של רבי יוחנן. - לשון הקושיה כאן לפי הגרסה שלפנינו הושווה בטעות ללשון הקושיה הדומה להלן, וראה מה שכתבנו להלן)<br>ומתרצים את הקושיה: <b>למצוה</b> – ולא לעיכוב, שלדעת רבי יוחנן, התורה אמרה שהשעירים נקבעים על ידי גורלות, כדי לומר שלכתחילה יש לקבוע אותם על ידי גורלות ולא בפה, אבל אין קביעה על ידי גורלות מעכבת<b>.</b><br><br>ומציעים מקור תנאי החולק על דברי חכם שהובאו לפני כן: <b>מתניתא פליגא על רבי יוחנן:</b> – המשנה (המקור התנאי, והוא הברייתא שלהלן) חלוקה על רבי יוחנן: <b>הגורל עושהו חטאת, ואין השם עושהו חטאת</b> – אם נקבע באמירה בלבד שאחד מהשעירים הוא חטאת לשם - אינו נקבע על ידי כך<b>!</b> – הרי שהשעיר לשם נקבע רק על ידי הגרלה ולא על ידי אמירה בפה, שלא כדברי רבי יוחנן!<br>ומתרצים את הקושיה בהצעת אוקימתא למקור שממנו הקשו: <b>פתר לַהּ</b> – פותר אותה (רבי יוחנן מפרש את הברייתא), <b>במצליח בגורל</b> (צריך לומר: '<b>ברוצה להגריל</b>' ("נועם ירושלמי")) – הברייתא שאמרה ש"הגורל עושהו חטאת" עוסקת במקרה שהכוהן הגדול רוצה להגריל ולקבוע את השעירים על ידי גורלות ואינו רוצה לקבוע בפה, שבמקרה זה רק הגורל קובע את השעיר לשם, אבל אם אינו רוצה להגריל כלל - רשאי לקבוע את השעירים אפילו בפה, שאין ההגרלה מעכבת<b>.</b><br><br>ומציעים מקור תנאי החולק על דברי חכם אחר שהובאו לפני כן: <b>מתניתא פליגא על רבי יניי:</b> – המשנה (המקור התנאי, והוא הברייתא שלהלן) חלוקה על רבי ינאי: <b>לא הגריל</b> – אם הכוהן הגדול לא קבע את השעיר לשם ואת השעיר לעזאזל על ידי גורלות, <b>ולא נתוודה</b> – או אם הכוהן הגדול לא התוודה על השעיר לעזאזל, <b>- כשר</b> – שאין ההגרלה או הווידוי מעכבים<b>, אלא שחיסר מצוה אחת</b> – הפסיד מצוות הגרלה או מצוות וידוי<b>!</b> – הרי שהשעירים נקבעים גם שלא על ידי הגרלה, שלא כדברי רבי ינאי שאומר שהעלאת הגורלות מתוך הקלפי מעכבת!<br>[נראה שצריך להשלים: ומתרצים את הקושיה בהצעת אוקימתא למקור שממנו הקשו: '<b>פתר לה במעלה הגורל</b>' – הברייתא שאמרה ש"לא הגריל - כשר" עוסקת במקרה שהכוהן הגדול העלה את הגורלות מתוך הקלפי אבל לא נתן אותם על שני השעירים, שנתינת הגורלות אינה מעכבת, אבל העלאת הגורלות מתוך הקלפי מעכבת] (נראה שכאן היה מקומו של התירוץ שלעיל 'פתר לה במצליח בגורל', כשהלשון 'במצליח בגורל' הוא שיבוש של 'במעלה הגורל', אלא שנשמט מכאן והוכנס לעיל במקום הלשון 'ברוצה להגריל'. שיבוש הלשון נוצר כך: במ<b>ע</b>ל<b>ה ה</b>גורל > במ<b>צ</b>ל<b>יח ב</b>גורל)<br><br><small>ב"שערי תורת ארץ ישראל" השלים: 'פתר לה בנתינה' - הברייתא שאמרה שלא הגריל כוונתה שלא נתן את הגורלות על השעירים, שבזה אף רבי ינאי מודה שאין נתינה מעכבת.</small><br><small>לעצם העניין אין הבדל בין הגהה זו להגהתנו, אלא שהגהה זו היא השלמה שאינה נמצאת בסוגיה, ואילו הגהתנו היא העברה ממקום אחר בסוגיה בתוספת תיקון לשון שהשתבש.</small><br><br><span class="poetry indentAll"><b>בבלי יומא</b> לט,ב: אמר רבי ינאי: עליית גורל מתוך קלפי - מעכבת, הנחה (<small>של הגורלות על השעירים לאחר העלאתם מן הקלפי</small>) - אינה מעכבת. ורבי יוחנן אמר: אף עלייה - אינה מעכבת.</span><br><span class="poetry indentAll"><b>בבלי יומא</b> מ,א: מצוה להגריל ולהתוודות. לא הגריל ולא התוודה - כשר.</span><br><span class="poetry indentAll"><b>בבלי יומא</b> מ,ב: "ועשהו חטאת" - הגורל עושה חטאת, ואין השם עושה חטאת.</span><br><br><small>מחלוקת רבי ינאי ורבי יוחנן שווה בשני התלמודים.</small><br><small>בירושלמי: "נתינה", ובבבלי: "הנחה", כמו שהוא בעניין תפילין.</small><br><small>גם בבבלי הקשו מהברייתא האומרת ש"אם לא הגריל - כשר" על מי שאומר שהגרלה מעכבת, ותירצו שיש לפרש את הברייתא שאם לא הניח את הגורלות - כשר, שהנחת הגורלות אינה מעכבת אבל הגרלה מעכבת, כמו התירוץ שהשלמנו בירושלמי.</small><br><small>גם בבבלי הקשו מהברייתא האומרת ש"אין השם עושה חטאת" על מי שאומר שהגרלה אינה מעכבת. בבבלי לא תירצו קושיה זו.</small>
(ח) <small><b>העלאת הגורלות ונתינתם</b></small><br>נאמר בפרשת העבודה ביום הכיפורים: <b>"וְנָתַן אַהֲרֹן</b> עַל שְׁנֵי הַשְּׂעִירִם גֹּרָלוֹת<b>"</b> (ויקרא טז,ח) <b>- אם נתן זר</b> – אם מי שאינו כוהן נתן על שני השעירים את הגורלות שהעלה הכוהן הגדול מתוך הקלפי, <b>- כשר</b> – הנתינה כשרה, אף על פי שהכתוב אומר שהכוהן הגדול נותן את הגורלות על שני השעירים<b>.</b><br>ומציעים קביעה העולה מתוך השוואה: <b>ודכוותה:</b> – ושכמותה: <b>אם העלה זר - פסול</b> (כך המסקנה להלן, אך כאן נראה שצריך לומר: '<b>כשר</b>') – אם העלה זר את הגורלות מתוך הקלפי - ההעלאה כשרה, שהעלאה דינה כמו נתינה<b>.</b><br>ומנמקים את הקביעה: <b>קול וחומר: מה אם נתינה שכתוב בה "בני</b> (יש למחוק מילה זו) <b>אהרן"</b> – בנתינת הגורלות כתוב: "ונתן אהרן על שני השעירים גורלות" (ויקרא טז,ח), <b>- אם נתן זר כשר, הַעֲלָיָיה</b> (העלאה) <b>שאין כתוב בה 'בני</b> (יש למחוק מילה זו) <b>אהרן'</b> – בהעלאת הגורלות כתוב: "...השעיר אשר עלה עליו (ספרא "אחרי מות" פרשה ב: עלה לשמו מתוך הקלפי) הגורל לה'" (ויקרא טז,ט), וכן כתוב: "והשעיר אשר עלה עליו (ספרא שם: עלה לשמו מתוך הקלפי) הגורל לעזאזל" (ויקרא טז,י), ולא נאמר מי העלה מתוך הקלפי, <b>- לא כל שכן?!</b> (בתמיהה) – בוודאי ובוודאי שאם העלה זר - כשר!<br>ומציעים קביעה חלופית: <b>לא צורכה דלא:</b> – אין צורך [לומר] אלא: (לא היה צריך לומר את הקביעה כפי שהוצעה לעיל אלא היה צריך לומר:) <b>נתינה שהיא</b> (צריך לומר: '<b>שאינה</b>') <b>מעכבת</b> – אם לא הניחו על שני השעירים את הגורלות שהועלו מתוך הקלפי - אין הדבר מעכב את המשך העבודה, <b>- אם נתן זר</b> - <b>כשר</b> – שכיוון שנתינת הגורלות אינה מעכבת, לכן נתינתם על ידי זר אינה פסולה, ורק לכתחילה נתינתם צריכה להיעשות על ידי כוהן גדול<b>, העלייה</b> (העלאה) <b>שאינה</b> (צריך לומר: '<b>שהיא</b>') <b>מעכבת</b> – אם לא הועלו הגורלות מתוך הקלפי - הדבר מעכב את המשך העבודה, כיוון שהשעירים נקבעים, זה לשם וזה לעזאזל, על פי הגורלות שמועלים מתוך הקלפי, <b>- אם העלה זר</b> - <b>פסול</b> – שכיוון שהעלאת הגורלות מעכבת, לכן העלאתם על ידי זר פסולה (כך הגיהו משפט זה ב"קורבן העדה" וב"פני משה")<b>.</b><br><br>(<b>ו</b>)<b>אמר רבי יצחק בר חקולא</b> (אמורא ארץ ישראלי בדור הראשון והשני) <b>בשם רבי ינאי</b> (אמורא ארץ ישראלי בדור הראשון)<b>: העלייה</b> (העלאה) <b>מתוך קילפי מעכבת, אין נתינה מעכבת</b> – מימרה זו מתאימה לאמור לפני כן, שנתינת הגורלות אינה מעכבת והעלאתם מתוך הקלפי מעכבת<b>.</b><br><b>אמר רבי יוחנן</b> (גדול אמוראי ארץ ישראל בדור השני)<b>: קובען אפילו בפה</b> – הכוהן הגדול רשאי לקבוע את השעיר לשם ואת השעיר לעזאזל על ידי אמירה בפיו ולא רק על פי הגורלות. - רבי יוחנן חולק על רבי ינאי וסובר שגם העלאת הגורלות מתוך הקלפי אינה מעכבת<b>.</b><br>ומציעים קביעה: <b>סברין מימר:</b> – סוברים לומר: <b>אפילו אחד היום ואחד למחר</b> – לדעת רבי יוחנן, הכוהן הגדול רשאי לקבוע את השעירים בפה אפילו שלא באותו היום, אלא אחד ביום אחד והשני ביום אחר, כלומר, רשאי לקבוע אותם מראש ושלא באותו זמן (במקומות אחדים נראה ש'סברין מימר' מציע קביעה שאינה נסתרת בהמשך ושאין חולק עליה ("הטרמינולוגיה של הירושלמי", עמוד 502))<b>.</b><br><br>ומציעים קושיה לפי חכם מסוים: <b>על דעתיה דרבי יוחנן דו אמר: אפילו אחד היום ואחד למחר</b> (צריך לומר: '<b>על דעתיה דרבי ינאי</b>' – על דעתו של רבי ינאי) <b>- ניחא</b> – [הדבר] נוח (מובן למה אמרה התורה שהשעירים נקבעים על ידי גורלות, כי לדעתו הם נקבעים רק על ידי גורלות)<b>. על דעתיה דרבי ינאי</b> (צריך לומר: '<b>על דעתיה דרבי יוחנן דו אמר:</b> – על דעתו של רבי יוחנן שהוא אומר: <b>קובען אפילו בפה</b>') <b>- לאי זה דבר נאמר "גורלות"?</b> – כיוון שלדעתו השעירים נקבעים אפילו בפה, למה אמרה התורה שהם נקבעים על ידי גורלות? (ההגהות על פי מפרשי הירושלמי, אלא שמפרשי הירושלמי הגיהו בהחלפת החלקים הראשונים של שני המשפטים, ואנו היגהנו גם את דבריו של רבי יוחנן. - לשון הקושיה כאן לפי הגרסה שלפנינו הושווה בטעות ללשון הקושיה הדומה להלן, וראה מה שכתבנו להלן)<br>ומתרצים את הקושיה: <b>למצוה</b> – ולא לעיכוב, שלדעת רבי יוחנן, התורה אמרה שהשעירים נקבעים על ידי גורלות, כדי לומר שלכתחילה יש לקבוע אותם על ידי גורלות ולא בפה, אבל אין קביעה על ידי גורלות מעכבת<b>.</b><br><br>ומציעים מקור תנאי החולק על דברי חכם שהובאו לפני כן: <b>מתניתא פליגא על רבי יוחנן:</b> – המשנה (המקור התנאי, והוא הברייתא שלהלן) חלוקה על רבי יוחנן: <b>הגורל עושהו חטאת, ואין השם עושהו חטאת</b> – אם נקבע באמירה בלבד שאחד מהשעירים הוא חטאת לשם - אינו נקבע על ידי כך<b>!</b> – הרי שהשעיר לשם נקבע רק על ידי הגרלה ולא על ידי אמירה בפה, שלא כדברי רבי יוחנן!<br>ומתרצים את הקושיה בהצעת אוקימתא למקור שממנו הקשו: <b>פתר לַהּ</b> – פותר אותה (רבי יוחנן מפרש את הברייתא), <b>במצליח בגורל</b> (צריך לומר: '<b>ברוצה להגריל</b>' ("נועם ירושלמי")) – הברייתא שאמרה ש"הגורל עושהו חטאת" עוסקת במקרה שהכוהן הגדול רוצה להגריל ולקבוע את השעירים על ידי גורלות ואינו רוצה לקבוע בפה, שבמקרה זה רק הגורל קובע את השעיר לשם, אבל אם אינו רוצה להגריל כלל - רשאי לקבוע את השעירים אפילו בפה, שאין ההגרלה מעכבת<b>.</b><br><br>ומציעים מקור תנאי החולק על דברי חכם אחר שהובאו לפני כן: <b>מתניתא פליגא על רבי יניי:</b> – המשנה (המקור התנאי, והוא הברייתא שלהלן) חלוקה על רבי ינאי: <b>לא הגריל</b> – אם הכוהן הגדול לא קבע את השעיר לשם ואת השעיר לעזאזל על ידי גורלות, <b>ולא נתוודה</b> – או אם הכוהן הגדול לא התוודה על השעיר לעזאזל, <b>- כשר</b> – שאין ההגרלה או הווידוי מעכבים<b>, אלא שחיסר מצוה אחת</b> – הפסיד מצוות הגרלה או מצוות וידוי<b>!</b> – הרי שהשעירים נקבעים גם שלא על ידי הגרלה, שלא כדברי רבי ינאי שאומר שהעלאת הגורלות מתוך הקלפי מעכבת!<br>[נראה שצריך להשלים: ומתרצים את הקושיה בהצעת אוקימתא למקור שממנו הקשו: '<b>פתר לה במעלה הגורל</b>' – הברייתא שאמרה ש"לא הגריל - כשר" עוסקת במקרה שהכוהן הגדול העלה את הגורלות מתוך הקלפי אבל לא נתן אותם על שני השעירים, שנתינת הגורלות אינה מעכבת, אבל העלאת הגורלות מתוך הקלפי מעכבת] (נראה שכאן היה מקומו של התירוץ שלעיל 'פתר לה במצליח בגורל', כשהלשון 'במצליח בגורל' הוא שיבוש של 'במעלה הגורל', אלא שנשמט מכאן והוכנס לעיל במקום הלשון 'ברוצה להגריל'. שיבוש הלשון נוצר כך: במ<b>ע</b>ל<b>ה ה</b>גורל > במ<b>צ</b>ל<b>יח ב</b>גורל)<br><br><small>ב"שערי תורת ארץ ישראל" השלים: 'פתר לה בנתינה' - הברייתא שאמרה שלא הגריל כוונתה שלא נתן את הגורלות על השעירים, שבזה אף רבי ינאי מודה שאין נתינה מעכבת.</small><br><small>לעצם העניין אין הבדל בין הגהה זו להגהתנו, אלא שהגהה זו היא השלמה שאינה נמצאת בסוגיה, ואילו הגהתנו היא העברה ממקום אחר בסוגיה בתוספת תיקון לשון שהשתבש.</small><br><br><span class="poetry indentAll"><b>בבלי יומא</b> לט,ב: אמר רבי ינאי: עליית גורל מתוך קלפי - מעכבת, הנחה (<small>של הגורלות על השעירים לאחר העלאתם מן הקלפי</small>) - אינה מעכבת. ורבי יוחנן אמר: אף עלייה - אינה מעכבת.</span><br><span class="poetry indentAll"><b>בבלי יומא</b> מ,א: מצוה להגריל ולהתוודות. לא הגריל ולא התוודה - כשר.</span><br><span class="poetry indentAll"><b>בבלי יומא</b> מ,ב: "ועשהו חטאת" - הגורל עושה חטאת, ואין השם עושה חטאת.</span><br><br><small>מחלוקת רבי ינאי ורבי יוחנן שווה בשני התלמודים.</small><br><small>בירושלמי: "נתינה", ובבבלי: "הנחה", כמו שהוא בעניין תפילין.</small><br><small>גם בבבלי הקשו מהברייתא האומרת ש"אם לא הגריל - כשר" על מי שאומר שהגרלה מעכבת, ותירצו שיש לפרש את הברייתא שאם לא הניח את הגורלות - כשר, שהנחת הגורלות אינה מעכבת אבל הגרלה מעכבת, כמו התירוץ שהשלמנו בירושלמי.</small><br><small>גם בבבלי הקשו מהברייתא האומרת ש"אין השם עושה חטאת" על מי שאומר שהגרלה אינה מעכבת. בבבלי לא תירצו קושיה זו.</small><br><br>ומביאים מדרש הלכה: נאמר באיסור מחוסר זמן בקורבנות: <b>"</b>שׁוֹר אוֹ כֶשֶׂב אוֹ עֵז כִּי יִוָּלֵד, וְהָיָה שִׁבְעַת יָמִים תַּחַת אִמּוֹ, וּמִיּוֹם הַשְּׁמִינִי וָהָלְאָה יֵרָצֶה לְקָרְבַּן אִשֶּׁה <b>לַי'י"</b> (ויקרא כב,כז) – מותר להקריב בהמה רק אם היא בת שמונה ימים או יותר; ויש ללמוד מהמילה "לי'י": <b>- לרבות שעיר המשתלח שיהא פסול משום מחוסר זמן</b> – שעיר בתוך שבעת ימים ללידתו אינו ראוי להיות שעיר המשתלח לעזאזל, שפסול מחוסר זמן חל גם על שעיר המשתלח, כיוון ששעיר המשתלח מובא לשם ה', אף שאינו קרב לקורבן, ולכן הוא בכלל איסור מחוסר זמן<b>.</b><br>[נראה שצריך להשלים: ומציעים קושיה: '<b>וחש לומר: שמא יעלה לשם!</b>' – אם אחד מהשעירים שמגרילים עליהם הוא מחוסר זמן, הרי יש מקום לחשוש לאפשרות שהגורל יקבע אותו לשם ואינו ראוי להיקרב, ואם כן, מדוע יש צורך בלימוד מיוחד שמחוסר זמן אינו ראוי להיות שעיר לעזאזל!] (נראה שכאן היה מקומה של הקושיה הזו שלהלן אלא שנשמטה מכאן והוכנסה להלן)<br>ומתרצים את הקושיה בהצעת קשר בין דעותיהם של חכמים: (<b>ו</b>)<b>אתיא כיי דמר רבי יוחנן:</b> – ובאה (הולכת) [הברייתא של מדרש ההלכה] כמו [המימרה] ההיא שאומר רבי יוחנן: <b>קובען אפילו בפה</b> – הברייתא הולכת כדעת רבי יוחנן, שהכוהן הגדול רשאי לקבוע את השעירים אפילו על ידי אמירה בפה, ולכן יש צורך בלימוד מן הכתוב שמחוסר זמן אינו ראוי להיות שעיר לעזאזל, כדי ללמד שהכוהן הגדול לא יקבע מחוסר זמן לשעיר לעזאזל על ידי אמירה בפה (יש ש'אתייא' בא לתרץ קושיות ("הטרמינולוגיה של הירושלמי", עמוד 105))<b>.</b><br><br><span class="poetry indentAll"><b>ספרא</b> "אמור" פרשה ח: "לה'" (ויקרא כב,כז) - לרבות שעיר המשתלח.</span><br><br><span class="poetry indentAll"><b>בבלי יומא</b> סג,ב: "לה'" (ויקרא כב,כז) - לרבות שעיר המשתלח (<small>שהוא פסול במחוסר זמן</small>).</span><br><span class="poetry indentAll">טעמא דרבי רחמנא, הא לאו הכי הווה אמינא: שעיר המשתלח קדוש במחוסר זמן. והא אין הגורל קובע אלא בדבר הראוי לשם! (<small>הרי שעיר מחוסר זמן אינו ראוי לשם, וכיוון שאין ידוע איזה משני השעירים ייקבע לשם על ידי הגורל, מובן מאליו שאי אפשר שאפילו אחד משני השעירים יהיה מחוסר זמן, ומדוע הוצרך הכתוב לפסול מחוסר זמן לשעיר המשתלח?</small>)</span><br><br><small>גם בבבלי הקשו על הברייתא את הקושיה שהקשו בירושלמי. בבבלי תירץ רב יוסף, שהברייתא היא כחנן המצרי, שלדבריו יש מקרה ששעיר המשתלח נקבע בפני עצמו בלא הגרלה.</small><br><br>(<b>סברין מימר: אפילו אחד היום ואחד למחר.</b><br><b>על דעתיה דרבי יוחנן דו אמר: אפילו אחד היום ואחד למחר - ניחא. על דעתיה דרבי ינאי - לאי זה דבר נאמר "גורלות"?</b><br><b>וחש לומר: שמא יעלה לשם!</b><br><b>פתר לה ברוצה להגריל.</b>)<br>משפטים אלה אין להם מובן כאן. ונראה שהמשפט 'סברין מימר...' והמשפטים 'על דעתיה... על דעתיה...' הועתקו בטעות מלעיל בשל דברי רבי יוחנן שהובאו כאן שוב, והמשפט 'וחש לומר' והמשפט 'פתר לה' השתרבבו בטעות מלעיל.<br>• • •
(ט) <small><b>שעירי יום הכיפורים ששחטם בחוץ</b></small><br>מציעים גרסאות חלופיות עלומות שֵׁם של מקורות תנאיים: <b>שני שעירי יום הכיפורים</b> – שעדיין לא הגרילו עליהם כדי לקבוע איזה שעיר לשם ואיזה שעיר לעזאזל, <b>ששחטן בחוץ</b> – אם שחט אדם אחד מהם מחוץ לבית המקדש, <b>- אית תניי תני:</b> – יש תנא [ש]שונה: <b>חייב</b> – כרת, כדין כל מי ששחט קורבן בחוץ<b>, אית תניי תני:</b> – [ו]יש תנא [ש]שונה: <b>פטור</b> – מכרת<b>.</b><br>ומיישבים את הסתירה בין המקורות התנאיים באמצעות אוקימתות: <b>אמר רב חסדא</b> (מגדולי אמוראי בבל בדור השני והשלישי)<b>: מאן דאמר:</b> – מי שאומר: <b>חייב</b> (צריך לומר: '<b>פטור</b>') <b>- בשקרב השעיר הנעשה בפנים</b> (צריך לומר: '<b>בחוץ</b>') – יש להעמיד מקור זה במקרה ששחט אחד משני השעירים לאחר שקרב השעיר הנעשה בחוץ, שהוא אחד מקורבנות המוסף של יום הכיפורים והוא קרב על מזבח החיצון, שכיוון שאין אחד משני השעירים הללו ראוי להיקרב על מזבח החיצון (כי שעיר לשם ושעיר לעזאזל אינם קרבים על מזבח החיצון, ולקורבן מוסף אין כבר צורך בהם), לכן אינו חייב על שחיטתו מחוץ למקדש<b>, מאן דאמר:</b> – [ו]מי שאומר: <b>פטור</b> (צריך לומר: '<b>חייב</b>') <b>- בשלא קרב השעיר הנעשה בחוץ</b> – יש להעמיד מקור זה במקרה ששחט אחד משני השעירים לפני שקרב השעיר הנעשה בחוץ, שכיוון שכל אחד משני השעירים הללו ראוי להיקרב על מזבח החיצון (כי לקורבן מוסף יש עדיין צורך באחד מהם, אם לא יגרילו עליו אלא יקריבו אותו לקורבן מוסף), לכן חייב על שחיטתו מחוץ למקדש (כך הגיה ופירש ב"פני משה". ב"קורבן העדה" הגיה בדרך אחרת, ולעצם העניין אין הבדל בין שתי ההגהות)<b>.</b><br><br><b>אמר רבי יוסה</b> (מגדולי אמוראי ארץ ישראל בדור הרביעי)<b>: רב חסדא בעי מדמתה</b> – רוצה לדמות אותה <b>לפסח ולא דמיא</b> – ולא דומָה (רב חסדא שאמר, שבמקרה ששחט אחד משני השעירים לפני שקרב השעיר הנעשה בחוץ, חייב על שחיטתו מחוץ למקדש, כיוון שכל אחד משני השעירים הללו ראוי להיקרב על מזבח החיצון כקורבן מוסף, מדמה מקרה זה למקרה ששחט קורבן פסח בשאר ימות השנה מחוץ למקדש, שהוא חייב על שחיטתו מחוץ למקדש, כיוון שקורבן זה ראוי להיקרב על מזבח החיצון כקורבן שלמים. אבל אין שני המקרים דומים, כמבואר להלן)<b>.</b><br><b>אמר רבי מנא בר תנחום</b> (אמורא ארץ ישראלי בדור השני והשלישי)<b>: רבי לעזר</b> (אמורא בדור השני) <b>ורבי יוחנן</b> (גדול אמוראי ארץ ישראל בדור השני) <b>תריהון אמרין:</b> – שניהם אומרים: <b>פסח שעיבר זמנו</b> – קורבן פסח בשאר ימות השנה, שעבר זמן הקרבתו בארבעה עשר בניסן (ערב פסח), <b>- מאיליו היה משתנה</b> – הקורבן משתנה מעצמו לקורבן שלמים, ולכן הוא חייב על שחיטתו מחוץ למקדש<b>, ברם הכא</b> – אבל כאן (במקרה ששחט אחד משני השעירים לפני שקרב השעיר הנעשה בחוץ), <b>- בשחיטה הוא משתנה</b> – אין אחד משני השעירים משתנה מעצמו לקורבן מוסף, אלא רק אם יקריבו אותו לשם מוסף הוא משתנה לקורבן מוסף, ומשום כך אינו נחשב ראוי להיקרב על מזבח החיצון, ולכן אינו חייב על שחיטתו מחוץ למקדש. - רבי יוסה דוחה את יישוב הסתירה בין המקורות התנאיים שאמר רב חסדא<b>.</b><br><br>ומציעים הסבר למקורות התנאיים החולקים, עקב דחיית יישוב הסתירה ביניהם: <b>מאי כדון?</b> – מה היא עכשיו (שנדחה יישוב הסתירה בין המקורות)? <b>מאן דאמר:</b> – מי שאומר: שני שעירי יום הכיפורים ששחטם בחוץ - <b>חייב</b> (צריך לומר: '<b>פטור</b>') <b>- סברין</b> (צריך לומר: '<b>סבר</b>'. - טעם ההגהה הוא שמדובר כאן בלשון יחיד: 'מאן דאמר' ("אוצר לשונות ירושלמיים", עמוד 903, הערה 112)) <b>מימר:</b> – סובר לומר: <b>הגרלה מעכבת</b> – את העבודה, ומשום כך לפני שהגרילו על השעירים אין אחד משני השעירים נחשב כראוי להיות שעיר לשם שהוא קורבן, ולכן אינו חייב על שחיטתו מחוץ למקדש<b>, מאן דאמר:</b> – [ו]מי שאומר: שני שעירי יום הכיפורים ששחטם בחוץ - <b>פטור</b> (צריך לומר: '<b>חייב</b>') <b>- סברין</b> (צריך לומר: '<b>סבר</b>') <b>מימר:</b> – סובר לומר: <b>אין הגרלה מעכבת</b> – את העבודה, ומשום כך לפני שהגרילו על השעירים כל אחד משני השעירים נחשב כראוי להיות שעיר לשם שהוא קורבן, ולכן הוא חייב על שחיטתו מחוץ למקדש (ב"פני משה" וב"קורבן העדה" הגיהו בדרך אחרת, ולעצם העניין אין הבדל בין הגהתנו להגהתם)<b>.</b><br><br>ותמהים: <b>כלום יש כאן לשם אלא אחד?!</b> – לדעת מי שאומר: שני שעירי יום הכיפורים ששחטם בחוץ לפני שהגרילו עליהם - חייב, הרי רק אחד משני השעירים יהיה שעיר לשם שהוא קורבן, וכיוון שאין ידוע איזה מהם יהיה קורבן, מדוע הוא חייב אם שחט אחד משניהם בחוץ?<br>ומתרצים את התמיהה: <b>אמר רבי שמואל אחוי דרבי ברכיה</b> (אמורא ארץ ישראלי בדור הרביעי)<b>: או זה או זה</b> – אומנם אין ידוע איזה משני השעירים יהיה קורבן, אבל אחד מהם, או זה או זה, יהיה קורבן ודאי, ומשום כך כל אחד מהם נחשב כראוי להיות קורבן, ולכן הוא חייב אם שחט אחד משניהם בחוץ<b>.</b><br><br>ומביאים ברייתא: <b>משהגריל</b> – אם שחט את השעירים בחוץ אחרי שהגרילו עליהם וקבעו איזה שעיר לשם ואיזה שעיר לעזאזל, <b>- חייב</b> – כרת, <b>על של שם</b> – שהרי הוא קורבן, <b>ופטור</b> – מכרת, <b>על של עזאזל</b> – שהרי אינו קורבן (ברייתא זו היא סופה של הברייתא שהוצעה לעיל בשתי גרסאות חלופיות)<b>.</b><br>ומצמצמים את תחולת הקביעה: <b>אמר רבי בא</b> (רבי אבא, אמורא בדור השלישי)<b>: והוא שנתן מתנת הפר</b> – אם שחט את השעיר לשם בחוץ - חייב, רק אם כבר היזה הכוהן הגדול מדם הפר של יום הכיפורים בקודש הקודשים<b>, אבל אם לא נתן מתנת הפר - פטור</b> – אם שחט את השעיר לשם בחוץ, ועדיין לא היזה הכוהן הגדול מדם הפר בקודש הקודשים - פטור<b>, ששחיטתו של</b> <small>ה</small><b>שעיר מעכבת מתן דמו של</b> <small>ה</small><b>פר</b> (צריך לומר: '<b>שמתן דמו של פר מעכב שחיטתו של שעיר</b>' ("חידושי הריצ"ד", "גליונות הירושלמי" של ר"ש ליברמן, ר"ח קנייבסקי)) – לפני מתן דם הפר בקודש הקודשים אין לשחוט את השעיר לשם כדי לתת את דמו בקודש הקודשים, ומשום כך רק אחרי מתן דם הפר נחשב השעיר לשם כראוי להיות קורבן, ולכן רק אחרי מתן דם הפר הוא חייב אם שחט את השעיר לשם בחוץ<b>.</b><br><br><span class="poetry indentAll"><b>בבלי יומא</b> סב,ב-סג,א: תנו רבנן: שני שעירי יום הכיפורים ששחטם בחוץ, עד שלא הגריל עליהם - חייב על שניהם, משהגריל עליהם - חייב על של שם, ופטור על של עזאזל.</span><br><span class="poetry indentAll">עד שלא הגריל עליהם - חייב על שניהם. - למאי חזו? (<small>הרי לפני ההגרלה אינם ראויים לקורבן, ומדוע יתחייב עליהם?</small>) - אמר רב חסדא: הואיל וראויים לשעיר הנעשה בחוץ (<small>שני שעירים אלה ראויים לקורבן לצורך שעיר המוספים של יום הכיפורים, ולכן דינם כקורבנות לכל דבר</small>).</span><br><span class="poetry indentAll">ומי אית ליה לרב חסדא "הואיל", והאמר רב חסדא: פסח ששחטו בשאר ימות השנה בחוץ, לשמו - פטור (<small>שהרי בשאר ימות השנה אינו ראוי להיקרב לשם פסח בפנים</small>), שלא לשמו (<small>אלא לשם שלמים</small>) - חייב (<small>שקורבן פסח שנשחט בשאר ימות השנה שלא לשמו אלא לשם שלמים, הריהו נחשב כקורבן שלמים, וכיון שהוא ראוי להיקרב כשלמים בפנים, אם שחטו בחוץ - חייב</small>). טעמא דשלא לשמו, הא סתמא - לשמו הוא ופטור. אמאי? נימא: הואיל וראוי שלא לשמו בפנים (<small>לכן אם שחטו בחוץ סתם - יהא חייב</small>)! - הכי השתא? (<small>כיצד אתה משווה?</small>) התם (<small>בקורבן פסח</small>) - בעי עקירה (<small>כששוחטו שלא בזמנו בפנים צריך לעקור בשעת השחיטה את שמו של הקורבן מפסח לשלמים, וכל זמן שלא שחטו בפירוש לשם שלמים הריהו עדיין קורבן פסח, ולכן פסח ששחטו שלא בזמנו בחוץ סתם - פטור, שהרי אינו ראוי להיקרב בפנים</small>), הכא (<small>בשעירי יום הכיפורים</small>) - לא בעי עקירה (<small>כששוחט שעיר יום הכיפורים בפנים לפני ההגרלה אין צריך לעקור בשעת השחיטה את שמו של הקורבן לקורבן המוספים, ולכן השוחט שעירי יום הכיפורים בחוץ לפני ההגרלה - חייב עליהם, שהרי הם ראויים להיקרב בפנים</small>).</span><br><span class="poetry indentAll">כי אתא רבין אמר רבי אבהו אמר רבי אלעזר, ואמרי לה: אמר רבי אבהו אמר רבי יוחנן: פסח ששחטו בשאר ימות השנה בחוץ, בין לשמו בין שלא לשמו - חייב.</span><br><br><small>דברי רב חסדא בבבלי, ששעירי יום הכיפורים ששחטם בחוץ חייב עליהם, הואיל וראויים לשעיר הנעשה בחוץ, מתאימים לדבריו בירושלמי, שהעמיד את המקור התנאי שאומר שהשוחט חייב במקרה ששחט אחד משני השעירים לפני שקרב השעיר הנעשה בחוץ, שבמקרה זה כל אחד משני השעירים הללו ראוי לשעיר הנעשה בחוץ.</small><br><small>בבבלי הביאו את שיטתו של רב חסדא בפסח ששחטו בשאר ימות השנה בחוץ, ששונה משיטתם של רבי אלעזר ורבי יוחנן בפסח, ושאלו על רב חסדא שדבריו בפסח אינם מתאימים לדבריו בשעירי יום הכיפורים, והשיבו שאין לדמות זה לזה, שפסח לשיטת רב חסדא צריך עקירה ושעירי יום הכיפורים לא צריכים עקירה. אבל בירושלמי אמרו שרב חסדא מדמה שעירי יום הכיפורים ששחטם בחוץ לפסח ששחטו בשאר ימות השנה בחוץ לפי שיטתם של רבי אלעזר ורבי יוחנן בפסח, ודחו את דברי רב חסדא שאין לדמות זה לזה, שפסח לשיטת רבי אלעזר ורבי יוחנן לא צריך עקירה ושעירי יום הכיפורים צריכים עקירה.</small><br>• • •
(י) <small><b>פר יום הכיפורים ששחטו בחוץ</b></small><br><b>רבי בון בר חייה</b> (אמורא ארץ ישראלי בדור השלישי) <b>בעא קומי</b> – שאל לפני <b>רבי זעורה</b> (רבי זירא, מגדולי אמוראי ארץ ישראל בדור השלישי)<b>: שחט את הפר עד שלא יגריל</b> – אם שחט את הפר של יום הכיפורים מחוץ לבית המקדש לפני שהגרילו על שני השעירים של יום הכיפורים<b>, מהו שיהא חייב</b> – כרת, אם שחטו בחוץ<b>?</b> – האם הוא חייב, כדין כל מי ששחט קורבן בחוץ, או שמא הוא פטור, כיוון שהכוהן הגדול שוחט את הפר אחרי שהוא מגריל על השעירים, ולפני שהוא מגריל אין הפר ראוי להקרבה במקדש?<br><b>אמר ליה:</b> – אמר לו (רבי זעורה לרבי בון בר חייה): <b>נישמעינה מן הדא:</b> – נשמע (נלמד) אותה (את פשיטת השאלה) מזאת (מהברייתא שלהלן): <b>פר מעכב את השעיר</b> – אם הקדים הכוהן הגדול אחת מהעבודות של השעיר ועשה אותה לפני אחת מהעבודות של הפר שקודמת לאותה העבודה של השעיר - שינוי הסדר מעכב את המשך העבודות<b>,</b> (צריך להוסיף: '<b>אין</b>') <b>השעיר מעכב את הפר</b> – אם הקדים הכוהן הגדול אחת מהעבודות של הפר ועשה אותה לפני אחת מהעבודות של השעיר שקודמת לאותה העבודה של הפר - אין שינוי הסדר מעכב את המשך העבודות (סדר עבודות הפר והשעיר: וידוי ראשון על הפר, הגרלת השעירים, וידוי שני על הפר ושחיטתו, מתן דם הפר על הכפורת, שחיטת השעיר לשם, מתן דם השעיר על הכפורת, מתן דם הפר על הפרוכת, מתן דם השעיר על הפרוכת)<b>.</b> - ויש להציע היסק מן הברייתא: <b>הדא אמרה:</b> – זאת אומרת: <b>שחט את הפר עד שלא הגריל - חייב</b> – מכיוון שהגרלת השעירים אינה מעכבת את שחיטת הפר, ואם שינה את סדר העבודות ושחט את הפר לפני שהגרילו על השעירים - אינו מעכב ואינו צריך להביא פר אחר ולהתוודות עליו אלא מגריל על השעירים, לכן השוחט את הפר בחוץ לפני שהגרילו על השעירים - חייב<b>.</b> - ויש לנמק את ההיסק בדרך השלילה: <b>אין תימר:</b> – אם תאמר (שההיסק אינו נכון): <b>פטור - ניתני:</b> – נשְׁנה (בברייתא): <b>אין</b> (צריך למחוק מילה זו) <b>השעיר מעכב את הפר!</b> – אילו השוחט את הפר בחוץ לפני שהגרילו על השעירים - היה פטור, הרי שהגרלת השעירים מעכבת את שחיטת הפר, ולכן היתה הברייתא צריכה להיות מנוסחת באופן אחר ולשְׁנות שהשעיר מעכב את הפר! - מכאן שיש לדחות את ההצעה לומר שפטור (כך הגיהו "ספר ניר", "נועם ירושלמי", "שערי תורת ארץ ישראל", "חידושי הריצ"ד", "גליונות הירושלמי" של ר"ש ליברמן, ר"ח קנייבסקי).<br><br>ומצמצמים את תחולת הקביעה: <b>אמר רבי שמואל בר אבדימי</b> (אמורא ארץ ישראלי בדור החמישי)<b>: הדא דתימר:</b> – זאת שאתה אומר (דבר זה שאתה אומר): <b>אין השעיר מעכב את הפר - במתנות הבדים</b> – הדבר אמור רק במתן הדם של הפר על הכפורת בין בדי הארון בקודש הקודשים, שאם הקדים הכוהן הגדול את מתן דם הפר על הכפורת להגרלת השעירים - אין שינוי הסדר מעכב את המשך העבודות<b>, אבל במתנות הפרוכת</b> – במתן הדם של הפר על הפרוכת בהיכל, <b>- שעיר מעכב את הפר</b> – כמבואר להלן<b>.</b><br>ומדגימים את הקביעה שלפני כן: <b>היך עבידא?</b> – איך עשוי [הדבר]? (כיצד השעיר מעכב את הפר במתנות הפרוכת?) <b>שאינו יכול ליתן מדם הפר על הפרוכת עד שיתן מדם השעיר על בין הבדים</b> – ואם הקדים הכוהן הגדול את מתן דם הפר על הפרוכת למתן דם השעיר על הכפורת - שינוי הסדר מעכב את המשך העבודות<b>.</b><br><br><span class="poetry indentAll"><b>תוספתא מנחות</b> ו,י: פר אין מעכב את השעיר, והשעיר אין מעכב את הפר.</span><br><br><small>גרסת התוספתא משובשת.</small><br><br><span class="poetry indentAll"><b>בבלי יומא</b> מ,א: פר מעכב את השעיר, ושעיר אין מעכב את הפר במתנות שבפנים.</span><br><br><small>בבבלי אמרו, שאם הקדים מתנות הפר בהיכל לפני מתנות השעיר בפנים - מעכב, כמו שאמרו בירושלמי, אבל אם הקדים מתנות הפר בפנים לפני ההגרלה, או אם הקדים מתנות הפר במזבח הפנימי לפני מתנות השעיר בהיכל - אינו מעכב.</small><br>• • •
<h3>הלכה ב</h3>
(א) <big><strong>משנה</strong></big><br><b>קשר</b> – הכוהן הגדול, לאחר שנתן את הגורלות על שני השעירים, <b>לשון של זהורית</b> – רצועה של צמר סרוק וצבוע בצבע שָׁנִי (אדום-כתום) המופק מתולעת השני, <b>בראש השעיר המשתלח</b> – לעזאזל<b>. העמידו כנגד בית שילוחו</b> – השער שיוציאוהו בו לשלחו למדבר, והוא שער המזרח<b>, ולנשחט</b> – את השעיר שעלה עליו הגורל לה' ועומד להישחט העמידו <b>כנגד בית שחיטתו</b> – מקום שחיטתו<b>.</b><br><b>בא לו אצל פרו שנייה</b> – בפעם שנייה, שהרי כבר התוודה עליו פעם אחת על עוונותיו ועוונות ביתו (משנה לעיל ג,ח), ועכשיו חזר להתוודות עליו פעם שנייה על עוונותיו ועוונות ביתו ועוונות כל הכוהנים<b>, וסמך שתי ידיו עליו</b> – על הפר בין קרניו, <b>ונתוודה. וכך היה אומר</b> – בווידויו<b>: אנא השם</b> – הכוהן הגדול היה אומר את השם המפורש ככתבו<b>, עויתי פשעתי חטאתי לפניך אני וביתי ובני אהרן עם קדושיך. אנא בשם</b> (בשני כתבי יד של המשנה: 'השם', ובכתב יד שלישי: 'בשם', וראה ירושלמי לעיל ג,ח)<b>, כפר נא לעוונות ולפשעים ולחטאים שעויתי שפשעתי ושחטאתי לפניך אני וביתי ובני אהרן עם קדושיך, ככתוב בתורת משה עבדך לאמר: "כִּי בַיּוֹם הַזֶּה יְכַפֵּר עֲלֵיכֶם לְטַהֵר אֶתְכֶם, מִכֹּל חַטֹּאתֵיכֶם לִפְנֵי י'י תִּטְהָרוּ"</b> (ויקרא טז,ל)<b>. והן</b> – הכוהנים והעם העומדים בעזרה, כששמעו את השם המפורש, <b>עונין אחריו: ברוך שם כבוד מלכותו לעולם ועד.</b><br><br><small>הכוהן הגדול התוודה פעם שנייה, שכן בויקרא טז,יא נאמר שוב: "והקריב אהרן את פר החטאת אשר לו וכיפר בעדו ובעד ביתו" לאחר שנאמר כבר כיוצא בזה בויקרא טז,ו. כדי ליצור הבחנה בין שני הווידויים, הוסיפו בשני "ובני אהרן עם קדושיך".</small><br>• • •
(ב) <big><strong>תלמוד</strong></big><br><small><b>לשון של זהורית</b></small><br><small>כאן התחלת מקבילה בירושלמי שקלים ד,ב.</small><br><b>רבי שמואל בר נחמן</b> (אמורא ארץ ישראלי בדור השני והשלישי) אמר <b>בשם רבי יונתן</b> (אמורא ארץ ישראלי בדור הראשון)<b>: שלשה לשונות</b> – של תולעת השני, <b>הן</b> – הנזכרות במשנה (במשנת רבי)<b>: של שעיר בסלע</b> – לשון שהיה הכוהן הגדול קושר בראשו של השעיר המשתלח, וכן לשון שהיה המוליך את השעיר המשתלח חולק וקושר חציו בסלע וחציו בין שתי קרניו, הנזכרים במשנה יומא (כאן ולהלן ו,ו) ושקלים (ד,ב), היה משקלם סלע<b>, ושל מצורע בשקל</b> – לשון שהיה הכוהן לוקח בשביל המצורע הנטהר מצרעתו (ויקרא יד,ד) ובשביל הבית המנוגע הנטהר מצרעתו (ויקרא יד,מט), הנזכרת במשנה נגעים (יד,א), היה משקלו שקל (חצי סלע)<b>, ושל פרה בשתי סלעים</b> – לשון שהיה הכוהן משליך אל תוך שריפת הפרה האדומה (במדבר יט,ו), הנזכרת במשנה פרה (ג,יא), היה משקלו שתי סלעים<b>.</b><br><b>אמר</b> (מילה זו יתירה) <b>רבי בא בר זבדא</b> (אמורא ארץ ישראלי בדור השני והשלישי) אמר <b>בשם רבי שמעון בן חלפתא</b> (תנא בדור החמישי)<b>: של פרה בשתי סלעים ומחצה</b> – לשון שהיה הכוהן משליך אל תוך שריפת הפרה האדומה היה משקלו שתי סלעים וחצי<b>.</b><br><br><span class="mediumGrey">בירושלמי שקלים הגרסה: 'רבי חונייה דברת חוורן (אמורא ארץ ישראלי בדור הראשון, מהיישוב ברת חוורן בהרי חוורן בעבר הירדן המזרחי), רבי בא בר זבדא בשם רבי שמעון בן חלפותא', וכן מובא בפירוש רבנו חננאל ליומא מב,א. ובשני קטעים מן הגניזה בשקלים הגרסה: 'רבי חונייה דברת חוורן בשם רבי שמעון בר חלפותא'. ונראה שרבי חוניה דברת חוורן אמר את המאמר, ורבי אבא בר זבדא אמר שאמר אותו בשם רבי שמעון בן חלפותא ("מבוא לתלמודים", עמוד 212, הערה 123)).</span><br><br>ומציעים ניסוח אחר של הלשון שמופיע לפני כן: ו<b>אית דמפקין לישנא:</b> – ויש שמוציאים את הלשון (אומרים את המסורת בשם רבי שמעון בן חלפותא בלשון אחר): <b>בעשרה זין</b> – לשון שהיה הכוהן משליך אל תוך שריפת הפרה האדומה היה משקלה עשרה זין (עשרה זוז), שהם שתי סלעים ומחצה (סלע הוא ארבעה זוזים)<b>.</b><br><br><small>עד כאן המקבילה בירושלמי שקלים.</small><br><br><small>סלע, שקל וזוז היו משמשים מטבעות וגם משקלות.</small><br><small>במשנה תרומות י,ח נזכר "משקל עשרה זוז", אך הנוסח בכמה כתבי יד של המשנה: "משקל עשרה זין", וכן הוא באותו עניין בתוספתא תרומות ט,א. "זין" נזכר גם באותו עניין בירושלמי תרומות י,ח.</small><br><br><span class="poetry indentAll"><b>בבלי יומא</b> מא,ב-מב,א: כי אתא רב דימי אמר רבי יוחנן: שלוש לשונות (<small>של תולעת השני</small>) שמעתי, אחת של פרה, ואחת של שעיר המשתלח, ואחת של מצורע. אחת משקל עשרה זוז, ואחת משקל שני סלעים (<small>שמונה זוז</small>), ואחת משקל שקל (<small>שני זוזים</small>), ואין לי לפרש (<small>איזו מהן הקטנה ואיזו הגדולה</small>). - כי אתא רבין פירשה משמיה דרבי יונתן: של פרה - משקל עשרה זוז, ושל שעיר המשתלח - משקל שני סלעים, ושל מצורע - משקל שקל.</span><br><span class="poetry indentAll">אמר רבי יוחנן: פליגי בה רבי שמעון בן חלפתא ורבנן בפרה (<small>בלשון של פרה</small>); חד אמר: משקל עשרה זוז, וחד אמר: משקל שקל. - אמר רבינא: אמר לי רבי ירמיה מדיפתי: לא בפרה פליגי, אלא בשעיר המשתלח (<small>בלשון של שעיר המשתלח</small>) פליגי.</span><br><br><small>בבבלי אמרו משמו של רבי יונתן שלא כמו שאמרו בשמו בירושלמי. של פרה - לפי הבבלי עשרה זוז, ולפי הירושלמי שני סלעים (שמונה זוז), ושל שעיר המשתלח - לפי הבבלי שני סלעים, ולפי הירושלמי סלע. אבל של מצורע - גם לפי הבבלי וגם לפי הירושלמי שקל.</small><br><small>בבבלי לא ידעו מה אמר רבי שמעון בן חלפתא בשל פרה. אבל לפי הירושלמי, רבי שמעון בן חלפתא הוא שאמר, ששל פרה - עשרה זוז (שני סלעים ומחצה).</small><br><br><small>במשנה יומא ד,ב שנינו: "קשר לשון של זהורית בראש שעיר המשתלח. העמידו כנגד בית שילוחו, ולנשחט כנגד בית שחיטתו". בבבלי יומא מא,ב שאלו לפירוש דיבור המשנה "ולנשחט כנגד בית שחיטתו", האם הוא עולה על הקשירה, שהכוהן הגדול קשר לשון של זהורית כנגד צווארו של השעיר הנשחט, או שהוא עולה על ההעמדה, שהעמיד את השעיר הנשחט כנגד מקום שחיטתו, ולא קשרו בשעיר הנשחט לשון של זהורית. בבבלי הסיקו, שהוא עולה על הקשירה, שקשר בו את הלשון כנגד הצוואר.</small><br><small>בסדרי עבודה ארץ ישראליים ליום הכיפורים של הפייטן יוסי בן יוסי ושל פייטנים אחרים לא נתפרשה המשנה כבבלי. הפייטנים הזכירו לשון של זהורית רק אצל שעיר המשתלח, ופירשו את דיבור המשנה "ולנשחט כנגד בית שחיטתו" שהוא עולה על ההעמדה. ונראה שזה פירוש ממסורת ארץ ישראל. מכיוון שקשירת לשון של זהורית בצווארו של השעיר הנשחט אינה נזכרת במקום אחר, לכן נראה כמו שהבינו הפייטנים ש"ולנשחט" מוסב על "והעמידו" ולא על "קשר לשון של זהורית". גם רבי יוחנן בבבלי, שאמר ששלוש לשונות הן, מונה את הלשון של שעיר המשתלח, ואינו מזכיר את הלשון של השעיר הנשחט.</small><br><small>(ראה "ששה סדרי משנה", מועד, עמוד 468; "פיוטי יוסי בן יוסי", עמודים 34, 87-88, 165, 235-236)</small><br><small>קשירת לשון של זהורית בראש השעיר ביום הכיפורים אינה מופיעה במקרא.</small><br>• • •
<h3>הלכה ג</h3>
(א) <big><strong>משנה</strong></big><br><b>שחטו</b> – הכוהן הגדול את הפר, לאחר שהתוודה עליו פעם שנייה, <b>וקיבל במזרק את דמו. נתנו</b> – את המזרק, <b>למי שהוא ממרס בו</b> – לכוהן שהיה מנער ומערב במזרק, <b>על הרובד הרביעי שבהיכל, כדי שלא יקרש</b> – הדם עד זריקתו, שלאחר קבלת דם הפר היה הכוהן הגדול מקטיר את הקטורת, ולאחר הקטרת הקטורת היה זורק את הדם<b>.</b><br><b>נטל</b> – הכוהן הגדול, <b>את המחתה</b> – בשביל הקטורת, <b>ועלה לראש המזבח</b> – שבעזרה, ופינה גחלים לכאן ולכאן<b>, וחתה</b> – נטל במחתה מן הגחלים שבפנים האש שעוכלו היטב, <b>וירד</b> – מן המזבח<b>, והניחה על הרובד שבעזרה</b> – הניח את המחתה עם הגחלים הבוערות עד שיחפון את הקטורת וייתן לתוך כף, ואחר כך הכניס את הכף והמחתה לפנים כדי להקטיר את הקטורת (כמתואר במשנה להלן ה,א)<b>.</b><br>• • •
(ב) <big><strong>תלמוד</strong></big><br><small><b>הרובד הרביעי שבעזרה</b></small><br>במשנה שנינו: "נטל את המחתה ועלה לראש המזבח, וחתה וירד, והניחה על הרובד שבעזרה".<br>מציעים הגהה למשנה: <b>כיני מתניתא:</b> – כך היא המשנה (כך יש להגיה את המשנה): <b>על הרובד הרביעי שבעזרה</b> – הרובד שבעזרה שעליו הניח הכוהן הגדול את המחתה הוא הרובד הרביעי<b>.</b><br><br><small>הגרסה בסיפא של המשנה בשלושת כתבי היד העיקריים של המשנה ובקטע גניזה של המשנה: 'והניחה על הרובד שבעזרה'. לכן פירשנו ש'כיני מתניתא' הוא הגהה לסיפא של המשנה שלא נזכר בה 'הרביעי'. וכן פירש ב"אהבת ציון וירושלים", יומא, עמוד 50.</small><br><small>אבל מפרשי הירושלמי, שגרסו בסיפא של המשנה: 'והניחה על הרובד הרביעי שבעזרה', פירשו על פי הבבלי ש'כיני מתניתא' הוא הגהה לרישא של המשנה: 'ממרס בו על הרובד הרביעי שבעזרה' במקום 'הרובד הרביעי שבהיכל'. לפי זה אין בין רישא לסיפא של משנתנו כל הבדל.</small><br><br><span class="poetry indentAll"><b>ספרא</b> "אחרי מות" פרשה ב: נותנו לאחר למרס את דמו על הרובד הרביעי שבהיכל, כדי שלא יקרש.</span><br><br><span class="poetry indentAll"><b>בבלי יומא</b> מג,ב: "שחטו וקיבל במזרק את דמו. נתנו למי שהוא ממרס בו על הרובד הרביעי שבהיכל". - והכתיב: "וכל אדם לא יהיה באוהל מועד (<small>בהיכל</small>)" (ויקרא טז,יז)! (<small>הרי אסור לכל אדם להיות בהיכל בשעת עבודת הכוהן הגדול בקטורת בקודש הקודשים!</small>) - אמר רב יהודה: תני: של היכל.</span><br><br><small>הרובד הרביעי <b>שבהיכל</b> הוא שורה רביעית של אבני הרצפה שמפתח ההיכל ולפנים.</small><br><small>אבל הרובד הרביעי <b>של ההיכל</b> הוא הרובד הרביעי של מעלות האולם (ההיכל כולל את האולם, עיין משנה מידות ד,ו-ז) שבין האולם והמזבח שבהן עולים לאולם ולהיכל. מכיוון שהיה ממרס בין האולם והמזבח, לא היה צריך לפרוש בשעת הקטרת הקטורת בקודש הקודשים.</small><br><small>הגרסה בכתב יד מינכן של הבבלי: 'תני: של עזרה' (=שבעזרה).</small><br><br><small>ראה "מבוא לנוסח המשנה", עמודים 328-330; "ששה סדרי משנה", מועד, עמוד 468; "פיוטי יוסי בן יוסי", עמודים 86-87, 165-166, 197-198, 236, שכתבו שאף פייטני ארץ ישראל בסדרי העבודה פירשו כמו מפרשי הירושלמי.</small><br><br><small>אולם מבדיקה מדוקדקת של סדרי עבודה ליום כיפור של פייטנים ארץ ישראלים באתר "מאגרים" נמצאו שישה פיוטים שנאמר בהם שמירוס הדם היה על הרובד שבהיכל והנחת המחתה היתה על הרובד שבעזרה. ואלה הפיוטים:</small><br><small>"אז בדעת חקר" - מחבר לא ידוע (מיוחס ליוסי בן יוסי מִסָּפֵק)</small><br><small>"אתה כוננת עולם ברוב חסד" - יוסי בן יוסי</small><br><small>"אקרא בגרון ובלשוני ארון" - פינחס הכוהן בן יעקב מכפרא</small><br><small>"א... זכים משאר חללה וזונה" - מחבר לא ידוע</small><br><small>"א... פתח לב אפוד זרת על זרת קרוע" - מחבר לא ידוע</small><br><small>"א... מאורות נשתוו" - מחבר לא ידוע</small><br><br><small>בפיוט "אזכיר גבורות אלוה" - יוסי בן יוסי נאמר שהמירוס היה במעלות אולם והנחת המחתה היתה ברובד המרצפת.</small><br><br><small>מכאן נראה, שהפייטנים הארץ ישראלים לא פירשו את הירושלמי שהוא מגיה את הרישא של המשנה, שלא כמו שנכתב בשלושת המקורות שצוינו לעיל.</small><br>• • •
(ג) <small><b>חתה והקטיר ונשפך הדם</b></small><br>מציעים ברייתא: <b>תני:</b> – שונה [התנא]: <b>שחט</b> (צריך לומר: '<b>הקטיר</b>') <b>בחוץ</b> – אם הקטיר הכוהן הגדול את הקטורת בהיכל, ולא הקטיר בקודש הקודשים, <b>- חייב</b> – מיתה, שכתוב בפרשת העבודה ביום הכיפורים: "וְנָתַן אֶת הַקְּטֹרֶת עַל הָאֵשׁ לִפְנֵי ה', וְכִסָּה עֲנַן הַקְּטֹרֶת אֶת הַכַּפֹּרֶת אֲשֶׁר עַל הָעֵדוּת, וְלֹא יָמוּת" (ויקרא טז,יג), אבל אם הקטיר שלא בקודש הקודשים - חייב מיתה<b>. חפן בפנים</b> – אם חפן הכוהן הגדול מלוא חופניו קטורת מתוך המחתה בקודש הקודשים ונתן לתוך הכף, ולא חפן בעזרה, <b>- פטור</b> – ממיתה (כך הגיה ופירש ב<b>"</b>אור שמח" הלכות עבודת יום הכיפורים ה,כו. - נראה שהמילה 'שחט' באה באשגרה בטעות מלעיל הלכה א: 'שעירי יום הכיפורים ששחטן בחוץ - חייב'. - בירושלמי להלן ד,ד: 'תני: הקטיר כזית (קטורת) בחוץ - חייב') (חפינת הקטורת בעזרה וההקטרה בקודש הקודשים מתוארות במשנה להלן ה,א)<b>.</b><br><b>חתה</b> – אם הכוהן הגדול נטל במחתה מן הגחלים שבמזבח בשביל הקטורת, <b>והקטיר</b> – את הקטורת בקודש הקודשים, <b>ונשפך הדם</b> – של הפר שקיבל במזרק, ואין דם בשביל מתנות הדם של הפר, <b>- יביא פר אחר</b> – וישחוט אותו ויקבל את דמו, <b>ונכנס בדמו</b> – ייכנס לקודש הקודשים וייתן שם מדמו של הפר האחר, ואינו צריך לחתות ולהקטיר שוב אחרי שחיטת הפר האחר וקבלת דמו ולפני מתן הדם של הפר האחר, אף שסדר העבודות מעכב, מכל מקום, במקרה זה, כיוון שהקטיר לפני שנשפך הדם, ההקטרה היתה כתקנה<b>. עד שלא הקטיר נשפך הדם</b> – אם חתה גחלים ונשפך הדם לפני שהקטיר, <b>- חתייה פסולה היא</b> – שבמקרה זה אינו רשאי להקטיר כיוון שנשפך הדם, ולכן נפסלה החתייה שהיתה לצורך ההקטרה שלא נעשתה, <b>והוא צריך לחות כתחילה</b> – הוא צריך לחתות שוב ולהקטיר אחרי שחיטת הפר האחר וקבלת דמו ולפני מתן הדם של הפר האחר<b>.</b><br><br><small>לפי בבלי יומא ס,ב-סא,א, אפילו נשפך דם הפר אחרי שהקטיר, הוא צריך לחפון ולהקטיר שוב אחרי שחיטת הפר האחר וקבלת דמו ולפני מתן הדם של הפר האחר, שקטורת שחפנה קודם שחיטת הפר פסולה.</small><br><br><b>ספק עד שלא הקטיר נשפך הדם וספק משהקטיר נשפך הדם</b> – אם יש ספק האם נשפך הדם לפני שהקטיר או שהקטיר לפני שנשפך הדם, <b>-</b> אם תאמר: <b>להביא פר אחר ולהיכנס בדמו</b> – כמו במקרה שהקטיר לפני שנשפך הדם, <b>אין את</b> (אתה) <b>יכול</b> – יש לדחות את האפשרות שהוצעה<b>, שאני אוֹמַר</b> – יכול אני לומר<b>: עד שלא הקטיר נשפך הדם והיא חתייה פסולה והוא צריך לחות</b> (לחתות) <b>כתחילה</b> – שמא נשפך הדם לפני שהקטיר ונפסלה החתייה, והוא צריך לחתות שוב ולהקטיר<b>; [</b>צריך להשלים: ואם תאמר: '<b>לחות כתחילה</b>' ("קורבן העדה") – כמו במקרה שנשפך הדם לפני שהקטיר (שתי מילים אלו נשמטו בטעות משום שהן זהות לשתי המילים שלפניהן),<b>] אין את</b> (אתה) <b>יכול</b> – יש לדחות את האפשרות שהוצעה<b>, שאני אוֹמַר</b> – יכול אני לומר<b>: משהקטיר נשפך הדם והיא חתייה כשירה והוא עובר משם הכנסה יתירה</b> – שמא הקטיר לפני שנשפך הדם ולא נפסלה החתייה, ואם יחתה שוב ויקטיר - יעבור על האיסור להיכנס לקודש הקודשים שלא לצורך<b>.</b><br><br>ותמהים: <b>ובטלו העבודות?</b> – האם במקרה שיש ספק האם נשפך הדם לפני שהקטיר או שהקטיר לפני שנשפך הדם, בטלו העבודות של יום הכיפורים שטרם נעשו, כיוון שאין להכריע את הספק?<br>ומציעים ברייתא בתגובה לתמיהה: <b>אשכחת אמר</b> (נראה שצריך לומר: '<b>אשכח תני</b>')<b>:</b> – נמצא [תנא ש]שונה: <b>בטלו עבודות של אותו היום</b> – הברייתא המוצעת בקיצור מכריעה שבמקרה הנידון בטלו העבודות של יום הכיפורים (נראה שלפעמים כתוב 'אשכחת אמר' בטעות במקום 'אשכח תני' ("הטרמינולוגיה של הירושלמי", עמוד 84, הערה 406). - 'אשכח תני' מציע ברייתא המכריעה בנוגע לעניין שלגביו שורר חוסר ודאות (שם, עמוד 85). 'אשכחת אמר' מציע מסקנה העולה מתוך העיון באמור לפניו (שם, עמוד 87))<b>.</b><br>• • •
(ד) <small><b>שחט ומת; חפן ומת</b></small><br>מציעים שאלה: <b>שחט ומת</b> – אם שחט הכוהן הגדול את הפר ואחר כך הכוהן הגדול מת<b>, אַחֵר מהו שייכנס בדמו?</b> – האם כוהן אחר, שבא במקום הכוהן הגדול שמת, יכול להמשיך ולעשות את מה שעשה הכוהן הגדול שמת, והוא רשאי להיכנס לקודש הקודשים ולתת שם מדמו של הפר ששחט הכוהן הגדול שמת?<br>ומביאים מחלוקת אמוראים בשאלה זו: <b>רבי שמעון בן לקיש</b> (מגדולי אמוראי ארץ ישראל בדור השני) <b>אמר: בפר, אבל לא בדם</b> – יש ללמוד מהכתוב בפרשת העבודה ביום הכיפורים: "בְּזֹאת יָבֹא אַהֲרֹן אֶל הַקֹּדֶשׁ, <b>בְּפַר</b> בֶּן בָּקָר לְחַטָּאת" (ויקרא טז,ג), שכוהן גדול רשאי להיכנס לקודש הקודשים בפר של כוהן גדול שמת, שאם מת לפני ששחט את הפר, הכוהן האחר נכנס בדמו של הפר הזה, אבל אין כוהן גדול רשאי להיכנס לקודש הקודשים בדם של פר של כוהן גדול שמת, שאם מת אחרי ששחט את הפר, אין הכוהן האחר נכנס בדמו של הפר הזה<b>.</b><br><b>רבי חנינה</b> (בר חמא, אמורא ארץ ישראלי בדור הראשון) <b>ורבי יונתן</b> (אמורא ארץ ישראלי בדור הראשון) <b>תריהון אמרין:</b> – שניהם אומרים: <b>אפילו בדם</b> – יש ללמוד מהכתוב "<b>בפר</b>", שכוהן גדול רשאי להיכנס לקודש הקודשים אפילו בדם של פר של כוהן גדול שמת, שאף אם מת אחרי ששחט את הפר, הכוהן האחר נכנס בדמו של הפר הזה<b>.</b><br><br>ומציעים היסק ממקור אמוראי: <b>מילתיה דרבי יהושע בן לוי</b> (אמורא ארץ ישראלי בדור הראשון) <b>אמרה:</b> – דבריו של רבי יהושע בן לוי אומרים: <b>אפילו בדם</b> (דבריו שעליהם מבוסס ההיסק הזה מובאים להלן)<b>.</b><br><br><b>דאמר רבי חנינה, רבי בא בשם רבי יוחנן: אפילו בדם.</b><br>נראה לנו שמשפט זה מורכב משני משפטים נפרדים שנתחברו בטעות:<br><b>דאמר רבי חנינה</b> - לא מצאנו שאמורא בשם זה או בשם דומה לזה מסר בשם רבי בא שאמר בשם רבי יוחנן. ונראה שרבי חנינה זה הוא רבי חנינה בר חמא, אמורא ארץ ישראלי בדור הראשון, והמימרה שאמר רבי חנינה קשורה לשאלתו של רבי יהושע בן לוי, בן דורו, המוצעת להלן שעליה מבוסס ההיסק שלעיל, אלא שנשמטה המימרה. ייתכן שהמימרה שאמר רבי חנינה היא מימרתו שמובאת בבבלי (ראה להלן) ששיבח את שאלתו של רבי יהושע בן לוי.<br>נראה שלפני המימרה שאמר רבי חנינה הוצעה שאלתו של רבי יהושע בן לוי שעליה מבוסס ההיסק שלעיל בסגנון זה: '<b>ד</b>רבי יהושע בן לוי שאל...'. דל"ת הזיקה במילה '<b>ד</b>אמר' שנראית מיותרת מקורה בדל"ת הזיקה בתחילת המשפט '<b>ד</b>רבי יהושע בן לוי שאל...', ותחילת המימרה שאמר רבי חנינה (המילים 'אמר רבי חנינה') נשתרבבה לכאן בטעות בין דל"ת זו ובין 'רבי יהושע בן לוי שאל...'.<br><b>רבי בא</b> (רבי אבא, אמורא בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: אפילו בדם</b> - מקומה של מימרה זו לעיל במחלוקת האמוראים בשאלה 'שחט ומת', ונשתרבבה המימרה לכאן בטעות. ב"שערי תורת ארץ ישראל" העביר למעלה את כל המשפט.<br><br>ומציעים את דבריו של רבי יהושע בן לוי שעליהם מבוסס ההיסק שלעיל: <b>רבי יהושע בן לוי שאל</b> (הסתפק)<b>: חפן ומת</b> – אם חפן הכוהן הגדול מלוא חופניו קטורת ונתן לתוך הכף ואחר כך הוא מת<b>,</b> [צריך להשלים כמו בירושלמי להלן ה,א: '<b>אַחֵר</b>'] <b>מהו שיכנס בחפניו?</b> – האם כוהן אחר, שבא במקום הכוהן הגדול שמת, רשאי להיכנס לקודש הקודשים ולהקטיר שם מהקטורת שחפן הכוהן הגדול שמת, או שמא האחר צריך תחילה לחפון שוב מלוא חופניו קטורת, כיוון שמלוא חופניו של האחר אינם שווים למלוא חופניו של הכוהן הגדול שמת? - ומציעים פרשנות לבעיה במסגרת דיוק בבעיה: <b>מה צריכה ליה</b> – מה [ש]נצרך לו (הדבר שרבי יהושע בן לוי מסופק בו), <b>- בחפניו</b> – במקרה שחפן הכוהן הגדול מלוא חופניו קטורת ומת, שכיוון שמלוא חופניו של האחר אינם שווים למלוא חופניו של הכוהן הגדול שמת, לא יהיה האחר רשאי להיכנס לקודש הקודשים במלוא חופניו קטורת של כוהן גדול שמת<b>, דכתיב:</b> – שכתוב (בפרשת העבודה ביום הכיפורים): <b>"</b>וְלָקַח... <b>וּמְלֹא חָפְנָיו</b> קְטֹרֶת סַמִּים דַּקָּה, וְהֵבִיא מִבֵּית לַפָּרֹכֶת<b>"</b> (ויקרא טז,יב) – ויש ללמוד מהמילה 'חופניו', שאין כוהן רשאי להיכנס לקודש הקודשים להקטיר קטורת אלא במלוא חופניו שלו ולא של חברו<b>, ברם הכא</b> – אבל כאן (במקרה ששחט הכוהן הגדול את הפר ואחר כך הוא מת), <b>- לית כתיב</b> – לא כתוב <b>'בדמו'</b> (לפי האמור לעיל, נכון יותר לגרוס: 'לית כתיב: בפרו') – ללמוד ממנו, שאין כוהן רשאי להיכנס לקודש הקודשים לתת דם אלא בדם של פר שלו ולא בדם של פר של חברו<b>,</b> ולכן <b>פשיטא ליה</b> – פשוט לו (לרבי יהושע בן לוי), <b>- אפילו בדם</b> – במקרה ששחט הכוהן הגדול את הפר ואחר כך הוא מת, כוהן אחר רשאי להיכנס לקודש הקודשים ולתת שם מדמו של הפר ששחט הכוהן הגדול שמת. - כך יש להסיק משאלתו של רבי יהושע בן לוי<b>.</b><br><br><span class="poetry indentAll"><b>בבלי יומא</b> מט,ב: איבעיא להו: שחט ומת, מה הוא שייכנס אחר בדמו / בשחיטתו? מי אמרינן: "בפר" - ולא בדמו של פר, או דילמא: "בפר" - ואפילו בדמו של פר?</span><br><span class="poetry indentAll">רבי חנינא אומר: "בפר" - ולא בדמו של פר. ריש לקיש אמר: "בפר" - ואפילו בדמו של פר.</span><br><br><small>מחלוקת רבי חנינא וריש לקיש מוחלפת בתלמודים.</small><br><br><span class="poetry indentAll"><b>בבלי יומא</b> מט,א: בעי רבי יהושע בן לוי: חפן ומת, מהו שייכנס אחר בחפינתו?</span><br><span class="poetry indentAll">אמר רבי חנינא (<small>על שאלתו של רבי יהושע בן לוי</small>): בוא וראה שאלתם של ראשונים (<small>שאלתו כשאלתם של ראשונים</small>).</span><br><span class="poetry indentAll">...מדקא מיבעיא ליה הא (<small>מכיוון שרבי יהושע בן לוי מסופק בשאלה זו</small>), מכלל דקסבר (<small>הרי מכלל הדברים אתה לומד שהוא סובר</small>): "בפר" - ואפילו בדמו של פר.</span><br><br><small>ההיסק משאלתו של רבי יהושע בן לוי שווה בשני התלמודים.</small><br>• • •
<h3>הלכה ד</h3>
(א) <big><strong>משנה</strong></big><br><b>בכל יום חותה בשל כסף ומערה לתוך של זהב</b> – הכוהן שזכה בעבודת הקטורת נוטל גחלים במחתה של כסף בשביל הקטורת שהוא מקטיר על המזבח הפנימי שבהיכל, ואחר כך שופך את הגחלים לתוך מחתה של זהב<b>, והיום חותה בשל זהב ובה היה מכניס</b> – ביום הכיפורים הכוהן הגדול חותה במחתה של זהב ומכניס אותה לקודש הקודשים כשהוא מקטיר שם את הקטורת<b>.</b><br><b>בכל יום חותה בשל ארבעת קבין</b> – מחתה של כסף שמחזיקה ארבעה קבים, <b>ומערה לתוך של שלשת קבין</b> – מחתה של זהב שמחזיקה שלושה קבים, שבשעת העירוי מתפזר קב של גחלים<b>, והיום חותה בשל שלשת קבין ובה היה מכניס. - רבי יוסה</b> (בר חלפתא, תנא בדור הרביעי) <b>אומר: בכל יום חותה בשל סאה</b> – מחתה של שישה קבים, <b>ומערה לתוך של שלשת קבין</b> – שלדעתו בשעת העירוי מתפזרים שלושה קבים של גחלים<b>, והיום חותה בשל שלשת קבין ובה היה מכניס.</b><br><b>בכל יום היתה כבידה</b> – שדופן המחתה היתה עבה<b>, והיום קלה</b> – שדופן המחתה היתה דקה<b>. בכל יום היתה ידה קצרה</b> – ידית המחתה היתה קצרה<b>, והיום ארוכה</b> – הידית היתה ארוכה<b>. בכל יום היה זהבה ירוק</b> – המחתה שמערה לתוכה היתה של זהב ירוק (צהוב)<b>, והיום אדום</b> – המחתה היתה של זהב אדום, שחשיבותו מרובה משל ירוק, מפני כבוד היום<b>; דברי רבי מנחם</b> (כנראה הוא רבי מנחם בירבי יוסי, תנא בדור החמישי)<b>.</b>
(ב) <big><strong>תלמוד</strong></big><br><small><b>המחתה בכל יום וביום הכיפורים</b></small><br>במשנה שנינו: "בכל יום חותה בשל ארבעת קבין ומערה לתוך של שלשת קבין".<br>מציעים משנה ממקום אחר המסייעת למשנה כאן: <b>כיי דתנינן תמן:</b> – כמו [המשנה] ההיא ששנינו שם (משנה תמיד ה,ה, בתיאור ההכנות להקטרת הקטורת בכל יום): <b>מי שזכה במחתה</b> (להביא גחלים במחתה למזבח הפנימי שבהיכל בשביל הקטורת)<b>, נטל מחתת הכסף ועלה לראש המזבח</b> (החיצון) <b>ופינה את הגחלים הילך והילך</b> (לכאן ולכאן) <b>וחתה מן המאוכלות הפנימיות, וירד ועירן</b> (שפכן) <b>לתוך של זהב. נתפזר ממנה כקב גחלים</b> – שהמחתה של כסף שחתה בה גחלים מחזיקה ארבעה קבים, והמחתה של זהב שעירה את הגחלים לתוכה מחזיקה שלושה קבים, ונמצא קב של גחלים מתפזר בשעת העירוי<b>, היה מכבדן</b> – מטאטא אותן, <b>לאמה</b> – לתעלת המים שבעזרה<b>, ובשבת</b> – שאסור לכבות את הגחלים, ואף לא לטלטלן, <b>כופין</b> (בנוסח המשנה: 'כופה') <b>עליו פסכתר</b> – סיר גדול (מקור המילה פסכתר ביוונית, ומשמעה: כלי לקירור יין). - משנה זו מסייעת למשנה ששנינו כאן, שבכל יום חותה בשל ארבעת קבים ומערה לתוך של שלושת קבים, ונמצא שבשעת העירוי מתפזר קב של גחלים<b>.</b><br>• • •
(ג) במשנה שנינו: <b>"בכל יום היתה כבידה, והיום קלה".</b><br>ומסבירים: <b>שלא לייגעו</b> – ביום הכיפורים היתה המחתה קלה ולא כבדה, כדי שלא יתעייף הכוהן הגדול בנשיאתה, והרי כל עבודות היום אינן כשרות אלא בו<b>.</b><br>• • •
(ד) במשנה שנינו: <b>"בכל יום היתה ידה קצרה, והיום ארוכה".</b><br>ומסבירים: <b>שלא לייגעו</b> – כמוסבר בברייתא שלהלן<b>.</b><br><br>ומביאים ברייתא: <b>בכל יום לא היה בה אמה גמודה</b> (צריך לומר: 'לא היה בה <b>אלא</b> אמה גדומה' ("שערי תורת ארץ ישראל"), וכן הוא בהבאת הירושלמי בפסקי רי"ד) – הידית היתה קצרה, שהיה אורכה אמה מצומצמת וחסרה מעט משיעורה הרגיל<b>, והיום</b> – ביום הכיפורים, <b>היה בה אמה ומחצה</b> – הידית היתה ארוכה, שהיה אורכה אמה וחצי<b>, כדי שתהא הזרוע</b> – זרועו של הכוהן הגדול, <b>מסייעת</b> – לו בנשיאת המחתה, שהיה מכניס את קצה ידית המחתה תחת בית שחיו, ותומך בזרועו בשאר ידית המחתה ומחזיק בכף ידו בידית בסמוך למחתה, כדי שלא תכביד על ידו<b>.</b><br><b>בכל יום לא היה בה נרתיק</b> (תיק. מקור המילה נרתיק ביוונית ובלטינית, ומשמעה: קופסה, סל) – לא היה נרתיק של עור סביב ידית המחתה לאחוז בה<b>, והיום</b> – ביום הכיפורים, <b>היה בה נרתיק, כדי שלא תכבֶה</b> (בהבאת הירושלמי בתוספות, בתוספות ישנים וברא"ש: 'כדי שלא יכווה'. - בכתיב הארץ ישראלי נכתבת בי"ת רפה במקום וי"ו) – משום שביום הכיפורים הגחלים הלוחשות שוהות במחתה זמן מרובה ומרתיחות את הידית, ויש לחשוש שידו של הכוהן הגדול תיכווה, שכן היה מקטיר את הקטורת בקודש הקודשים על גבי הגחלים שבמחתה ומניח אותה שם עד שיתאכלו כל סממני הקטורת, ובסיום עבודות היום היה מוציא אותה משם, ולכן בשעת הוצאתה היתה הידית חמה<b>.</b><br><br>ותמהים: <b>ואינו חוצץ?!</b> (בתמיהה) – הרי הנרתיק מפסיק בין ידו של הכוהן הגדול ובין ידית המחתה, והתורה מצריכה שלא יהא הפסק בין הכוהן ובין הכלי שהוא עובד בו!<br>ומשיבים: <b>אמר רבי יוסי בירבי בון</b> (מגדולי אמוראי ארץ ישראל בדור החמישי)<b>: קובעו במסמר</b> – הנרתיק היה קבוע לידית על ידי מסמר, ולכן נחשב הנרתיק כחלק מן המחתה, ואינו חוצץ<b>.</b><br><br><span class="poetry indentAll"><b>תוספתא יומא</b> ב,יא: בכל יום היתה כבידה, והיום קלה. בכל יום היתה ידה קצרה, והיום ארוכה, כדי שתהא זרוע מסייעתו. בכל יום ויום לא היה לה נשתיק (<small>נרתיק</small>), והיום היה לה נשתיק; דברי בן הסגן (<small>רבי שמעון בן הסגן, תנא בדור השלישי</small>).</span><br><br><span class="poetry indentAll"><b>בבלי יומא</b> מד,ב: "בכל יום היתה קצרה, והיום ארוכה". - מאי טעמא? - כדי שתהא זרועו של כוהן גדול מסייעתו.</span><br><span class="poetry indentAll">תנא: בכל יום לא היה לה נישתיק (<small>נרתיק, כיסוי</small>), והיום היה לה נישתיק; דברי בן הסגן.</span><br>• • •
(ה) <small><b>שבעה סוגי זהב</b></small><br>מביאים מדרש אמוראי: <b>שבעה זהבים הן</b> – שבעה סוגי זהב נזכרים במקרא בהקשר לבניין בית המקדש הראשון ולעשיית כליו על ידי שלמה המלך<b>: זהב טוב</b> – משובח<b>, זהב טהור, זהב סגור</b> – מותך ומזוקק<b>, זהב מופז</b> – מזוקק ומטוהר (משורש פזז, בבניין הופעל)<b>, זהב מזוקק</b> – מנוקה ומטוהר<b>, זהב שחוט</b> – מלוטש ומרוקע<b>, זהב פרויים</b> – שם מקום (פירשנו את שמות סוגי הזהב בדרך הפשט)<b>.</b>
(ו) מפרשים ודורשים את שמות שבעה סוגי הזהב.<br><b>זהב טוב</b> – "וְאֵת הַבַּיִת הַגָּדוֹל חִפָּה עֵץ בְּרוֹשִׁים וַיְחַפֵּהוּ <b>זָהָב טוֹב</b>" (דברי הימים ב ג,ה) - שלמה ציפה את ההיכל שבבית המקדש בקורות עשויות עצי ברושים, וציפה את קורות העצים בזהב טוב; "וַיַּעַשׂ אֶת בֵּית קֹדֶשׁ הַקֳּדָשִׁים... וַיְחַפֵּהוּ <b>זָהָב טוֹב</b>" (דברי הימים ב ג,ח); ויש לפרש את השם "זהב טוב": <b>- כמשמעו</b> – הזהב טוב, כמשמעותה הפשוטה של המילה "טוב"<b>.</b><br>כתוב בעניין הגן בעדן: <b>"וּזְהַב הָאָרֶץ הַהִוא טוֹב"</b> (בראשית ב,יב) – הזהב של ארץ חווילה הוא מסוג מעולה ומובחר; ויש לדרוש את המילה "טוב": <b>- אמר רבי יצחק</b> (נפחא, אמורא ארץ ישראלי בדור השני והשלישי)<b>: טובוי די</b> (צריך לומר: '<b>דו</b>') <b>בבייתיה</b> – אשרי (מאושר מי) שהוא (הזהב) בביתו<b>, טובוי דו בלווי</b>(<b>י</b>)<b>תיה</b> – אשרי (מאושר מי) שהוא (הזהב) בשיירתו (הזהב טוב יותר לשימושו של האדם מכל שאר הכספים. גוש קטן של זהב ערכו רב ונוח להצפינו, וכשיוצא אדם בשיירה לדרך אין הוא צריך להעמיס עליו הרבה ודי לו לכמה הוצאות בזהוב אחד שפורט אותו)<b>.</b>
(ז) <b>זהב טהור</b> – "וְהַמִּזְלָגוֹת וְהַמִּזְרָקוֹת וְהַקְּשָׂוֹת <b>זָהָב טָהוֹר</b>" (דברי הימים א כח,יז) - דוד נתן לשלמה זהב טהור במשקל הדרוש לעשיית הכלים האלה; "וְהָאוּלָם... וַיְצַפֵּהוּ מִפְּנִימָה <b>זָהָב טָהוֹר</b>" (דברי הימים ב ג,ד) - שלמה ציפה את כותלי האולם שלפני ההיכל, שהיו בנויים אבן, בזהב טהור; "וַיַּעַשׂ הַמֶּלֶךְ כִּסֵּא שֵׁן גָּדוֹל וַיְצַפֵּהוּ <b>זָהָב טָהוֹר</b>" (דברי הימים ב פרק ט,יז) - שלמה עשה כיסא מלכות שהיה עשוי שן הפיל, וציפה אותו בזהב טהור (זהב טהור מוזכר פעמים רבות גם בספר שמות בעניין כלי המשכן ובגדי הכוהן הגדול); ויש לפרש את השם "זהב טהור": <b>- שמכניסין אותו לאור</b> (לאש) – כשצורפים אותו, <b>ואינו חסר כלום</b> – משום שהזהב מזוקק לגמרי ולא נשארו בו שום סיגים, כאמור להלן<b>.</b><br><br><small>כאן התחלת מקבילה בירושלמי שקלים ו,ד.</small><br>מציעים ברייתא: <b>תני:</b> – שונה [התנא]: (במסירה שלפנינו כתב הסופר: 'והא תני', ומחק את התיבה 'והא'. ומגיה הגיה: 'ואתייא כד תני'. וצריך לומר: 'ואתייא כיי דתני' - ובאה [המימרה] כמו [הברייתא] ההיא, או: 'ואתייא כהדא דתני' - ובאה [המימרה] כמו [הברייתא] הזאת ששונה [התנא]. - במקבילה שבשקלים: 'תני', וכן עיקר. ונראה שמשקלים הועתקה הברייתא ליומא, והוגה אחר כך: 'ואתייא כד תני', כדי להתאימה ליומא. והעירו בשקלים בהמשך הסוגיה: 'ויאות. עד דלא יקום על ברריה...'. ומשקלים הועבר מאמר זה ליומא, כהמשך לברייתא שלפניו ("אוצר לשונות ירושלמיים", עמוד 474, הערה 274)) <b>מעשה במנורת זהב שעשה משה במדבר, והיתה יתירה דינר זהב</b> – היתה יתירה על משקל כיכר זהב טהור בדינר זהב<b>, והכניסוה לכור שמונים פעם</b> – כדי להעמיד אותה על משקל כיכר זהב טהור<b>, ולא חסרה כלום.</b><br>ומקשים: <b>ויאות?!</b> (בתמיהה) – ו(האם) יפה?! (והאם נכון אמרה הברייתא, שהכניסו את המנורה לכור פעמים רבות ולא חסרה כלום? והרי כשמכניסים זהב לכור פעמים רבות, הוא חסר!)<br>ומתרצים: <b>עד דלא יקום על ברריה, הוא חסר סגין</b> – עד שלא יעמוד על טוהרו (לפני שהזהב מגיע למצבו הטהור בתהליך הצריפה, כשהזהב אינו מזוקק לגמרי והוא מרובה בסיגים), הוא חסר (מאבד, מפחית) הרבה (כשמכניסים אותו לכור ומזקקים אותו)<b>. מן דו קיים על ברריה, לא חסר כלום</b> – משיעמוד על טוהרו (אחרי שהזהב מגיע למצבו הטהור, כשהזהב מזוקק לגמרי), אינו חסר (מאבד, מפחית) דבר (כשמכניסים אותו לכור. ולכן המנורה של משה שהיתה מזוקקת לגמרי ולא נשארו בה שום סיגים לא חסרה כלום)<b>.</b><br><br><small>עד כאן המקבילה בירושלמי שקלים.</small>
(ח) <b>זהב סגור</b> – "וְלִפְנֵי הַדְּבִיר... וַיְצַפֵּהוּ <b>זָהָב סָגוּר</b>" (מלכים א ו,כ), "וַיְצַף שְׁלֹמֹה אֶת הַבַּיִת מִפְּנִימָה <b>זָהָב סָגוּר</b>" (מלכים א ו,כא) - שלמה ציפה את קודש הקודשים בזהב סגור; "וְאֶת הַמְּנֹרוֹת... <b>זָהָב סָגוּר</b>" (מלכים א ז,מט); "וְהַמְזַמְּרוֹת וְהַמִּזְרָקוֹת וְהַכַּפּוֹת וְהַמַּחְתּוֹת <b>זָהָב סָגוּר</b>" (מלכים א ז,נ; דברי הימים ב ד,כב); "וְכֹל כְּלֵי בֵּית יַעַר הַלְּבָנוֹן <b>זָהָב סָגוּר</b>" (מלכים א י,כא; דברי הימים ב ט,כ); "וְאֶת הַמְּנֹרוֹת וְנֵרֹתֵיהֶם... <b>זָהָב סָגוּר</b>" (דברי הימים ב ד,כ) (סגירה שמובנה 'היתוך': פלוני סגר, כלומר, התיך, זיקק, את הזהב קודם לכן, וכעת עם הפסק הפעולה הזהב סגור, נקי, מזוקק ("לתולדותיו וגלגוליו של הבינוני סגור", "לשוננו" עט, עמוד 428)); ויש לדרוש את השם "זהב סגור": <b>- שהיה מכסיף</b> (מילה זו היא אשגרה מהמשפט הדומה להלן, וכאן צריך לומר כמו במקבילות שבמדרשי האגדה: '<b>סוגר</b>') <b>בעד כל הזהבים</b> (העושים תכשיטי זהב וכל מלאכת זהב) <b>שהיו שם</b> – הזהב הזה שהיה בחנות אחת היה גורם סגירת כל שאר החנויות של הזהבים שהיו שם שלא היה בידם הזהב הזה, כיוון שכל הקונים ביקשו לקנות את הזהב הזה. ומשום כך נקרא הזהב הזה זהב סגור<b>.</b><br><b>אמר רבי שמואל בר רב יצחק</b> (אמורא בדור השלישי)<b>: כתוב: "שְׁלֹשֶׁת אֲלָפִים כִּכְּרֵי זָהָב מִזְּהַב אוֹפִיר וְשִׁבְעַת אֲלָפִים כִּכַּר כֶּסֶף מְזֻקָּק לָטוּחַ קִירוֹת הַבָּתִּים"</b> (דברי הימים א כט,ד) – דוד נדב אלפי כיכרי זהב מטיב מעולה שהובא מאופיר ואלפי כיכרי כסף צרוף היטב מכל סיג וסיג, לצפות את קירות בית המקדש<b>, "וְאֶת כָּל הַבַּיִת צִפָּה זָהָב"</b> (מלכים א ו,כב) – שלמה ציפה את קירות בית המקדש זהב<b>, ואת אמר אכן?!</b> – ואתה אומר כך?! (איך הכתוב הראשון אומר שדוד נדב כסף לצפות את קירות הבית, והרי הכתוב השני אומר שציפו את קירות הבית בזהב ולא בכסף?) <b>אלא שהיה מכסיף</b> (מבייש) <b>בעד כל הזהבים שהיו שם</b> – הזהב שציפו בו את קירות הבית נקרא בכתוב הראשון כסף, משום שהזהב הזה היה גורם בושה לזהבים שהיו שם שלא היה בידם הזהב הזה<b>.</b>
(ט) <b>זהב מופז</b> – "וַיַּעַשׂ הַמֶּלֶךְ כִּסֵּא שֵׁן גָּדוֹל וַיְצַפֵּהוּ <b>זָהָב מוּפָז</b>" (מלכים א י,יח) - שלמה עשה כיסא מלכות שהיה עשוי שן הפיל, וציפה אותו בזהב מופז; ויש לפרש את השם "זהב מופז": <b>- רבי פטרוקי אחוה ד-</b> – אחיו של <b>רבי דרוסא</b> (אמורא ארץ ישראלי בדור החמישי) אמר <b>בשם רבי בא בר בינה</b> (רבי אבא בר אבינא, אמורא ארץ ישראלי בדור השני)<b>: דומה לאש מֻצֶּתֶת בגפרית</b> – צבעו של זהב זה הוא כצבעה של גופרית שהובערה באש, שבתחילת הבעירה הופכים גרגירי הגופרית הצהובים לטיפות כתומות-אדומות כהות (הנוסח במקבילות שבמדרשי האגדה: 'דומה לגפרית הזו שהיא מצתת באש')<b>.</b><br><b>אמר רבי אבין</b> (מגדולי אמוראי ארץ ישראל בדור החמישי)<b>: לשם</b> (על שם) <b>מקומו הוא נקרא: "וְזָהָב מֵאוּפָז"</b> (ירמיהו י,ט) – צורף מצפה את הפסל העשוי עץ בזהב שמובא מארץ ששמה אופז. - זהב מופז נקרא כך משום שהוא מובא מאופז (מופז = מאופז בהשמטת האל"ף)<b>.</b>
(י) <b>זהב מזוקק</b> – "וּלְמִזְבַּח הַקְּטֹרֶת <b>זָהָב מְזֻקָּק</b> בַּמִּשְׁקָל" (דברי הימים א כח,יח) - דוד נתן לשלמה זהב מזוקק במשקל הדרוש לצורך עשיית מזבח הקטורת; ויש לתאר את אופן הכנת "זהב מזוקק": <b>- שהיו מחתכין אותו</b> – את הזהב, <b>כז</b>י<b>תים וטחים</b> (מורחים) <b>אותו בצק ומאכילין אותו לנעמיות</b> (יענים) – שהן בולעות את הכול ומעכלות דברים קשים ביותר<b>, והן מסננות</b> (מזקקות) <b>אותו</b> – במעיהן, וכך הזהב יוצא ממעיהן מזוקק מסיגים כל שהם<b>. ויש אומרים, שהיו טומנין אותו</b> – את הזהב, <b>בזבל שבע שנים</b> – וכך הזהב יוצא מזוקק בלי סיגים<b>.</b>
(יא) <b>זהב שחוט</b> – "וַיַּעַשׂ הַמֶּלֶךְ שְׁלֹמֹה מָאתַיִם צִנָּה <b>זָהָב שָׁחוּט</b>" (מלכים א י,טז; דברי הימים ב ט,טו) - שלמה עשה מגינים מצופים זהב שחוט; "וּשְׁלֹשׁ מֵאוֹת מָגִנִּים <b>זָהָב שָׁחוּט</b>" (מלכים א י,יז; דברי הימים ב ט,טז); ויש לפרש את השם "זהב שחוט": <b>- שהיה נמשך כשעוה</b> – בשל גמישותו, ונוח לריקוע ולחיתוך לרצועות דקות (שחוט = משוך. ראה בבלי חולין ל,ב; ספרא "צו" פרשה ד)<b>.</b><br>ומספרים: <b>אדריינוס</b> – קיסר רומי, <b>היה לו משקל ביצה</b> – היה לו זהב שחוט במשקל ביצה<b>. דוקלטינוס</b> – קיסר רומי, <b>היה לו משקל דינר גורדינון</b> – היה לו זהב שחוט במשקל דינר זהב גורדינון (מטבע שהוטבע על ידי גורדיאנוס קיסר רומי)<b>.</b>
(יב) <b>זהב פרויים</b> – "וַיְצַף אֶת הַבַּיִת אֶבֶן יְקָרָה לְתִפְאָרֶת, וְהַזָּהָב <b>זְהַב פַּרְוָיִם</b>" - שלמה המלך שיבץ אבנים יקרות בתוך הזהב שציפה את בית המקדש, והזהב בא ממקום ששמו פרוויים (אולי בצפון מערב מדבר ערב) (דברי הימים ב ג,ו); ויש לדרוש את השם "זהב פרוויים": <b>- רבי שמעון בן לקיש</b> (מגדולי אמוראי ארץ ישראל בדור השני) <b>אמר: אדום</b> – צבעו של זהב פרוויים הוא אדום<b>, דומה לדמו של פר</b> – שקרב במקדש, שצבעו אדום, ומכאן שמו פרוויים, מלשון פר<b>. ויש אומרים: זהב שהוא עושה פירות</b> – במקדש, ומכאן שמו פרוויים, מלשון פרי<b>.</b><br>ומציעים משנה המסייעת לאמור לפני כן: <b>כיי דתנינן תמן:</b> – כמו [המשנה] ההיא ששנינו שם (משנה מידות ג,ח): <b>וגפן של זהב היתה עומדת</b> – באולם, <b>על פתחו של היכל</b> – גפן זו היתה עושה פירות של זהב, ומכאן שהזהב שהיה בבית המקדש היה עושה פירות, כדברי יש אומרים (גפן של זהב היתה בבית שני, וגם בבית ראשון שבנה שלמה היו אילנות של זהב, כאמור להלן)<b>.</b><br><b>אמר רבי אחא בר יצחק</b> (אמורא ארץ ישראלי בדור השלישי)<b>: בשעה שבנה שלמה את בית המקדש, צר</b> – עשה צורות של <b>כל מיני אילנות לתוכו. ובשעה שהיו אֵילּוּ שבחוץ</b> – אילנות שבשדה, <b>עושין פירות, היו אֵילּוּ שבפנים</b> – אילנות של זהב שבבית המקדש, <b>עושין פירות</b> – של זהב בדרך נס<b>. הדא היא דכתיב:</b> – זה הוא [הדבר] שכתוב: <b>"פָּרֹחַ תִּפְרַח וְתָגֵל, אַף גִּילַת וְרַנֵּן,</b> כְּבוֹד הַלְּבָנוֹן נִתַּן לָהּ<b>"</b> (ישעיהו לה,ב) – הארץ השוממה תפרח, וגם תגל ותרנן, ויהיה לה יופי כמו היופי שבלבנון. - ויש לדרוש את הכתוב על פריחת האילנות שבבית המקדש, שכן לבנון הוא כינוי לבית המקדש<b>.</b><br>ושואלים: <b>אימתי יבשו</b> – כל האילנות של זהב שבבית המקדש<b>?</b><br>ומשיבים: <b>אמר רבי</b> (<b>יצחק</b>) <b>חיננא בר יצחק</b> (אמורא ארץ ישראלי בדור השלישי)<b>: בשעה שהעמיד מנשה צלם בהיכל יבשו</b> – האילנות שבבית המקדש<b>, דכתיב:</b> – שכתוב: <b>"וּפֶרַח לְבָנוֹן אֻמְלָל"</b> (נחום א,ד) – הצמחים שבלבנון יקמלו. - ויש לדרוש את הכתוב על קמילת האילנות שבבית המקדש, שכן לבנון הוא כינוי לבית המקדש (הקשר של כתוב זה להעמדת צלם בהיכל על ידי מנשה הוא אולי בשל הכתוב שלפניו: "אֵל קַנּוֹא וְנֹקֵם ה', נֹקֵם ה' וּבַעַל חֵמָה, נֹקֵם ה' לְצָרָיו, וְנוֹטֵר הוּא לְאֹיְבָיו" (נחום א,ב). קנאה הכתובה לגבי ה' יש לשייכה על פי רוב לעבירה של עבודה זרה. ואף שעניינו של אותו פרק בנחום הוא בנינווה ולא בישראל, הרי לא מצאנו את ה' מקנא על עבודה זרה אלא לגבי ישראל בלבד. בסדר עולם רבה פרק כ נאמר, שנחום נתנבא בימי מנשה)<b>.</b><br><small>לסוגיה זו שבירושלמי יש מקבילות בשמות רבה לה,א; בבמדבר רבה יב,ד; ובשיר השירים רבה ג [י] ג.</small><br><span class="poetry indentAll"><b>בבלי יומא</b> מד,ב: אמר רב חסדא: שבעה זהבים הם: זהב (<small>סתם</small>), וזהב טוב, וזהב אופיר, וזהב מופז, וזהב שחוט, וזהב סגור, וזהב פרוויים.</span><br><span class="poetry indentAll">זהב וזהב טוב - דכתיב: "וזהב הארץ ההיא טוב" (<small>מכאן שיש זהב סתם ויש זהב טוב</small>), זהב אופיר - דאתי מאופיר, זהב מופז - שדומה לפז, זהב שחוט - שנטווה כחוט, זהב סגור - בשעה שנפתח (<small>חנות למכירת זהב זה</small>) כל החנויות (<small>האחרות למכירת זהב</small>) נסגרות (<small>מחוסר קונים</small>), זהב פרוויים - שדומה לדם הפרים.</span><br><small>בבבלי לא נזכרו זהב טהור וזהב מזוקק שנזכרו בירושלמי. בירושלמי לא נזכרו זהב סתם וזהב אופיר שנזכרו בבבלי.</small><br><span class="poetry indentAll"><b>בבלי יומא</b> לט,ב: אמר רבי הושעיא: בשעה שבנה שלמה בית המקדש, נטע בו כל מיני מגדים (<small>עצי פרי</small>) של זהב, והיו מוציאים פירות (<small>של זהב</small>) בזמנם. וכיוון שהרוח מנשבת בהם היו משירים פירותיהם, שנאמר: "ירעש כלבנון פריו", ומהם (<small>מפירותיהם</small>) היתה פרנסה לכהונה. וכיוון שנכנסו גויים להיכל יבשו, שנאמר: "ופרח לבנון אומלל" (נחום א,ד). ועתיד הקב"ה להחזירם לנו, שנאמר: "פרוח תפרח ותגל, אף גילת ורנן, כבוד הלבנון ניתן לה" (ישעיהו לה,ב).</span><br><small>התלמודים חלוקים אימתי יבשו האילנות שבבית המקדש. במקבילות בבמדבר רבה ובשיר השירים רבה אמרו כמו בירושלמי.</small><br><small>בבבלי ובמקבילות בבמדבר רבה ובשיר השירים רבה אמרו, שעתיד הקב"ה להחזיר את האילנות, שנאמר: "פרוח תפרח...". אבל בירושלמי הובא הכתוב "פרוח תפרח..." בהקשר לאילנות שעשה שלמה, אף שהכתוב הזה מדבר על העתיד לבוא. נראה שהירושלמי השתבש, ויש להעביר את הכתוב הזה אל סוף הסוגיה, לאחר השלמה בסוף הסוגיה שעתיד הקב"ה להחזיר את האילנות.</small><br>• • •
<h3>הלכה ה</h3>
(א) <big><strong>משנה</strong></big><br><b>בכל יום מקריב פרס</b> – הכוהן מקטיר על המזבח שבהיכל קטורת במשקל חצי מנה, חמישים דינר, <b>בשחרית ופרס בין הערבים, והיום מוסיף מלא חפניו</b> – קטורת, שביום הכיפורים הכוהן הגדול מקטיר על המזבח שבהיכל פרס בשחרית ופרס בין הערביים כמו בכל יום, ומקטיר מלוא חופניו בקודש הקודשים<b>.</b><br><b>בכל יום היתה</b> – הקטורת, <b>דקה, והיום</b> – ביום הכיפורים היתה הקטורת שהכוהן הגדול מכניס לקודש הקודשים, <b>דקה מן הדקה.</b><br><b>בכל יום הכהנים עולין במזרחו של</b> <small>ה</small><b>כבש ויורדין במערבו</b> – שהכבש היה בדרומו של המזבח שבעזרה, והעולה למזבח היה עולה בצד המזרחי של הכבש והיה מקיף את המזבח לצורך עבודתו, שהיה הולך בצידו המזרחי, וממנו לצידו הצפוני, וממנו לצידו המערבי, והיה יורד בצד המערבי של הכבש<b>, והיום</b> – ביום הכיפורים, הכוהן הגדול והכוהנים המלווים אותו, <b>עולין באמצע ויורדין באמצע</b> – הכבש<b>. רבי יהודה</b> (בר אלעאי, מגדולי התנאים בדור הרביעי) <b>אומר: לעולם</b> – אף בכל ימי השנה, כשהכוהן הגדול עולה למזבח לעבודה, <b>כהן גדול עולה באמצע ויורד באמצע</b> – הכבש<b>.</b><br><b>בכל יום כהן גדול מקדש ידיו ורגליו מן הכיור, והיום</b> – ביום הכיפורים, בכל עשרת הקידושים (משנה לעיל ג,ג), <b>מן הקיתון</b> – כד (מקור המילה קיתון ביוונית), <b>של זהב. רבי יהודה אומר: לעולם</b> – אף בכל ימי השנה, <b>כהן גדול מקדש ידיו ורגליו מן הקיתון של זהב.</b><br>• • •<br>
(ב) <big><strong>תלמוד</strong></big><br><small><b>פיטום הקטורת</b></small><br>מביאים ברייתא: <b>פיטום הקטורת</b> – מלאכת הכנת הקטורת הכוללת: ניקוי הסממנים, שחיקתם וכתישתם על ידי פַּטָּמֵי הקטורת; אלה אחד עשר סממני הקטורת: <b>- הצרי</b> – "נָטָף" (שמות ל,לד) - עץ האפרסמון, צמח שממנו הפיקו בושם נוזלי שנוטף לאחר פציעתו, <b>והצפורן</b> – "שְׁחֵלֶת" (שמות ל,לד) - המכסה הקרני של מיני חלזונות מסוימים, שנראים כטפרים, והם מכילים חומרים ריחניים, <b>החלבנה</b> (שמות ל,לד) – שרף לבן חלבי המופק מצמח, שעם התקשותו הוא מקבל גוון צהוב או ירקרק, <b>והלבונה</b> (שמות ל,לד) – שרף לבן המופק מעץ הלבונה ונקרש לגרגרים בגוון צהבהב, <b>משקל שבעים שבעים מנה</b> – כל אחד מהמינים האלה היה במשקל שבעים מנה (מנה הוא מאה דינרים)<b>. מור</b> – בושם המופק מעץ המור, <b>וקציעה</b> – קליפת עץ הקינמון מסוג מסוים, <b>שיבולת נרד</b> – צמח נמוך שנודף ריח חריף, וחלקו התחתון של גבעול הצמח מכוסה בשערות דקות וצפופות המקנות לו צורה של שיבולית, <b>וכרכום</b> – צמח שמעמוד העלי ומהצלקות של פרחיו הפיקו בושם, <b>משקל ששה עשר ששה עשר מנה</b> – כל אחד מהמינים האלה היה במשקל שישה עשר מנה<b>. קושט</b> – בושם המופק מקנה השורש של צמח הקושט, <b>שנים עשר</b> – מנה<b>. קילופה</b> – בושם המופק מקליפת אחד ממיני הקינמון, <b>שלשה</b> – מנים<b>. קינמון</b> – קליפת עץ הקינמון, <b>תשעה</b> – מנים<b>. נמצאת אומר: שלש מאות וששים וחמש מנים היו</b> (צריך לומר כמו בקטע הורוויץ: '<b>שלש מאות וששים ושמונה מנים היו בה, שלש מאות וששים וחמש</b>') <b>כנגד ימות השנה</b> – בשנת החמה, מנה אחד לכל יום, שהיו מקטירים בכל יום קטורת על המזבח שבהיכל חצי מנה בשחרית וחצי מנה בין הערביים<b>, ושלשה של אותו היום</b> – של יום הכיפורים, שהכוהן הגדול היה חופן מלוא חופניו קטורת מתוך מחתה שהיו בה שלושה מנים ומקטיר אותה בקודש הקודשים<b>.</b><br>ומציעים משנה המסייעת לברייתא: <b>הדא היא דתנינן:</b> – זאת היא [המשנה] ששנינו (משנה יומא ד,ד): <b>והיום מוסיף מלא חופניו</b> – קטורת, שביום הכיפורים הכוהן הגדול מקטיר על המזבח שבהיכל חצי מנה בשחרית וחצי מנה בין הערביים כמו בכל יום, ומקטיר מלוא חופניו בקודש הקודשים<b>.</b><br>וממשיכים את הברייתא: אלה הסממנים הנלווים: (צריך להוסיף: 'בורית') <b>כרשינה</b> – צמח שהפיקו ממנו חומר כביסה וניקוי, <b>תשעת קבין. יין קפריסין</b> – משקה המיוצר מניצני צמח הצלף, ששמו הלועזי קפריס, <b>שלש סאין ושלש קבין</b> – שלוש סאים ועוד שלושה קבים (חצי סאה)<b>. אם אין לו יין קפריסין - מביא חמר חיוורין עתיק</b> – יין לבן ישן, או יין שבא מחוורן שבעבר הירדן המזרחי<b>. מלח סדומית</b> – מלח מאזור ים המלח, <b>רובע</b> (בקטע הורוויץ: 'רובע הקב') – רבע קב<b>. מעלה עשן</b> – מין עשב לא ידוע, שהוסיפו אותו לסממני הקטורת, כדי שהעשן יעלה בכיוון מאונך, <b>כל שהוא.</b><br><b>רבי נתן</b> (הבבלי, תנא בדור הרביעי) <b>אומר: אף כיפת</b> (הסופר במסירה שלפנינו כתב 'קפרת' ומגיה הגיה 'כיפת'. ואולי צריך לתקן את מה שכתב הסופר: 'רקפת') <b>הירדן</b> – סממן קטורת צמחי, שגדל באזור יריחו, <b>כל שהוא.</b><br><b>נתן בה</b> – בקטורת, <b>דבש - פסלה</b> – מפני שאסור להקטיר על המזבח דבש או דבר שמעורב בו דבש (ויקרא ב,יא)<b>.</b><br><b>חסר בה אחת מסממניה</b> – ונכנס לפנים והקטיר, <b>- חייב מיתה.</b>
(ג) ומציעים ברייתא: <b>תני:</b> – שונה [התנא]: <b>רבן שמעון בן גמליאל</b> (השני, נשיא ותנא בדור הרביעי) <b>אומר: הצרי אינו אלא סרף</b> (שׂרף - נוזל צמיג הנפרש מתוך צמחים שונים במקום היפצעם) <b>של עצי קטף</b> – עצי האפרסמון<b>.</b><br><b>בורית כרשינה למה היתה באה? שבה שפין</b> (משפשפים) <b>את הצפורן, מפני שהיא נאה</b> (צריך לומר כמו בקטע הורוויץ: 'כדי שתהא נאה')<b>.</b><br><b>יין קפריסין למה היא באה</b> (צריך לומר: 'למה היה בא')<b>? שבו שורין את הצפורן, מפני שהיא עזה</b> (צריך לומר כמו בקטע הורוויץ: 'כדי שתהא עזה')<b>.</b><br><b>והלא מי רגלים</b> (שתן) <b>יפין לה</b> – לציפורן יותר מן הכול<b>!</b> (בקטע הורוויץ: יפין לכל') <b>אלא שאין מכניסין ריח רע לעזרה, מפני הכבוד</b> – מפני כבודו של בית המקדש, שאף על פי שמי רגליים יפים לציפורן בשל חריפותם, אין זה כבוד למקדש שישרו במי רגליים את הציפורן שמפטמים בה את הקטורת<b>.</b><br><b>וכשהיה מֵידֵק</b> (שוחק) – את הסממנים<b>, היה אומר:</b> "<b>הדק היטב, הדק היטב</b>"<b>, שהקול יפה לבשמים.</b><br><b>חיסר בה אחת מסממניה</b> (צריך לומר: '<b>לא נתן בה מלח</b>')<b>, או שנתן בה מעט דבש - היתה פסולה</b> – מלח - מפני שיש לתת מלח בתוך הקטורת בעת הכנתה, שנאמר בה: "מְמֻלָּח" (שמות ל,לה), ודבש - מפני שאסור להקטיר על המזבח דבש או דבר שמעורב בו דבש (ויקרא ב,יא)<b>.</b><br><b>לא נתן לתוכה מלח</b> (צריך לומר: '<b>חיסר בה אחת מסממניה</b>' – והקטיר אותה כשהיא חסירה)<b>, או שנתן לתוכה</b> (צריך לומר: 'או <b>שלא</b> נתן בה') <b>מעלה עשן</b> – והקטיר אותה בלא מעלה עשן, <b>- נתחייב מיתה</b> – שלמדים מן הכתוב "וְכִסָּה עֲנַן הַקְּטֹרֶת אֶת הַכַּפֹּרֶת אֲשֶׁר עַל הָעֵדוּת וְלֹא יָמוּת" (ויקרא טז,יג) שצריך לתת בקטורת מעלה עשן כדי לכסות את הכפורת בענן של עשן, ואם לא נתן - חייב מיתה (החלקים הראשונים של שני המשפטים הוחלפו בטעות זה בזה. המשפט השני תוקן כמו בקטע הורוויץ, וכן הוא בירושלמי לעיל א,ה, וגם המשפט הראשון תוקן כמו בקטע הורוויץ)<b>.</b><br><br><b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: ועובר משום הכנסה יתירה</b> – כוהן גדול שנכנס ביום הכפורים לקודש הקודשים עם קטורת שלא נתן בה מעלה עשן או שחיסר בה אחד מסממניה והקטיר אותה, כיוון שעבודה פסולה היא, הרי זו כניסה מיותרת לקודש הקודשים, שעובר עליה משום "ואל יבוא בכל עת אל הקודש מבית לפרוכת אל פני הכפורת אשר על הארון" (ויקרא טז,ב)<b>.</b><br><br><span class="poetry indentAll"><b>תוספתא יומא</b> א,ח: "וכיסה ענן הקטורת" - מלמד שנותן בה מעלה עשן. הא אם לא נתן בה מעלה עשן - חייב מיתה.</span><br><br><span class="poetry indentAll"><b>בבלי כריתות</b> ו,א: תנו רבנן: פיטום הקטורת, הצרי והציפורן החלבנה והלבונה משקל שבעים שבעים מנה, מור וקציעה שיבולת נרד וכרכום משקל שישה עשר שישה עשר מנה, הקושט שנים עשר, קילופה שלושה, קינמון תשעה, בורית כרשינה תשעה קבים, יין קפריסין סאין תלת וקבין תלתא, אם אין לו יין קפריסין - מביא חמר חיוריין עתיק, מלח סדומית רובע, מעלה עשן כל שהוא.</span><br><span class="poetry indentAll">רבי נתן אומר: אף כיפת הירדן כל שהוא.</span><br><span class="poetry indentAll">נתן בה דבש - פסלה. חיסר אחת מכל סממניה - חייב מיתה.</span><br><span class="poetry indentAll">רבן שמעון בן גמליאל אומר: הצרי אינו אלא שרף מעצי הקטף.</span><br><span class="poetry indentAll">בורית כרשינה - ששפים בה את הציפורן, כדי שתהא נאה. יין קפריסין - ששורים בו את הציפורן, כדי שתהא עזה. והלא מי רגליים יפים לה? אלא שאין מכניסים מי רגליים במקדש מפני הכבוד.</span><br><span class="poetry indentAll">תנו רבנן: קטורת היתה נעשית שלוש מאות ושישים ושמונה מנה, שלוש מאות ושישים וחמישה כנגד ימות החמה, ושלושה מנים יתירים שמהם כוהן גדול מכניס מלוא חופניו ביום הכיפורים.</span>
(ד) ומציעים ברייתא: <b>תני</b> – שונה <b>בר קפרא</b> (בדור המעבר שבין התנאים לאמוראים)<b>: הפטמין</b> (המכינים תערובת בשמים) <b>שבירושלם היו אומרים: אִילּוּ היה</b> (בקטע הורוויץ נוסף 'אדם') <b>נותן לתוכה</b> – לתוך הקטורת, <b>מעט דבש, לא היה כל העולם כולו יכול לעמוד בריחה</b> – להחזיק מעמד בפני ריחה<b>.</b>
(ה) ומציעים ברייתא: <b>תני:</b> – שונה [התנא]: <b>פיטמה חֲצָיִים</b> – אם הכין קטורת בשיעור מחצית הכמות לשנה (הכמות לשנה היא 368 מנים, כאמור לעיל), <b>- כשירה. שילשים ורבעים</b> (צריך לומר כמו בקטע הורוויץ: 'שלישים ורביעים') – אם הכין קטורת בשיעור שליש או בשיעור רבע הכמות לשנה, <b>- לא שמענו</b> – האם כשירה או פסולה<b>. רבי</b> (רבי יהודה הנשיא, תנא בדור החמישי) <b>אומר: כמידתה היתה כשירה</b> – אם הכין קטורת לפי המידה היחסית הראויה של כל הסממנים - כשירה בכל כמות שהכין אותה<b>.</b><br>ומצמצמים את תחולת הקביעה שנאמרה לפני כן: <b>ודא דאת מר:</b> – וזה שאתה אומר: (בקטע הורוויץ: 'והדה דתני:' - ו[הברייתא] הזאת ששונה [התנא]:) <b>פיטמה חציים כשירה - חצי כל סממן וסממן</b> – קטורת שפיטמה חצאים כשירה רק במקרה שהכין אותה לפי מחצית המידה הראויה של כל אחד מהסממנים, אבל במקרה שהכין אותה ממחצית הסממנים ולא מכולם - פסולה<b>.</b><br>ומביאים ברייתא: <b>אחת לששים לשבעים שנה היא היתה באה חציים מן השיריים</b> – שיירי הקטורת, שנשארו בכל שנה ביום הכיפורים במחתת הקטורת לאחר שהיה הכוהן הגדול חופן מתוכה מלוא חופניו, הצטברו במשך כשישים שנה או כשבעים שנה כדי שיעור מחצית הכמות לשנה (במחתת הקטורת היו שלושה מנים, וכל שנה נשארו בה לאחר החפינה כשני מנים וחצי בהתאם לשיעור מלוא חופניו של הכוהן הגדול החופן. - בהבאת הירושלמי בראשונים יש גרסאות שונות: 'אחת לשתיים ושבעים שנה', 'אחת לשלוש ושבעים שנה', 'אחת לשבעים שנה', 'פעמים לשבעים ושלוש ופעמים לשבעים ושתיים')<b>.</b><br>ומציעים משנה המסייעת לברייתא: <b>הדא היא:</b> – זאת היא: (בקטע הורוויץ: 'הדא היא דתנינן:' - זאת היא [המשנה] ששנינו:) <b>מותר הקטורת</b> – הנשאר מן הקטורת שהכינו בשביל כל השנה<b>, מה היו עושין בה</b> – כדי להכשיר אותה לשנה שלאחריה<b>? מפרישין ממנה שכר האומנין, ומחללין אותה על מעות האומנין, ונותנין אותה לאומנין בשכרן, וחוזרין ולוקחין אותה מתרומה חדשה</b> (משנה שקלים ד,ה) – מפרישים מן הקטורת שנותרה כסכום שיש לשלם לאומנים העובדים לצורכי המקדש, ופודים אותה על המעות שהוקצו כדי לשלם שכר לאומנים, ונעשו המעות קדושות כמותר הקטורת והיא יוצאת לחולין, ונותנים את הקטורת שחיללו לאומנים בשכרם, וחוזרים וקונים את הקטורת מהאומנים בשקלים החדשים שנתרמו, והיא ראויה להקטרה בשנה הנכנסת. - הרי שבכל שנה היה נשאר מן הקטורת וצירפו אותו לקטורת בשיעור הכמות לשנה שהכינו בשביל השנה הנכנסת.<br><br><span class="poetry indentAll"><b>בבלי כריתות</b> ו,ב: תנו רבנן: מותר הקטורת (<small>שבכל שנה, שהצטבר במשך השנים</small>), אחת לשישים ו/או שבעים שנה / אחת לשתיים ושבעים שנה היו מפטמים אותה לחצאים (<small>היו צריכים לפטם קטורת לשנה החדשה רק מחצית הכמות</small>).</span>
(ו) ומציעים ברייתא: <b>תני:</b> – שונה [התנא]: <b>הקטיר כזית בחוץ</b> – אם הקטיר אדם מחוץ לבית המקדש כשיעור זית מן הקטורת שמקטירים במקדש, <b>- חייב</b> – מיתת כרת, ואף על פי ששיעור הקטורת שמקטירים במקדש הוא פרס, שהוא יותר מכזית, מכל מקום, שיעור זה הוא מדברי חכמים, אבל מן התורה אין שיעור, ולכן דינו כדין כל מי שהקטיר קורבן בחוץ, שהוא חייב על כשיעור כזית, שהוא שיעור הקטרה (בירושלמי לעיל ב,א אמרו, שאין הקטרה פחותה מכזית)<b>, פחות מכזית בפנים - פטור</b> – להלן נחלקו אמוראים בפירוש דין זה<b>.</b><br><b>רבי זעורה</b> (רבי זירא, מגדולי אמוראי ארץ ישראל בדור השלישי) אמר <b>בשם רב ירמיה</b> (בר אבא, אמורא בבלי בדור השני)<b>: נפטרו הציבור ידי חובתן</b> – "פחות מכזית בפנים - פטור" פירושו, שאם הקטיר כוהן קטורת בבית המקדש פחות מכשיעור זית - יצאו הציבור ידי חובת הקטרת הקטורת, שאין אומרים שאין הציבור יוצאים ידי חובה אלא בשיעור פרס, כיוון ששיעור זה הוא מדברי חכמים, ומן התורה אין שיעור<b>.</b><br><b>רבי יוסי בירבי בון</b> (מגדולי אמוראי ארץ ישראל בדור החמישי) אמר <b>בשם רבי ירמיה</b> (מגדולי אמוראי ארץ ישראל בדור השלישי והרביעי)<b>:</b> יש להציע היסק מן הברייתא: <b>מן מה דתני:</b> – ממה ששונה [התנא]: <b>הקטיר כזית בחוץ - חייב, מינה את שמע:</b> – ממנו אתה שומע (לומד): <b>פחות מכזית בפנים</b> (צריך להוסיף: '<b>בזר</b>' ("נועם ירושלמי")) <b>- פטור</b> – יש להסיק מראשה של הברייתא על סופה של הברייתא, שאם המקטיר כזית בחוץ - חייב מיתת כרת, אבל המקטיר פחות מכזית בחוץ - פטור ממיתה, שאין הקטרה פחות מכזית, הרי שאם כוהן הקטיר פחות מכזית בפנים - לא יצאו הציבור ידי חובתם, ואם זר הקטיר פחות מכזית בפנים - פטור ממיתה בידי שמיים, כי הקטרה שאדם מתחייב עליה מיתה בחוץ, זר מתחייב עליה מיתה בפנים. לכן "פחות מכזית בפנים - פטור" פירושו, שזר שהקטיר קטורת במקדש פחות מכשיעור זית - פטור ממיתה בידי שמיים (בירושלמי לעיל ב,א אמר רבי יוסי בירבי בון בשם רב, שארבע עבודות שהכוהן מתחייב עליהן מבחוץ, זר מתחייב עליהן מבפנים, ואחת מהן זו הקטרה של קטורת על המזבח הפנימי)<b>.</b><br><br><span class="poetry indentAll"><b>בבלי זבחים</b> קט,ב: תנו רבנן: המקטיר קטורת כזית בחוץ - חייב (<small>אף ששיעור הקטרתה בפנים הוא פרס</small>), חצי פרס בפנים - פטור (<small>ולאו דווקא חצי פרס, אלא שהקטיר פחות משיעור הקטרתה, ואפילו כזית</small>).</span><br><span class="poetry indentAll">קא סלקא דעתין: מאי פטור? פטור זר (<small>שאם זר הקטיר במקדש כזית - פטור, משום שלא עשה עבודה כראוי</small>). ואמאי? הקטרה היא (<small>שהרי המקטיר כזית בחוץ - חייב</small>)!</span><br><span class="poetry indentAll">אמר רבי זירא אמר רב חסדא אמר רב ירמיה בר אבא אמר רב: מאי פטור? פטור ציבור (<small>שהציבור נפטרו בהקטרה זו ויצאו ידי חובתם, כיוון שכזית הוא שיעור הקטרה</small>).</span><br><br><small>בבבלי גרסו בסופה של הברייתא "חצי פרס" (שמשמעו כזית), שלא כמו בירושלמי, ולכן בבבלי לא יכלו לפרש ש"פטור" הוא פטור זר, כמו שפירש רבי יוסי בירבי בון בשם רבי ירמיה בירושלמי.</small><br><small>הפירוש של רבי זירא בשם רב ירמיה בר אבא ש"פטור" הוא פטור ציבור מובא בשני התלמודים, אלא שהתלמודים חלוקים בפירוש זה האם יצאו הציבור ידי חובתם בפחות מכזית.</small><br>• • •
(ז) <small><b>היום דקה מן הדקה</b></small><br>במשנה שנינו: "בכל יום היתה דקה, והיום דקה מן הדקה".<br>מביאים מדרש הלכה: כתוב בפרשת העבודה ביום הכיפורים: <b>"</b>וְלָקַח... וּמְלֹא חָפְנָיו קְטֹרֶת סַמִּים <b>דַּקָּה</b>, וְהֵבִיא מִבֵּית לַפָּרֹכֶת<b>"</b> (ויקרא טז,יב) <b>- מה תלמוד לומר?</b> – מה יש ללמוד מהמילה היתירה "דקה"? <b>לפי שנאמר</b> – בקטורת<b>: "וְשָׁחַקְתָּ מִמֶּנָּה הָדֵק"</b> (שמות ל,לו) – יש לטחון את הקטורת עד שתהיה דקה<b>. אם כן</b> – שהקטורת שהיו מכינים לכל ימי השנה היתה דקה<b>, למה נאמר</b> – בעניין יום הכיפורים, <b>"דַּקָּה"? שתהא דקה מן הדקה</b> – יש ללמוד מהמילה המיותרת "דקה", שביום הכיפורים הקטורת צריכה להיות דקה יותר מהקטורת של כל ימי השנה<b>. כיצד הוא עושה</b> – שתהיה הקטורת דקה מן הדקה<b>? מפריש שלשת מנים מערב יום הכיפורים ומחזירן למכתשת</b> – וחוזר ושוחק אותה, שתהיה נוחה להידלק, <b>כדי למלאות ממנה חפניו</b> – ולהקטיר בקודש הקודשים<b>, כדי לקיים בה דקה מן הדקה.</b><br><br><span class="poetry indentAll"><b>ספרא</b> "אחרי מות" פרשה ב: "דקה" - מה תלמוד לומר? והלא כבר נאמר: "ושחקת ממנה הדק", ואם כן, למה נאמר "דקה"? שתהא דקה מן הדקה. כיצד היה עושה? מפריש כשלושת מנים מערב יום הכיפורים ומחזירם למכתשת כדי למלאות חופניו, לקיים בה דקה מן הדקה.</span><br><br><span class="poetry indentAll"><b>בבלי יומא</b> מה,א ו<b>כריתות</b> ו,ב: תניא: "דקה" (ויקרא טז,יב) - מה תלמוד לומר? והלא כבר נאמר: "ושחקת ממנו הדק" (שמות ל,לו), ומה תלמוד לומר "דקה"? שתהא דקה מן הדקה.</span><br>• • •
(ח) <small><b>כוהן גדול מקדש היום מן הקיתון</b></small><br>במשנה שנינו: "בכל יום כהן גדול מקדש ידיו ורגליו מן הכיור, והיום מן הקיתון של זהב".<br>מביאים מחלוקת אמוראים.<br><b>אמר רבי יונה</b> (מגדולי אמוראי ארץ ישראל בדור הרביעי)<b>: חוץ מקידוש הראשון</b> – ביום הכיפורים כוהן גדול מקדש ידיו ורגליו מקיתון של זהב בכל הקידושים, חוץ מהקידוש הראשון שהוא מקדש מן הכיור, כיוון שקידוש זה הוא ככל קידוש שכוהן מקדש בכל יום לפני כניסה לעבודה שהוא מן הכיור<b>.</b><br><b>אמר רבי יוסה</b> (מגדולי אמוראי ארץ ישראל בדור הרביעי)<b>: ואפילו מקידוש הראשון</b> – הוא מקדש ידיו ורגליו מקיתון של זהב בכל הקידושים, וגם בקידוש הראשון,<small> </small>ואינו מקדש מן הכיור<b>.</b><br><br>ומציעים מקור תנאי החולק על דברי חכם שהובאו לפני כן: <b>מתניתא פליגא</b> – המשנה (המקור התנאי, והוא ברייתא) חלוקה <b>על רבי יונה: כל הכלים שהיו במקדש היו ראויין לקידוש ידים ורגלים!</b> – הרי שכוהן גדול רשאי לקדש ידיו ורגליו שלא מן הכיור ואפילו בקידוש הראשון, שלא כרבי יונה!<br>ומתרצים את הקושיה על ידי מתן פרשנות חדשה למקור שממנו הקשו: <b>פתר לַהּ:</b> – פותר אותה (רבי יונה מפרש את הברייתא): <b>חוץ מקידוש הראשון</b> – הברייתא מדברת בשאר הקידושים של הכוהן הגדול, חוץ מהקידוש הראשון<b>.</b><br>ומציעים מקור תנאי החולק על דברי חכם שהובאו לפני כן: <b>מתניתא פליגא</b> – המשנה (המקור התנאי, והוא ברייתא) חלוקה <b>על רבי יוסה: הכיור והכן</b> – בסיס הכיור, שעליו עומד הכיור, <b>מעכבין</b> – את העבודה<b>!</b> – ומשמע שדבר זה נאמר לעניין קידוש, שקידוש מן הכיור מעכב את העבודה. הרי שכוהן גדול אינו רשאי לקדש שלא מן הכיור בקידוש הראשון, שלא כרבי יוסה! (הברייתא שמקשים ממנה על רבי יוסה היא דברי חכמים בברייתא בירושלמי שקלים ד,ב)<br>ומתרצים את הקושיה על ידי מתן פרשנות חדשה למקור שממנו הקשו: <b>פתר לַהּ:</b> – פותר אותה (רבי יוסה מפרש את הברייתא): <b>מקומן מעכב</b> – אם הכיור והכן אינם במקומם הקבוע בין האולם למזבח החיצון או שחסר אחד מהם - הם מעכבים את העבודה, שאסור להקריב קורבן או לעבוד עבודה במקדש, ואם הקריב או עבד - הקורבן או העבודה פסולים. אבל אם הם במקומם, כוהן רשאי לקדש ידיו ורגליו שלא מן הכיור<b>.</b><br>• • •
<h3>הלכה ו</h3>
(א) <big><strong>משנה</strong></big><br><b>בכל יום היו שם</b> – על המזבח שבעזרה, <b>ארבע מערכות</b> – של עצים הבוערים: מערכה גדולה, מערכה לקטורת, מערכה לקיום האש, ומערכה לאיכול איברים ופדרים<b>, והיום חמש</b> – ביום הכיפורים נוספה עליהן מערכה לקטורת המיוחדת ליום, שהכוהן הגדול נטל ממנה גחלים לקטורת שהקטיר בקודש הקודשים<b>; דברי רבי מאיר</b> (גדול התנאים בדור הרביעי)<b>.</b><br><b>רבי יוסי</b> (בר חלפתא, תנא בדור הרביעי) <b>אומר: בכל יום</b> היו שם <b>שלש</b> – שלוש מערכות: מערכה גדולה, מערכה לקטורת ומערכה לקיום האש<b>, והיום ארבע</b> – ביום הכיפורים נוספה עליהן מערכה לקטורת המיוחדת ליום<b>.</b><br><b>רבי יהודה</b> (בר אלעאי, מגדולי התנאים בדור הרביעי) <b>אומר: בכל יום</b> היו שם <b>שתים</b> – שתי מערכות: מערכה גדולה ומערכה לקטורת<b>, והיום שלש</b> – ביום הכיפורים נוספה עליהן מערכה לקטורת המיוחדת ליום<b>.</b><br>• • •
(ב) <big><strong>תלמוד</strong></big><br><small><b>כמה מערכות עצים היו על המזבח?</b></small><br>מציעים את טעמו של רבי מאיר: <b>מה טעמא דרבי מאיר?</b> – מה הטעם (המקור בכתוב) של רבי מאיר (שבכל יום היו ארבע מערכות)? - <b>"וְהָאֵשׁ עַל הַמִּזְבֵּחַ תּוּקַד בּוֹ לֹא תִכְבֶּה"</b> (ויקרא ו,ה) – האש שעל המזבח תבער כל הזמן; ויש לדרוש את הכתוב: <b>- זו מערכת קיומי אש</b> – מערכה לקיום אש תמיד, שתבער על המזבח ולא תכבה<b>, "וּבִעֵר עָלֶיהָ הַכֹּהֵן</b> עֵצִים בַּבֹּקֶר בַּבֹּקֶר<b>"</b> (שם) – בכל בוקר ישים הכוהן עצים נוספים על המזבח, שימשיכו לבעור עד למחרת בבוקר; ויש לדרוש את הכתוב: <b>- זו מערכת איכול איברין ופדרים</b> – מערכה ששורפים עליה את האיברים והחלבים שלא הספיקו להישרף כל הלילה<b>, "וְעָרַךְ עָלֶיהָ הָעֹלָה</b> וְהִקְטִיר עָלֶיהָ חֶלְבֵי הַשְּׁלָמִים<b>"</b> (שם) – הכוהן יסדר על האש את נתחי קורבנות העולה ואת חלבי קורבנות השלמים; ויש לדרוש את הכתוב: <b>- זו מערכה גדולה</b> – מערכה שמקריבים עליה את איברי התמיד ואת אימורי שאר הקורבנות<b>, "וְהִקְטִיר עָלֶיהָ חֶלְבֵי הַשְּׁלָמִים"</b> (שם); ויש לדרוש מהמילים "והקטיר עליה": <b>- זו קטורת</b> – מערכה שנוטלים ממנה במחתה גחלים למזבח שבהיכל להקטיר עליו קטורת<b>.</b><br><br><b>ולית לרבי יוסה</b> – ואין לרבי יוסי, <b>מערכת איכול איברין</b> – רבי יוסי אינו סובר שהיתה מערכה מיוחדת לאיברים שלא נשרפו כל הלילה, אלא היו שורפים אותם בצידי המערכה הגדולה, ולכן לדעתו בכל יום היו שלוש מערכות: מערכה גדולה, מערכה לקטורת ומערכה לקיום האש<b>.</b><br><b>ולית לרבי יהודה</b> – ואין לרבי יהודה, <b>מערכת קיומי אש</b> – רבי יהודה גם אינו סובר שהיתה מערכה לקיום האש, ולכן לדעתו בכל יום היו שתי מערכות: מערכה גדולה ומערכה לקטורת<b>.</b><br><br>ושואלים: <b>מה מקיים רבי יהודה</b> – כיצד רבי יהודה מיישב ומפרש את הכתוב: <b>"אֵשׁ תָּמִיד</b> תּוּקַד עַל הַמִּזְבֵּחַ לֹא תִכְבֶּה<b>"</b> (ויקרא ו,ו) – האש שעל המזבח תבער תמיד ולא תכבה<b>?</b> – הרי הכתוב הזה לכאורה סותר את דעתו, שכן יש ללמוד ממנו שצריכים מערכה לקיום האש! (אין שואלים מה מקיים רבי יהודה את הכתוב: "וְהָאֵשׁ עַל הַמִּזְבֵּחַ תּוּקַד בּוֹ לֹא תִכְבֶּה", שרבי מאיר לומד ממנו שצריכים מערכה לקיום האש, כי רבי יהודה לומד ממנו בירושלמי לעיל ב,א שהצתת האש תהיה בראשו של המזבח)<br>ומשיבים: <b>אש שאמרתי לך תהא תמיד, לא תהא אלא על מזבח החיצון</b> (צריך לומר כמו בספרא: 'לא תהא אלא <b>מ</b>מזבח החיצון') – יש לדרוש את הכתוב "אש תמיד...", שהאש שהתורה אמרה שיש להדליק אותה תמיד במקדש, והיא האש של נרות המנורה שנאמר בה "לְהַעֲלֹת נֵר תָּמִיד" (שמות כז,כ; ויקרא כד,ב), תהיה מהאש שעל מזבח החיצון, שיש להדליק את נרות המנורה באש שנוטלים ממזבח החיצון<b>.</b><br><br><span class="poetry indentAll"><b>ספרא</b> "צו" פרשה א: ..."אש תמיד תוקד על המזבח" - אש שאמרתי לך תהא תמיד, לא תהא אלא ממזבח החיצון.</span><br><br><span class="poetry indentAll"><b>בבלי יומא</b> מה,א: תנו רבנן: בכל יום היו שם שתיים מערכות, והיום שלוש: אחת מערכה גדולה, ואחת מערכה שנייה של קטורת, ואחת שמוסיפים בו ביום (<small>ביום הכיפורים</small>); דברי רבי יהודה.</span><br><span class="poetry indentAll">רבי יוסי אומר: בכל יום שלוש, והיום ארבע: אחת מערכה גדולה, ואחת מערכה שנייה של קטורת, ואחת של קיום האש, ואחת שמוסיפים בו ביום.</span><br><span class="poetry indentAll">רבי מאיר אומר: בכל יום ארבע, והיום חמש: אחת מערכה גדולה, ואחת מערכה שנייה של קטורת, ואחת של קיום האש, ואחת של איברים ופדרים שלא נתעכלו מבערב, ואחת שמוסיפים בו ביום.</span><br><span class="poetry indentAll">דכולי עלמא מיהת תרתי אית להו (<small>בכל יום היו שתי מערכות</small>). מנא לן? - אמר קרא: "היא העולה על מוקדה על המזבח כל הלילה" (ויקרא ו,ב) - זו מערכה גדולה, "ואש המזבח תוקד בו" (ויקרא ו,ב) - זו מערכה שנייה של קטורת.</span><br><span class="poetry indentAll">ורבי יוסי, קיום האש מנא ליה? - נפקא ליה מ"והאש על המזבח תוקד בו" (ויקרא ו,ה).</span><br><span class="poetry indentAll">ורבי יהודה? - ההוא להצתת אליתא הוא דאתא. דתניא: רבי יהודה אומר: מניין להצתת אליתא שלא תהא אלא בראשו של מזבח? תלמוד לומר: "והאש על המזבח תוקד בו"...</span><br><span class="poetry indentAll">ורבי מאיר, איברים ופדרים שלא נתעכלו מבערב מנא ליה? - נפקא ליה מ"ואש" (ויקרא ו,ב) (<small>וי"ו שבראש המילה באה לרבות עוד מערכה</small>)...</span><br><br><small>בשני התלמודים למדו מאותו כתוב את המערכה של קיום האש. אבל שאר המערכות נלמדו בשני התלמודים מכתובים שונים.</small>
(ג) <b>אמר רבי אלעזר</b> (אמורא בדור השני)<b>: האיברין והפדרין שלא נתאכלו מבערב</b> – האיברים והחלבים שלא הספיקו להישרף כל הלילה, <b>- עושה אותן מדורה</b> – עושה להם בבוקר מערכה מיוחדת על המזבח, <b>ושורפן בפני עצמן, ודוחין עליהן את השבת</b> – אף בשבת שורפים את האיברים והחלבים שלא הספיקו להישרף כל ליל השבת<b>.</b><br>ומציעים סיוע לדברי רבי אלעזר ממשנה: <b>רבי יעקב בר אחא</b> (אמורא ארץ ישראלי בדור השלישי והרביעי) אמר <b>בשם רבי שמואל בר אבא</b> (אמורא ארץ ישראלי בדור השלישי)<b>: מתניתא אמרה כן:</b> – המשנה אומרת כך: <b>בכל יום היו שם ארבע מערכות</b> – מדברי המשנה משמע שאפילו בשבת היתה מערכה מיוחדת לאיברים שלא נתאכלו ("כל יום" כולל גם שבת), כדברי רבי אלעזר שדוחים עליהם את השבת<b>.</b><br>ושואלים: <b>מה את שמע מינה?</b> – מה אתה שומע (לומד) ממנה? (כיצד אפשר לסייע לדברי רבי אלעזר מהמשנה, והרי ייתכן שדווקא בחול היתה מערכה מיוחדת לאיברים שלא נתאכלו, שכן המשנה לא הזכירה שבת במפורש? (אפשר לפרש "כל יום" חוץ משבת))<br>ומשיבים: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: והיום חמש</b> – ביום הכיפורים נוספה מערכה אחת על ארבע המערכות שבכל יום. הרי שגם ביום הכיפורים היתה מערכה מיוחדת לאיברים שלא נתאכלו, וכמו שדוחים עליהם את יום הכיפורים, כך דוחים עליהם גם את השבת, שכן דינו של יום הכיפורים לכל דבר כשבת, ולכן המשנה מסייעת לדברי רבי אלעזר<b>.</b><br><br><small>ב<b>משנה תמיד</b> ב,א שנינו: "האיברים והפדרים שלא נתאכלו מבערב - סונקים (דוחקים, מסלקים) אותם לצדדי המזבח (לפני שהיו מתחילים לגרוף את האפר שעל גבי המזבח). אם אין הצדדים מחזיקים (אותם, שאין שם מקום לכל האיברים) - סודרים אותם בסובב (של המזבח או) על הכבש". ו<b>שם</b> ב,ה שנינו: "האיברים והפדרים שלא נתאכלו מבערב (והיו ניתנים בצדדי המזבח) - מחזירים אותם למערכה (לאחר שהיו גומרים לגרוף את האפר שעל גבי המזבח). הציתו שתי המערכות באש".</small><br><small>נראה שדברי רבי אלעזר נאמרו במקורם על המשנה תמיד ב,ה בעניין האיברים והפדרים שלא נתאכלו מבערב שמחזירים אותם למערכה. המשנה שם מזכירה שתי מערכות, והכוונה למערכה הגדולה ולמערכה לקטורת, ולא אמרה לאיזו מערכה מחזירים את האיברים והפדרים שלא נתאכלו מבערב, ורבי אלעזר שנוקט את לשון המשנה שם אומר שעושים להם מערכה מיוחדת כדעת רבי מאיר במשנה כאן.</small><br><br><span class="poetry indentAll"><b>בבלי יומא</b> מו,א: אמר רבי אלעזר משום בר קפרא: אומר היה רבי מאיר: איברי עולה שניתותרו (<small>שנשארו על המזבח ולא הספיקו להתאכל</small>) - עושה להם מערכה בפני עצמה וסודרם (<small>עליה לשורפם</small>), ואפילו בשבת.</span><br><span class="poetry indentAll">מאי קא משמע לן? תנינא: בכל יום היו שם ארבע מערכות (<small>ואחת מהן לשריפת איברים שנשארו</small>)!...</span><br><span class="poetry indentAll">"ואפילו בשבת". - תנינא: והיום חמש! (<small>ואם ביום הכיפורים היתה מערכה לשריפת איברים שנשארו, גם בשבת היתה</small>)...</span><br><br><small>בבבלי הקשו על רבי אלעזר "מאי קא משמע לן? תנינא...", ואילו בירושלמי הביאו לו ראיה מן המשנה.</small><br><small>לפי מה שכתבנו לעיל, שדברי רבי אלעזר נאמרו במקורם על המשנה בתמיד ולא על המשנה כאן, אין מקום כלל לקושיית הבבלי עליו.</small><br><br><b>רבי בון בר חייה</b> (אמורא ארץ ישראלי בדור השלישי) <b>בעא קומי</b> – שאל (הקשה) לפני <b>רבי זעורה</b> (רבי זירא, מגדולי אמוראי ארץ ישראל בדור השלישי)<b>: דבר שאינו מעכב דוחה?</b> – מדוע דוחים את השבת על איברים שלא נתאכלו, והרי אינם מעכבים את הקורבנות אם אין שורפים אותם על המזבח?<br><b>אמר ליה:</b> – אמר לו (רבי זעורה): <b>הרי עידי החודש, הרי אינן מעכבין ודוחין</b> – העדים שראו את הירח החדש מותר להם לחלל את השבת כדי ללכת ולהעיד לפני בית דין, אף שאינם מעכבים את החודש מלהתקדש, שהחודש מתקדש אף בלא עדותם, שבית דין רשאים לקבוע את החודש שלא על פי ראיית העדים<b>,</b> - ומציעים משנה המוכיחה את הקביעה שעידי החודש דוחים את השבת: <b>דתנינן תמן:</b> – ששנינו שם (משנה ראש השנה א,ט): <b>שעל מהלך לילה ויום מחללין את השבת ויוצאין לעידות החודש</b> – אם אין העדים רחוקים ממקום בית הדין אלא מהלך לילה ויום ויגיעו לבית הדין בשבת - מחללים את השבת, כדי שיקדשו את החודש על פיהם. - המסקנה הנובעת מהמקרה של עידי החודש היא שדבר שאינו מעכב דוחה את השבת, ולכן דוחים את השבת על איברים שלא נתאכלו<b>.</b>
(ד) ושואלים: <b>מניין למערכת יום הכיפורים?</b> – מאיפה למדים שביום הכיפורים היתה מערכה אחת על המזבח שבעזרה שנוספה על המערכות שבכל יום?<br>ומשיבים בהבאת מדרש אמוראי: <b>רבי ירמיה</b> (מגדולי אמוראי ארץ ישראל בדור השלישי והרביעי) אמר <b>בשם רבי פדת</b> (אמורא ארץ ישראלי בדור השלישי והרביעי)<b>:</b> כתוב בפרשת העבודה ביום הכיפורים: <b>"</b>וְלָקַח מְלֹא הַמַּחְתָּה <b>גַּחֲלֵי</b> אֵשׁ מֵעַל הַמִּזְבֵּחַ מִלִּפְנֵי ה', וּמְלֹא חָפְנָיו קְטֹרֶת סַמִּים דַּקָּה, וְהֵבִיא מִבֵּית לַפָּרֹכֶת<b>"</b> (ויקרא טז,יב) <b>- מה תלמוד לומר</b> – מה יש ללמוד מהמילה היתירה <b>"אֵשׁ"? שהיא בטילה על גבי גחליה</b> – האש שעל המזבח, שנוטלים ממנה גחלים לקטורת שהכוהן הגדול מכניס לקודש הקודשים, פוסקת להתקיים עם גחליה, שהיא קיימת כדי ליטול ממנה גחלים, ולאחר שנטלו ממנה גחלים אין בה צורך עוד. מכאן למדים, שעושים ביום הכיפורים מערכה בפני עצמה כדי ליטול ממנה גחלים לקטורת שמקטירים בקודש הקודשים, ומערכה זו לא תשמש לדבר אחר אלא רק בשביל הגחלים הללו, ואין נוטלים גחלים מהמערכה של הקטורת של כל יום, שהרי לאחר שנטלו ממנה יש עדיין צורך במערכה זו לקטורת של בין הערביים (מקורו של מדרש זה הוא תנאי, והוא בספרא, ראה להלן, ובא גם בסוף מדרש ההלכה שלהלן)<b>.</b><br><br>ומביאים מדרש הלכה: <b>"</b>וְלָקַח מְלֹא הַמַּחְתָּה <b>גַּחֲלֵי</b> אֵשׁ<b>"</b> (ויקרא טז,יב) <b>- יכול עוממות!</b> – אולי יעלה על דעתך שהכתוב "גחלי אש" מלמד שלוקחים בשביל הקטורת גחלים שקרובות לדעוך! <b>תלמוד לומר</b> (הכתוב מלמד לומר)<b>: "</b>וְנָתַן אֶת הַקְּטֹרֶת עַל הָ<b>אֵשׁ</b> לִפְנֵי ה'<b>"</b> (ויקרא טז,יג) – הרי שנותנים את הקטורת על אש ולא על גחלים<b>. אי</b> (צריך לומר כמו בקטע גניזה: 'א<b>ו</b>') <b>"אֵשׁ"</b> (ויקרא טז,יג)<b>, יכול שלהבת!</b> – אולי יעלה על דעתך שהכתוב "אש" מלמד שנותנים את הקטורת על להבת אש! <b>תלמוד לומר</b> (הכתוב מלמד לומר)<b>: "גַּחֲלֵי אֵשׁ"</b> (ויקרא טז,יב) – הרי שלוקחים בשביל הקטורת גחלים ולא אש<b>. הא כיצד?</b> – איך מיישבים את הסתירה בין שני הכתובים "גחלי אש" ו"אש"? <b>מן הלוחשות הללו</b> – יש לקחת גחלים שבוערות באש קטנה<b>.</b><br><b>ומניין שתהא האש בטילה על גבי גחלים? תלמוד לומר: "גַּחֲלֵי אֵשׁ"</b> (ויקרא טז,יב) – מבואר לעיל בדברי רבי ירמיה בשם רבי פדת<b>.</b><br><br><span class="poetry indentAll"><b>ספרא</b> "אחרי מות" פרשה ב: "גחלי" - יכול עוממות! תלמוד לומר: "אש". או "אש", יכול שלהבת! תלמוד לומר: "גחלי אש". הא כיצד? מן הלוחשות הללו.</span><br><span class="poetry indentAll">ומניין שתהא האש בטילה על גבי הגחלים? תלמוד לומר: "גחלי אש".</span><br>• • •
(ה) <small><b>לחם הפנים וקודשים ואש המזבח בשעת מסעות</b></small><br>מביאים מחלוקת אמוראים.<br><b>רבי יהושע בן לוי</b> (אמורא ארץ ישראלי בדור הראשון) <b>אמר: אין לחם הפנים נפסל בשעת מסעות</b> – כשהיו בני ישראל נוסעים ממקום למקום במדבר, והיו מפרקים את המשכן ונושאים את השולחן עם לחם הפנים שעליו, לא נפסל הלחם באכילה, אף על פי שהוא יוצא חוץ למחיצה הראויה לו<b>.</b><br><b>רבי יוחנן</b> (גדול אמוראי ארץ ישראל בדור השני) <b>אמר: לחם הפנים נפסל בשעת מסעות</b> – ככל קודש שיצא חוץ למחיצה הראויה לו, שנפסל<b>.</b><br>ומסבירים את טעמו של רבי יהושע בן לוי.<br><b>רבי חייה</b> (בר אבא, אמורא ארץ ישראלי בדור השלישי) אמר <b>בשם רבי יהושע בן לוי:</b> כתוב בסדר חנייתם ונסיעתם של בני ישראל במדבר: <b>"כַּאֲשֶׁר יַחֲנוּ כֵּן יִסָּעוּ"</b> (במדבר ב,יז) – נסיעתם של המחנות היא באותו סדר כפי חנייתם; ויש לדרוש את הכתוב: <b>- מה בחנייתם אינו נפסל, אף בנסיעתם אינו נפסל</b> – כמו שלחם הפנים אינו נפסל כשהיו בני ישראל חונים והלחם היה על השולחן במשכן, כך לחם הפנים אינו נפסל כשהיו בני ישראל נוסעים והלחם היה על השולחן חוץ למשכן<b>.</b><br><b>רבי אמי</b> (אמורא ארץ ישראלי בדור השלישי) אמר <b>בשם רבי יהושע בן לוי: "וְנָסַע אֹהֶל מוֹעֵד מַחֲנֵה הַלְוִיִּם בְּתוֹךְ הַמַּחֲנֹת"</b> (במדבר ב,יז) – בני גרשון ובני מררי ממחנה הלוויים שנשאו את המשכן נסעו אחרי מחנה יהודה, ובני קהת שנשאו את כלי המשכן נסעו אחרי מחנה ראובן ולפני מחנה אפרים ומחנה דן; ויש לדרוש את הכתוב: <b>- כבתוך המחנות</b> – גם כשהמשכן היה נוסע ממקום למקום, הוא נחשב כאילו הוא בתוך המחנות החונים, ולכן גם בשעת המסעות לא נפסל לחם הפנים<b>.</b><br><br><span class="poetry indentAll"><b>בבלי מנחות</b> צה,א: איבעיא להו: לחם הפנים נפסל במסעות, או אינו נפסל במסעות?</span><br><span class="poetry indentAll">רבי יוחנן ורבי יהושע בן לוי, חד אמר: נפסל, וחד אמר: אינו נפסל.</span><br><span class="poetry indentAll">מאן דאמר: נפסל, דכתיב: "כאשר יחנו כן ייסעו" (במדבר ב,יז) - מה בחנייתם נפסל ביוצא, אף בנסיעתם נפסל ביוצא. מאן דאמר: אינו נפסל, דכתיב: "ולחם התמיד עליו יהיה" (במדבר ד,ז).</span><br><br><small>בבבלי לא ידעו מי אמר נפסל ומי אמר אינו נפסל, שלא כבירושלמי.</small><br><small>הירושלמי כפי שהוא לפנינו תמוה, שהוא מביא שני טעמים בהסבר דעתו של רבי יהושע בן לוי האומר שאינו נפסל, ואינו מביא שום טעם בהסבר דעתו של רבי יוחנן האומר שנפסל. נראה שיש להגיה את הירושלמי על פי הבבלי ולגרוס בהסבר הראשון כך:</small><br><small><b>רבי חייה בשם רבי יוחנן: "כאשר יחנו כן יסעו" - מה בחנייתם נפסל</b> (ביוצא)<b>, אף בנסיעתם נפסל</b> (ביוצא).</small><br><small>רבי חייא בר אבא רגיל למסור בשם רבי יוחנן ולא בשם רבי יהושע בן לוי.</small>
(ו) <b>רבי יעקב בר אחא</b> (אמורא ארץ ישראלי בדור השלישי והרביעי) אמר בשם <b>רבי אמי</b> (אמורא ארץ ישראלי בדור השלישי) שאמר <b>בשם רבי אלעזר</b> (אמורא בדור השני)<b>: השורף קדשים בחוץ בשעת מסעות</b> – המקטיר קורבנות מחוץ למשכן בשעת מסעות בני ישראל במדבר, <b>- לוקה</b> – אם התרו בו למלקות, שחייבי כרת שהתרו בהם למלקות - לוקים, ואף בשעת המסעות כשהמשכן מפורק, נאסר להקריב קורבן מחוץ למשכן<b>.</b><br><br>ומביאים מחלוקת חכמים.<br><b>אמר רבי יוחנן: קדשים נדחין בשעת מסעות</b> – כשמפרקים את המשכן בשעת המסעות, קודשי קודשים שנאכלים לפנים מן הקלעים (הוא מחנה שכינה שבמדבר) נפסלים באכילה, שמחנה שכינה בטל בשעת המסעות (אבל קודשים קלים שנאכלים בכל מחנה ישראל אינם נפסלים באכילה, שמחנה ישראל לא בטל בשעת המסעות)<b>,</b> ו<b>טמאים פרושים</b> (בקטע גניזה: 'פרישים' - בדילים) <b>כל אחד ואחד במחיצתו</b> – גם בשעת המסעות, מצורעים משתלחים מחוץ למחנה ישראל וזבים משתלחים מחוץ למחנה לווייה, שמחנה ישראל ומחנה לווויה לא בטלו בשעת המסעות<b>.</b><br><b>אמר רבי יוסה</b> (מגדולי אמוראי ארץ ישראל בדור הרביעי)<b>: תדירא הא</b> (צריך לומר: 'הדא') <b>מילתא בפומהון דרבנ</b>י<b>ן:</b> – דבר זה תדיר בפיהם של החכמים (משפט זה רגיל ושגור בפיהם של החכמים): <b>נסתלקו הפָּרֹכוֹת</b> – כשסולקו הפרוכות שבמשכן בשעה שפירקו אותו<b>, הותרו המחיצות לזבין ולמצורעין</b> – שאין הזבים והמצורעים משתלחים מחוץ למחנה בשעת המסעות, שלא כרבי יוחנן (כסגנון זה שאמר רבי יוסה יש בירושלמי קידושין ד,ד: "אמר רבי אידי: שכיחא הא מילתא בפומהון דרבנן")<b>.</b><br><br><span class="mediumGrey">נמצא ששלוש מחלוקות בדבר: דעת רבי יהושע בן לוי, שאף קודשי קודשים אינם נפסלים משום יוצא, וכל שכן שלא הותרו המחיצות לטמאים. דעת רבי יוחנן, שקודשי קודשים נפסלים משום יוצא, אבל לא הותרו המחיצות לזבים ולמצורעים. דעת רבי יוסה, שאף הותרו המחיצות לטמאים, וכל שכן שקודשי קודשים נפסלים משום יוצא ("עלי תמר").</span><br><br><span class="poetry indentAll"><b>תוספתא זבחים</b> יג,ג: בשעת מסעות, קודשים נפסלים וטמאים פורשים כל אחד ואחד חוץ למחיצתו.</span><br><span class="poetry indentAll"><b>תוספתא כלים</b> א,יב: ובשעת מסעות, אין בהם (<small>בשלוש מחנות: מחנה שכינה, מחנה לווייה ומחנה ישראל</small>) משום קדושה ואין חייבים עליהם משום טומאה.</span><br><br><small>שתי הברייתות שבתוספתא חולקות. דעת רבי יוחנן היא כדברי הברייתא הראשונה, ודעת החכמים החולקים על רבי יוחנן היא כדברי הברייתא השנייה.</small><br><br><span class="poetry indentAll"><b>בבלי זבחים</b> ס,ב ו<b>מנחות</b> צה,א: תניא: בשעת סילוק מסעות, קודשים נפסלים וזבים ומצורעים משתלחים חוץ למחיצתם.</span><br><span class="poetry indentAll"><b>בבלי מנחות</b> צה,א: הוגללו הפרוכות, הותרו זבים ומצורעים ליכנס לשם.</span><br><br><small>בבבלי הובאו ברייתות חולקות.</small><br><br>ומציעים מקורות תנאיים המסייעים לשני בעלי המחלוקת לעיל בעניין לחם הפנים.<br><b>מתניתא מסייעא לדין ומתניתא מסייעא לדין</b> – המשנה (המקור התנאי) מסייעת ל[חכם] זה, והמשנה (המקור התנאי) מסייעת ל[חכם] זה<b>.</b><br><b>מתניתא מסייעא</b> – המשנה (המקור התנאי, והוא הברייתא שלהלן) מסייעת <b>לרבי יהושע בן לוי: "</b>אֵשׁ <b>תָּמִיד</b> תּוּקַד עַל הַמִּזְבֵּחַ<b>"</b> (ויקרא ו,ו) <b>- "תָּמִיד" אפילו</b> (בקטע גניזה: 'אף') <b>בשבת</b> – יש להבעיר אש על המזבח גם בשבת<b>, "תָּמִיד" אף בטומאה</b> – יש להבעיר אש על המזבח גם כשהכוהנים טמאים<b>.</b> (<b>מתניתא מסייעא לרבי יוחנן:</b>) (מילים אלו מפסיקות באמצע דברי רבי יהודה ואין לגרוס אותן כאן ויש להעבירן להלן) <b>"לֹא תִכְבֶּה"</b> (ויקרא ו,ו) <b>- אף במסעות</b> – האש שעל המזבח לא תכבה גם בשעת המסעות במדבר (הכוונה לאש של המערכה הגדולה)<b>. מה היו עושין לה</b> – לאש שעל המזבח בשעת המסעות שלא תכבה<b>? היו כופין</b> (הופכים) <b>עליה פסקתיר</b> (פסכתר - סיר גדול) – שמים אותו על האש כשפיהו כלפי מטה ותחתיתו כלפי מעלה, והוא שומר על האש שלא תכבה בשעת טלטולי המסעות<b>; דברי רבי יהודה</b> (בר אלעאי, מגדולי התנאים בדור הרביעי) – מדברי רבי יהודה יש סיוע לדעת רבי יהושע בן לוי, שכמו שיש להבעיר את האש, שנאמר בה "תמיד", על המזבח בשעת המסעות, כך גם יש לשים את לחם הפנים, שנאמר בו "תמיד", על השולחן בשעת המסעות, שאינו נפסל (בלחם הפנים נאמר: "וְנָתַתָּ עַל הַשֻּׁלְחָן לֶחֶם פָּנִים לְפָנַי תָּמִיד" (שמות כה,ל), וכעין זה בויקרא כד,ח)<b>.</b><br>[<b>מתניתא מסייעא</b> – [ו]המשנה (המקור התנאי, והוא הברייתא שלהלן) מסייעת <b>לרבי יוחנן:</b>] (מילים אלו הועברו לכאן מלעיל, וכן גרס ב"קורבן העדה") <b>רבי שמעון</b> (בן יוחאי, תנא בדור הרביעי) <b>אומר: אף בשעת מסעות היו מדשנין אותה</b> – מסירים ומפנים את האש שעל המזבח<b>, שנאמר</b> – בעבודתם של בני קהת<b>: "וְדִשְּׁנוּ אֶת הַמִּזְבֵּחַ וּפָרְשׂוּ עָלָיו בֶּגֶד אַרְגָּמָן"</b> (במדבר ד,יג) – כשמתכונן המחנה לנסוע, הכוהנים יסירו את הדשן (אפר שריפה) ממזבח החיצון ויפרשו על המזבח בגד ארגמן<b>.</b> והברייתא מציעה מסקנה ("אוצר לשונות ירושלמיים", עמוד 336, הערה 9): <b>הא</b> (הרי, נמצא) <b>אִילּוּ היה המזבח דָלֵיק</b> (דולק)<b>, לא היה בגד ארגמן נשרף?!</b> – הרי ודאי שכיבו את האש שעל המזבח כדי שלא תשרוף את הבגד שכיסו בו את המזבח! - מדברי רבי שמעון יש סיוע לדעת רבי יוחנן, שכמו שאין להבעיר את האש, אף שנאמר בה "תמיד", על המזבח בשעת המסעות, כך גם אין לשים את לחם הפנים, אף שנאמר בו "תמיד", על השולחן בשעת המסעות, שהוא נפסל.<br><br><span class="poetry indentAll"><b>ספרא</b> "צו" פרשה א: "אש תמיד" - "תמיד" אף בשבת, "תמיד אף בטומאה". "לא תכבה" - אף במסעות. ומה היו עושים לה? כופים עליה פסכתר; דברי רבי יהודה. - רבי שמעון אומר: אף בשעת מסעות היו מדשנים אותה, שנאמר: "ודישנו את המזבח ופרשו עליו בגד ארגמן".</span><br><br>ושואלים: <b>מה עבד לה רבי יודה?</b> – מה עושה אותה רבי יהודה? (כיצד רבי יהודה מתמודד עם הסברה של רבי שמעון, שכיבו את האש שעל המזבח כדי שלא תשרוף את הבגד שכיסו בו את המזבח?)<br>ומשיבים: <b>פסקתר</b> (פסכתר - סיר גדול) <b>היו כופין עליה מלמעלה</b> – שמים אותו על האש, כדברי רבי יהודה לעיל, ועל ידי כך לא היה נשרף בגד ארגמן שהיו פורסים על המזבח בשעת המסעות, שהבגד היה פרוס על הפסכתר<b>.</b><br>ושואלים עוד: <b>מה מקיים רבי יודה</b> – כיצד רבי יהודה מיישב ומפרש את הכתוב: <b>"וְדִשְּׁנוּ אֶת הַמִּזְבֵּחַ"</b> (במדבר ד,יג)<b>?</b> – הרי הכתוב הזה לכאורה סותר את דעתו, שכן יש ללמוד ממנו שכיבו את האש שעל המזבח בשעת המסעות!<br>ומשיבים: <b>וירוון</b> – כך יש לתרגם את המילה "ודשנו" לפי רבי יהודה, ולפי זה יש לפרש "ודישנו" - ירוו וישׂביעו וישמינו את המזבח בקורבנות שיאכל, שלא יכבו את האש שעליו וישאירו עליו את הקורבנות שהקטירו על האש<b>,</b> - ומציעים מימרה המסייעת לפירוש זה: <b>כיי דאמר</b> – כמו [המימרה] ההיא שאומר <b>רבי יודה בן פזי</b> (רבי יהודה בר סימון, אמורא ארץ ישראלי בדור השלישי והרביעי)<b>: "</b>כִּי אֲבִיאֶנּוּ אֶל הָאֲדָמָה אֲשֶׁר נִשְׁבַּעְתִּי לַאֲבֹתָיו, זָבַת חָלָב וּדְבַשׁ, <b>וְאָכַל וְשָׂבַע וְדָשֵׁן"</b> (דברים לא,כ) – ה' יקיים את הבטחתו ויביא את עם ישראל אל הארץ, והוא יאכל וישבע וישמין. - רבי יודה בן פזי פירש את המילה "ודשן" שבפסוק הזה - ירווה וישמן (אפשר שרבי יודה בן פזי דרש את הפסוק הזה ומדרשתו משתמע הפירוש שפירש את המילה "ודשן", אלא שנשמטה הדרשה שדרש)<b>.</b><br><br><span class="mediumGrey">כאן כתוב 'כיי דאמר רבי...' ואחר כך פסוק, אולם מסתבר שצריך להגיה 'כמה דתימר' (לציטוט פסוק) ("הטרמינולוגיה של הירושלמי", עמוד 265, הערה 103). - אין הדברים מוכרחים ("אוצר לשונות ירושלמיים", עמוד 708, הערה 276).</span><br>• • •
<h2>פרק ה</h2>
<h3>הלכה א</h3>
(א) <big><strong>משנה</strong></big><br><b>הוציאו לו</b> – לאחר שהניח הכוהן הגדול את המחתה של הגחלים על הרובד שבעזרה (משנה לעיל ד,ג), הוציאו לו <b>את הכף</b> – של זהב ריקה מלשכת הכלים, <b>ואת המחתה</b> – מלאה קטורת מלשכת בית אבטינס<b>. חפן מלא חפניו</b> – קטורת מתוך המחתה של קטורת, <b>ונתן</b> – את הקטורת שבחופניו, <b>לתוך הכף, הגדול לפי גודלו והקטון לפי קוטנו</b> – לפי חופניו של הכוהן הגדול<b>, וכך היתה מידתה</b> – של הקטורת, לא פחות ולא יותר ממלוא חופניו של הכוהן הגדול<b>. נטל את המחתה</b> – של הגחלים מן הרובד שבעזרה, <b>בימינו ואת הכף</b> – של הקטורת, <b>בשמאלו</b> – ונכנס להיכל<b>.</b><br><b>מהלך בהיכל</b> – מן המזרח למערב<b>, עד שהוא מגיע לבין שני הפרכות המבדילות בין הקודש</b> – ההיכל, <b>ובין קודש הקודשים, וביניהן אמה</b> – בין פרוכת לפרוכת היה חלל של אמה<b>.</b><br><b>רבי יוסה</b> (בר חלפתא, תנא בדור הרביעי) <b>אומר: לא היה שם אלא פרוכת אחת בלבד</b> – כמו במשכן<b>, שנאמר: "וְהִבְדִּילָה הַפָּרֹכֶת לָכֶם בֵּין הַקֹּדֶשׁ וּבֵין קֹדֶשׁ הַקֳּדָשִׁים"</b> (שמות כו,לג) – "והבדילה" הוא לשון יחיד<b>.</b>
(ב) <big><strong>תלמוד</strong></big><br><small><b>הוציאו לו את הכף ואת הבזך</b></small><br>במשנה שנינו: <b>"הוציאו לו את הכף</b> ואת המחתה. חפן מלא חפניו ונתן לתוך הכף<b>".</b><br>מקשים: <b>ולא כבר תנינתה:</b> – ולא כבר שנינו אותה (משנה לעיל ד,ג): <b>נטל</b> – הכוהן הגדול, <b>את המחתה</b> – בשביל הקטורת, <b>ועלה לראש המזבח</b> – שבעזרה, <b>וחתה</b> – נטל במחתה מן הגחלים שבפנים האש שעוכלו היטב, <b>וירד</b> – מן המזבח, <b>והניחה</b> – הניח את המחתה עם הגחלים הבוערות, <b>על הרובד שבעזרה?!</b> (בתמיהה) – המשנה לעיל אומרת שהכוהן הגדול חתה גחלים במחתה, והרי שכבר הביאו לו את המחתה לפני כן, ומדוע המשנה כאן אומרת שעתה הביאו לו את המחתה!<br>ומתרצים את הקושיה בהצעת הגהה למשנה: <b>כיני מתניתא:</b> – כך היא המשנה (כך יש להגיה את המשנה): הוציאו לו <b>את הכף ואת הבזך</b> – יש להגיה את המשנה כאן: בזך, במקום מחתה (במשנה תמיד ה,ד שנינו, שמי שזכה בהקטרת הקטורת בהיכל היה נוטל את הכף ואת הבזך, והבזך היה מלא וגדוש קטורת. הכף והבזך של הקטורת נזכרו שם בנוסף למחתה של הגחלים. ההגהה במשנה כאן היא על פי המשנה שם)<b>.</b><br><br><span class="poetry indentAll"><b>בבלי יומא</b> מז,א: מחתה - הא תנא ליה: נטל את המחתה ועלה לראש המזבח וחתה וירד! - התם מחתה דגחלים, והכא מחתה דקטורת. דתניא: הוציאו לו כף ריקן מלשכת הכלים, ומחתה גדושה של קטורת מלשכת בית אבטינס.</span><br><br><small>הקושיה על המשנה שווה בשני התלמודים. בבבלי הציעו פירוש למשנה, אבל בירושלמי הציעו הגהה למשנה.</small><br><br>ושואלים: <b>מהו</b> – מה פירוש: <b>כף</b> (צריך לומר: '<b>בזך</b>' ("מבוא לנוסח המשנה", עמוד 463. וראה עוד להלן)<b>?</b> – מה פירושה המילוני של מילה זו?<br>ומשיבים: <b>מָגֵיס</b> (קערה. מקור המילה מגיס ביוונית, ומשמעה: קערה ללישת בצק)<b>.</b><br><small>מבדיקה מדוקדקת של סדרי עבודה ליום כיפור של כמה פייטנים באתר "מאגרים" נמצא שהם קוראים למחתה של הקטורת שבמשנה ולבזך שבירושלמי: מגס / מגיס.</small><br><br><small>"אז בדעת חקר" - מחבר לא ידוע (מיוחס ליוסי בן יוסי מִסָּפֵק): וימציאו אליו כף ומגיס קטורת.</small><br><small>"אתה כוננת עולם ברוב חסד" - יוסי בן יוסי: פניו הובילו כף זהב והמגס אשר בה קטורת הדקה.</small><br><small>"אספר גדולות, עושה גדולות" - יוסי בן יוסי: פסע וחפן ממגס לתוך כף.</small><br><small>"ים הציף עליהם ולא קמו" - מחבר לא ידוע: צעיריו המהירו כף ומגס קטורות.</small><br><small>"טבילות חמש ועשרה קדושין" - מחבר לא ידוע: חניכיו יריצו כף ומגיס קטורת.</small><br><small>"אשוחח פועל שוכן שמי ערץ" - יוסף בירבי ניסן: וכף ומגס קח.</small><br><small>"אאזרה גבורה לנאזר בגבורה" - שלמה סולימן: קידמו לו בחוזקה כף ומגיס בחוקה.</small><br><small>"א... במרומים ... מלא עולמים" - שלמה סולימן: קדמו לו פירחי מקוטרת וכף ומגיס קטורת.</small><br><small>"ביי יצדקו ויודוהו פנימי חכמה" - רב סעדיה גאון: בְּעַם יוֹצִיאוּ לוֹ בְּאַהַב כַּף וּמְגִיס בְּנועַם.</small><br><small>"א... זכים משאר חללה וזונה" - מחבר לא ידוע: ומגיס מלא דקה וכף לו יביאו.</small><br><small>"א... פתח לב אפוד זרת על זרת קרוע" - מחבר לא ידוע: ריעו הגיש כף ומגיס לפניו.</small><br><small>"אחלה לרוכב שמים ויוסד ארץ" - מחבר לא ידוע: וכף ומגס נטל.</small><br>א... מאורות נשתוו - מחבר לא ידוע: וקח מגיס עם כף.<br><br><small>מכאן נראה, שהפייטנים גרסו שמגיס הוא פירושו המילוני של בזך ולא של כף. ולכן יש להגיה בירושלמי: 'מהו בזך?', במקום 'מהו כף?'. וכן כתב ב"מבוא לנוסח המשנה", עמודים 464-465.</small><br>• • •<br><br><small><b>פיטום הקטורת בכלי חול, מותר הקטורת ומותרי קורבנות ציבור</b></small><br><span class="poetry indentAll"><b>משנה שקלים</b> ד,ה: מותר הקטורת (<small>הנשאר מן הקטורת שהכינו בשביל כל השנה</small>) מה היו עושין בה (<small>כדי להכשיר אותה לשנה שלאחריה</small>)? - מפרישין ממנה שכר האומנין, ומחללין אותה על מעות האומנין, ונותנין אותה לאומנין בשכרן, וחוזרין ולוקחין אותה מתרומה חדשה (<small>מפרישים מן הקטורת שנותרה כסכום שיש לשלם לאומנים העובדים לצורכי המקדש, ופודים אותה על המעות של ההקדש שהוקצו כדי לשלם שכר לאומנים, ונעשות המעות קדושות כמותר הקטורת והיא יוצאת לחולין, ונותנים את הקטורת שחיללו לאומנים בשכרם, וחוזרים וקונים את הקטורת מהאומנים בשקלים החדשים שנתרמו, והיא ראויה להקטרה בשנה הנכנסת</small>).</span><br>ומציעים היסק מן המשנה שקלים ד,ה: <b>אמר רבי יוסה</b> (מגדולי אמוראי ארץ ישראל בדור הרביעי)<b>: הדא אמרה:</b> – זאת אומרת (יש להסיק): <b>כלי חול הוא</b> – הבזך, שהכוהן הגדול חפן ממנו קטורת ונשאר בו מן הקטורת שלא חפן, הוא כלי חול, שאינו קודש<b>.</b> - ויש לנמק את ההיסק בדרך השלילה: <b>אין תימר:</b> – אם תאמר (שההיסק אינו נכון): <b>כלי קודש - דבר שקדש בכלי נפדה?!</b> – אילו הבזך היה כלי קודש, יש לתמוה על מה ששנינו במשנה שקלים ד,ה, שמחללים את הקטורת שנותרה ונותנים אותה לאומנים בשכרם: וכי הקטורת שהתקדשה קדושת הגוף בכלי קודש יש לה פדיון?! אלא מכאן שהבזך הוא כלי חול, והקטורת שבו קדושה קדושת דמים בלבד, ולכן יש לה פדיון.
(ג) <small>כאן התחלת מקבילה בירושלמי שקלים ד,ה.</small><br>ומציעים מראה מקום למחלוקת אמוראים: <b>דאיתפלגון:</b> – שנחלקו (אמוראים בעניין הכלי שמכינים בו את הקטורת): <b>פיטמה</b> – כתש וערבב את סממני הקטורת, <b>בחולין</b> – בכלי חול, <b>- רבי יוסה בן חנינה</b> (אמורא ארץ ישראלי בדור השני) <b>אמר: פסולה</b> – להקטרה<b>; רבי יהושע בן לוי</b> (אמורא ארץ ישראלי בדור הראשון) <b>אמר: כשירה</b> – להקטרה<b>.</b><br>ומציעים את מקורם של דברי האמוראים.<br><b>מה טעמא דרבי יוסי בר חנינה?</b> – מה הטעם של רבי יוסי בר חנינה? (מה מקורו בכתוב שהוא פוסל?) - נאמר (בקטורת): <b>"קֹדֶשׁ תִּהְיֶה"</b> (שמות ל,לז. כך יש לגרוס. ואין לגרוס כמו במסירה שלפנינו: "קֹדֶשׁ הִיא" (שמות לא,יד), שנאמר בשבת) – הקטורת היא דבר קדוש; ויש ללמוד ממילים אלו: <b>- שתהא הבאתה</b> (במקבילה: '<b>הוייתה</b>' - התהוותה. בכתיב הארץ ישראלי נכתב 'הבייתה' בבי"ת רפה במקום וי"ו ושובש ל'הבאתה' בשל אי הבנת המילה) <b>בקודש</b> – צריך לפטם את הקטורת בכלי קודש. ולכן, אם פיטמה בכלי חול - פסולה<b>.</b><br><b>מה טעמא דרבי יהושע בן לוי?</b> – מה הטעם של רבי יהושע בן לוי? (מה מקורו בכתוב שהוא מכשיר?) - נאמר (בקטורת): <b>"קֹדֶשׁ תִּהְיֶה"</b> (כך יש לגרוס. ואין לגרוס כמו במסירה שלפנינו: "קֹדֶשׁ הִיא") <b>- שתהא באה מתרומת הלישכה</b> – יש לקנות את סממני הקטורת ממעות של תרומת הלשכה, שהן קודש, כמו כל קורבנות הציבור. אבל אין צריך לפטם את הקטורת בכלי קודש. ולכן, אם פיטמה בכלי חול - כשרה. - הרי שמה שהסיק רבי יוסה, שהבזך הוא כלי חול, הוא כרבי יהושע בן לוי<b>.</b><br><br>ומציעים קשר בין שתי מחלוקות: <b>אמר רבי יוסה בירבי בון</b> (מגדולי אמוראי ארץ ישראל בדור החמישי)<b>: אתיא דרבי יוסי בן חנינה כשמואל</b> (מגדולי אמוראי בבל בדור הראשון) <b>ודרבי יהושע בן לוי כרבי יוחנן</b> (גדול אמוראי ארץ ישראל בדור השני) – באה (הולכת) [שיטתו] של רבי יוסי בר חנינה כשמואל, ושל רבי יהושע בן לוי כרבי יוחנן (דעת שמואל ודעת רבי יוחנן מוצעות להלן)<b>.</b><br>ומציעים מראה מקום לדעת רבי יוחנן: <b>דתנינן:</b> – ששנינו (משנה שקלים ד,ו): <b>המקדיש נכסיו</b> – למקדש, וסתם הקדש לבדק הבית, <b>והיו בהן דברים ראויין לקרבנות ציבור</b> (עד כאן המשנה)<b>.</b> - מה הם דברים הראויים רק לקורבנות הציבור ולא לקורבנות היחיד? - <b>רבי יוחנן אמר: קטורת</b> – שהקדיש נכסיו והיתה בהם קטורת שפוטמה, שאינה ראויה לקורבן יחיד אלא לקורבן ציבור (אין לפרש את המשנה שקלים ד,ו אלא במקדיש נכסיו והיתה בהם קטורת, כיוון שבשתי המשניות שלאחריה מדובר בפירוש במקדיש נכסיו והיו בהם בהמות ועופות ויינות ושמנים, ודברים אלה ראויים גם לקורבנות יחיד ולא רק לקורבנות ציבור). הרי שלפי רבי יוחנן, במשנה שקלים ד,ו מדובר בקטורת שנעשתה בכלי חול קודם שהקדיש אותה, שאילו נעשתה בכלי קודש, לא היה יכול להקדיש אותה, והיא כשרה להקטרה, כיוון שלדעתו אין צריך לפטם את הקטורת בכלי קודש. מכאן שדעתו של רבי יהושע בן לוי כדעת רבי יוחנן<b>.</b><br>ומפסיקים את דברי רבי יוסה בירבי בון ומציעים פרשנות נוספת למשנה הנידונה: <b>אמר רבי הושעיה</b> (מגדולי אמוראי ארץ ישראל בדור הראשון)<b>: תיפתר</b> – תתפרש (המשנה שקלים ד,ו), <b>באומן משל בית אבטינס שהיה נוטל בשכרו קטורת</b> – במשנה מדובר, במקרה של אומן מהאנשים של בית אבטינס, שהיו בקיאים בעשיית הקטורת, שקיבל מההקדש בשכרו קטורת שחיללו אותה על מעות של ההקדש (כמו ששנינו במשנה שקלים ד,ה בעניין מותר הקטורת), ועדיין לא הספיקו לחזור ולקנות אותה ממנו, והקדיש נכסיו והיתה בהם הקטורת שקיבל בשכרו<b>.</b><br>וממשיכים את דברי רבי יוסה בירבי בון ומציעים מראה מקום לדעת שמואל: <b>ודרבי יוסי בן חנינה כשמואל</b> – ו[שיטתו] של רבי יוסי בר חנינה (הולכת) כשמואל<b>,</b> - ומביאים מקור לדעת שמואל: <b>דאמר רבי חונה</b> (במקבילה: 'רב הונא' - גדול אמוראי בבל בדור השני) <b>בשם שמואל: מכתשת</b> – שכותשים בתוכה את סממני הקטורת, <b>עשו אותה</b> כ<b>כלי שרת לק</b>(<b>ו</b>)<b>דש</b> – היא נחשבת ככלי שרת לקדש את מה שבתוכה קדושת הגוף. הרי שלדעת שמואל צריך לפטם את הקטורת בכלי קודש. מכאן שדעתו של רבי יוסי בן חנינה כדעת שמואל<b>.</b><br><br><span class="mediumGrey">'תיפתר' עשוי להציע פרשנות למקורות שעליהם הוא מוסב, בלי לדחות דעה אחרת ובלי שתקדם לו קושיה שהוא בא לתרץ (כמו בשקלים ד,ו [ויומא ה,א]). אולם גם במקרים אלה, המונח רגיל להציע פרשנות נוספת למקורות הנידונים, אחרי שהוצעה פרשנות אחרת למקורות אלה ("הטרמינולוגיה של הירושלמי", עמוד 609).</span><br><br><span class="mediumGrey">רבי הושעיה שקדם לרבי יוסי בירבי בון אינו רב הושעיה השני ואינו בא לדחות דברי רבי יוסי בירבי בון כפירוש המפרשים, אלא הוא רבי הושעיה רובה, ואגב שהביאו את דברי רבי יוחנן הביאו אף את דברי רבו רבי הושעיה, והירושלמי שקלים ד,ו (שכפל שם את דברי רבי יוחנן ורבי הושעיה) מוכיח שכן הדבר (ולא כפירוש המפרשים שדברי רבי הושעיה נאמרו שם באשגרה מלעיל ד,ה), והם דברי רבי אושעיה שבבבלי.</span><br><span class="mediumGrey">שניהם פירשו את משנתנו בקטורת, אלא שרבי יוחנן פירשה בקטורת ממש מן החולין וכסתם הבבלי, ורבי הושעיה פירשה בקטורת שנטל אומן של בית אבטינס בשכרו ולא הספיקו לקנות אותה ממנו עד שהקדישה ("מבוא לנוסח המשנה", עמודים 323-324).</span><br><br><span class="poetry indentAll"><b>בבלי כריתות</b> ו,א: אמר רבי יוסי ברבי חנינא: "קודש תהיה לך" (שמות ל,לז) - כל מעשיה לא יהו אלא בקודש (<small>בעזרה</small>).</span><br><span class="poetry indentAll">מיתיבי (<small>משנה שקלים ד,ו</small>): המקדיש נכסיו והיו בהם דברים הראויים לקורבנות ציבור - יינתנו לאומנים (<small>העושים מלאכתם במקדש</small>) בשכרם. הני דברים הראויים (<small>לקורבנות ציבור</small>) מאי נינהו? אי בהמה ועוף - תנא ליה (<small>משנה שקלים ד,ז-ח</small>), אי יינות שמנים וסלתות - תנא ליה (<small>שם ד,ח</small>), אלא לאו קטורת (<small>שאדם הקדיש משלו, ואינה ראויה אלא לציבור</small>)! (<small>מכאן שעושים קטורת גם מחוץ למקדש ומן החולין, וקשה על רבי יוסי ברבי חנינא!</small>)</span><br><span class="poetry indentAll">אמר רבי אושעיה: באותה הניתנת לאומנים בשכרם (<small>בקטורת שנעשתה בקודש, ואומנים אלו קיבלוה וחזרו והקדישוה מנכסיהם, שלא הספיקו ללוקחה מהם עד שהקדישוה</small>), דתנן (<small>משנה שקלים ד,ה</small>): מותר הקטורת מה היו עושים בה? מפרישים ממנה שכר האומנים, ומחללים אותה על מעות האומנים, ונותנים אותה לאומנים בשכרם, וחוזרים ולוקחים אותה מתרומה חדשה.</span><br><span class="poetry indentAll">מתקיף לה רב יוסף: (<small>כיצד אפשר להעמיד משנה זו באומן שהקדיש את מותר הקטורת שקיבל בשכרו?</small>) והא בכולהו מותרות (<small>במשנה שקלים ד,ה, במותר הקטורת הניתן לאומנים ("בכולהו" לאו דווקא)</small>) תני רב יהודה: חוזרים ולוקחים אותה מתרומה חדשה, והכא (<small>במשנה שקלים ד,ו, במקדיש נכסיו</small>) לא תני (<small>שנה "יינתנו לאומנים בשכרם", ולא שנה "וחוזרים ולוקחים..."</small>)! (<small>ולכן אין מדובר בקטורת</small>)</span><br><span class="poetry indentAll">אלא אמר רב יוסף: באחד מסממני הקטורת (<small>שאדם הקדיש, ולא בקטורת שכבר נרקחה, שהיא אינה נעשית אלא בקודש, וכדברי רבי יוסי ברבי חנינא</small>). וכן כי אתא רבין אמר רבי יוחנן: באחד מסממני הקטורת.</span><br><br><small>בבבלי הקשו על רבי יוסי ברבי חנינא מהמשנה שקלים ד,ו על פי הפירוש שמדובר בה בקטורת שנעשתה בחולין. בבבלי תירצו את הקושיה על רבי יוסי ברבי חנינא מהמשנה שקלים ד,ו על פי הפירוש של רבי אושעיה, שישנו גם בירושלמי.</small><br><small>בירושלמי פירש רבי יוחנן את המשנה שקלים ד,ו בקטורת ממש מן החולין, וכסתם הבבלי, ולא כמו שמסר רבין בשם רבי יוחנן בבבלי: באחד מסממני הקטורת.</small><br><br>ותמהים: <b>אמר רבי יוסה בירבי בון</b> (מגדולי אמוראי ארץ ישראל בדור החמישי)<b>: אמרה</b> – אמר אותה (את הקושיה שלהלן על המימרה שאמר רב הונא בשם שמואל בעניין מכתשת) <b>רבי חונה</b> (רבי הונא, אמורא ארץ ישראלי בדור הרביעי) <b>קומי</b> – לפני <b>רבי יוסה</b> (מגדולי אמוראי ארץ ישראל בדור הרביעי)<b>: דבר שקדש בכלי נפדה?!</b> – אם המכתשת שכותשים בתוכה את סממני הקטורת מקדשת את הקטורת קדושת הגוף, יש לתמוה על מה ששנינו במשנה שקלים ד,ה, שמחללים את הקטורת שנותרה ונותנים אותה לאומנים בשכרם: וכי הקטורת שהתקדשה קדושת הגוף בכלי קודש יש לה פדיון?! אלא מכאן שהמכתשת היא כלי חול, והקטורת קדושה קדושת דמים בלבד, ולכן יש לה פדיון.<br>ומתרצים את התמיהה: <b>אמר ליה:</b> – אמר לו (רבי יוסה לרבי חונה): <b>ולאו שמואל הוא?!</b> (בתמיהה) – וכי לא של שמואל היא המימרה בעניין מכתשת?! <b>ושמואל אמר: קל</b> (הקלה) <b>הוא במותר</b> – הרי שמואל אמר, שחכמים הקלו במותרות שיהיה להם פדיון, אף על פי שהם קדושים קדושת הגוף. ולכן לדעתו יש למותר הקטורת פדיון, אף על פי שהתקדשה קדושת הגוף במכתשת<b>.</b><br><br>ומציעים מראה מקום למחלוקת אמוראים: <b>דאיתפלגון:</b> – שנחלקו (אמוראים בעניין פדיון מותרות, כמובא להלן): <b>הותירו תמידין</b> – כבשים שנקנו מהשקלים שנתרמו בשנה הקודמת לצורך קורבנות התמיד, ונותרו לשנה הבאה, שלא הוקרבו עד שהחלה השנה הבאה (המתחילה בראש חודש ניסן), כגון שנותרו כבשים המבוקרים ממומים מלפני ראש חודש ניסן שלא הוקרבו, או כגון שאבדו ולא נמצאו אלא לאחר שנכנסה השנה הבאה, <b>- שמואל אמר: נפדין כתמימין</b> (צריך לומר: 'נפדין תמימין'. וכן הוא במקבילה בתלמיד רשב"ש. הכ"ף יתירה, והיא אשגרה מלהלן "כפסולי המוקדשין") – רשאים לחלל את התמידים שנותרו בעודם תמימים (בלי מום), שמוכרים אותם לאחרים, וקדושתם חלה על המעות שקיבלו מהם, והם יוצאים לחולין, ואחר כך קונים אותם מהם בשקלים שנתרמו בשנה הנכנסת, וכך הם ראויים לקורבנות התמיד בשנה הנכנסת (אבל אין מחללים אותם באופן ישיר על המעות שנתרמו בשנה הנכנסת, מפני שאין ההקדש מתחלל על ההקדש). ואף על פי שאין קודשי מזבח (קודשים שהוקדשו לקורבנות) נפדים כשהם תמימים, לדעת שמואל הקלו חכמים במותרות שיהיה להם פדיון כשהם תמימים<b>; רבי יוחנן אמר: נפדין כפסולי המוקדשין</b> (קודשי מזבח שנפסלו במומים) – אין רשאים לחלל את התמידים שנותרו בעודם תמימים, אלא ממתינים להם עד שייפול בהם מום, שקודשי מזבח נפדים לאחר שנפל בהם מום, ובדמיהם שמחללים אותם עליהם קונים קורבנות עולות לקיץ המזבח (מקריבים אותם כשהמזבח עומד בטל ואין קורבנות חובה או נדבה להקריב עליו. עולות אלו קרויות קיץ המזבח, שכן "קיץ" פירושו תאנים מיובשות, וכשם שרגילים בני אדם לאכול פירות אלו בגמר הסעודה, כך עולות אלו הן כקינוח סעודה למזבח). לדעת רבי יוחנן לא הקלו חכמים במותרות שיהיה להם פדיון כשהם תמימים<b>.</b><br><br><span class="mediumGrey">'דאיתפלגון' מציע מראה מקום למחלוקת שנזכרה לעיל. לפעמים 'דאיתפלגון' בא כאשר רק צד אחד במחלוקת שייך לעניין - כנראה מפני שדעה זו נמסרה בבית המדרש עם הדעה החולקת עליה (כמו בשקלים ד,ו ומקבילה [יומא ה,א]) ("הטרמינולוגיה של הירושלמי", עמוד 112).</span><br><br>ומביאים מקרה מסוים הנתון במחלוקת בין האמוראים שנזכרו לפני כן, ומפרטים את הדין החל במקרה זה לפי שני בני המחלוקת: <b>הותירו שעירים</b> – שעירים שנקנו מהשקלים שנתרמו בשנה הקודמת לצורך קורבנות חטאות הציבור (שעירי מוספים של ראשי חודשים ושל מועדים ושעירי עבודה זרה ושעיר יום הכיפורים, והוא הדין פר העלם דבר של ציבור, ואמרו שעירים ולא אמרו חטאות הציבור, משום שרוב חטאות הציבור שעירים הן), ונותרו לשנה הבאה, כגון שנותרו שעירים המבוקרים ממומים מלפני ראש חודש ניסן שלא הוקרבו, או כגון שאבדו ולא נמצאו אלא לאחר שנכנסה השנה הבאה, <b>- על דעתיה דשמואל</b> – על דעתו של שמואל<b>, אם עולה נפדית</b> – אם, כשהותירו תמידים, שהם קורבנות עולה, הם נפדים בעודם תמימים<b>, לא כל שכן חטאת?!</b> – בוודאי ובוודאי שכשהותירו שעירים, שהם קורבנות חטאת, הם נפדים בעודם תמימים, שכן חטאת קלה מעולה. ולכן, כשהותירו שעירים, מוכרים אותם לאחרים, וקדושתם חלה על המעות שקיבלו מהם, והם יוצאים לחולין, ואחר כך קונים אותם מהם בשקלים שנתרמו בשנה הנכנסת, וכך הם ראויים לקורבנות חטאות הציבור בשנה הנכנסת. <b>על דעתיה דרבי יוחנן</b> – על דעתו של רבי יוחנן (שכשהותירו תמידים אינם נפדים בעודם תמימים), <b>- רבי זעורא</b> (רבי זירא, מגדולי אמוראי ארץ ישראל בדור השלישי) <b>אמר: ירעו</b> – כשהותירו שעירים, אינם נפדים בעודם תמימים, אלא משאירים אותם שירעו עד שייפול בהם מום, ולאחר שייפול בהם מום ייפדו, ובדמיהם שמחללים אותם עליהם יקנו קורבנות עולות לקיץ המזבח (כמו שאמר רבי יוחנן כשהותירו תמידים)<b>; אמר רבי שמואל בר רב יצחק</b> (אמורא בדור השלישי)<b>: מקייצים</b> (מאכילים) <b>בה</b>ם <b>את המזבח</b> – כשהותירו שעירים, הם עצמם קרבים עולות לקיץ המזבח, ואין צריכים לפדות אותם. - שני האמוראים הללו נחלקו מה דעתו של רבי יוחנן כשהותירו שעירים (נראה שלפי רבי שמואל בר רב יצחק, דעתו של רבי יוחנן כשהותירו תמידים כדעתו כשהותירו שעירים, שאם חטאת קרבה עולה לקיץ המזבח, לא כל שכן עולה?!)<b>.</b><br><br>ומציעים קושיה מסברה (על מה שאמר רבי שמואל בר רב יצחק): <b>וקשיא:</b> – ו[הדבר] קשה: <b>יש חטאת קריבה עולה?!</b> (בתמיהה) – הרי השעירים הללו הם קורבנות חטאת, וכיצד אפשר להקריב אותם לקיץ המזבח שהוא קורבנות עולה?<br>ומתרצים (תירוץ אחד): <b>אמר רבי יוסה</b> (מגדולי אמוראי ארץ ישראל בדור הרביעי)<b>: שניא היא</b> – שונָה היא (שונה הוא הדבר, עניין קורבנות ציבור שונה מעניין קורבנות יחיד)<b>, שאין קרבנות ציבור נקבעין אלא בשחיטה</b> – שמם של קורבנות ציבור אינו נקבע עליהם כשקונים אותם אלא כששוחטים אותם, ולכן, אף שהשעירים נקנו לצורך קורבנות חטאות הציבור, אפשר להקריב אותם לקורבנות עולה, כיוון שעדיין לא נקבע עליהם שם קורבן חטאת<b>.</b><br>ומתרצים עוד (תירוץ שני): <b>אמר רבי חנניה</b> (דציפורין, אמורא ארץ ישראלי בדור החמישי) (<b>בן תרדיון</b>) (במקבילה אין מילים אלו ואין לגרוס אותן)<b>: תניי</b> (תנאי) <b>בית דין הוא על המותרות שיקרבו עולות</b> – תקנה היא שהתקינו חכמים הראשונים, ורואים אותה כאילו היא תנאי שמתנים בכל זמן שנקנים קורבנות, שאם נותרו קורבנות ולא הוצרכו לשם מה שנקנו, יקריבו אותם לשם קורבנות עולה לקיץ המזבח, ולכן השעירים שנותרו קריבים עולות<b>.</b><br><br><small>עד כאן המקבילה בירושלמי שקלים.</small><br><br><small>המקבילה הועברה לשקלים מיומא (כך כתב ב"מבוא לנוסח המשנה", עמוד 323).</small><br><small>בתחילת הסוגיה כאן, רבי יוסה מקשר בין עניין מותר הקטורת שנשאר לאחר חפינת הכוהן הגדול ובין עניין מותר הקטורת במשנה שקלים ד,ה. המקבילה בשקלים מתחילה ב'דאיתפלגון: פיטמה בחולין...', שמציע מראה מקום לדברי רבי יוסה שנזכרו לפני כן, ואין שם מה שנזכר לפני כן בתחילת הסוגיה כאן. זה מוכיח שהמקבילה הועברה לשם מכאן.</small><br>• • •
(ד) <small><b>קמיצת מנחה וחפינת קטורת</b></small><br>במשנה שנינו: "חפן מלא חפניו".<br>מביאים מדרש הלכה: נאמר במנחת נדבה: <b>"</b>וְקָמַץ מִשָּׁם <b>מְלֹא קֻמְצוֹ</b> מִסָּלְתָּהּ וּמִשַּׁמְנָהּ<b>"</b> (ויקרא ב,ב) – הכוהן ייקח מלוא כף ידו מן הסולת המעורבת עם השמן, <b>- יכול "מְלֹא קֻמְצוֹ" מבורץ</b> (כמו מפורץ, שפורץ חוץ מאצבעותיו)<b>!</b> – אולי יעלה על דעתך שהכתוב "מלוא קומצו" מלמד שייקח הכוהן קומץ מלא וגדוש, שהוא מבצבץ מבין אצבעותיו! <b>תלמוד לומר</b> (הכתוב מלמד לומר)<b>: "</b>וְהֵרִים מִמֶּנּוּ <b>בְּקֻמְצוֹ</b> מִסֹּלֶת הַמִּנְחָה וּמִשַּׁמְנָהּ<b>"</b> (ויקרא ו,ח) – הרי שהכוהן צריך לקחת רק מה שנכנס בתוך קומצו ולא יותר<b>. אי</b> (צריך לומר: 'א<b>ו</b>') <b>"בְּקֻמְצוֹ", יכול יקמוץ בראשי אצבעתיו!</b> – אולי יעלה על דעתך שהכתוב "בקומצו" מלמד שייקח הכוהן בראשי אצבעותיו, ולא שיפשוט אותן על כל כף ידו וייקח מלוא ידו! <b>תלמוד לומר</b> (הכתוב מלמד לומר)<b>: "מְלֹא קֻמְצוֹ"</b> – הרי שהכוהן צריך לקחת מלוא קומצו<b>. הא כיצד?</b> – איך מיישבים את הסתירה בין שני הכתובים "מלוא קומצו" ו"בקומצו"? <b>חופה את פס ידו</b> – הכוהן מכניס את ידו הימנית לכלי שבתוכה המנחה, ולוקח כל מה שיכול לקבל בתוך כף ידו וסוגר את אצבעותיו על כף ידו (-"מלוא קומצו")<b>; במחבת ובמרחשת ומוחק</b> (צריך לומר: 'מוחק' (מפרשי הירושלמי)) <b>באצבעו מלמעלן למטן</b> – במנחות הנאפות ונפתתות לפיתים (נשברות לפרוסות) לפני הקמיצה (כגון במנחת מחבת ובמנחת מרחשת), שפירוריהן קשים והיו עשויים להיות בולטים מחוץ לקומץ היד, הכוהן מסיר באגודלו מלמעלה למטה את מה שיוצא בין האצבעות ובין כף היד (-"בקומצו") (במנחת סולת לא היה הכוהן מוחק את הקומץ שהוא לוקח מן הסולת, שפירורי הסולת נופלים מאליהם) (הפיסוק וההגהה במשפט זה הם על פי הברייתא המקבילה בתוספתא ובבבלי)<b>.</b><br><br><span class="poetry indentAll"><b>ספרא</b> דיבורא דנדבה פרשה ט: "מלוא קומצו" - יכול "מלוא קומצו" מבורץ! תלמוד לומר: "בקומצו". או "בקומצו", יכול יקמוץ בראשי אצבעותיו! תלמוד לומר: "מלא קומצו". הא כיצד? חופה את פס ידו; במחבת ובמרחשת ומוחק (<small>צריך לומר:</small> מוחק) באצבעו מלמעלן למטן.</span><br><br><span class="poetry indentAll"><b>תוספתא מנחות</b> א,יז: כיצד הוא עושה? פושט אצבעותיו על פיסת ידו (<small>פסקה מהמשנה מנחות א,ב</small>); ובפיתים ממחק ממעלה למטה.</span><br><br><span class="poetry indentAll"><b>בבלי מנחות</b> יא,א: תניא: "מלוא קומצו" - יכול מבורץ? תלמוד לומר: "בקומצו". אי "בקומצו", יכול בראשי אצבעותיו? תלמוד לומר: "מלוא קומצו". הא כיצד? חופה שלוש אצבעותיו (<small>האמצעיות</small>) על פס ידו וקומץ, ובמחבת ובמרחשת מוחק בגודלו מלמעלה ובאצבעו קטנה מלמטה.</span><br><br><small>בבבלי: "חופה שלוש אצבעותיו על פס ידו" - חוץ מהאגודל ומהזרת. ובספרא ובירושלמי: "חופה את פס ידו" - בארבע אצבעותיו, חוץ מהאגודל.</small><br><small>בבבלי: "מוחק בגודלו מלמעלה ובאצבעו קטנה מלמטה", שהרי אינו חופה באגודל ובזרת. ובספרא ובירושלמי: "ומוחק באצבעו (באגודלו) מלמעלן למטן", שהרי אינו חופה באגודל בלבד.</small>
(ה) <b>תמן את אמר: "מלא קמצו" "בקמצו", והכא את אמר: "מלא קומצו"?!</b> ('תמן את אמר... והכא את אמר...' מציע סתירות בין מקורות תנאיים או מקורות אמוראיים. בשום מקום אין המונח מציע סתירה בין כתובים. אפשר שמשפט זה הוא שיבוש של משפט שהשלמנו להלן במימרה בשם רבי יהושע בן לוי)<br><br><b>רבי יעקב בר אחא</b> (אמורא ארץ ישראלי בדור השלישי והרביעי) אמר בשם <b>רבי סימון</b> (רבי שמעון בן פזי, אמורא ארץ ישראלי בדור השני והשלישי) שאמר בשם <b>בשם רבי יהושע בן לוי</b> (אמורא ארץ ישראלי בדור הראשון)<b>: [</b>נראה שצריך להשלים כמו במקומות דומים אחרים: <b>נאמר כאן</b> – במנחת נדבה<b>: "</b>וְקָמַץ מִשָּׁם <b>מְלֹא קֻמְצוֹ</b> מִסָּלְתָּהּ וּמִשַּׁמְנָהּ<b>"</b> (ויקרא ב,ב)<b>, ונאמר להלן</b> – במנחת חוטא<b>: "</b>וְקָמַץ הַכֹּהֵן מִמֶּנָּה <b>מְלוֹא קֻמְצוֹ"</b> (ויקרא ה,יב) – הכוהן ייקח מלוא כף ידו מן הסולת<b>.] מה להלן</b> – כשם שבמנחת חוטא, <b>- קומץ החסר פסול</b> – אם חסר הקומץ, שיש בקומץ שקמץ הכוהן פחות ממלוא קומצו של הכוהן - הקומץ פסול להקרבה<b>, והכא</b> – ו(גם) כאן (כך גם במנחת נדבה), <b>- קומץ החסר פסול</b> (בירושלמי שקלים ו,ו אמר רבי לא (ראה הגהתנו שם), שלמדו מלוא קומץ לבונה בלחם הפנים ממלוא קומץ סולת במנחת חוטא, וכשם שבמנחת חוטא קומץ החסר פסול, כך בלחם הפנים קומץ החסר פסול)<b>.</b><br><br>ומציעים כמה שאלות.<br><b>חפנים, מהו שייעשה ככלי שרת לקדש?</b> – מה הדין? האם החופניים של הכוהן הגדול שבהם הוא חופן את הקטורת ביום הכיפורים דינם ככלי שרת לקדש את מה שבתוכם קדושת הגוף?<br><b>אחר, מהו שיחפון ויתן לתוך חפניו?</b> – מה הדין? האם כוהן אחר רשאי לחפון את הקטורת ביום הכיפורים ולתת לתוך חופניו של הכוהן הגדול כשיעור מלוא חופניו של הכוהן הגדול?<br><b>מהו שיעשה מידה לחפניו?</b> – מה הדין? האם הכוהן הגדול רשאי לחפון את הקטורת ביום הכיפורים בכלי שהוא כמידת מלוא חופניו?<br><b>בכל חפנים משערין, או אין משערין אלא בחפניו?</b> – האם משערים את המידה של מלוא חופניו בחפינה מחופניו של כל אדם שהוא, או שאין משערים אלא בחפינה מחופניו של הכוהן הגדול?<br><br>ומציעים שאלה נוספת: <b>רבי יהושע בן לוי שאל</b> (הסתפק)<b>: חפן ומת</b> – אם חפן הכוהן הגדול מלוא חופניו קטורת ונתן לתוך הכף ואחר כך הוא מת, <b>- אחר מהו שייכנס בחפניו?</b> – מה הדין? האם כוהן אחר, שבא במקום הכוהן הגדול שמת, רשאי להיכנס לקודש הקודשים ולהקטיר שם מהקטורת שחפן הכוהן הגדול שמת, או שמא האחר צריך תחילה לחפון שוב מלוא חופניו קטורת, כיוון שמלוא חופניו של האחר אינם שווים למלוא חופניו של הכוהן הגדול שמת?<br><br>ומציעים השלכות של שני צדדי השאלה הראשונה: <b>אין תימר:</b> – אם תאמר: <b>חפנים עשו אותן ככלי שרת לק</b>(<b>ו</b>)<b>דש</b> – הרי שהחפינה נעשית כדי לקדש את הקטורת לפני הקטרתה, כמו שנתינת קומץ המנחה בכלי שרת נעשית כדי לקדש את הקומץ לפני הקטרתו, <b>- הדא אמרה:</b> – זאת אומרת (יש להסיק): <b>חפן ומת - אין אחר נכנס בחפניו</b> – כי האחר המקטיר את הקטורת לא קידש אותה בעצמו לפני הקטרתה<b>; אין אחר חופן ונותן לתוך חפניו</b> – כי הכוהן הגדול המקטיר את הקטורת אינו מקדש אותה בעצמו לפני הקטרתה<b>; ועושין מידה לחפניו</b> – כי החפינה בכלי שרת מקדשת את הקטורת כמו החפינה בחופניו<b>; ואין משערין בכל חפנים</b> – כי החפינה מקדשת את הקטורת רק בשיעור מלוא חופניו של הכוהן הגדול המקטיר<b>.</b><br><b>אין תימר:</b> – [ו]אם תאמר: <b>חפנים לא עשו אותן ככלי שרת לק</b>(<b>ו</b>)<b>דש</b> – הרי שהחפינה היא עבודה שמצווה לעשותה לפני הקטרת הקטורת, כמו שקמיצת מנחה היא עבודה שמצווה לעשותה לפני הקטרת קומץ המנחה, <b>- הדא אמרה:</b> – זאת אומרת (יש להסיק): <b>חפן ומת - אחר נכנס בחפניו</b> – כי נעשתה עבודת החפינה<b>; אחר חופן ונותן לתוך חפניו</b> – כי נעשית עבודת החפינה<b>; ואין עושין מידה לחפניו</b> – כי עבודת החפינה לא נעשית בחופניים<b>; ומשערין בכל חפנים</b> – כי עבודת החפינה נעשית בשיעור מלוא חופניים<b>.</b><br><br><small>הרי שכל השאלות קשורות זו בזו.</small><br><br><span class="poetry indentAll"><b>בבלי יומא</b> מח,א: בעי רב פפא: נתפזרה הקטורת (<small>על הרצפה</small>) ממלוא חופניו (<small>לפני שנתן אותה לתוך הכף</small>,<small> ואסף אותה ונתן אותה לתוך הכף</small>), מהו? (<small>האם היא כשרה להקטרה?</small>) ידו (<small>שחפן בה</small>) כצוואר בהמה דמי ומיפסלא (<small>הקטורת, כדם שנשפך מצוואר הבהמה לפני שנתקבל בכלי</small>), או דילמא ככלי שרת דמי ולא מיפסלא (<small>כדם שנשפך אחרי שנתקבל בכלי</small>)? - תיקו.</span><br><span class="poetry indentAll"><b>בבלי יומא</b> מט,א: בעי רב פפא: חפן חבירו ונתן לתוך חופניו (<small>של הכוהן הגדול</small>), מהו? "מלוא חופניו" דכוהן גדול בעינן והא איכא, או דילמא "ולקח<small>... ומלוא חופניו...</small>" בעינן (<small>אנו צריכים שהכוהן הגדול עצמו ייקח מלוא חופניו</small>) והא ליכא? - תיקו.</span><br><span class="poetry indentAll"><b>בבלי יומא</b> מז,א: תנו רבנן: "בקומצו" (ויקרא ו,ח) - שלא יעשה מידה לקומץ (<small>כלי כמידת קומצו של הכוהן הקומץ ויקמוץ בו</small>). - איבעיא להו: מהו שיעשה מידה לחפינה? התם הוא דכתיב "בקומצו", אבל הכא דלא כתיב 'בחופניו' - לא, או דילמא יליף "מלוא" "מלוא" מקומץ?</span><br><br><small>לשאלה בירושלמי: "חפנים, מהו שייעשה ככלי שרת לקדש?" יש שאלה בבבלי שמתקשרת אליה: "נתפזרה הקטורת ממלוא חופניו, מהו? ידו כצוואר בהמה דמי ומיפסלא, או דילמא ככלי שרת דמי ולא מיפסלא?".</small><br><small>לשתי השאלות בירושלמי: "אחר, מהו שיחפון ויתן לתוך חפניו?" ו-"מהו שיעשה מידה לחפניו?" יש שאלות זהות בבבלי.</small><br><br><span class="poetry indentAll"><b>בבלי יומא</b> מט,א: בעי רבי יהושע בן לוי: חפן (<small>הכוהן הגדול ונתן לתוך הכף</small>) ומת, מהו שייכנס אחר (<small>כוהן גדול שנתמנה במקומו</small>) בחפינתו (<small>של זה שמת</small>)? מלוא חופניו דכוהן גדול בעינן והאיכא, או דילמא מלוא חופניו דידיה בעינן וליכא?</span><br><br><small>גם לשאלה בירושלמי ששאל רבי יהושע בן לוי: "חפן ומת - אחר מהו שייכנס בחפניו?" יש שאלה זהה בבבלי.</small><br><small>השאלות לא נפשטו בשני התלמודים.</small><br>• • •
(ו) במשנה שנינו: <b>"הגדול לפי גודלו".</b><br><b>אפילו כבן קמחית</b> – אחד מהכוהנים הגדולים מבני משפחת קמחית בימי הבית השני, והיו ידיו גדולות ביותר<b>, שהיתה ידו מחזקת</b> (מכילה) <b>כארבעת קבין</b> – והוא דוגמה לכוהן גדול שהיה חופן במידה גדולה ביותר<b>.</b><br><br><span class="poetry indentAll"><b>בבלי יומא</b> מז,א: אמרו עליו, על ישמעאל בן קמחית, שהיה חופן ארבעת קבים במלוא חופניו.</span><br><br><small>לפי הבבלי, ארבעת קבים במלוא חופניו. ולפי הירושלמי, ארבעת קבים בידו אחת.</small><br><br>במשנה שנינו: <b>"והקטן לפי קוטנו".</b><br><b>אפילו כבן גמלא</b> – יהושע בן גמלא (כוהן גדול בימי הבית השני. מונה לכוהן גדול על ידי המלך אגריפס השני וכיהן בשנים 62-64 לספירה), והיו ידיו קטנות ביותר<b>, שלא היתה ידו מחזקת אלא כשני ז</b>י<b>תים</b> – והוא דוגמה לכוהן גדול שהיה חופן במידה קטנה ביותר<b>.</b><br>• • •
(ז) <small><b>הולכה בזר ובשמאל</b></small><br>מציעים שאלה: <b>הילוך בזר</b> – הולכת דם הקורבנות אל המזבח על ידי מי שאינו כוהן<b>, מהו?</b> – מה הדין? האם ההולכה כשרה או פסולה? (קבלת דם הקורבנות וזריקתו נזכרו בתורה ונאמר בהן במפורש שהן נעשות על ידי כוהן, אבל הולכת דם הקורבנות לא נזכרה בתורה. - שאלה זו אינה מתייחסת ליום הכיפורים, שכן כל עבודות היום נעשות על ידי כוהן גדול בלבד, אלא היא מתייחסת לכל שאר ימי השנה)<br>ומביאים מחלוקת אמוראים בשאלה זו.<br><b>חזקיה</b> (אמורא ארץ ישראלי בדור הראשון, בנו של רבי חייא) <b>אמר: הילוך בזר - כשר</b> – ההולכה כשרה, והדם כשר להיזרק על המזבח<b>. רבי ינאי</b> (אמורא ארץ ישראלי בדור הראשון) <b>אמר: הילוך בזר - פסול</b> – ההולכה פסולה, והקורבן נפסל<b>.</b><br><br>ומציעים קושיה ממשנה על דעה אמוראית המובאת לפני כן: <b>מתניתא פליגא</b> – המשנה חלוקה <b>על רבי ינאי: קיבל בימינו ונתן בשמאלו</b> – קיבל כוהן את הדם מצוואר הבהמה בכלי שרת בידו הימנית, כפי הדין, והעביר את הכלי עם הדם לידו השמאלית, <b>- יחזיר לימינו</b> – והדם כשר להיזרק על המזבח (משנה זבחים ג,ב)<b>. ושמאלו לא כזר היא?!</b> (בתמיהה) – הרי עבודה ביד השמאלית דינה כעבודה בזר, ששתיהן פוסלות את הקורבן (ראה משנה זבחים ב,א), ואם כוהן רשאי להחזיר את הדם לידו הימנית בידו השמאלית, אף שבפעולה זו הוא מוליך את הדם בידו השמאלית, הרי שהולכה בשמאל אינה פסולה. ואם כן, קשה מהמשנה על דעת רבי ינאי שהולכה בזר פסולה!<br>ומתרצים את הקושיה בהצעת פרשנות למשנה המבוססת על אוקימתא: <b>תיפתר</b> – תתפרש (המשנה)<b>, שהיתה שמאלו כלפי לפנים</b> – קרה שידו השמאלית של הכוהן היתה בצד שקרוב למזבח, וכשהוא מחזיר את הדם לידו הימנית בידו השמאלית, הוא מרחיק את הדם מן המזבח ואינו מוליך אותו אל המזבח, ולכן אין זו הולכה בשמאל. הרי שלא קשה מהמשנה על דעת רבי ינאי במקרה של הולכה בזר אל המזבח<b>.</b><br>ומציעים תירוץ חלופי: <b>אמר רבי בא</b> (רבי אבא, אמורא בדור השלישי)<b>: ואפילו תימר:</b> – ואפילו תאמר: <b>כלפי לחוץ</b> – אף אם קרה שידו השמאלית של הכוהן היתה בצד שרחוק מהמזבח, וכשהוא מחזיר את הדם לידו הימנית בידו השמאלית, הוא מקרב את הדם אל המזבח<b>, שנייא היא</b> – שונה הוא [הדבר] <b>הילוך בזר,</b> (<b>ו</b>)<b>שנייא היא</b> – שונה הוא [הדבר] הילוך <b>מאיליו</b> – המקרה של הולכה בזר שונה מהמקרה של הולכה מאליה, כמוסבר בסמוך. הרי שלא קשה מהמשנה על דעת רבי ינאי במקרה של הולכה בזר אל המזבח<b>.</b><br>ומביאים הסבר להבדל בין המקרים: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: פשיטא</b> (צריך לומר: 'פשיטת') <b>יד לא עשו אותה כהילוך</b> – הושטת יד, שהכוהן מושיט את הדם מידו השמאלית לידו הימנית, אין דינה כמו הילוך, שכשהוא מחזיר את הדם לידו הימנית בידו השמאלית, הולכת הדם נעשית מעצמה ואינה נעשית ברגלי המוליך, ולכן אין זו הולכה<b>.</b><br><br>ומציעים קושיה ממשנה על דעה אמוראית המובאת לפני כן: <b>מתניתא פליגא</b> – המשנה חלוקה <b>על רבי ינאי: נשפך מן הכלי על הרצפה ואספו</b> – אם, לאחר שקיבל כוהן את הדם מצוואר הבהמה בכלי שרת, נשפך הדם מן הכלי על רצפת העזרה, ואסף אותו הכוהן מן הרצפה לתוך כלי, <b>- כשר</b> – הדם לזריקה על המזבח (משנה זבחים ג,ב)<b>!</b> – אם דם זה שנשפך מן הכלי על הרצפה - כשר, אף שבשפיכה זו הדם התגלגל על הרצפה, הרי שהולכה שלא בכוהן אינה פסולה. ואם כן, קשה מהמשנה על דעת רבי ינאי שהולכה בזר פסולה!<br>ומתרצים את הקושיה בהצעת פרשנות למשנה המבוססת על אוקימתא: <b>אמר רבי ביבי</b> (אמורא ארץ ישראלי בדור השלישי)<b>: תיפתר</b> – תתפרש (המשנה)<b>, שהיה מתגלגל כלפי לפנים</b> (לשון זה הוא אשגרה מהתירוץ הראשון לעיל, וצריך לומר: 'כלפי <b>לחוץ</b>' ("קורבן העדה")) – קרה שהדם התגלגל על הרצפה לצד שרחוק מהמזבח, שהדם התרחק מן המזבח, ולכן אין זו הולכה. הרי שלא קשה מהמשנה על דעת רבי ינאי במקרה של הולכה בזר אל המזבח<b>.</b><br>ומציעים תירוץ חלופי: <b>אמר רבי בא: ואפילו תימר:</b> – ואפילו תאמר: <b>כלפי לחוץ</b> (לשון זה הוא אשגרה מהתירוץ החלופי לעיל, וצריך לומר: 'כלפי <b>לפנים</b>' ("קורבן העדה")) – אף אם קרה שהדם התגלגל על הרצפה לצד שקרוב למזבח, שהדם התקרב אל המזבח<b>, שנייה היא</b> – שונה הוא [הדבר] <b>הילוך בזר, שנייא היא</b> – שונה הוא [הדבר] <b>הילוך מאיליו</b> – המקרה של הולכה בזר שונה מהמקרה של הולכה מאליה, שכשהדם התגלגל על הרצפה, הולכת הדם נעשית מעצמה ואינה נעשית ברגלי המוליך, ולכן אין זו הולכה. הרי שלא קשה מהמשנה על דעת רבי ינאי במקרה של הולכה בזר אל המזבח<b>.</b><br><b>אמר רבי זעורה: פשיטת יד עשו</b> (צריך לומר כמו לעיל: 'לא עשו') <b>אותה כהילוך</b> (משפט זה הוא הוכפל בטעות מלעיל ואין לגרוס אותו כאן ("שערי תורת ארץ ישראל"), כיוון שבמקרה של דם שנשפך על הרצפה אין פשיטת יד)<b>.</b><br><br>ומציעים קושיה ממשנה על דעה אמוראית המובאת לפני כן: <b>מתניתא פליגא</b> – המשנה חלוקה <b>על רבי ינאי: נטל</b> – הכוהן הגדול, <b>את המחתה</b> – של הגחלים, <b>בימינו ואת הכף</b> – של הקטורת, <b>בשמאלו</b> – ומהלך מן העזרה אל קודש הקודשים להקטיר את הקטורת על הגחלים (משנה יומא ה,א)<b>!</b> – הרי עבודה ביד השמאלית דינה כעבודה בזר, ששתיהן פוסלות את הקורבן (ראה משנה זבחים ב,א בעניין קבלת הדם, והוא הדין הולכת הדם וזריקתו), ואם הכוהן הגדול מוליך את הכף של הקטורת בידו השמאלית, הרי שהולכה בשמאל אינה פסולה. ואם כן, קשה מהמשנה על דעת רבי ינאי שהולכה בזר פסולה! (הולכת הקטורת היא עבודה כמו הולכת הדם)<br>ומתרצים את הקושיה: <b>שנייא היא</b> – שונה היא (שונה הוא הדבר, שיש הבדל בין המקרה הנידון ובין המקרה שהושווה לו)<b>, שאינו יכול לעשותו</b> – במקרה של הולכת הכף אינו יכול לעשות את ההולכה בימין כדינה, שהרי הוא נוטל את המחתה בימינו. אבל במקרה שיכול לעשות את ההולכה כדינה, הולכה שלא כדינה פסולה<b>.</b><br><br>ושואלים: <b>יתלה אותו בזרועו?</b> – מדוע לא אמרו שהכוהן הגדול תולה את הכף בזרועו הימנית, במקום שייטול אותה בידו השמאלית? (ייתכן שהיה לכף אוזן, ובה היה אפשר לתלות את הכף)<br>ומשיבים: <b>אינה דרך כבוד</b> – אין זה דרך כבוד כלפי ה' שייכנס הכוהן הגדול לקודש הקודשים כשהכף תלויה בזרועו<b>.</b><br>ושואלים: <b>ויחליף!</b> – מדוע לא אמרו שהכוהן הגדול נוטל את הכף בימינו ואת המחתה בשמאלו?<br>ומשיבים בהצעת קביעה: <b>סברין מימר:</b> – סוברים לומר: <b>אם החליף</b> – הכוהן הגדול ונטל את הכף בימינו ואת המחתה בשמאלו, <b>- פסול.</b><br>ושואלים: <b>ויחתי!</b> – מדוע לא אמרו שהכוהן הגדול מנחית (מוריד) את ידו השמאלית על ידו הימנית, כדי שתסייע ידו הימנית לידו השמאלית בנטילת הכף, וזה ייחשב כנוטל את הכף בימינו?<br>ומשיבים: <b>אם החתי מימינו לשמאלו</b> – אם הכוהן הגדול מנחית (מוריד) את ידו הימנית על ידו השמאלית, כדי שתסייע ידו השמאלית לידו הימנית בנטילת המחתה, <b>- כשר</b> – משום שמסייע אין בו ממש (בסדר עבודה ליום הכיפורים "אזכיר גבורות אלוה" של יוסי בן יוסי: רֹקַח מְלֹא חָפְנָיו נתן לתוך כף, נטלה בשמאל, ומחתה בימין, רִיכֵּב כּוֹבֶד ימין על שמאל (הרכיב משא יד ימינו על יד שמאלו). - אפשר שמקור דברי הפייטן הארץ ישראלי יוסי בן יוסי הוא הירושלמי כאן כפי שפירשנו. ב"תוספתא כפשוטה" (מועד ב, עמוד 768) כתב, שמקור דברי יוסי בן יוסי הוא הירושלמי לעיל ד,ד, שביום הכיפורים היתה ידית המחתה ארוכה כדי שתהא הזרוע של הכוהן הגדול מסייעת לו בנשיאת המחתה, והוא פירש שמניח את ידית המחתה על זרוע שמאל. ועיין "פיוטי יוסי בן יוסי", עמוד 166). - ומכאן שאם הוא מנחית את ידו השמאלית על ידו הימנית, כדי שתסייע ידו הימנית לידו השמאלית בנטילת הכף, אין זה נחשב כנוטל את הכף בימינו, משום שמסייע אין בו ממש<b>.</b><br>ומציעים קושיה: <b>ואמר אוף תמן:</b> – ואמור גם שם: <b>ויחתי!</b> – מדוע לא נאמר בעניין הולכת הדם, כמו שנאמר לפני כן בעניין הולכת המחתה, שכוהן מנחית (מוריד) את ידו הימנית על ידו השמאלית, כדי שתסייע ידו השמאלית לידו הימנית בהולכת הדם?<br>ומתרצים את הקושיה בהצעת הבחנה בין שני העניינים: <b>תמן</b> – שם (בעניין הולכת הדם), <b>- אם החתי פסול</b> (במסירה שלפנינו הוסיף מגיה 'אם החליף פסול', ואין לגרוס מילים אלו לפי פירושנו, כי דין זה אינו שייך בהולכת הדם אלא בהולכת המחתה והכף)<b>. ברם הכא</b> – אבל כאן (בעניין הולכת המחתה), <b>- אם החתי</b> – מימינו לשמאלו, <b>כשר, אם החליף פסול</b> – כאמור לעיל<b>.</b><br><br><small>מפרשי הירושלמי התקשו מאוד בפירוש חלקה האחרון של הסוגיה (מ-'ויחתי!' ואילך), ואנו פירשנו לפי הנראה לנו.</small><br><small>אין שום מקור לגבי שמאל מסייעת את הימין בהולכת הדם. ברם יש מקור לגבי שמאל מסייעת את הימין בקבלת הדם: "קיבל בימינו ובשמאלו כאחד - פסול, ורבי שמעון מכשיר. אם היתה שמאל מסייעת את הימין - הכול מודים שהוא כשר" (תוספתא זבחים א,ה). כיוון שלא נראה שהירושלמי חלוק על התוספתא בדין זה, לכן פירשנו בקושיה ובתירוץ שבסוף הסוגיה ש"תמן" הוא הולכת הדם, ובה שמאל מסייעת את הימין - פסול, ואין הוא קבלת הדם, שבה שמאל מסייעת את הימין - כשר.</small><br><br><span class="poetry indentAll"><b>בבלי זבחים</b> יד,א: אמר ליה אביי לאמוריה דרב חסדא: בעי מיניה מרב חסדא: הולכה בזר, מהו? אמר ליה: כשרה.</span><br><span class="poetry indentAll"><b>בבלי זבחים</b> יד,ב: רבה ורב יוסף דאמרי תרוייהו: הולכה בזר - מחלוקת רבי שמעון ורבנן. לרבי שמעון דאמר: עבודה שאפשר לבטלה לאו עבודה היא (<small>הולכה אפשר לבטלה כששוחט בצד המזבח</small>) - כשרה בזר, לרבנן (<small>הסבורים שעבודה שאפשר לבטלה היא עבודה</small>) - פסולה.</span><br><span class="poetry indentAll">איתמר: אמר עולא אמר רבי אלעזר: הולכה בזר פסולה, אפילו לרבי שמעון.</span><br><br><span class="poetry indentAll"><b>בבלי יומא</b> מח,ב: בעו מיניה מרב ששת: הולכה בשמאל מהו? אמר להו רב ששת: תניתוה: נטל את המחתה בימינו ואת הכף בשמאלו (<small>מכאן שהולכה בשמאל כשרה</small>).</span><br>• • •
(ח) <small><b>הכנסה יתירה</b></small><br>קובעים: <b>הכל מודין</b> – כל החכמים, שנחלקו להלן על איזה משתי ההכנסות הכוהן הגדול עובר, מסכימים ואינם חולקים, <b>שאם הכניסן אחת אחת</b> – אם הכוהן הגדול הכניס לקודש הקודשים את המחתה ויצא וחזר והכניס את הכף והקטיר את הקטורת, <b>- כיפר</b> – ויצא ידי חובת הקטרה<b>, אלא שהוא עובר משם הכנסה יתירה</b> – הוא עובר על האיסור להיכנס לקודש הקודשים שלא לצורך, שנאמר: "ואל יבוא בכל עת אל הקודש מבית לפרוכת אל פני הכפורת אשר על הארון" (ויקרא טז,ב), שהרי היה עליו להכניס לקודש הקודשים את המחתה ואת הכף בבת אחת<b>.</b><br><small>כאן התחלת מקבילה בירושלמי שבועות ב,ג.</small><br>ושואלים: <b>על אי זה מהן</b> – משתי ההכנסות, <b>הוא</b> – הכוהן הגדול, <b>עובר</b> – אם הכניס את המחתה ואת הכף אחת אחת<b>?</b> – האם הוא עובר מיד על ההכנסה הראשונה, או שמא אינו עובר כלום עד ההכנסה האחרונה?<br>ומשיבים בהבאת מחלוקת: <b>חברייא אמרי</b>ן<b>:</b> – החברים (קבוצת תלמידי החכמים בבית המדרש) אומרים: הוא עובר <b>על האחרונה</b> – שהרי היה עליו להכניס את המחתה ואת הכף בבת אחת בהכנסה הראשונה, ונמצא שההכנסה האחרונה היא היתירה<b>. אמר לו</b>ן – אמר להם <b>רבי יוסי</b> (מגדולי אמוראי ארץ ישראל בדור הרביעי) – לחברים<b>: אומרים לו: היכנס</b> – הרי לאחר שהכניס הכוהן הגדול אחת מהן, אומרים לו שיכניס את השנייה כדי שיקטיר את הקטורת, ואם כן, הוא מוכרח להיכנס בשנייה, <b>ואת אמר הכין?!</b> (בתמיהה) – ואתה אומר כך (שהוא עובר על ההכנסה האחרונה)?! ולכן יש לפרוך את הדעה הזאת! <b>אלא</b> הוא עובר <b>על הראשונה</b> – כיוון שבהכנסה הראשונה לא היה יכול להקטיר את הקטורת<b>.</b><br><br>ומציעים משנה ממקום אחר: <b>תמן תנינן:</b> – שם שנינו (משנה שבועות ב,ג בעניין מי שנטמא בעזרה): <b>השתחוה או ששהא כדי השתחויה,</b> או ש<b>בא לו בארוכה - חייב, בקצרה - פטור</b> – אם נטמא בפנים, אפילו נכנס כלפי פנים, אינו ענוש כרת במזיד אלא אם השתחווה כלפי פנים אף שלא שהה בפנים כדי שיעור השתחוויה, או ששהה בפנים כדי שיעור השתחוויה, או שהיה יכול לצאת בדרך קצרה ויצא בדרך ארוכה אף שלא שהה, אבל אם לא השתחווה ולא שהה בפנים כדי שיעור השתחוויה אלא יצא מיד בדרך קצרה - פטור<b>.</b><br>ושואלים: <b>על אי זו מהן הוא</b> – הנטמא בעזרה, <b>עובר</b> (צריך לומר כמו במקבילה: '<b>מתחייב</b>') – אם היה יכול לצאת בדרך קצרה ויצא בדרך ארוכה<b>?</b> – האם הוא מתחייב על הראשונה (על תחילת היציאה בדרך הארוכה), או שמא הוא מתחייב על האחרונה (על סוף היציאה בדרך הארוכה, שבו הוסיף להלך בפנים יותר משיעור אורכה של הדרך הקצרה)? (כגון שהדרך הארוכה היא עשרים אמות והדרך הקצרה היא עשר אמות, האם כשיצא בדרך הארוכה הוא מתחייב על עשר האמות של תחילת הדרך הארוכה או על עשר האמות של סוף הדרך הארוכה?)<br>ומשיבים בהבאת מחלוקת: <b>חברייא אמרי</b>ן<b>:</b> – החברים אומרים: הוא מתחייב <b>על הראשונה</b> – על תחילת היציאה בדרך הארוכה, שהרי היה עליו לצאת בדרך הקצרה<b>. אמר לו</b>ן – אמר להם <b>רבי יוסי: אומרים לו: צא</b> – הרי אומרים למי שנטמא בעזרה שייצא בדרך הקצרה, ואם כן, אפילו היה יוצא בדרך הקצרה, היה מוכרח להלך בפנים כשיעור אורכה של הדרך הקצרה<b>, ואת אמר הכין?!</b> (בתמיהה) – ואתה אומר כך (שהוא מתחייב על תחילת היציאה בדרך הארוכה, שבה הילך בפנים כשיעור אורכה של הדרך הקצרה)?! ולכן יש לפרוך את הדעה הזאת! <b>אלא</b> הוא מתחייב <b>על האחרונה</b> – על סוף היציאה בדרך הארוכה, שבו הוסיף להלך בפנים יותר משיעור אורכה של הדרך הקצרה<b>.</b><br><br><small>עד כאן המקבילה בירושלמי שבועות.</small><br><small>בירושלמי שם דנו תחילה במשנה שם ואחר כך במשנה כאן.</small><br>• • •
(ט) <small><b>שתי פרוכות וביניהן אמה</b></small><br>במשנה שנינו: <b>"</b>מהלך בהיכל, עד שהוא מגיע לבין שני הפרכות המבדילות בין הקודש ובין קודש הקודשים, <b>וביניהן אמה</b>. רבי יוסה אומר: לא היה שם אלא פרוכת אחת בלבד, שנאמר: "והבדילה הפרוכת לכם בין הקודש ובין קודש הקדשים"<b>".</b><br><b>אמר רבי הילא</b> (רבי אלעאי, אמורא ארץ ישראלי בדור השלישי)<b>: זֵיכר לדבר</b> – יש אזכור לדבר זה, שבין הקודש ובין קודש הקודשים היה חלל של אמה<b>,</b> - ומפרטים את האזכור: <b>כהיא דתנינן תמן:</b> – כמו [המשנה] ההיא ששנינו שם (משנה מידות ד,ז בעניין אורכו של בית המקדש השני): <b>אמה טרקסין</b> – חלל של אמה בין ההיכל ובין קודש הקודשים<b>, עשרים אמה לבית קודש הקדשים</b> – אורכו של קודש הקודשים ממזרח למערב היה עשרים אמה<b>.</b><br><br><small>כאן התחלת מקבילה בירושלמי כלאיים ח,ה.</small><br>ושואלים: <b>מהו</b> – מה פירוש: <b>אמה טרקסין?</b><br>ומשיבים: <b>רבי יונה בוצריא</b> (אמורא ארץ ישראלי בדור החמישי, מהעיר בצרה שבעבר הירדן) <b>אמר: טירקסון</b> (במקבילה: 'טריכסון') – צירוף של ארבע מילים ביוונית: מה הוא, איפוא, בחוץ? ("עשר מילין", "אשכולות" ג, עמוד 89 = "מחקרים בתורת ארץ ישראל", עמוד 456, סימן 10); או צירוף של שתי מילים ביוונית: בית שער (על פי "מבואות לספרות האמוראים", עמוד 196) - אמה טרקסין הוא חלל ברוחב אמה שהיה הכניסה לקודש הקודשים מן ההיכל ושימש מעבר בין הפרוכות<b>.</b><br><br>ומציעים בעיה: <b>מה?</b> – מה דינו של אמה טרקסין? <b>מבפנים? מבחוץ?</b> – האם החלל של אמה בין ההיכל ובין קודש הקודשים נחשב כחלק מקודש הקודשים או שמא נחשב כחלק מההיכל?<br>ופושטים את הבעיה מפסוק: <b>אמר רבי יוסי</b> (מגדולי אמוראי ארץ ישראל בדור הרביעי)<b>: מן מה דכתיב:</b> – ממה שכתוב (בבניין בית המקדש): <b>"וְאַרְבָּעִים בָּאַמָּה הָיָה הַבָּיִת, הוּא הַהֵיכָל לִפְנָי"</b> (מלכים א ו,יז) – ארבעים אמות היה אורך ההיכל שהיה לפני קודש הקודשים<b>, הדא אמרה:</b> – זאת אומרת (יש להסיק מן הפסוק): <b>מבפנים</b> – החלל של אמה בין ההיכל ובין קודש הקודשים, שאינו נכלל בארבעים אמות אלה, אינו נחשב כחלק מההיכל אלא מקודש הקודשים<b>.</b><br>ומציעים קושיה מפסוק כדי לפרוך את פשיטת הבעיה: <b>אמר ליה</b> – אמר לו <b>רבי מנא</b> (השני, מגדולי אמוראי ארץ ישראל בדור החמישי) – לרבי יוסי<b>: והכתיב:</b> – והרי כתוב (בבניין בית המקדש): <b>"וַיַּעַשׂ אֶת בֵּית קֹדֶשׁ הַקֳּדָשִׁים, אָרְכּוֹ עַל פְּנֵי רֹחַב הַבַּיִת אַמּוֹת עֶשְׂרִים"</b> (דברי הימים ב ג,ח) – אורך בית קודש הקודשים היה עשרים אמות<b>! הוי:</b> – הוֹוֶה (נמצא): (במקבילה: 'הדא אמרה:') <b>מבחוץ</b> – החלל של אמה בין ההיכל ובין קודש הקודשים, שאינו נכלל בעשרים אמות אלה, אינו נחשב כחלק מקודש הקודשים אלא כחלק מההיכל. - הרי שאין לפשוט את הבעיה מהכתובים<b>.</b><br><br><small>עד כאן המקבילה בירושלמי כלאיים.</small><br><small>בירושלמי שם רבי יוחנן מונה שישה ספיקות בהלכה, ורבי חמא בר עוקבא מוסיף אמה טרקסין.</small><br><br><span class="poetry indentAll"><b>בבלי יומא</b> נב,א: אמר רבי נתן: אמה טרקסין לא הכריעו בו חכמים אם כלפנים או כלחוץ.</span><br><br>ומציעים את טעמם של החכמים: <b>מה טעמון דרבנ</b>י<b>ן?</b> – מה טעמם (מקורם) של החכמים (התנא של סתם המשנה, החלוק על התנא רבי יוסי, וסובר שהיו שתי פרוכות המבדילות בין הקודש ובין קודש הקודשים)? נאמר בעניין הפרוכת במשכן: <b>"וְהִבְדִּילָה הַפָּרֹכֶת לָכֶם</b> בֵּין הַקֹּדֶשׁ וּבֵין קֹדֶשׁ הַקֳּדָשִׁים<b>"</b> (שמות כו,לג) – בפסוק לא נאמר "והבדילה... בין.. ל..." כמו בכמה מקומות במקרא, אלא נאמר "והבדילה... בין.. ובין..", ומכאן שהיו שתי פרוכות בין הקודש (ההיכל) לקודש הקודשים, אחת בין הקודש לחלל של אמה, וזהו שנאמר: "בין הקודש", ואחת בין קודש הקודשים לחלל של אמה, וזהו שנאמר: "ובין קודש הקודשים". - החכמים סוברים, שבמשכן היו שתי פרוכות, וגם בבית המקדש הראשון וכן השני היו שתי פרוכות<b>.</b><br>ושואלים: <b>מה עבד לה</b> – מה עושה אותה <b>רבי י</b>ו<b>סי</b> (בר חלפתא, תנא בדור הרביעי)<b>?</b> – כיצד רבי יוסי מתמודד עם הפסוק הזה המסייע לחכמים?<br>ומשיבים: <b>בין קודש קדשים שלמעלן לקדש קדשים שלמטן</b> – יש לדרוש את הלשון "בין.. ובין.." במשמעות 'גם... וגם...', שהיתה פרוכת גם בקודש שלמעלה וגם בקודש שלמטה, שלדעת רבי יוסי היתה פרוכת אחת בין ההיכל לקודש הקודשים והיתה פרוכת שנייה בעלייה של בית המקדש כנגד הפרוכת שלמטה שהיתה מבדילה בין החלק שהיה על גבי ההיכל לחלק שהיה על גבי קודש הקודשים<b>.</b><br>ותמהים: <b>ולית לרבנ</b>י<b>ן כן?!</b> (בתמיהה) – ואין לחכמים כך?! (כלום אין החכמים סוברים כך, שהיתה הבדלה בעלייה בין החלק שהיה על גבי ההיכל ובין החלק שהיה על גבי קודש הקודשים?!)<br>ומתרצים את התמיהה: <b>אית לן</b> (צריך לומר כמו בקטע גניזה: '<b>לון</b>') <b>כהיא דתנינן:</b> – יש להם (החכמים סוברים) כמו [המשנה] ההיא ששנינו (משנה מידות ד,ה): <b>ורושם פסיפסין מבדיל בעלייה בין קודש לבין קודש הקדשים</b> – היה ברצפת העלייה סימן של פסיפסים (אבנים קטנות מסותתות. מקור המילה פסיפס ביוונית), שהיה מבדיל בין החלק שהיה על גבי ההיכל לחלק שהיה על גבי קודש הקודשים, אבל לא היתה פרוכת בעלייה<b>.</b><br><br><span class="poetry indentAll"><b>תוספתא יומא</b> ב,יב: מהלך בהיכל, עד שמגיע לבין שתי הפרוכות המבדילות בין הקודש ובין קודש הקודשים, וביניהן אמה. וזה היה מקום הדביר שעשה שלמה. - רבי יוסי אומר: לא היתה שם אלא פרוכת אחת בלבד, שנאמר: "והבדילה הפרוכת לכם" וגו'. - אמרו לו: מה תלמוד לומר "בין הקודש ובין קודש הקודשים"? - אמר להם: בין קודש העליון לקודש התחתון.</span><br><br><small>שאלת החכמים לרבי יוסי ותשובתו להם בתוספתא עובדו בירושלמי לשאלה ותשובה תלמודיות.</small><br><span class="poetry indentAll"><b>בבלי יומא</b> נא,ב: שפיר קאמר להו רבי יוסי לרבנן (<small>שהרי בכתוב מפורש כדבריו</small>)! - ורבנן אמרי לך: הני מילי - במשכן (<small>שהיתה בו פרוכת אחת</small>), אבל במקדש שני, כיוון דהוואי אמה טרקסין (<small>קיר שעוביו אמה היה מפסיק בין הקודש ובין קודש הקודשים</small>) במקדש ראשון, ומספקא להו לרבנן קדושתיה אי כלפנים אי כלחוץ, עבוד שתי פרוכות.</span><br><br><small>לפי הבבלי, מודים החכמים החולקים על רבי יוסי במשנה שבמשכן היתה רק פרוכת אחת. אבל מן התוספתא והירושלמי יוצא, שהחכמים סוברים שגם במשכן היו שתי פרוכות.</small><br>• • •
<h3>הלכה ב</h3>
(א) <big><strong>משנה</strong></big><br><br>המשך דברי סתם המשנה לעיל, שהיו שם שתי פרוכות: <b>החיצונה</b> – הפרוכת שלצד ההיכל, <b>פרופה</b> – ראשה כפול לחוץ וקשור שם, כדי להניח פתח להיכנס, <b>מן הדרום</b> – מהקצה שבצד דרום<b>, והפנימית</b> – הפרוכת שלצד קודש הקודשים, פרופה <b>מן הצפון</b> – מהקצה שבצד צפון. נמצא שלא היו פרופות ופתוחות זו כנגד זו, כדי שהעומדים בהיכל לא יוכלו להסתכל לקודש הקודשים<b>. מהלך ביניהן</b> – הכוהן הגדול נכנס במקום הפריפה של הפרוכת החיצונה שמן הדרום והולך בין שתי הפרוכות<b>, עד שהוא מגיע לצפון</b> – למקום הפריפה של הפרוכת הפנימית שמן הצפון<b>. הגיע לצפון</b> – ונכנס דרך הפריפה לקודש הקודשים<b>, הפך פניו לדרום. מהלך לשמאלו עם הפרוכת</b> – כששמאלו לצד הפרוכת<b>, עד שהוא מגיע לארון. הגיע לארון, נתן את המחתה</b> – של הגחלים, <b>בין שני הבדים</b> – של הארון<b>. צבר את הקטרת</b> – עשה ציבור של קטורת, <b>על גבי הגחלים</b> – שבמחתה<b>, ונתמלא הבית עשן</b> (המשנה נקטה כאן בביטוי מנבואת ישעיהו פרק ו המתאר את מראה ה' היושב על כיסא רם ונישא ושרפים עומדים עליו: "וַיָּנֻעוּ אַמּוֹת הַסִּפִּים מִקּוֹל הַקּוֹרֵא <b>וְהַבַּיִת יִמָּלֵא עָשָׁן</b>")<b>.</b><br><b>יצא</b> – אחרי שהקטיר את הקטורת, <b>ובא לו כדרך בית כניסתו</b> – הלך ביציאתו מקודש הקודשים להיכל כדרך שנכנס, שהלך אחורנית, פניו לדרום והפרוכת לשמאלו<b>, ומתפלל תפילה קצרה בבית החיצון</b> – בהיכל<b>, ולא היה מאריך</b> – בתפילתו<b>, שלא להבעית את ישראל</b> – הנמצאים בחוץ, שלא יהיו חוששים שמא מת בשעה שהיה בקודש הקודשים, שהרי הם עדיין לא ידעו שהוא יצא מכלל סכנה כי לא יכלו לראותו בהיכל<b>.</b><br>• • •
(ב) <big><strong>תלמוד</strong></big><br><b><small><b>הליכתו של הכוהן הגדול בהיכל וההקטרה בקודש הקודשים</b></small><br>במשנה שנינו: "מהלך בהיכל, עד שהוא מגיע לבין שני הפרכות".<br>מציעים ברייתא: <b>תני:</b> – שונה [התנא]: <b>מן המנורה ולדרום היה נכנס</b> – הכוהן הגדול היה מהלך בהיכל מן המזרח למערב ועובר בין המנורה ובין הכותל הדרומי של ההיכל, כדי להגיע אל הכניסה לקודש הקודשים, שרבי מאיר סובר שהיו שתי פרוכות בין ההיכל ובין קודש הקודשים, והפרוכת החיצונה היה בה פתח בקצה שבצד דרום<b>; דברי רבי מאיר</b> (גדול התנאים בדור הרביעי)<b>. רבי יוסי</b> (בר חלפתא, תנא בדור הרביעי) <b>אומר: מן השולחן ולצפון היה נכנס</b> – הכוהן הגדול היה מהלך בהיכל מן המזרח למערב ועובר בין השולחן ובין הכותל הצפוני של ההיכל, כדי להגיע אל הכניסה לקודש הקודשים, שרבי יוסי סובר שלא היתה אלא פרוכת אחת בין ההיכל ובין קודש הקודשים (משנתנו), והיה בה פתח בקצה שבצד צפון לשיטת רבי יוסי (לפי הבבלי יומא נא,ב; נט,א)<b>.</b><br><br>ומציעים מקור חלופי לברייתא: <b>אית תניי תני:</b> – יש תנא [ש]שונה: <b>ממזבח הזהב ולמנורה היה נכנס</b> – הכוהן הגדול היה מהלך בהיכל מן המזרח למערב ועובר בין מזבח הזהב שמימינו ובין המנורה שמשמאלו, והולך בדרומו של ההיכל לכיוון מערב, כדי להגיע אל הכניסה לקודש הקודשים, שתנא זה סובר שהיו שתי פרוכות בין ההיכל ובין קודש הקודשים, והפרוכת החיצונה היה בה פתח בקצה שבצד דרום<b>.</b><br><br><span class="poetry indentAll"><b>תוספתא יומא</b> ב,יב: נכנס ומהלך בהיכל עד שנמצא עומד בין מזבח הזהב למנורה.</span><br><br><span class="poetry indentAll"><b>בבלי יומא</b> נא,ב: תנו רבנן: בין המזבח למנורה (<small>בדרומו של ההיכל</small>) היה מהלך; דברי רבי יהודה. רבי מאיר אומר: בין שולחן למזבח (<small>בצפונו של ההיכל היה מהלך</small>). ויש אומרים: בין שולחן לכותל (<small>הצפוני של ההיכל היה מהלך</small>).</span><br><span class="poetry indentAll">מאן יש אומרים? - אמר רב חסדא: רבי יוסי היא, דאמר: פיתחא בצפון קאי (<small>פרוכת אחת בלבד היתה שם, ופתח הפרוכת שדרכו נכנסים לקודש הקודשים היה בצפון</small>). - ורבי יהודה אמר לך: פיתחא בדרום קאי (<small>שתי פרוכות היו שם, ופתח הפרוכת החיצונה היה בדרום</small>).</span><br><br><small>דעת רבי יהודה בבבלי היא הדעה עלומת השם בתוספתא ובירושלמי. דעת רבי מאיר בשני התלמודים שונה. דעת יש אומרים בבבלי היא דעת רבי יוסי בירושלמי כדברי רב חסדא.</small><br><br>במשנה שנינו: <b>"מהלך ביניהן עד שהוא מגיע לצפון".</b><br><b>דוחק היה באצילי ידיו</b> (הזרועות העליונות שמן המרפק ועד השכם) – כשהיה הכוהן הגדול הולך בין שתי הפרוכות, היה דוחף את הפרוכות מכאן ומכאן בזרועות ידיו<b>, כדי שלא ישרפו הפרֹכות</b> – מהגחלים שהיו במחתה שבידו<b>.</b><br><br>במשנה שנינו: <b>"הגיע לצפון והפך פניו לדרום</b>. מהלך לשמאלו עם הפרוכת, עד שהוא מגיע לארון. הגיע לארון, נתן את המחתה בין שני הבדים<b>".</b><br><b>חוזר היה לאחוריו</b> – כשהיה הכוהן הגדול מגיע לארון, היה הולך אחורנית ומתרחק מן הארון<b>, כדי שלא יהא נראה כמפסיע</b> (פוסע, צועד) <b>בין הבדים</b> – של הארון, שהיו יוצאים מן הארון ומגיעים לפרוכת, מפני שאין זה דרך כבוד כלפי ה'<b>.</b><br><br>במשנה שנינו: "צבר את הקטרת על גבי הגחלים, ונתמלא הבית עשן".<br>שואלים: <b>כיצד הוא עושה?</b> – באיזה אופן היה הכוהן הגדול צובר את הקטורת על גבי הגחלים?<br>ומשיבים בהבאת שלוש דעות.<br><b>אמר רבי חנינה</b> (בר חמא, אמורא ארץ ישראלי בדור הראשון)<b>: מניח את הכף</b> (צריך לומר: '<b>המחתה</b>' ("קורבן העדה")) <b>בארץ וזורקה באויר וקולטה במחתה</b> (אין לגרוס מילה זו ("קורבן העדה")) – הוא מניח את המחתה של הגחלים על הארץ וזורק את הקטורת שבכף כלפי מעלה ומניח את הכף על הארץ ותופס בחופניו את הקטורת כשהיא נופלת למטה, והיה צריך להיזהר שלא ייפול מן הקטורת לארץ, שלא יהיה מלוא חופניו חסר. כך היה מחזיר את הקטורת שבכף לתוך חופניו, כדי לתת אותה מתוך חופניו על גבי הגחלים (מהכתוב משמע שיש לתת את הקטורת על האש מתוך חופניו)<b>.</b><br><b>שמואל</b> (מגדולי אמוראי בבל בדור הראשון) <b>אמר: בודדה ברגלו</b> (בהבאת הירושלמי בר"ח: 'בגודלו'. - וצריך לומר: '<b>מדדה בגודל[י]ו</b>' ("גליונות הירושלמי" של ר"ש ליברמן)) – הוא מניח את המחתה של הגחלים על הארץ ואוחז את הכף בראשי אצבעותיו ומטה את הכף ודוחף את הקטורת בעזרת אגודליו מן הכף לתוך חופניו בזהירות רבה, שלא ייפול מן הקטורת לארץ. כך היה מחזיר את הקטורת שבכף לתוך חופניו, כדי לתת אותה מתוך חופניו על גבי הגחלים (לשון דומה בירושלמי שבת יז,ז ועירובין י,יא: 'מדדהו בראשי אצבעתיו')<b>.</b><br><b>אמר רבי יוחנן</b> (גדול אמוראי ארץ ישראל בדור השני)<b>: מערה מתוך הכף</b> – הוא מניח את המחתה של הגחלים על הארץ ואוחז את הכף בידו הימנית ושופך את הקטורת שבכף על גבי הגחלים, ולא היה מחזיר את הקטורת שבכף לתוך חופניו, <b>והיא מתמרת ועולה, ואחר כך היא פוסה ויורדת</b> – העשן של הקטורת היה עולה בכיוון מאונך ועומד זקוף כתמר, ואחר כך היה מתפשט לצדדים ויורד<b>.</b><br><br><span class="poetry indentAll"><b>בבלי יומא</b> מט,ב: כיצד הוא עושה?</span><br><span class="poetry indentAll">(<small>לאחר שהוא מניח את המחתה על הארץ</small>) אוחז את הבזך (<small>הכף של הקטורת</small>) בראשי אצבעותיו (<small>של שתי ידיו</small>), ויש אומרים: בשיניו, ומערה (<small>את הקטורת מן הכף</small>) בגודלו (<small>בעזרת שני אגודליו</small>), עד שמגעת לבין אצילי ידיו, וחוזר ומחזירה לתוך חופניו, וצוברה (<small>על הגחלים</small>), כדי שיהא עשנה שוהה לבוא (<small>בגלל צבירת הקטורת על הגחלים</small>), ויש אומרים: מפזרה, כדי שיהא עשנה ממהר לבוא.</span><br><br><small>דברי הבבלי הם כדברי שמואל בירושלמי, חוץ מהמילים "עד שמגעת לבין אצילי ידיו וחוזר".</small><br>• • •
(ג) <small><b>יציאתו של הכוהן הגדול מקודש הקודשים</b></small><br>במשנה שנינו: <b>"יצא ובא לו כדרך כניסתו".</b><br><b>כרבי יוסה</b> (בר חלפתא, תנא בדור הרביעי) – דברי המשנה שיצא כדרך כניסתו הם לפי רבי יוסי, שהכוהן הגדול חזר בקודש הקודשים לאחוריו בגבו לצפון ופניו לדרום, מפני כבוד הארון, עד שהגיע לפתח בקצה הפרוכת שבצד צפון, כי רבי יוסי סובר שלא היתה אלא פרוכת אחת בין ההיכל ובין קודש הקודשים, והיה בה פתח בקצה שבצד צפון<b>, ברם</b> – אבל <b>כרבי מאיר</b> (גדול התנאים בדור הרביעי) <b>- אפילו בעי לא יכיל</b> – אפילו רוצה (לצאת כדרך כניסתו), לא יכול (אינו רשאי)<b>. למה?</b> כדי <b>שלא יתן אחוריו לקודש</b> – רבי מאיר סובר שהיו שתי פרוכות בין ההיכל ובין קודש הקודשים, והפרוכת הפנימית היה בה פתח בקצה שבצד צפון, והפרוכת החיצונה היה בה פתח בקצה שבצד דרום. לכן, לפי רבי מאיר, הכוהן הגדול חזר בקודש הקודשים לאחוריו בגבו לצפון ופניו לדרום, מפני כבוד הארון, עד שהגיע לפתח בקצה הפרוכת הפנימית שבצד צפון, וכשהגיע בין שתי הפרוכות לא הפך פניו לצפון והלך לאחוריו ופניו כלפי הצפון כדרך שנכנס, כדי שלא ייראה כשהוא הופך פניו כמפנה אחוריו לקודש הקודשים שמשם הוא יוצא, אלא הלך כשפניו כלפי הדרום עד שהגיע לפתח בקצה הפרוכת החיצונה שבצד דרום. הרי שלפי רבי מאיר הליכתו בין הפרוכות ביציאתו לא היתה כדרך כניסתו (על פי "שערי תורת ארץ ישראל")<b>.</b>
(ד) <b>כתוב</b> – בהליכת שלמה המלך לגבעון<b>: "וַיָּבֹא שְׁלֹמֹה לַבָּמָה אֲשֶׁר בְּגִבְעוֹן יְרוּשָׁלִַם"</b> (דברי הימים ב א,יג) – בגבעון היה באותה שעה המשכן ומזבח הנחושת<b>. מה נן קיימין?</b> – [ב]מה אנחנו עומדים (עוסקים)? (באיזה מקרה יש להעמיד את הפסוק?) - ומציעים שתי אפשרויות שנדחות: <b>אם מירושלם היה בא</b> – אם המקרה שבו מדובר הוא ביאתו של שלמה מירושלים לבמה שבגבעון, <b>- נימר:</b> – נֹאמר: <b>'מירושלם לבמה'!</b> – הפסוק היה צריך להיות מנוסח באופן אחר: 'ויבוא שלמה לבמה אשר בגבעון <b>מ</b>ירושלים'! <b>אם מבמה היה בא</b> – אם המקרה שבו מדובר הוא חזרתו של שלמה מהבמה שבגבעון לירושלים, <b>- נימר:</b> – נֹאמר: <b>'מבמה לירושלם היה בא'!</b> – הפסוק היה צריך להיות מנוסח באופן אחר: 'ויבוא שלמה <b>מה</b>במה אשר בגבעון <b>ל</b>ירושלים'!<br><b>אמר רבי שמואל בר אבודמא</b> (אמורא ארץ ישראלי בדור החמישי)<b>: לבמה</b> (צריך לומר '<b>מבמה</b>' ("קורבן העדה")) <b>היה בא, שלא ליתן אחוריו לקודש</b> – למעשה שלמה היה בא מן הבמה שבגבעון לירושלים (שכן פסוק זה נאמר בסיום הסיפור על הליכת שלמה לגבעון, ולכן פסוק זה מדבר בחזרתו מגבעון, ואילו הליכתו לגבעון נזכרה בתחילת הסיפור, שם פסוק ג), אבל כתוב "לבמה" ללמד שלא נתן אחוריו לקודש אלא הלך לאחוריו ופניו כלפי הבמה, וכאילו היה בא לבמה<b>.</b><br><br><span class="poetry indentAll"><b>בבלי יומא</b> נג,א: "יצא ובא לו דרך כניסתו". - מנא הני מילי? - אמר רבי שמואל בר נחמני אמר רבי יונתן: אמר קרא: "ויבוא שלמה לבמה אשר בגבעון ירושלים" (דברי הימים ב א,יג) - וכי מה עניין גבעון אצל ירושלים? (<small>מהכתוב משמע שגבעון היא בירושלים, והרי שני מקומות הם?</small>) אלא מקיש יציאתו מגבעון לירושלים לביאתו מירושלים לגבעון. מה ביאתו מירושלים לגבעון - פניו כלפי במה, אף יציאתו מגבעון לירושלים - פניו כלפי במה.</span><br>• • •
(ה) <small><b>תפילתו של הכוהן הגדול</b></small><br>במשנה שנינו: <b>"ומתפלל תפילה קצרה בבית החיצון".</b><br><b>וכך היתה תפילתו של כהן גדול ביום הכיפורים</b> – בהיכל, <b>בצאתו בשלום מן הקודש</b> – מקודש הקודשים<b>:</b><br><b>יהי רצון מלפניך, י'י אלהינו ואלהי אבותינו, שלא תצא עלינו גלות</b> – פסק של גלות על יחידים מצד המלכות הרשעה ("גליונות הירושלמי" של ר"ש ליברמן), <b>לא ביום הזה ולא בשנה הזאת, ואם יצאה עלינו גלות ביום הזה או בשנה הזאת - תהא גלותינו למקום של תורה</b> – למקום שיש בו חכמים, כדי ללמוד מפיהם<b>.</b><br><b>יהי רצון מלפניך, י'י אלהינו ואלהי אבותינו, שלא יצא עלינו חסרון</b> – פסק של הפסד ממון, <b>לא ביום הזה ולא בשנה הזאת, ואם יצא עלינו חסרון ביום הזה או בשנה הזאת - יהא חסרונינו בחסרון של מצוות</b> – הממון שנפסק עלינו להפסיד יינתן לצדקה לעניים, ולא יינטל בדרכים אחרות (ראה המעשה ברבי שמעון בן יוחי בויקרא רבה לד,יב. - בירושלמי ובמדרשי האגדה המילה "מצווה" משמשת במובן 'צדקה')<b>.</b><br><b>יהי רצון מלפניך, י'י אלהינו ואלהי אבותינו, שתהא השנה הזאת שנת זול</b> (רמת מחירים נמוכה)<b>, שנת שובע, שנת משא ומתן</b> (מיקח וממכר, מסחר)<b>, שנת גשומה ושחונה</b> (חמה) <b>וטלולה</b> – בכל עונה יהיה מזג אוויר המתאים לה: גשמים בחורף וחום וטללים בקיץ (זקוקים לחום לשם הבשלת התבואה והפירות)<b>, ושלא יצטרכו עמך ישראל אלו לאלו</b> (לפי ויקרא רבה ובפסיקתא דרב כהנא יש להוסיף: 'ושלא יגביהו עמך ישראל שררה אלו על אלו')<b>, ואל תפנה לתפילת יוצאי דרכים</b> – שגשמים מפריעים להם והם מתפללים שלא יירדו גשמים (פסקה זו נוספה במסירה שלפנינו על ידי מגיה)<b>.</b><br><b>רבנ</b>י<b>ן דק</b>י<b>סרין אמרין:</b> – חכמי קיסריה אומרים: <b>ועל עמך ישראל שלא יגבהו שררה זו על גב זו</b> (לפי ויקרא רבה ופסיקתא דרב כהנא לשון זו מקומה לעיל, וכאן יש לגרוס: 'על אחינו שבקיסרין שלא יגבהו שררה אלו על אלו') – קיסריה היתה מרכז השלטון הרומאי, והיו בה גם יהודים בעלי שררה, והתפלל שלא יגביהו שררה כלפי אלה הנתונים לשררתם (גם משפט זה נוסף במסירה שלפנינו על ידי מגיה)<b>.</b><br><b>ועל אנשי השרון</b> (מישור החוף המרכזי) <b>היה</b> – הכוהן הגדול, <b>אומר</b> – בתפילתו<b>: יהי רצון מלפניך, י'י אלהינו ואלהי אבותינו, שלא יֵעָשו בתיהן קבריהן</b> (הגרסה בויקרא רבה ובפסיקתא דרב כהנא: 'רבנין דדרומא אמרין: על אחינו שבשרון שלא ייעשו בתיהם קבריהם') – בשרון היו הבתים בנויים לבינים או חומר, וגשמים מרובים היו עלולים למוטט את הבתים הללו ולקבור את היושבים בהם<b>.</b><br><br><span class="poetry indentAll"><b>ויקרא רבה</b> כ,ד ו<b>פסיקתא דרב כהנא</b> כו,ד: כיצד היתה תפילתו של כוהן גדול ביום הכיפורים בצאתו מן הקודש? - יהי רצון מלפניך, י'י אלוהינו ואלוהי אבותינו, שתהא השנה הזאת גשומה שחונה וטלולה, שנת רצון, שנת ברכה, שנת נדבה, שנת זול, שנת שובע, שנת משא ומתן, ואל יצטרכו עמך ישראל אלו לאלו, ואל יגביהו עמך ישראל שררה אלו על אלו, ואל תפנה אל תפילת עוברי דרכים. - רבנין דקיסרין אמרין: על אחינו שבקיסרין שלא יגביהו שררה אלו על אלו. - רבנין דדרומא (<small>חכמי הדרום</small>) אמרין: על אחינו שבשרון שלא ייעשו בתיהם קבריהם.</span><br><br><small>נראה שהשלמת המגיה במסירה שלפנינו בירושלמי היא על פי ויקרא רבה ופסיקתא דרב כהנא.</small><br><br><span class="poetry indentAll"><b>בבלי יומא</b> נג,ב: "ומתפלל תפילה קצרה בבית החיצון". - מאי מצלי? - רבא בר רב אדא ורבין בר רב אדא, תרווייהו משמיה דרב יהודה אמרי: יהי רצון מלפניך, ה' אלוהינו, שתהא שנה זו גשומה ושחונה.</span><br><span class="poetry indentAll">שחונה מעליותא היא? (<small>לשם מה יבקש אדם שנה שחונה שהיא סימן קללה?</small>) - אלא אימא: (<small>יש כאן תפילה על תנאי:</small>) אם שחונה - תהא גשומה.</span><br><span class="poetry indentAll">רב אחא בריה דרבא מסיים בה משמיה דרב יהודה: לא יעידי עביד שולטן מדבית יהודה (<small>לא יסור מושל מבית יהודה</small>), ולא יהיו עמך ישראל צריכים לפרנסה זה מזה, ולא תיכנס לפניך תפילת עוברי דרכים.</span><br><br><small>התפילה על הגשם והפרנסה וכן הבקשה שלא תתקבל תפילתם של עוברי דרכים משותפות לכל המסורות. שאר חלקי התפילה במסורות השונות הם נוסחי תפילה שהוכנסו לסדרי העבודה שנהגו לאומרם בבתי הכנסת.</small><br><small>אפשר שהתפילה שהובאה בשמו של רב יהודה בבבלי: ״לא יעידי עביד שולטן מדבית יהודה",<br>שהוא התרגום של אונקלוס לפסוק "לא יסור שבט מיהודה" (בראשית מט,י), היא תפילה לשלומו של ראש הגולה שהיה מבית דוד, שהוכנסה לסדר העבודה בבתי הכנסת בבבל.</small><br>• • •
(ו) <small><b>שמעון הצדיק</b></small><br>במשנה שנינו: <b>"ולא היה מאריך, שלא להבעית את ישראל".</b><br>מביאים ברייתא: <b>מעשה באחד</b> – בכוהן גדול, <b>שהאריך</b> – בתפילתו בהיכל ביום הכיפורים, <b>וגמרו</b> (החליטו) <b>להיכנס אחריו</b> – לחפש את גופתו, שחשבו שמת<b>.</b><br>ומעירים: <b>אמרו</b> – החכמים<b>: שמעון הצדיק היה</b> – זה שהאריך, שהיה כוהן גדול בתקופת הבית השני<b>.</b><br>וממשיכים את הברייתא: <b>אמרו לו</b> – לשמעון הצדיק הנכנסים אחריו<b>: למה הארכתה</b> – בתפילתך<b>? אמר להן: מתפלל הייתי על מקדש אלהיכם שלא ייחרב. אמרו לו: אף על פי כן, לא היית צריך להאריך</b> – שלא להבעית את ישראל<b>.</b><br><br><span class="poetry indentAll"><b>תוספתא יומא</b> ב,יג: "ולא היה מאריך, שלא להבעית את ישראל". - מעשה בכוהן גדול שהאריך. אמרו לו: מה ראית להאריך? אמר להם: מתפלל הייתי על מקדש אבותיכם שלא יחרב. אמרו לו: אף על פי כן אין אתה רשיי לשנות.</span><br><br><span class="poetry indentAll"><b>בבלי יומא</b> נג,ב: תנו רבנן: מעשה בכוהן גדול אחד שהאריך בתפילתו ונמנו (<small>עמדו למניין והחליטו</small>) אחיו הכוהנים ליכנס אחריו. התחילו הם נכנסים והוא יוצא. אמר להם: מפני מה אתם נכנסים? אמרו לו: ומפני מה הארכת בתפילתך? אמר להם: קשה בעיניכם שהתפללתי עליכם ועל בית המקדש שלא יחרב? אמרו לו: אל תהי רגיל לעשות כן, שהרי אמרו: לא יאריך בתפילתו, שלא להבעית את העם.</span>
(ז) ומביאים ברייתא נוספת: <b>ארבעים שנה שימש שמעון הצדיק את ישראל בכהונה גדולה, ובשנה האחרונה אמר להן</b> – למקורביו<b>: בשנה הזאת אני מת. אמרו לו: מאיכן אתה יודע? אמר להן: כל שנה ושנה שהייתי נכנס לבית קודש הקדשים היה זקן אחד לבוש לבנים ועטוף לבנים נכנס עמי ויוצא עמי, ובשנה הזו נכנס עמי ולא יצא עמי</b> – וזה היה סימן ששנה זו היא שנתו האחרונה<b>.</b><br><br>ומציעים קושיה: <b>בעון קומי</b> – שאלו (הקשו) לפני <b>רבי אבהו</b> (אמורא ארץ ישראלי בדור השלישי)<b>: והכתיב:</b> – והרי כתוב (בעבודה ביום הכיפורים): <b>"וְכָל אָדָם לֹא יִהְיֶה בְּאֹהֶל מוֹעֵד בְּבֹאוֹ לְכַפֵּר בַּקֹּדֶשׁ עַד צֵאתוֹ"</b> (ויקרא טז,יז) – בשעה שהכוהן נכנס לקודש הקודשים לעשות את מעשה הכיפור, אסור לכל אדם להיות בתוך אוהל מועד, עד שייצא (על פי פשט המקרא הכתוב עוסק בכפרת הדמים (הזאות הדם), אבל החכמים דרשו שהכתוב עוסק בכפרת הקטורת (הקטרת הקטורת)); ויש לדרוש את הלשון "וכל אדם": <b>- אפילו אותן שכתוב בהן "וּדְמוּת פְּנֵיהֶם פְּנֵי אָדָם"</b> (יחזקאל א,י) <b>לא יהיו באהל מועד</b> – כל מי שמכונה אדם, אפילו מלאכים, אינם רשאים להיות שם באותה שעה שהכוהן הגדול נכנס לקודש הקודשים להקטיר שם ביום הכיפורים<b>!</b> – ואם כן, כיצד היה זקן, שהיה מלאך, נכנס עם שמעון הצדיק לקודש הקודשים באותה שעה? (קושיה זהה יש בירושלמי לעיל א,ה)<br>ומתרצים: <b>אמר לון:</b> – אמר להם (רבי אבהו): <b>מה</b> ('מה' ו'מאן' מתחלפות בארמית הגלילית ("אוצר לשונות ירושלמיים", עמוד 894, הערה 43)) <b>אמר לי דהוה בר נש?</b> – מי אומר לי שהיה אדם (זה שנכנס עם שמעון הצדיק לקודש הקודשים, או אפילו מלאך)? <b>אני אוֹמַר</b> – יכול אני לומר<b>: הקב"ה היה</b> – זה שנכנס עם שמעון הצדיק לקודש הקודשים, שנראה הקב"ה כזקן לבוש לבנים (הזיהוי של הזקן לבוש הבגדים הלבנים עם הקב"ה מושתת כפי הנראה על התיאור של האל בחזון הכיסא בדניאל (פרק ז), שמתואר כזקן לבוש לבן ("חמודות אתה: דניאל וספרו באספקלריה של ספרות חז"ל", עמוד 73)<b>.</b><br><br><span class="poetry indentAll"><b>תוספתא סוטה</b> יג,ח: שנה שמת בה שמעון הצדיק אמר להם: בשנה זו אני מת. אמרו לו: מניין אתה יודע? אמר להם: כל ימות הכיפורים היה זקן אחד לובש לבנים ומתכסה לבנים נכנס עימי ויוצא עימי. שנה זו נכנס עימי ולא יצא.</span><br><br><span class="poetry indentAll"><b>ויקרא רבה</b> כא,יב: "וכל אדם לא יהיה באוהל מועד בבואו לכפר בקודש" (ויקרא טז,יז) - רבי פינחס ורבי חלקיה בשם רבי אבהו: אפילו אותם שכתוב בהם: "ודמות פניהם פני אדם" (יחזקאל א,י) לא יהיו באוהל מועד. - בשנה שמת בה שמעון הצדיק אמר להם: בשנה זו הוא מת. אמרו לו: מניין אתה יודע? אמר להם: בכל שנה ושנה היה זקן אחד לבוש לבנים ומעוטף לבנים נכנס עימי ויוצא עימי. שנה זו נכנס עימי ולא יצא עימי. - אמר רבי אבהו: ומי יאמר שאדם היה? והלא הקב"ה בכבודו היה נכנס עימו ויוצא עימו.</span><br><br><span class="poetry indentAll"><b>בבלי יומא</b> לט,ב: תנו רבנן: אותה שנה שמת בה שמעון הצדיק אמר להם: בשנה זו הוא (<small>כינוי במקום: אני</small>) מת. אמרו לו: מניין אתה יודע? אמר להם: בכל יום הכיפורים היה מזדמן לי זקן אחד לבוש לבנים ועטוף לבנים, נכנס עימי ויצא עימי. והיום נזדמן לי זקן אחד לבוש שחורים ועטוף שחורים, נכנס עימי ולא יצא עימי.</span><br><br><small>לפי הבבלי, הסימן בשנה האחרונה היה גם שהזקן היה לבוש שחורים במקום לבנים.</small><br>• • •
<h3>הלכה ג</h3>
(א) <big><strong>משנה</strong></big><br><b>משניטל הארון</b> – שבבית המקדש השני לא היה ארון<b>, אבן היתה שם</b> – בקודש הקודשים, <b>מימות הנביאים הראשונים, ושתייה נקראת, גבוהה מן הארץ שלש אצבעות, ועליה היה נותן</b> – הכוהן הגדול ביום הכיפורים את המחתה של הגחלים ומקטיר את הקטורת (לפי הירושלמי לעיל, שלדעת החכמים אף בבית ראשון היו שתי פרוכות, המשנה בהלכה א מדברת בזמן בית ראשון ("תוספתא כפשוטה", מועד ב, עמוד 772))<b>.</b><br>• • •
(ב) <big><strong>תלמוד</strong></big><br><small><b>אבן שתייה</b></small><br>מציעים ברייתא: <b>תני:</b> – שונה [התנא]: <b>עד שלא ניטל הארון</b> – בבית המקדש הראשון<b>, היה</b> – הכוהן הגדול ביום הכיפורים, <b>נכנס</b> – לקודש הקודשים, <b>ויוצא</b> – משם, <b>לאורו של</b> <small>ה</small><b>ארון</b> – שהיה הארון מאיר את קודש הקודשים<b>. משניטל הארון</b> – בבית המקדש השני<b>, היה מגשש</b> (ממשש, מחפש על ידי מישוש) <b>ונכנס מגשש ויוצא</b> – שבהעדר הארון לא היה אור בקודש הקודשים<b>.</b>
(ג) במשנה שנינו: "אבן היתה שם מימות הנביאים הראשונים, ושתייה נקראת".<br>מביאים ברייתא: <b>אמר רבי יוחנן</b> (צריך לומר כמו בתוספתא ובמדרשי האגדה: '<b>רבי יוסה</b>' - בר חלפתא, תנא בדור הרביעי. וכן כתב ב"אהבת ציון וירושלים")<b>: למה נקרא שמה אבן שתייה? שממנה הושתה</b> – נארג, מלשון 'שתי', <b>העולם</b> – שהתחיל הקב"ה לברוא את העולם מאבן שתייה<b>.</b><br><br>ומציעים ברייתא המיוחסת לחכם נקוב שֵׁם: <b>תני</b> – שונה <b>רבי חייה</b> (בדור המעבר שבין התנאים לאמוראים)<b>: ולמה נקרא אבן שתייה? שממנה הושתה העולם.</b><br>ומציעים מקור בכתוב לדבר זה: <b>כתוב</b> (נראה שצריך לומר: '<b>הדא היא דכתיב</b>' - זה הוא [הדבר] שכתוב)<b>: "מִזְמוֹר לְאָסָף; אֵל אֱלֹהִים י'י דִּבֶּר וַיִּקְרָא אָרֶץ</b> מִמִּזְרַח שֶׁמֶשׁ עַד מְבֹאוֹ<b>, מִצִּיּוֹן מִכְלַל יֹפִי אֱלֹהִים הוֹפִיעַ"</b> (תהילים נ,א-ב) – כתוב זה מדבר בבריאת הארץ, שנאמר: "י'י דיבר ויקרא ארץ", ומכתוב זה יש ראיה שמציון (מאבן השתייה) נברא העולם, שדורשים את הכתוב שמציון מוכלל יופיו של העולם - מציון היתה ראשית יצירתו שנתכללה בכל היופי (ראה בבלי המובא להלן)<b>, ואומר</b> – הפסוק<b>: "לָכֵן</b> כֹּה אָמַר אֲדֹנָי י'י: <b>הִנְנִי יִסַּד בְּצִיּוֹן אָבֶן</b>, אֶבֶן בֹּחַן פִּנַּת יִקְרַת מוּסָד מוּסָּד<b>"</b> (ישעיהו כח,טז) – דורשים את הכתוב שאבן השתייה שבציון היתה היסוד שממנו ברא ה' את העולם<b>.</b><br><br><span class="poetry indentAll"><b>תוספתא יומא</b> ב,יד: "אבן היתה שם מימות הנביאים הראשונים, ושתייה נקראת, וגבוהה מן הארץ שלוש אצבעות", שמתחילה היה עליה ארון נתון. משניטל הארון, עליה היו מקטירים קטורת שלפני לפנים.</span><br><span class="poetry indentAll">רבי יוסה אומר: ממנה נשתה העולם, שנאמר: "מציון מכלל יופי אלוהים הופיע" (תהילים נ,ב).</span><br><br><span class="poetry indentAll"><b>ויקרא רבה</b> כ,ד; <b>פסיקתא דרב כהנא</b> כו,ד; <b>במדבר רבה</b> יב,ד ו<b>שיר השירים רבה</b> ג [ט-י] ד: ...ולמה נקרא שמה שתייה? - אמר רבי יוסי ברבי חלפתא: שממנה הושתה / הושתת העולם. - כתוב: / שנאמר: / הדא היא דכתיב: "מציון מכלל יופי" וגו' (תהילים נ,ב).</span><br><br><span class="poetry indentAll"><b>בבלי יומא</b> נד,ב: "ושתייה היתה נקראת". - תנא: שממנה נשתת (<small>נוסד</small>) העולם.</span><br><span class="poetry indentAll">תנן (<small>שנינו במשנה</small>) כמאן דאמר: עולם מציון נברא, דתניא: ...וחכמים אומרים: מציון נברא (<small>העולם</small>), שנאמר: "מזמור לאסף; אל אלוהים ה' דיבר ויקרא ארץ... מציון מכלל יופי" (תהילים נ,א-ב) - מציון מוכלל יופיו של עולם.</span><br><br><small>בירושלמי: שממנה הושת<b>ה</b> (נארג) העולם. ובבבלי: שממנה נשת<b>ת</b> (נוסד) העולם.</small><br>• • •
<h3>הלכה ד</h3>
(א) <big><strong>משנה</strong></big><br><b>נטל את הדם</b> – לאחר שהתפלל הכוהן הגדול, נטל את מזרק הדם של הפר, <b>ממי שהוא ממרס בו</b> – מידו של כוהן שהיה מנער ומערב אותו כדי שלא יקרש (משנה לעיל ד,ג)<b>, נכנס למקום שנכנס</b> – לקודש הקודשים<b>, ועמד במקום שעמד</b> – על יד הארון, בין הבדים<b>, והזה ממנו</b> – מן הדם באצבעו, <b>אחת למעלן</b> – הזאה אחת לצד התקרה, <b>ושבע למטן</b> – שבע הזאות לצד הרצפה<b>, ולא היה מתכוון להזות לא למעלן ולא למטן</b> – לא כיוון להזות את הדם בדיוק למעלה או למטה, <b>אלא כמצליף</b> – כמי שמרים ידו להכות בשוט בחברו, שאינו מכוון מקום המכה בדיוק<b>. וכך היה מונה</b> – היה סופר את ההזאות בקול<b>: אחת</b> – היא ההזאה שלמעלה שנמנית לחוד<b>, אחת ואחת, אחת ושתים, אחת ושלש, אחת וארבע, אחת וחמש, אחת ושש, אחת ושבע</b> – בהזאות שלמטה מתחיל מניין חדש, וכל הזאה והזאה שלמטה היה מונה עימה תחילה את ההזאה שלמעלה, והטעם מבואר להלן<b>. יצא</b> – הכוהן הגדול מקודש הקודשים לאחר שגמר להזות, <b>והניחו</b> – את מזרק הדם של הפר, <b>על כן</b> (בסיס שעליו ניצב כלי) <b>הזהב שהיה בהיכל.</b><br><b>הביאו לו את השעיר</b> – לאחר שהניח הכוהן הגדול את מזרק דם הפר על כן הזהב שבהיכל, יצא לעזרה, ושם הביאו לו את השעיר שעלה עליו הגורל לשם<b>, שחטו וקיבל במזרק את דמו. נכנס למקום שנכנס</b> – לקודש הקודשים<b>, ועמד במקום שעמד</b> – בין בדי הארון<b>, והזה ממנו</b> – מדם השעיר, <b>אחת למעלן ושבע למטן, ולא היה מתכוון להזות לא למעלן ולא למטן אלא כמצליף. וכך היה מונה: אחת, אחת ואחת, אחת ושתים, אחת ושלש, אחת וארבע, אחת וחמש, אחת ושש, אחת ושבע. יצא</b> – מקודש הקודשים, <b>והניחו</b> – את המזרק עם דם השעיר, <b>על כן השיני שהיה בהיכל</b> – שהיו שם שני כנים, על אחד הניח מקודם את מזרק דם הפר, ועל השני הניח עכשיו את מזרק דם השעיר<b>. רבי יהודה אומר: לא היה שם אלא כן אחד בלבד.</b><br><b>נטל דם הפר</b> – מהכן, <b>והניח דם השעיר</b> – על הכן<b>, והזה ממנו</b> – מדם הפר, <b>על הפרוכת שכנגד הארון מבחוץ</b> – בהיכל, <b>אחת למעלן ושבע למטן, ולא היה מתכוון להזות לא למעלן ולא למטן אלא כמצליף. וכך היה מונה: אחת, אחת ואחת, אחת ושתים, אחת ושלש, אחת וארבע, אחת וחמש, אחת ושש, אחת ושבע. נטל דם השעיר</b> – מהכן, <b>והניח דם הפר</b> – על הכן<b>, והזה ממנו</b> – מדם השעיר, <b>על הפרוכת שכנגד הארון מבחוץ אחת למעלן ושבע למטן, ולא היה מתכוון להזות לא למעלן ולא למטן אלא כמצליף. וכך היה מונה: אחת, אחת ואחת, אחת ושתים, אחת ושלש, אחת וארבע, אחת וחמש, אחת ושש, אחת ושבע.</b><br><b>עירה דם הפר לתוך דם השעיר</b> – לתוך המזרק שבו דם השעיר<b>, ונתן את המלא בתוך הריקם</b> – חזר ועירה את כל הדם מן המזרק המלא בדם הפר ובדם השעיר לתוך המזרק הריק שהיה בו לפני כן דם הפר, כדי שיתערבו הדמים יפה<b>.</b><br><b>"וְיָצָא אֶל הַמִּזְבֵּחַ אֲשֶׁר לִפְנֵי י'י וְכִפֶּר עָלָיו"</b> (ויקרא טז,יח) – לאחר שגמר הכוהן הגדול להזות מדם הפר ומדם השעיר בקודש הקודשים ועל הפרוכת, הוא יצא אל המזבח שבהיכל לתת על קרנותיו מתערובת דם הפר ודם השעיר, <b>- זה מזבח הזהב</b> – שבהיכל, שהוא נקרא לפני ה'.<br>• • •<br>
(ב) <big><strong>תלמוד</strong></big><br><small><b>הזאות דם הפר בקודש הקודשים</b></small><br>במשנה שנינו: "ולא היה מתכוון להזות לא למעלן ולא למטן אלא כמצליף".<br>שואלים: <b>מהו</b> – מה פירוש: <b>כמצליף?</b><br>ומשיבים: <b>רבי שמואל בר חנניה</b> (אמורא ארץ ישראלי בדור השלישי-הרביעי) אמר <b>בשם רבי לעזר</b> (אמורא בדור השני)<b>: כמטוורד</b> (צריך לומר: 'כמטוור<b>ר</b>', ובהבאת הירושלמי בר"ח ובתוספות: 'כמטברר') – כמצליף (השורש המרובע טברר בבניין פיעל נמצא בכמה פיוטים ארץ ישראלים ומשמעו: הצליף / הרים קול)<b>.</b><br><span class="poetry indentAll"><b>בבלי יומא</b> נד,ב: מאי כמצליף? - מחווי (<small>מראה בידו</small>) רב יהודה: כמנגדנא (<small>כמכה בשוט</small>).</span>
(ג) במשנה שנינו: "וכך היה מונה: אחת, אחת ואחת, אחת ושתים, אחת ושלש, אחת וארבע, אחת וחמש, אחת ושש, אחת ושבע".<br>מביאים שני טעמים למניית ההזאות באופן הזה.<br><b>אמר רבי יוחנן</b> (גדול אמוראי ארץ ישראל בדור השני)<b>: כדי שלא יטעה</b> – כל הזאה והזאה שלמטה היה מונה עימה תחילה את ההזאה שלמעלה, כדי שלא יטעה ויבוא לכלול את ההזאה שלמעלה במניין שבע ההזאות שלמטה<b>.</b><br><b>אמר רבי זעורא</b> (רבי זירא, מגדולי אמוראי ארץ ישראל בדור השלישי)<b>: כדי שיגמור הזיותיו מתוך שבע</b> – הוא מונה את ההזאות באופן הזה, כדי שיגמור את ההזאות בהזכירו את המספר "שבע", שמספר זה הוא מקודש והוא חביב (ויקרא רבה כט,יא; פסיקתא דרב כהנא כג,י)<b>.</b><br>ומציעים קושיה מברייתא על האמור לפני כן: <b>והא קתני</b> (צריך לומר: 'והא <b>תני</b>')<b>:</b> – והרי [התנא] שונה: <b>שבע ואחת!</b> – לדעת רבי יהודה (בברייתא שבתוספתא ובבבלי), כך היה מונה: "אחת, אחת ואחת, שתיים ואחת, שלוש ואחת, ארבע ואחת, חמש ואחת, שש ואחת, שבע ואחת", שכל הזאה והזאה שלמטה היה מונה תחילה את ההזאה שלמטה ואחר כך היה מונה עימה את ההזאה שלמעלה. הרי שלדעה זו אינו גומר את ההזאות בהזכירו את המספר "שבע", ואם כן, יש לפרוך את טעמו של רבי זעורה! (אין מתרצים את הקושיה)<br><br>מביאים מדרש הלכה אמוראי כמקור למניית ההזאות באופן הזה.<br><b>אמר רבי בון</b> (רבי אבון, מגדולי אמוראי ארץ ישראל בדור החמישי)<b>: כתוב</b> – בעבודה ביום הכיפורים<b>: "</b>וְלָקַח מִדַּם הַפָּר, וְהִזָּה בְאֶצְבָּעוֹ עַל פְּנֵי הַכַּפֹּרֶת קֵדְמָה, <b>וְלִפְנֵי הַכַּפֹּרֶת</b> יַזֶּה <b>שֶׁבַע</b> פְּעָמִים מִן הַדָּם בְּאֶצְבָּעוֹ<b>"</b> (ויקרא טז,יד) – הכוהן הגדול לוקח את דם הפר שנאסף בתוך מזרק, ומזה מדם הפר בקודש הקודשים פעם אחת למעלה מן הכפורת בצד המזרחי שלה, ובנוסף מזה שבע פעמים למטה לפני הכפורת<b>. מה תלמוד לומר</b> – מה יש ללמוד מהמילה היתירה <b>"יַזֶּה"?</b> – שהרי כבר כתוב בתחילת הפסוק "וְהִזָּה"! <b>כדי שתהא הזייה ראשונה נמנית עמהן</b> – יש למנות את ההזאה הראשונה שלמעלה עם כל הזאה והזאה משבע ההזאות שלמטה<b>.</b><br><br><span class="poetry indentAll"><b>תוספתא יומא</b> ב,טז: וכך היה מונה: אחת, אחת ואחת, אחת ושתיים, אחת ושלוש, אחת וארבע, אחת וחמש, אחת ושש, אחת ושבע. - רבי יהודה אמר משם רבי ליעזר: כך היה מונה: אחת, אחת ואחת, שתיים ואחת, שלוש ואחת, ארבע ואחת, חמש ואחת, שש ואחת, שבע ואחת.</span><br><br><span class="poetry indentAll"><b>בבלי יומא</b> נה,א: תנו רבנן: אחת, אחת ואחת, אחת ושתיים, אחת ושלוש, אחת וארבע, אחת וחמש, אחת ושש, אחת ושבע; דברי רבי מאיר. רבי יהודה אומר: אחת, אחת ואחת, שתיים ואחת, שלוש ואחת, ארבע ואחת, חמש ואחת, שש ואחת, שבע ואחת.</span><br><span class="poetry indentAll">דכולי עלמא מיהת הזאה ראשונה צריכה מניין עם כל אחת ואחת. מאי טעמא? - רבי אלעזר אמר: שלא יטעה בהזאות. - רבי יוחנן אמר: אמר קרא: "ולפני הכפורת יזה" (ויקרא טז,יד) - שאין תלמוד לומר "יזה", ומה תלמוד לומר "יזה"? לימד על הזאה ראשונה שצריכה מניין עם כל אחת ואחת.</span><br><br><small>הטעם שאמר רבי אלעזר בבבלי הוא הטעם שאמר רבי יוחנן בירושלמי. המקור בכתוב שאמר רבי יוחנן בבבלי הוא המקור בכתוב שאמר רבי בון בירושלמי.</small><br>• • •
(ד) <small><b>הזאות דם הפר ודם השעיר בקודש הקודשים</b></small><br>במשנה כאן שנינו בעניין דם הפר: "והזה ממנו אחת למעלן ושבע למטן".<br>ובמשנה להלן שנינו בעניין דם השעיר: "והזה ממנו אחת למעלן ושבע למטן".<br>בהזאות דם הפר נאמר: "וְלָקַח מִדַּם הַפָּר, וְהִזָּה בְאֶצְבָּעוֹ <b>עַל פְּנֵי הַכַּפֹּרֶת</b> קֵדְמָה, <b>וְלִפְנֵי הַכַּפֹּרֶת</b> יַזֶּה שֶׁבַע פְּעָמִים מִן הַדָּם בְּאֶצְבָּעוֹ" (ויקרא טז,יד).<br>ובהזאות דם השעיר נאמר: "וְשָׁחַט אֶת שְׂעִיר הַחַטָּאת אֲשֶׁר לָעָם וְהֵבִיא אֶת דָּמוֹ אֶל מִבֵּית לַפָּרֹכֶת, וְעָשָׂה אֶת דָּמוֹ כַּאֲשֶׁר עָשָׂה לְדַם הַפָּר, וְהִזָּה אֹתוֹ <b>עַל הַכַּפֹּרֶת וְלִפְנֵי הַכַּפֹּרֶת</b>" (ויקרא טז,טו).<br>מביאים מדרש הלכה אמוראי בעניין הזאות דם השעיר: <b>כתוב</b> – בדם השעיר<b>: "וְהִזָּה אֹתוֹ עַל הַכַּפֹּרֶת"</b> (ויקרא טז,טו)<b>. יכול על גגה!</b> – אולי יעלה על דעתך שצריך להזות את ההזאה הראשונה שלמעלה על גגה (הצד העליון) של הכפורת משום שנאמר בה "על הכפורת"! <b>תלמוד לומר</b> (הכתוב מלמד לומר)<b>: "לפני הכפורת"</b> (נראה שצריך לומר: "<b>עַל פְּנֵי הַכַּפֹּרֶת</b>" (ויקרא טז,יד)) – יש ללמוד דם השעיר מדם הפר. מה דם הפר - לא על גגה של הכפורת, כי כתוב בדם הפר "על פני הכפורת", ולא כתוב "על הכפורת", אף דם השעיר - לא על גגה של הכפורת<b>. יכול על מצחה!</b> – אם למדים מ"על פני הכפורת", אולי יעלה על דעתך שצריך להזות את ההזאה הראשונה שלמעלה על מצחה (הפנים, הצד הקדמי שעוביו טפח) של הכפורת! <b>תלמוד לומר</b> (הכתוב מלמד לומר)<b>: "עַל</b> הַכַּפֹּרֶת<b>" "וְלִפְנֵי</b> הַכַּפֹּרֶת<b>"</b> (ויקרא טז,טו) – הכתוב בדם השעיר מקיש (משווה) את ההזאה הראשונה שלמעלה שנאמר בה "על" לשבע ההזאות שלמטה שנאמר בהן "לפני". מה "לפני" - לא על הכפורת, שכך משמעו של "לפני", אף "על" - לא על הכפורת<b>.</b><br><br><span class="poetry indentAll"><b>בבלי יומא</b> נה,א: תנא: כשהוא מזה, אינו מזה על הכפורת אלא כנגד עוביה / טפחה של הכפורת...</span><br><span class="poetry indentAll">מנא הני מילי? - אמר רב אחא בר יעקב אמר רבי זירא: אמר קרא: "והיזה אותו על הכפורת ולפני הכפורת" (ויקרא טז,טו). ...לאקושי "על" ל"לפני". מה "לפני" - דלאו "על", אף "על" נמי - דלאו "על".</span><br><br>מביאים מחלוקת אמוראים בעניין הזאות דם השעיר.<br><b>רבי זעורה</b> (רבי זירא, מגדולי אמוראי ארץ ישראל בדור השלישי) <b>אמר: צריך שיהא נוגע</b> – נראה ש"צריך" כאן פירושו: רשאי, שכשהוא מזה מותר שיהיה הדם נוגע בכפורת (אין לפרש "צריך" במשמעו הרגיל, שהרי למדים לעיל מן הכתוב שאינו מזה לא על גגה ולא על מצחה של הכפורת, ולכן ודאי שאינו צריך שיהיה הדם נוגע בכפורת)<b>.</b><br><b>רבי שמואל בר רב יצחק</b> (אמורא בדור השלישי) <b>אמר: אינו צריך שיהא נוגע</b> – נראה ש"אינו צריך" כאן פירושו: אינו רשאי, שכשהוא מזה אינו מותר שיהיה הדם נוגע בכפורת (לפירושנו "צריך" ו"אינו צריך" כאן ראה "הירושלמי כפשוטו", עמוד 252 והערה בעמוד 557)<b>.</b><br><br><small>הכול מודים בהזאות דם הפר שאינו צריך שיהא נוגע, ואין האמוראים חלוקים אלא בהזאות דם השעיר. כך עולה משתי המימרות הבאות המתייחסות לאמורא השני.</small><br><br><b>אמר רבי בון בר חייה</b> (אמורא ארץ ישראלי בדור השלישי)<b>: טעמא דרבי שמואל בר רב יצחק</b> – הטעם (המקור בכתוב) של רבי שמואל בר רב יצחק<b>:</b> בהזאות דם השעיר נאמר: <b>"וְהִזָּה אֹתוֹ עַל הַכַּפֹּרֶת וְלִפְנֵי הַכַּפֹּרֶת"</b> (ויקרא טז,טו) <b>- מה 'כפורת' שנאמר להלן</b> – בהזאות דם הפר: "וְהִזָּה בְאֶצְבָּעוֹ עַל פְּנֵי <b>הַכַּפֹּרֶת</b> קֵדְמָה" (ויקרא טז,יד), <b>-</b> (צריך להוסיף: '<b>לא</b>', וכן הוא ב"שערי תורת ארץ ישראל") <b>על מצחה לא על גגה ואינו צריך שיהא נוגע</b> – כשהוא מזה את ההזאה הראשונה שלמעלה של דם הפר אינו מזה על גגה או על מצחה של הכפורת, ואינו מותר שיהיה הדם נוגע בכפורת, שהרי כתוב בדם הפר "לפני הכפורת"<b>, אף 'כפורת' שנאמר כאן</b> – בהזאות דם השעיר: "וְהִזָּה אֹתוֹ עַל <b>הַכַּפֹּרֶת</b>" (ויקרא טז,טו), <b>-</b> (צריך להוסיף: '<b>לא</b>', וכן הוא ב"שערי תורת ארץ ישראל") <b>על מצחה לא על גגה ואינו צריך שיהא נוגע</b> – כשהוא מזה את ההזאה הראשונה שלמעלה של דם השעיר אינו מזה על גגה או על מצחה של הכפורת, ואינו מותר שיהיה הדם נוגע בכפורת<b>.</b><br><br><b>אמר רבי יוסה</b> (מגדולי אמוראי ארץ ישראל בדור הרביעי)<b>: מיסבור סבר</b> – סָבוֹר סובר <b>רבי בון בר חייה: הזיות שעיר של מעלה למידות מהזיות פר שלמעלן</b> – רבי בון בר חייה אמר, שטעמו של רבי שמואל בר רב יצחק שבהזאה הראשונה שלמעלה של דם השעיר אינו מותר שיהיה הדם נוגע בכפורת, שההזאה הראשונה שלמעלה של דם השעיר למדה מההזאה הראשונה שלמעלה של דם הפר<b>, ואינה כן</b> – כמו שהוא סובר<b>, אלא הזיות שעיר שלמעלן למידות מהזיות פר</b> (צריך לומר: '<b>שעיר</b>' ("שערי תורת ארץ ישראל")) <b>שלמטן</b> – ההזאה הראשונה שלמעלה של דם השעיר למדה משבע ההזאות שלמטה של דם השעיר, שבשבע ההזאות שלמטה של דם השעיר אינו מותר שיהיה הדם נוגע בכפורת, שהרי כתוב בהן "לפני הכפורת"<b>.</b>
(ה) ומביאים מדרש הלכה: בהזאות דם השעיר נאמר: <b>"וְהִזָּה אֹתוֹ</b> עַל הַכַּפֹּרֶת<b>"</b> (ויקרא טז,טו) (במסירה שלפנינו הוסיף מגיה בטעות '"לפני הכפורת"') <b>- מלמד</b> – כתוב זה מורה, <b>שהוא נותן אחת למעלן</b> – הכוהן הגדול נותן הזאה אחת מדם השעיר למעלה, ש"וְהִזָּה <b>אֹתוֹ</b>" משמע הזאה אחת<b>.</b><br><b>"</b>וְהִזָּה אֹתוֹ... <b>וְלִפְנֵי הַכַּפֹּרֶת"</b> (ויקרא טז,טו) <b>- איני יודע כמה</b> – שאין הכתוב מלמד כמה הזאות הוא נותן מדם השעיר למטה<b>. הרי אני דן</b> – על ידי השוואה לדבר דומה<b>: נאמר מתן דמים בפר למטן, ונאמר מתן דמים בשעיר למטן. מה מתן דמים</b> ה<b>אמורין בפר למטן - שבע</b> הזאות – שנאמר: "וְלִפְנֵי הַכַּפֹּרֶת יַזֶּה שֶׁבַע פְּעָמִים מִן הַדָּם בְּאֶצְבָּעוֹ" (ויקרא טז,יד)<b>, אף מתן דמים</b> ה<b>אמורין בשעיר למטן - שבע</b> הזאות<b>. או</b> (הסופר במסירה שלפנינו כתב כאן ולהלן 'הו' ומגיה הגיה 'או'. 'הו' היא צורה שבה הומרה אל"ף בה"א) <b>לְכָה</b> (ציווי מוארך של 'לֵךְ') <b>לָךְ לדרך הזו:</b> – תוכל לדון דבר זה גם באופן שונה מן האמור לפני כן: <b>נאמרו דמים</b> – מתן דמים בשעיר, <b>למעלן, ונאמרו דמים</b> – מתן דמים בשעיר, <b>למטן. מה דמים</b> ה<b>אמורין בו למעלן -</b> הזאה <b>אחת</b> – כמו שלמדים לעיל מהכתוב: "וְהִזָּה אֹתוֹ עַל הַכַּפֹּרֶת" (ויקרא טז,טו)<b>. אף דמים</b> ה<b>אמורין בו למטן -</b> הזאה <b>אחת.</b><br><b>נראה למי דומה: דנין שלמטן משלמטן, ואין דנין שלמטן משלמעלן</b> – ולכן יש להשוות מתן דם השעיר למטה למתן דם הפר למטה (כמו שדנו באופן הראשון)<b>. או לכה לך לדרך הזו: דנין דם השעיר מדם השעיר, ואין דנין דם השעיר מדם הפר</b> – ולכן יש להשוות מתן דם השעיר למטה למתן דם השעיר למעלה (כמו שדנו באופן השני). - הרי שהדבר נשאר שקול, מפני שיש להשוות לזה ויש להשוות לזה<b>.</b><br><b>תלמוד לומר</b> (הכתוב מלמד לומר)<b>:</b> נאמר בשעיר: <b>"</b>וְשָׁחַט אֶת שְׂעִיר הַחַטָּאת אֲשֶׁר לָעָם וְהֵבִיא אֶת דָּמוֹ אֶל מִבֵּית לַפָּרֹכֶת, <b>וְעָשָׂה אֶת דָּמוֹ כַּאֲשֶׁר עָשָׂה לְדַם הַפָּר"</b> (ויקרא טז,טו) – ויש ללמוד מהכתוב הזה, שהזאות דם הפר ודם השעיר שוות, <b>- מה דם הפר למטן - שבע</b> הזאות<b>, אף דם השעיר למטה - שבע</b> הזאות<b>.</b><br><br>המשך מדרש ההלכה: <b>ואיני יודע כמה ליתן מדם הפר למעלן</b> – בהזאות דם הפר נאמר: "וְהִזָּה בְאֶצְבָּעוֹ עַל פְּנֵי הַכַּפֹּרֶת קֵדְמָה" (ויקרא טז,יד), ואין הכתוב מלמד כמה הזאות הוא נותן מדם הפר למעלה<b>. נאמר מתן דמים בשעיר למעלן, ונאמר מתן דמים בפר למעלן. מה</b> מתן <b>דמים האמורין בשעיר למעלן -</b> הזאה <b>אחת</b> – כמו שלמדים לעיל מהכתוב: "וְהִזָּה אֹתוֹ עַל הַכַּפֹּרֶת" (ויקרא טז,טו)<b>, אף מתן דמים האמורין בפר למעלן -</b> הזאה <b>אחת. או לכה לך לדרך הזו:</b> – תוכל לדון דבר זה גם באופן שונה מן האמור לפני כן: <b>נאמרו דמים</b> – מתן דמים בפר, <b>למטן,</b> ו<b>נאמרו דמים</b> – מתן דמים בפר, <b>למעלן. מה דמים</b> ה<b>אמורין בו למטה - שבע</b> הזאות – שנאמר: "וְלִפְנֵי הַכַּפֹּרֶת יַזֶּה שֶׁבַע פְּעָמִים מִן הַדָּם בְּאֶצְבָּעוֹ" (ויקרא טז,יד)<b>, אף דמים</b> ה<b>אמורין בו למעלן - שבע</b> הזאות<b>.</b><br><b>נראה למי דומה: דנין שלמעלן משלמעלן, ואין דנין שלמעלן משלמטן</b> – ולכן יש להשוות מתן דם הפר למעלה למתן דם השעיר למעלה (כמו שדנו באופן הראשון)<b>. או לכה לך לדרך הזו: דנין דם הפר מדם הפר, ואין דנין דם הפר מדם השעיר</b> – ולכן יש להשוות מתן דם הפר למעלה למתן דם הפר למטה (כמו שדנו באופן השני). - הרי שהדבר נשאר שקול, מפני שיש להשוות לזה ויש להשוות לזה<b>.</b><br><b>תלמוד לומר</b> (הכתוב מלמד לומר)<b>:</b> נאמר בשעיר: <b>"וְעָשָׂה אֶת דָּמוֹ כַּאֲשֶׁר עָשָׂה לְדַם הַפָּר"</b> (ויקרא טז,טו) <b>- שיהיו כל מעשיו שוין</b> – יש ללמוד מהכתוב הזה, שהזאות דם הפר ודם השעיר שוות<b>. מה דם הפר למטן - שבע</b> הזאות<b>, אף דם השעיר למטן - שבע</b> הזאות – כמו שכבר אמור לעיל<b>. מה דם השעיר למעלן -</b> הזאה <b>אחת, אף דם הפר למעלן -</b> הזאה <b>אחת.</b><br><br><span class="poetry indentAll"><b>ספרא</b> "אחרי מות" פרשה ג: "והיזה אותו על הכפורת" - מלמד שהוא נותן אחת למעלן.</span><br><span class="poetry indentAll">"ולפני הכפורת" - איני יודע כמה. הרי אני דן: נאמר מתן דמים בפר למטן, ונאמר מתן דמים בשעיר למטן. מה מתן דמים האמורים בפר למטן - שבע, אף מתן דמים האמורים בשעיר למטן - שבע. הו לכה לך לדרך הזו: נאמרו בו דמים למעלן, ונאמרו בו דמים למטן. מה דמים האמורים בו למעלן - אחת, אף דמים האמורים בו למטן - אחת.</span><br><span class="poetry indentAll">נראה למי דומה: דנים שלמטן משלמטן, ואין דנים שלמטן משלמעלן. הו לכה לך לדרך הזו: דנים דם השעיר מדם השעיר, ואין דנים דם השעיר מדם הפר.</span><br><span class="poetry indentAll">תלמוד לומר: "ועשה את דמו כאשר עשה לדם הפר" - מה דם הפר למטן - שבע, אף דם השעיר למטן - שבע.</span><br><span class="poetry indentAll">ואיני יודע כמה ליתן מדם הפר למעלן. נאמר מתן דמים בשעיר למעלן, ונאמר מתן דמים בפר למעלן. מה מתן דמים האמורים בשעיר למעלן - אחת, אף מתן דמים האמורים בפר למעלן - אחת. הו לכה לך לדרך זו: נאמרו בו דמים למטן, ונאמרו בו דמים למעלן. מה דמים האמורים בו למטן - שבע, אף דמים האמורים בו למעלן - שבע.</span><br><span class="poetry indentAll">נראה למי דומה: דנים שלמעלן משלמעלן, ואין דנים שלמעלן משלמטן. הו לכה לך לדרך הזו: דנים דם הפר מדם הפר, ואין דנים דם הפר מדם השעיר.</span><br><span class="poetry indentAll">תלמוד לומר: "ועשה את דמו כאשר עשה לדם הפר" - שיהיו כל מעשיו שווים. מה דם הפר למטן - שבע, אף דם השעיר למטן - שבע. מה דם השעיר למעלן - אחת, אף דם הפר למעלן - אחת.</span><br><br><small>מדרש ההלכה מובא גם בבבלי יומא נה,א.</small><br>• • •
(ו) <small><b>הזאות דם הפר ודם השעיר על הפרוכת</b></small><br>במשנה להלן שנינו: "נטל דם הפר... והזה ממנו על הפרוכת שכנגד הארון מבחוץ, אחת למעלן ושבע למטן... נטל דם השעיר... והזה ממנו על הפרוכת שכנגד הארון מבחוץ, אחת למעלן ושבע למטן".<br>בהזאת הדם על הפרוכת שווים פר ושעיר של יום הכיפורים לפר כוהן משיח ולפר העלם דבר של ציבור.<br>בפר כוהן משיח נאמר: "וְטָבַל הַכֹּהֵן אֶת אֶצְבָּעוֹ בַּדָּם וְהִזָּה מִן הַדָּם שֶׁבַע פְּעָמִים לִפְנֵי ה', אֶת פְּנֵי פָּרֹכֶת הַקֹּדֶשׁ" (ויקרא ד,ו).<br>ובפר העלם דבר של ציבור נאמר: "וְטָבַל הַכֹּהֵן אֶצְבָּעוֹ מִן הַדָּם וְהִזָּה שֶׁבַע פְּעָמִים לִפְנֵי ה', אֵת פְּנֵי הַפָּרֹכֶת" (ויקרא ד,יז).<br>מביאים מדרש הלכה: בפר כוהן משיח נאמר: <b>"</b>וְטָבַל הַכֹּהֵן אֶת אֶצְבָּעוֹ בַּדָּם וְהִזָּה מִן הַדָּם שֶׁבַע פְּעָמִים לִפְנֵי ה' אֶת פְּנֵי פָּרֹכֶת <b>הַקֹּדֶשׁ"</b> (ויקרא ד,ו) – הכוהן הגדול יזה באצבעו מדם הפר שבע פעמים לפני הפרוכת; ויש ללמוד מהכתוב: <b>- צריך לכוין כנגד הקודש</b> – הכוהן הגדול צריך להזות מדם הפר בכיוון אל הפרוכת מבחוץ מול הארון (ובבית שני כנגד מקום הארון)<b>.</b><br><br><small>"הקודש" הוא הכתוב בפר כוהן משיח המדבר בהזאות על הפרוכת, כפי שמוכח ממדרש ההלכה המקביל בספרא המובא להלן. "הקודש" אינו הכתוב ביום הכיפורים: "וְכִפֶּר עַל הַקֹּדֶשׁ מִטֻּמְאֹת בְּנֵי יִשְׂרָאֵל" (ויקרא טז,טז) כפי שפירשו מפרשי הירושלמי, כי הכתוב הזה מתייחס להזאות על הכפורת בקודש הקודשים (-"הקודש") שנזכרו בשני הפסוקים שלפניו, ואילו ההזאות על הפרוכת נלמדות מסופו של הכתוב הזה: "וְכֵן יַעֲשֶׂה לְאֹהֶל מוֹעֵד הַשֹּׁכֵן אִתָּם בְּתוֹךְ טֻמְאֹתָם".</small><br><br><span class="poetry indentAll"><b>ספרא</b> דיבורא דחובה פרשה ג: "לפני ה'" (ויקרא ד,ו) - יכול על כל הבית! תלמוד לומר: "את פני הפרוכת" (שם). או "את פני הפרוכת" - יכול על פני הפרוכת כולה! תלמוד לומר: "הקודש" (שם) - מלמד שהוא מכוון כנגד הבדים.</span><br><br>בפר ושעיר של יום הכיפורים נאמר: "וְיָצָא אֶל הַמִּזְבֵּחַ אֲשֶׁר לִפְנֵי ה' וְכִפֶּר עָלָיו, וְלָקַח מִדַּם הַפָּר וּמִדַּם הַשָּׂעִיר, וְנָתַן עַל קַרְנוֹת הַמִּזְבֵּחַ סָבִיב" (ויקרא טז,יח).<br>במשנה להלן שנינו: "'ויצא אל המזבח אשר לפני ה' וכיפר עליו' (ויקרא טז,יח) - זה מזבח הזהב".<br>בפר כוהן משיח נאמר: "וְנָתַן הַכֹּהֵן מִן הַדָּם עַל קַרְנוֹת מִזְבַּח קְטֹרֶת הַסַּמִּים לִפְנֵי ה' אֲשֶׁר בְּאֹהֶל מוֹעֵד" (ויקרא ד,ז).<br>ובפר העלם דבר של ציבור נאמר: "וּמִן הַדָּם יִתֵּן עַל קַרְנֹת הַמִּזְבֵּחַ אֲשֶׁר לִפְנֵי ה' אֲשֶׁר בְּאֹהֶל מוֹעֵד" (ויקרא ד,יח).<br>ומביאים מדרש הלכה: <b>אמר רבי נחמיה</b> (תנא בדור הרביעי)<b>: לפי שמצאנו בפר הבא על כל המצות שהוא עומד חוץ למזבח ומזה על הפרוכת בשעה שהוא מזה</b> – בפר העלם דבר של ציבור, הכוהן הגדול המזה מהדם על הפרוכת עומד בשעת ההזאות כשמזבח הקטורת (המזבח הפנימי) לפניו, שכן משמע מהכתובים שהוא מזה מהדם על הפרוכת ואחר כך מבלי לזוז ממקומו הוא נותן מהדם על קרנות מזבח הקטורת, ומכאן שהכוהן הגדול עומד כשהמזבח לפניו, והמזבח מפסיק בינו ובין הפרוכת, והוא מזה על הפרוכת מרחוק בכיוון אל הפרוכת<b>. יכול אף זה כן!</b> – אולי יעלה על דעתך, שגם ביום הכיפורים, הכוהן הגדול המזה מדם הפר ומדם השעיר על הפרוכת עומד בשעת ההזאות כשמזבח הקטורת לפניו! <b>תלמוד לומר</b> (הכתוב מלמד לומר)<b>:</b> ביום הכיפורים נאמר: <b>"</b>וְיָצָא אֶל הַמִּזְבֵּחַ <b>אֲשֶׁר לִפְנֵי י'י</b> וְכִפֶּר עָלָיו<b>"</b> (ויקרא טז,יח) – הכוהן הגדול יוצא אל מזבח הקטורת שבהיכל ומטהר אותו<b>. ואיכן היה?</b> – היכן עמד הכוהן הגדול לפני שיצא אל המזבח ונתן מדם הפר והשעיר על קרנותיו? <b>לפנים מן המזבח</b> – הוא עמד לפנים ממזבח הקטורת, בין המזבח ובין הפרוכת, והיזה על הפרוכת, ולכן כתוב "ויצא אל המזבח"<b>.</b><br><b>או אינו מדבר אלא על מזבח החיצון!</b> – אולי הכתוב שנאמר ביום הכיפורים אינו מדבר במזבח הקטורת אלא במזבח החיצון, שהרי לא נאמר 'מזבח קטורת הסמים', ופירוש הכתוב "ויצא אל המזבח" הוא שיצא מן ההיכל אל מזבח החיצון שבעזרה, ואם כן, אפשר שבשעה שהוא מזה על הפרוכת הוא עומד חוץ למזבח הקטורת ומזה, כמו בפר העלם דבר של ציבור! <b>תלמוד לומר</b> (הכתוב מלמד לומר)<b>: "אֲשֶׁר לִפְנֵי י'י"</b> (ויקרא טז,יח) – המזבח שלפני ה' הוא מזבח הקטורת ולא מזבח החיצון<b>.</b> ויש להציע מסקנה: <b>הא</b> – הווי (נמצא), <b>אינו מדבר אלא על מזבח הפנימי</b> – הכתוב שנאמר ביום הכיפורים מדבר במזבח הקטורת<b>.</b><br><br><span class="poetry indentAll"><b>ספרא</b> דיבורא דחובה פרשה ג: "לפני ה'" (ויקרא ד,ו) - מה תלמוד לומר? אמר רבי נחמיה: לפי שמצינו בפר הבא ביום הכיפורים שהוא עומד לפנים מן המזבח ומזה על הפרוכת בשעה שהוא מזה. יכול אף זה כן! (<small>אף בפר כוהן משיח יעמוד לפנים מן המזבח ויזה על הפרוכת!</small>) תלמוד לומר: "מזבח קטורת הסמים לפני ה'" (שם), ואין הכוהן לפני ה' (<small>אלא הוא עומד חוץ למזבח ומזה על הפרוכת</small>).</span><br><br><span class="poetry indentAll"><b>ספרא</b> "אחרי מות" פרשה ג: "ויצא אל המזבח אשר לפני ה'" (ויקרא טז,יח) - מה תלמוד לומר? אמר רבי נחמיה: לפי שמצינו בפר הבא על כל המצוות שהוא עומד חוץ למזבח ומזה על הפרוכת בשעה שהוא מזה. יכול אף זה כן! (<small>אף ביום הכיפורים יעמוד חוץ למזבח ויזה על הפרוכת!</small>) תלמוד לומר: "אשר לפני ה'" (שם), והיכן היה? לפנים מן המזבח. או אינו מדבר אלא במזבח החיצון? תלמוד לומר: "אשר לפני ה'" (שם) - הא אינו מדבר אלא במזבח הפנימי.</span><br><br><span class="poetry indentAll"><b>בבלי יומא</b> נח,ב: תנו רבנן: "ויצא אל המזבח" (ויקרא טז,יח) - מה תלמוד לומר? אמר רבי נחמיה: לפי שמצינו בפר העלם דבר של ציבור ושעירי עבודה זרה, שכוהן עומד חוץ למזבח ומזה על הפרוכת בשעה שהוא מזה. יכול אף זה כן! תלמוד לומר: "ויצא אל המזבח". היכן היה? לפנים מן המזבח. הא כיצד? עומד לפנים מן המזבח ומזה.</span><br><span class="poetry indentAll">תניא אידך: "ונתן הכוהן מן הדם על קרנות מזבח קטורת הסמים לפני ה'" (ויקרא ד,ז) - מה תלמוד לומר? אמר רבי נחמיה: לפי שמצינו בפר ושעיר של יום הכיפורים, שכוהן עומד לפנים מן המזבח ומזה על הפרוכת בשעה שהוא מזה. יכול אף זה כן! תלמוד לומר: "מזבח קטורת הסמים לפני ה'" - מזבח לפני ה', ואין כוהן לפני ה'. הא כיצד? עומד חוץ למזבח ומזה.</span><br><br><span class="poetry indentAll"><b>תוספתא זבחים</b> ו,ז: פרים הנשרפים ושעירים הנשרפים (<small>פר כוהן משיח ופר העלם דבר של ציבור ושעירי עבודה זרה</small>), כיוון ששחטם וקיבל דמם, נכנס ועמד בין מזבח הזהב למנורה (<small>בשטח ההיכל שכנגד בין מזבח הזהב והמנורה</small>), מזבח היה לפנים ממנו (<small>המזבח היה חוצץ בינו ובין הפרוכת</small>), טבל והיזה שבע פעמים כנגד בית קודשי הקודשים.</span>
(ז) וקובעים: <b>הכל מודין</b> – כל החכמים שנחלקו להלן מסכימים ואינם חולקים, <b>בפר משיח ועדה שאינו צריך שיהא נוגע</b> – בפר כוהן משיח ובפר העלם דבר של ציבור אינו מותר שיהיה דם הפר נוגע בפרוכת כשהכוהן הגדול מזה עליה<b>.</b><br>ומציעים מחלוקת חדשה: <b>מה פליגין?</b> – [ב]מה חלוקים (החכמים)? <b>בפר ושעיר של יום הכיפורים.</b> ומציעים גרסאות חלופיות עלומות שֵׁם של מקורות תנאיים: <b>אית תניי תני:</b> – יש תנא [ש]שונה: <b>צריך שיהא נוגע</b> – מותר שיהיו דם הפר ודם השעיר נוגעים בפרוכת כשהכוהן הגדול מזה עליה<b>. אית תניי תני:</b> – [ו]יש תנא [ש]שונה: <b>אינו צריך שיהא נוגע</b> – אינו מותר שיהיו דם הפר ודם השעיר נוגעים בפרוכת כשהכוהן הגדול מזה עליה (פירשנו כאן 'צריך / אינו צריך שיהא נוגע' כמו שפירשנו במחלוקת האמוראים לעיל בעניין הזאות דם השעיר על הכפורת)<b>.</b><br><br>ומביאים ברייתא: <b>אמר רבי לעזר בירבי יוסי</b> (תנא בדור החמישי)<b>: אני ראיתיה</b> – את הפרוכת שהיתה במקדש, <b>ברומי</b> – שנטלוה הרומאים והביאוה לעירם לאחר חורבן בית שני, <b>מליאה טיפין של דם. אמרתי: אֵילּוּ</b> – טיפות דם שעל הפרוכת, <b>מן הדמים שהיו מזין עליה ביום הכיפורים.</b><br>ומציעים היסק מן האמור בברייתא: <b>הדא אמרה:</b> – זאת אומרת: <b>צריך שיהא נוגע</b> – כדעת המקור התנאי הראשון בפר ושעיר של יום הכיפורים, שהרי היו על הפרוכת שראה רבי לעזר בירבי יוסי טיפות דם מהדמים שהיו מזים עליה ביום הכיפורים<b>.</b><br>ומציעים דחיית ההיסק: <b>ואפילו תימר:</b> – ואפילו תאמר: <b>אין צריך שיהא נוגע</b> – כדעת המקור התנאי השני בפר ושעיר של יום הכיפורים, <b>- אם נגע נגע</b> – שאין מקפידים אם נגעו דם הפר ודם השעיר בפרוכת, וטיפות הדם שהיו על הפרוכת שראה רבי לעזר בירבי יוסי היו מהדמים שנגעו בה (אף על פי שגם בפר כוהן משיח ובפר העלם דבר של ציבור אינו צריך שיהא נוגע, כמו בפר ושעיר של יום הכיפורים, טיפות הדם שהיו על הפרוכת היו מהדמים שהיו מזים ביום הכיפורים דווקא, משום שהדמים של יום הכיפורים היו בכל שנה ושנה, מה שאין כן הדמים של פר משיח ופר הציבור) (הסופר במסירה שלפנינו השמיט מ-'ואפילו תימר' עד 'שיהא נוגע' בשל שוויון סופות, ומגיה השלים)<b>.</b><br><br><span class="poetry indentAll"><b>תוספתא יומא</b> ב,טז: ולא היה מגיע (<small>דם הפר ודם השעיר</small>) לפרוכת, אם הגיע - הגיע. - אמר רבי לעזר ברבי יוסה: אני ראיתיה ברומי והיו עליה טיפי דמים, ואמרו לי: אלו מדמים של יום הכיפורים.</span><br><br><span class="poetry indentAll"><b>בבלי יומא</b> נז,א: תנו רבנן: כשהוא מזה, אינו מזה על הפרוכת אלא כנגד הפרוכת. אמר רבי אלעזר ברבי יוסי: אני ראיתיה ברומי, והיו עליה כמה טיפי דמים של פר ושעיר של יום הכיפורים (<small>הרי שהיו מזים מדמם על הפרוכת</small>).</span><br><span class="poetry indentAll">ודילמא דפר העלם דבר של ציבור ושעירי עבודה זרה נינהו (<small>שהיו מזים מדמם על הפרוכת</small>)? - דחזנהו דהוו עבידי כסדרם (<small>הטיפות היו מלמעלה למטה, וזה נעשה רק ביום הכיפורים</small>).</span><br><span class="poetry indentAll">ותניא נמי גבי פר העלם דבר של ציבור כי האי גוונא: כשהוא מזה - לא היו נוגעים בפרוכת, ואם נגעו - נגעו. אמר רבי אלעזר ברבי יוסי: אני ראיתיה ברומי, והיו עליה כמה טיפי דמים של פר העלם דבר של ציבור ושעירי עבודה זרה.</span><br><span class="poetry indentAll">ודילמא דפר ושעיר של יום הכיפורים נינהו? - דחזנהו דהוו עבידי שלא כסדרם.</span><br><br><span class="mediumGrey">נראה שבמקור אמר רבי אלעזר ברבי יוסי רק שראה שהיו על הפרוכת כמה טיפי דמים, ולא יותר. כך הובא בבבלי מעילה יז,ב. והשאר הוא מברייתות מאוחרות שנחלקו בפירושו, זו אמרה שהטיפים היו מדמי הפר והשעיר של יום הכיפורים (ואותה ברייתא מביא הירושלמי), וזו אמרה שהטיפים היו מדמי פר העלם דבר של ציבור ושעירי עבודה זרה.</span><br><span class="mediumGrey">בנוגע לפר העלם דבר יש לומר שהברייתות חלוקות במחלוקת רבי מאיר וחכמים בבבלי מגילה ט,ב ומקבילות. הפרוכת שראה רבי אלעזר ברבי יוסי ברומי במחצית השנייה של המאה השנייה היתה הפרוכת של הבית השני, כשכבר לא היו כוהנים משוחים בשמן. לשיטת החכמים (משנה מגילה א,ט) שכוהן מרובה בגדים (ואינו משוח בשמן) אינו מביא פר הבא על כל המצוות, לא יכלו הטיפים להיות מפר העלם דבר. ואילו לשיטת רבי מאיר הסובר שגם כוהן מרובה בגדים מביא פר הבא על כל המצוות, יכלו הטיפים להיות מפר העלם דבר ("מקורות ומסורות", מועד ג, עמוד צט).</span><br>• • •
(ח) <small><b>עירה דם הפר לתוך דם השעיר</b></small><br>במשנה שנינו: "עירה דם הפר לתוך דם השעיר, ונתן את המלא בתוך הריקם".<br><b>נתן מכלי קודש לתוך כלי חול</b> – אם כוהן נתן קודש מכלי שרת המקודש לעבודה לתוך כלי חול שאינו מקודש (כגון אם עירה דם שקיבל בכלי שרת לתוך כלי חול), <b>- פסל</b> – את הקודש שבתוך כלי חול (במשנה זבחים ג,ב שנינו: "קיבל (דם) בכלי קודש ונתן בכלי חול - יחזיר לכלי קודש" (והדם כשר לזריקה, שלא נפסל הדם בהיותו בכלי חול. אבל אם לא החזיר לכלי קודש - הדם פסול לזריקה))<b>.</b><br>ומציעים דיוק: <b>הא</b> – אבל <b>מכלי קודש לתוך כלי קודש</b> – אם כוהן נתן קודש מכלי שרת לתוך כלי שרת אחר, <b>- לא פסל</b> – את הקודש (כגון אם עירה דם שקיבל בכלי שרת לתוך כלי שרת אחר - הדם כשר לזריקה, ואינו צריך לזרוק את הדם מהכלי שבו קיבל)<b>.</b><br>ומציעים סיוע ממשנה: <b>אמר רבי חגיי</b> (אמורא ארץ ישראלי בדור השלישי והרביעי) <b>קומי</b> – לפני <b>רבי יוסה</b> (מגדולי אמוראי ארץ ישראל בדור הרביעי)<b>: מתניתא אמרה כן:</b> – המשנה אומרת כך: <b>עירה דם הפר לתוך דם השעיר, ונתן את המלא בתוך הריקם</b> – יש ללמוד מסופה של המשנה: "ונתן את המלא בתוך הריקם", שאם נתן מכלי קודש לתוך כלי קודש - לא פסל<b>.</b><br><b>מה את שמע מינה? - אמר רבי מנא: נימר: מדם הפר שהוא מלא לתוך דם השעיר שהוא ריקם!</b><br>נראה שמשפטים אלה נשתבשו וצריך לתקנם כלהלן. כסגנון המתוקן נמצא בירושלמי לעיל ב,א: 'אמר רבי תנחום בר יודן: מה את שמע מינה? נאמר: בראש המזבח וזר?!'.<br>ושואלים: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: מה את שמע מינה?</b> – מה אתה שומע (לומד) ממנה? (כיצד אפשר להסיק מהמשנה שאם נתן מכלי קודש לתוך כלי קודש - לא פסל?) <b>נימר:</b> – נֹאמַר: <b>מדם הפר</b> (נראה שצריך לומר: 'מדם <b>השעיר</b>') <b>שהוא מלא לתוך דם השעיר</b> (נראה שצריך לומר: 'לתוך דם <b>הפר</b>') <b>שהוא ריקם!</b> – הרי יש לפרש את סופה של המשנה, שלאחר שעירה דם הפר לתוך המזרק שבו דם השעיר, חזר ועירה את כל הדם מן המזרק המלא בדם הפר ובדם השעיר לתוך המזרק הריק שהיה בו לפני כן דם הפר. ואם כן, אין ללמוד מכאן שאם נתן מכלי קודש לתוך כלי קודש - לא פסל, שהרי כאן הכלי שנתן לתוכו הוא הכלי שהיה בו דם הפר בתחילה ואינו כלי אחר!<br>ומשיבים: <b>אמר רבי יוסה בירבי בון</b> (מגדולי אמוראי ארץ ישראל בדור החמישי)<b>: עירה דם הפר לתוך דם השעיר מלא</b> (יש למחוק מילה זו ("ספר ניר"))<b>. מיכן והילך חוזר ובוללן לתוך כלי אחר, כדי שיבללו כל צורכן</b> – יש לפרש את המשנה, שתחילה עירה דם הפר לתוך המזרק שבו דם השעיר, ואחר כך חזר ועירה את כל הדם מן המזרק המלא בדם הפר ובדם השעיר לתוך מזרק ריק אחר, כדי שיתערבו הדמים יפה. ולכן יש ללמוד מכאן שאם נתן מכלי קודש לתוך כלי קודש - לא פסל<b>.</b>
(ט) ומביאים מדרש הלכה: <b>מניין שהוא זקוק להערות?</b> – מאיפה למדים שהכוהן הגדול צריך לערבב את דם הפר ודם השעיר לפני שהוא נותן מהדם על קרנות המזבח שבהיכל? <b>תלמוד לומר</b> (הכתוב מלמד לומר)<b>:</b> נאמר בעבודת יום הכיפורים: <b>"</b>וְיָצָא אֶל הַמִּזְבֵּחַ אֲשֶׁר לִפְנֵי ה' וְכִפֶּר עָלָיו, <b>וְלָקַח מִדַּם הַפָּר וּמִדַּם הַשָּׂעִיר</b>, וְנָתַן עַל קַרְנוֹת הַמִּזְבֵּחַ סָבִיב<b>"</b> (ויקרא טז,יח) – הכוהן הגדול יוצא אל מזבח הקטורת שבהיכל ומטהר אותו, ולוקח באצבעו מדם הפר ומדם השעיר ושם מעט דם על כל אחת מארבע קרנות המזבח; ויש ללמוד מן הכתוב המזכיר יחד את דם הפר ודם השעיר: <b>- בזמן שהן מעורבין</b> – הוא צריך לקחת מדם הפר ומדם השעיר כשהם מעורבים. ומכאן שהוא צריך לערבב אותם לפני שהוא נותן מהדם על קרנות המזבח<b>. יכול מזה בפני עצמו ומזה בפני עצמו!</b> – אולי יעלה על דעתך שהוא נותן על קרנות המזבח מכל אחד מהם בפני עצמו, ואינו נותן מהם כשהם מעורבים? <b>תלמוד לומר</b> (הכתוב מלמד לומר)<b>:</b> נאמר במזבח הקטורת: <b>"וְכִפֶּר אַהֲרֹן עַל קַרְנֹתָיו אַחַת בַּשָּׁנָה"</b> (שמות ל,י) – פעם אחת בשנה, ביום הכיפורים, יטהר הכוהן הגדול את מזבח הקטורת על ידי נתינת דם על קרנותיו; ויש ללמוד מן הכתוב: <b>- אחת בשנה הוא מכפר, ואינו מכפר שתים בשנה</b> – הוא צריך לכפר על המזבח פעם אחת בשנה ולא שתי פעמים בשנה. ומכאן שהוא נותן על קרנות המזבח מדם הפר ומדם השעיר כשהם מעורבים<b>.</b><br>ומקשים: <b>או נימר:</b> – או נֹאמַר: <b>דם הפר אחת בשנה, לא שתים בשנה!</b> – אולי יש ללמוד מן הכתוב במזבח הקטורת בצורה שונה מזו שהוצעה לפני כן, שהוא צריך לכפר על המזבח פעם אחת בשנה מדם הפר, וכן פעם אחת בשנה מדם השעיר, ואין הוא נותן על קרנות המזבח מדם הפר ומדם השעיר כשהם מעורבים!<br>ומתרצים את הקושיה בהצעת ברייתא: <b>תני</b> – שונה <b>רבי ישמעאל</b> (מגדולי התנאים בדור השלישי)<b>:</b> נאמר במזבח הקטורת: <b>"מִדַּם חַטַּאת הַכִּפֻּרִים אַחַת בַּשָּׁנָה יְכַפֵּר עָלָיו לְדֹרֹתֵיכֶם"</b> (שמות ל,י) – פעם אחת בשנה, ביום הכיפורים, יטהר הכוהן הגדול את מזבח הקטורת על ידי נתינת דם עליו מדם הפר ומדם השעיר של קורבנות החטאת של יום הכיפורים, בכל דור ודור; ויש ללמוד מן הכתוב: <b>- אחת בשנה הוא מכפר, ואינו מכפר שתים בשנה</b> – הוא צריך לכפר על המזבח מדם קורבנות החטאת של יום הכיפורים פעם אחת בשנה ולא שתי פעמים בשנה. ומכאן שהוא נותן על קרנות המזבח מדם הפר ומדם השעיר כשהם מעורבים<b>.</b><br><br><span class="poetry indentAll"><b>ספרא</b> "אחרי מות" פרשה ג: "ולקח מדם הפר ומדם השעיר" - בזמן שהם מעורבים. יכול מזה בפני עצמו ומזה בפני עצמו! תלמוד לומר: "מדם חטאת הכיפורים אחת בשנה". הא מה אני מקיים "ולקח מדם הפר ומדם השעיר"? בזמן שהם מעורבים.</span><br><br>וקובעים: <b>הכל מודין</b> – כל התנאים שנחלקו (בברייתא בבבלי יומא המובא להלן) מסכימים ואינם חולקים, <b>בשבע הזאות שלמטן</b> (צריך לומר: '<b>שעל טיהרו</b>' ("שערי תורת ארץ ישראל"; "גליונות הירושלמי" של ר"ש ליברמן)) <b>שהוא צריך להערות</b> – לאחר שנתן הכוהן הגדול מדם הפר ומדם השעיר על קרנות מזבח הקטורת, הוא מזה על מקום מגולה שבגגו של המזבח שבע פעמים, ובהזאות אלו שעל המזבח עצמו הכול מודים שהוא מזה מדם הפר ומדם השעיר כשהם מעורבים<b>, דכתיב</b> – שכתוב: <b>"</b>וְהִזָּה עָלָיו מִן הַדָּם בְּאֶצְבָּעוֹ <b>שֶׁבַע</b> פְּעָמִים<b>"</b> (ויקרא טז,יט) <b>ולא ארבע עשרה</b> – שכיוון שאינו מזה ארבע עשרה הזאות אלא שבע, על כורחך שהוא מזה על המזבח משני הדמים יחד. - אין התנאים חלוקים אלא במתנות הדם על קרנות המזבח, שלדעת רבי יאשיה הוא צריך לערבב את דם הפר ודם השעיר לפני שהוא נותן מהדם על קרנות המזבח, ולדעת רבי יונתן הוא נותן על קרנות המזבח מכל אחד מהם בפני עצמו (דברי הירושלמי לעיל הם כשיטת רבי יאשיה)<b>.</b><br><br><span class="poetry indentAll"><b>בבלי יומא</b> נז,ב-נח,א: תניא: "ולקח מדם הפר ומדם השעיר" (ויקרא טז,יח) - שיהו מעורבים; דברי רבי יאשיה. רבי יונתן אומר: מזה בפני עצמו ומזה בפני עצמו. - אמר לו רבי יאשיה: והלא כבר נאמר: "אחת" (שמות ל,י)! - אמר לו רבי יונתן: והלא כבר נאמר: "ולקח מדם הפר ומדם השעיר"! אם כן, למה נאמר: "אחת"? לומר לך: אחת ולא שתיים מדם הפר, אחת ולא שתיים מדם השעיר.</span><br><span class="poetry indentAll">תניא אידך: "ולקח מדם הפר ומדם השעיר" - שיהו דמים מעורבים זה בזה. אתה אומר שיהו מעורבים זה בזה, או אינו אלא מזה בפני עצמו ומזה בפני עצמו! תלמוד לומר: "אחת". - וסתמא כרבי יאשיה. </span><br>• • •
(י) ומפרטים את המחלוקת: <b>דאיתפלגון:</b> – שנחלקו (האמוראים):<br><small><b>קיבל בשלושה כוסות ונתן מכל אחד מהם - איזה הוא זקוק להערות?</b></small><br>מציעים בעיה: <b>קיבל</b> – הכוהן הגדול, <b>מדם הפר בשלשה כוסות ומדם השעיר בשלשה כוסות, ליתן מאחד על הבדין</b> – שחשב בשעת קבלת הדם להזות בקודש הקודשים מדם הפר שבכוס אחד ומדם השעיר שבכוס אחד<b>, מאחד על הפרכות</b> – שחשב בשעת קבלת הדם להזות על הפרוכת מדם הפר שבכוס שני ומדם השעיר שבכוס שני<b>, מאחד על מזבח הזהב</b> – שחשב בשעת קבלת הדם לתת על קרנות מזבח הקטורת מדם הפר שבכוס שלישי ומדם השעיר שבכוס שלישי<b>, אי זה מהן זקוק להערות?</b> – איזה כוס משלושה כוסות דם הפר ואיזה כוס משלושה כוסות דם השעיר הוא צריך לערבב כדי להזות על המזבח עצמו משני הדמים יחד? (בעיה זו היא לפי השיטה שהוא נותן על קרנות המזבח מכל אחד מהם בפני עצמו)<br>ותמהים: <b>ויש אדם מחשב חצי כפרה?!</b> (בתמיהה) – וכי כוהן רשאי לחשב בשעת קבלת הדם שהדם יכפר רק על חלק ממה שהדם ראוי לכפר?! שהרי במקרה כפי שהוצע הוא חשב בשעת קבלת הדם שהדם שבכל אחד משלושה הכוסות ישמש לכפר רק על דבר אחד!<br>ומציעים גרסה שונה של הבעיה כדי לתרץ את התמיהה על הגרסה המקורית: <b>אלא כיני:</b> – אלא כך היא: <b>קיבל מדם הפר בשלשה כוסות ומדם השעיר בשלשה כוסות</b> – וחשב בשעת קבלת הדם שדם הפר שבאחד מהכוסות ודם השעיר שבאחד מהכוסות ישמשו לכפר על הכול<b>, ליתן</b> (צריך לומר: '<b>ונתן</b>' ("קורבן העדה"; "גליונות הירושלמי" של ר"ש ליברמן)) <b>מאחד על הבדים, ומאחד על הפרכות, ומאחד על מזבח הזהב</b> – שהדם שבכל אחד משלושה הכוסות שימש לכפר רק על דבר אחד<b>, אי זה מהן הוא זקוק להערות</b> – כדי להזות על טיהרו של המזבח<b>?</b><br>ופושטים את הבעיה בהצעת מחלוקת אמוראים: <b>תפלוגתא דרבי זעורה</b> (רבי זירא, מגדולי אמוראי ארץ ישראל בדור השלישי) <b>ודרבי הילא</b> (רבי אלעאי, אמורא ארץ ישראלי בדור השלישי) – מחלוקת רבי זעורה ורבי הילא (הדין במקרה שהוצע בבעיה נתון במחלוקת העוסקת בעניין דומה אך שונה, כמבואר להלן)<b>.</b>
(יא) <b>הגריל</b> – הכוהן הגדול, <b>שלשה זוגות</b> – של שעירים<b>, ליתן</b> (צריך לומר: '<b>ונתן</b>' ("קורבן העדה")) <b>מאחד על הבדים</b> – היזה בקודש הקודשים מדם שעיר אחד לשם<b>, מאחד על הפרכות</b> – היזה על הפרוכת מדם שעיר שני לשם<b>, מאחד על מזבח הזהב</b> – נתן על קרנות מזבח הקטורת והיזה על המזבח עצמו מדם שעיר שלישי לשם<b>, אי זה מהן משתלח?</b> – איזה שעיר משלושה השעירים לעזאזל משתלח לעזאזל? - <b>רבי זעורה אמר:</b> נאמר בשעיר המשתלח: <b>"</b>וְהַשָּׂעִיר אֲשֶׁר עָלָה עָלָיו הַגּוֹרָל לַעֲזָאזֵל יָעֳמַד חַי לִפְנֵי ה' <b>לְכַפֵּר עָלָיו</b>, לְשַׁלַּח אֹתוֹ לַעֲזָאזֵל הַמִּדְבָּרָה<b>"</b> (ויקרא טז,י) <b>- את שהוא מכפר בו - חבירו משתלח, את שאינו מכפר</b> בו <b>- אין חבירו משתלח</b> – יש לדרוש את המילים "לכפר עליו" שהכוונה לכפרה בדמו של השעיר לשם, ששילוח השעיר לעזאזל תלוי בכפרת הדם של השעיר לשם (כרבי יהודה בבבלי יומא מ,ב), ולכן השעיר לשם שבדמו נעשית הכפרה קובע שחברו השעיר לעזאזל שהוגרל עימו הוא המשתלח לעזאזל<b>. רבי הילא אמר:</b> נאמר בשעיר המשתלח: <b>"לְכַפֵּר עָלָיו"</b> (ויקרא טז,י) <b>- את שהוא גומר בו</b> את <b>כל הכפרה - חבירו משתלח, את שאינו גומר בו</b> את <b>כל הכפרה - אין חבירו משתלח</b> – יש לדרוש את המילים "לכפר עליו" שהכוונה לכפרה בדמו של השעיר לשם, ולכן השעיר לשם שבדמו נגמרת כל הכפרה קובע שחברו השעיר לעזאזל שהוגרל עימו הוא המשתלח לעזאזל<b>.</b><br>ומפרטים את הדין לפי שני בני המחלוקת החל במקרה שהגריל שלושה זוגות של שעירים וכיפר בדמם של שלושה השעירים לשם: <b>על דעתיה דרבי זעורה</b> – על דעתו של רבי זעורה<b>, שלשתן משתלחין</b> – מכיוון שהכוהן הגדול כיפר בדמם של שלושה השעירים לשם, לכן שלושה השעירים לעזאזל שהוגרלו עימהם משתלחים לעזאזל<b>; על דעתיה דרבי הילא</b> – על דעתו של רבי הילא<b>, אינו משתלח אלא אחרון בלבד</b> – מכיוון שהכוהן הגדול גמר את כל הכפרה בדמו של השעיר השלישי לשם, לכן רק השעיר השלישי לעזאזל שהוגרל עימו משתלח לעזאזל (מחלוקת רבי זעורה ורבי הילא ישנה בירושלמי להלן ו,א)<b>.</b>
(יב) ומציעים היסק המבוסס על השוואה כדי לפשוט את הבעיה: <b>והכא</b> – וכאן (במקרה שהוצע בבעיה לעיל, שקיבל מדם הפר בשלושה כוסות ומדם השעיר בשלושה כוסות וכיפר בדם שבכל הכוסות), <b>- על דעתיה דרבי זעורה</b> – על דעתו של רבי זעורה<b>, שלשתן הוא זקוק להערות</b> – כדי להזות על טיהרו של המזבח, הוא צריך לערבב יחד את שלושה הכוסות של דם הפר ושלושה הכוסות של דם השעיר, כיוון שכיפר בדם שבכל הכוסות<b>; על דעתיה דרבי הילא</b> – על דעתו של רבי הילא<b>, אינו זקוק להערות אלא אותו שהזה ממנו</b> – כדי להזות על טיהרו של המזבח, הוא צריך לערבב רק את הכוס השלישי של דם הפר והכוס השלישי של דם השעיר שנתן מהם על קרנות מזבח הזהב, כיוון שגמר את כל הכפרה בכוס השלישי של זה ושל זה<b>.</b><br>• • •
(יג) <small><b>קיבל בשלושה כוסות ונתן מאחד מהם - איזה נשפך ליסוד?</b></small><br>מציעים בעיה: <b>קיבל</b> – הכוהן הגדול, מ<b>דם הפר בשלשה כוסות ומדם השעיר בשלשה כוסות, ליתן</b> (צריך לומר: <b>'ונתן</b>') <b>מאחד על הבדין</b> – היזה בקודש הקודשים מכוס אחד של דם הפר ומכוס אחד של דם השעיר, <b>ומאחד על הפרכות</b> (בקטע גניזה: 'הפרוכת') – היזה על הפרוכת מכוס שני של דם הפר ומכוס שני של דם השעיר, <b>ומאחד על מזבח הזהב</b> – נתן על קרנות מזבח הקטורת והיזה על טיהרו של המזבח מכוס שלישי של דם הפר ומכוס שלישי של דם השעיר, (צריך להוסיף: <b>'- כולן נשפכין על היסוד</b> – הדם שנשאר בכל הכוסות של הפר ושל השעיר נשפך ליסוד של מזבח החיצון כדין שיירי הדם (לדעת רבי הילא לעיל, שכדי להזות על טיהרו של המזבח, הוא צריך לערבב רק את הכוס השלישי של דם הפר והכוס השלישי של דם השעיר שנתן מהם על קרנות מזבח הזהב, נמצא שלאחר שהיזה על טיהרו של המזבח, הכוסות שנשאר בהם דם הם הכוס הראשון והכוס השני של דם הפר והכוס הראשון והכוס השני של דם השעיר והכוס שבו תערובת דם הפר ודם השעיר מהכוס השלישי שלהם, וכולם נשפכים ליסוד. ולדעת רבי זעורה לעיל, שכדי להזות על טיהרו של המזבח, הוא צריך לערבב יחד את שלושה הכוסות של דם הפר ושלושה הכוסות של דם השעיר, נמצא שלאחר שהיזה על טיהרו של המזבח, הכוס היחידה שנשאר בה דם היא הכוס שבו תערובת דם הפר ודם השעיר מכל הכוסות, והיא נשפכת ליסוד)<b>. נתן מאחד מהן על הבדין ועל הפרוכת ועל מזבח הזהב</b>' – היזה את כל ההזאות מכוס אחד של דם הפר ומכוס אחד של דם השעיר (כך הגיה ב"שערי תורת ארץ ישראל". בירושלמי שלפנינו נשמט בשל הדמיון מ'מזבח הזהב' עד 'מזבח הזהב'. ב"גליונות הירושלמי" של ר"ש ליברמן הגיה רק: 'קיבל... <b>ונתן מאחד מהן על הבדין ועל הפרוכת ועל מזבח הזהב</b>'))<b>, אי זה מהן נשפך על היסוד?</b> – איזה כוס משלושה כוסות דם הפר ואיזה כוס משלושה כוסות דם השעיר נשפכים ליסוד של מזבח החיצון? (במקרה זה, לדעת הכול, כדי להזות על טיהרו של המזבח, הוא צריך לערבב רק את הכוס של דם הפר והכוס של דם השעיר שמהם היזה את שאר ההזאות. - שפיכת שיירי הדם ליסוד המזבח לא נזכרה בפר ושעיר של יום הכיפורים, אבל דינם שווה לשאר החטאות שנזכרה בהן שפיכת שיריים ליסוד)<br>ופושטים את הבעיה בהצעת מחלוקת תנאים: <b>תפלוגתא דרבי</b> (רבי יהודה הנשיא, תנא בדור החמישי) <b>ודרבי אלעזר בירבי שמעון</b> (תנא בדור החמישי) – מחלוקת רבי ורבי אלעזר בירבי שמעון (הדין במקרה שהוצע בבעיה נתון במחלוקת העוסקת בעניין דומה אך שונה, כמבואר להלן)<b>.</b><br><br>ומפרטים את המחלוקת: <b>דאיתפלגון:</b> – שנחלקו (התנאים): <b>חטאת שקיבל דמה בארבעה כוסות, נתן מזה אחד ומזה אחד ומזה אחד</b> – הכוהן נתן את ארבע מתנות הדם של קורבן חטאת על ארבע קרנות מזבח החיצון מכל הכוסות, מתנה אחת מכל כוס<b>, מניין שכולם נשפכין על היסוד?</b> – מאיפה למדים שהדם שנשאר בכל ארבעה הכוסות נשפך ליסוד של מזבח החיצון? <b>תלמוד לומר</b> (הכתוב מלמד לומר)<b>:</b> נאמר בשיירי הדם של חטאת יחיד: <b>"וְאֶת כָּל דָּמָהּ יִשְׁפֹּךְ</b> אֶל יְסוֹד הַמִּזְבֵּחַ<b>"</b> (ויקרא ד,ל) – משמע שיש צורך לשפוך את כל הדם<b>. יכול אפילו לא נתן</b> (צריך להוסיף כמו בספרא: '<b>אלא</b>') <b>מאחד מהן מתן ארבע - יהו כולם נשפכין</b> (צריך להוסיף כמו בקטע גניזה: '<b>על היסוד</b>')<b>!</b> – אולי יעלה על דעתך שגם אם נתן את כל ארבע המתנות מכוס אחת, הדם שנשאר בכל ארבעה הכוסות נשפך ליסוד המזבח? <b>תלמוד לומר</b> (הכתוב מלמד לומר)<b>:</b> נאמר בשיירי הדם של חטאת נשיא: <b>"וְאֶת דָּמוֹ יִשְׁפֹּךְ</b> אֶל יְסוֹד מִזְבַּח הָעֹלָה<b>"</b> (ויקרא ד,כה) – משמע שאין צורך לשפוך את כל הדם<b>. הא כיצד?</b> – איך יתקיימו שני הכתובים הסותרים? <b>הוא נשפך על היסוד, והן נשפכין לאמה</b> – כשנתן את כל המתנות מכוס אחד, הדם שבאותו הכוס נשפך ליסוד המזבח, כיוון שהוא נחשב שיריים, אבל הדם שבשאר הכוסות נשפך לאמת המים שהיתה עוברת בעזרה ואינו נשפך ליסוד המזבח, כיוון שהדם שבשאר הכוסות נדחה ואינו נחשב שיריים, ובכך מתקיים: "ואת דמו ישפוך". וכשנתן מתנה אחת מכל כוס, הדם שבכל הכוסות נשפך ליסוד המזבח, כיוון שכל הדם נחשב שיריים, ובכך מתקיים: "ואת כל דמה ישפוך"<b>; דברי רבי.</b><br><b>רבי אלעזר בירבי שמעון</b> אומר<b>: מניין אפילו לא נתן מאחד מהן אלא</b> (צריך לומר כמו בספרא: 'לא נתן <b>אלא</b> מאחד מהן') <b>מתן ארבע - יהו כולן נשפכין על היסוד?</b> – מאיפה למדים שגם אם נתן את כל ארבע המתנות מכוס אחת, הדם שנשאר בכל ארבעה הכוסות נשפך ליסוד המזבח? <b>תלמוד לומר</b> (הכתוב מלמד לומר)<b>:</b> נאמר בשיירי הדם של חטאת יחיד: <b>"וְאֶת כָּל דָּמָהּ יִשְׁפֹּךְ</b> אֶל יְסוֹד הַמִּזְבֵּחַ<b>"</b> (ויקרא ד,ל) – יש ללמוד מהכתוב הזה, שגם כשנתן את כל המתנות מכוס אחד, הדם שבכל הכוסות נשפך ליסוד המזבח, כיוון שכל הדם נחשב שיריים (מהכתוב "ואת דמו ישפוך" לומד רבי אלעזר בירבי שמעון שהדם שנשאר בצוואר הבהמה ולא נתקבל בכלי אלא לאחר מתן הדם על הקרנות נשפך לאמה ולא ליסוד. - בירושלמי שלפנינו הוחלפו זה בזה בטעות שני הכתובים המובאים בדברי התנאים, ומפרשי הירושלמי הגיהו)<b>.</b><br>ומפרטים את הדין לפי שני בני המחלוקת החל במקרה שהוצע בבעיה לעיל: <b>על דעתיה דרבי אלעזר בירבי שמעון</b> – על דעתו של רבי אלעזר בירבי שמעון<b>, כולהן נשפכין על היסוד</b> – במקרה שקיבל מדם הפר בשלושה כוסות ומדם השעיר בשלושה כוסות, והיזה את כל ההזאות מכוס אחד של דם הפר ומכוס אחד של דם השעיר, הדם שבכל הכוסות נשפך ליסוד המזבח, כיוון שכל הדם נחשב שיריים<b>; על דעתיה דרבי</b> – על דעתו של רבי<b>, אין לך נשפך על היסוד אלא אותו שהיזה ממנו</b> – במקרה הזה, רק הכוס האחד של דם הפר והכוס האחד של דם השעיר שהיזה מהם את כל ההזאות נשפך ליסוד המזבח, כיוון שהוא נחשב שיריים, אבל הדם שבשאר הכוסות נשפך לאמה<b>.</b><br><br><span class="poetry indentAll"><b>ספרא</b> דיבורא דחובה פרשה ז: "ואת כל דמה ישפוך" (ויקרא ד,ל), ולמעלן הוא אומר: "ואת דמו ישפוך" (ויקרא ד,כה). מיכן אמרו: חטאת שקיבל דמה בארבעה כוסות, נתן מזה אחת ומזה אחת ומזה אחת, מניין שכולם נשפכים על היסוד: תלמוד לומר: "ואת כל דמה ישפוך". יכול אפילו לא נתן אלא מאחד מהם מתן ארבע - יהו כולם נשפכים על היסוד? תלמוד לומר: "ואת כל דמו ישפוך: הא כיצד? הוא נשפך על היסוד, והם נשפכים לאמה.</span><br><span class="poetry indentAll">רבי אלעזר ברבי שמעון אומר: מניין אפילו לא נתן אלא מאחד מהם מתן ארבע - יהו כולם נשפכים על היסוד? תלמוד לומר: "ואת דמו ישפוך". הא כיצד? הוא נשפך על היסוד, והם נשפכים לאמה.</span><br><br><span class="poetry indentAll"><b>תוספתא זבחים</b> ח,כט: חטאת שקיבל דמה בארבעה כוסות, אם נתן מכולם על ארבע קרנות - כולם נשפכים ליסוד, ואם לא נתן אלא מאחד מהם מתן ארבע - הוא נשפך ליסוד והם נשפכים לאמה. - רבי אליעזר ברבי שמעון אומר: אפילו לא נתן אלא מאחד מהם מתן ארבע - כולם נשפכים ליסוד.</span><br><br><small>הברייתא של מחלוקת התנאים מובאת בבבלי יומא נז,ב וזבחים לד,ב.</small><br><small>דעת רבי בירושלמי מובאת בשאר המקבילות כדעה סתמית.</small><br>• • •
(יד) <small><b>מתנות מדם חטאות שנתערבו</b></small><br><b>חבריא אמרי</b>ן<b>:</b> – החברים (קבוצת תלמידי החכמים בבית המדרש) אומרים: <b>נתפגל זה -</b> (<b>ו</b>)<b>נתפגל זה</b> – שני קורבנות חטאת חיצונה שנתערבו הדמים של שני קורבנות החטאת האלו בכוס אחת, וקורבן אחד מהם נפסל משום פיגול, גם הקורבן השני נפסל, שהרי אין רשאים לתת מתנות מהדמים שנתערבו, משום שיש בהם דמים פסולים ("שערי תורת ארץ ישראל")<b>. אבדו אימוריו של זה - מזין על אימוריו של זה</b> – שני קורבנות חטאת חיצונה שנתערבו הדמים של שני קורבנות החטאת האלו בכוס אחת, וקורבן אחד מהם אבדו אימוריו הנקטרים על המזבח, נותן מתנות מהדמים שנתערבו בשביל הקורבן שלא אבדו אימוריו<b>.</b><br><br>וקובעים: <b>הכל מודין</b> – רבי והחכמים, שנחלקו להלן בדם שתי חטאות שנתערבו, מסכימים ואינם חולקים, <b>בפר משיח ועדה</b> – בפר כוהן משיח ובפר העלם דבר של ציבור, שדמיהם ניתנים על קרנות המזבח הפנימי, שנתערבו הדמים של שני קורבנות החטאת האלו בכוס אחת, <b>- עד שיהא שם מתנה אחת משל שניהן</b> (אין מובן למשפט זה, שראשו סותר את סופו, והיה לו לומר: 'עד שיהא שם מתנה אחת מכל אחד מהן', או שהיה לו לומר: '<b>אפילו אין שם אלא מתנה אחת משל שניהן</b>'. ונראה שצריך לומר כמו האפשרות השנייה, וכן הגיהו ב"שערי תורת ארץ ישראל" ור"ח קנייבסקי, והלשון 'עד שיהא' הוא העתקה בטעות מהמימרה הבאה) – אפילו אין בדם אלא שיעור מתנה אחת לשני הקורבנות שנתערבו - כשר, ואין צריך שיהיה בדם שיעור מתנה אחת לכל אחד מהקורבנות שנתערבו (כמה ממפרשי הירושלמי הסכימו לפירוש זה)<b>.</b><br><br><b>חברייא אמרי</b>ן<b>:</b> – החברים אומרים: <b>אימורין</b> (אין לגרוס מילה זו ("ספר ניר"), או שצריך לגרוס במקומה: <b>'דמים</b>' ("נועם ירושלמי"). אפשר שהמילה 'אימורין' היא הכפלה בשיבוש של המילה 'אמרין' שלפניה) <b>כשירין שנתערבו בפסולין</b> – שנתערבו דמים כשרים ודמים פסולים של קורבנות חטאת בכוס אחת, <b>- עד שיהא מתנה אחת משל כשירין</b> – צריך שיהיה דם שלא נתערב בשיעור מתנה אחת לכל הקורבנות הכשרים, ואין רשאים לתת מתנות מהדמים שנתערבו, משום שיש בהם דמים פסולים<b>.</b><br><br>ומציעים מחלוקת חדשה: <b>מה פליגין?</b> – [ב]מה חלוקים (רבי והחכמים)? <b>בדם שני חטאות שנתערבו</b> – בשני קורבנות חטאת חיצונה, שדמיהם ניתנים ארבע מתנות על ארבע הקרנות של מזבח החיצון, שנתערבו הדמים של שני קורבנות החטאת האלו בכוס אחת<b>. רבי</b> (רבי יהודה הנשיא, תנא בדור החמישי) <b>אומר: אומר אני: רואין את הדם</b> – בודקים את שיעור הדם שנתערב<b>, אם יש בו כדי מתנה אחת מזה וכדי מתנה אחת מזה</b> – אם יש בדם שיעור מתנה אחת לפחות לכל אחד מהקורבנות שנתערבו, <b>- כשר, ואם לאו</b> – אם אין בדם שיעור מתנה אחת לכל אחד מהקורבנות שנתערבו, <b>- פסול. וחכמים אומרים: אפילו אין בו אלא מתנה אחת משל שניהן - כשר</b> – ואין צריך שיהיה בדם שיעור מתנה אחת לכל אחד מהקורבנות שנתערבו<b>.</b><br>ומציעים הסבר לדברי רבי והחכמים: <b>על דעתיה דרבי</b> – על דעתו של רבי<b>, יש שיעור למתנות</b> – והשיעור הוא כדי מתנה אחת לפחות לקורבן<b>; על דעתהון דרבנ</b>י<b>ן</b> – על דעתם של החכמים<b>, אין שיעור למתנות.</b><br><br>ומציעים היסק: <b>הדא אמרה:</b> – זאת אומרת: <b>נתפגל זה - נתפגל זה. אבדו אימוריו של זה - מזין על אימוריו של זה</b> (לא ברור ממה וכיצד מסיקים דינים אלה שכבר נאמרו לעיל. ואפשר שחל כאן שיבוש)<b>.</b><br><br><small>מחלוקת רבי והחכמים מובאת בתוספתא זבחים ח,כב ובבבלי זבחים עה,א בשינויי לשון.</small><br>• • •
<h3>הלכה ה</h3>
(א) <big><strong>משנה</strong></big><br><b>התחיל מחטא</b> (מטהר) <b>ויורד</b> – נותן באצבעו את הדם על כל קרן מלמעלה למטה, כשהוא מקיף את המזבח והולך מקרן לקרן, שאילו היה נותן את הדם על כל קרן מלמטה למעלה, היה הדם זב על זרועו ומלכלך את בגדיו<b>. מאיכן הוא מתחיל?</b> – מאיזו קרן הוא מתחיל? <b>מקרן מזרחית צפונית,</b> אחריה הוא בא לקרן <b>צפונית מערבית,</b> אחריה הוא בא לקרן <b>מערבית דרומית,</b> והוא מסיים בקרן <b>דרומית מזרחית. מקום</b> – בקרן דרומית מזרחית, <b>שהוא מתחיל בחטאת על מזבח החיצון</b> – שבעזרה (כמפורש במשנה זבחים ה,ג)<b>, שם הוא גומר על מזבח הפנימי</b> – שבהיכל<b>.</b><br><b>רבי אליעזר</b> (בן הורקנוס, תנא בדור השני) <b>אומר: במקומו היה עומד ומחטא</b> – שלא היה הולך מקרן לקרן, אלא היה עומד בקרן מזרחית צפונית ונותן ממקומו על כל הקרנות לפי הסדר האמור לעיל, שהרי מזבח הזהב לא היה אלא אמה על אמה<b>. ועל כולן</b> – על כל הקרנות, <b>הוא נותן</b> – את הדם, <b>מלמטן למעלן, חוץ מזו</b> – מקרן מזרחית צפונית, <b>שהיתה לפניו</b> – שאצלה היה עומד<b>, שהיה נותן מלמעלן למטן</b> – שאילו היה נותן את הדם על קרן זו שהוא עומד לפניה מלמטה למעלה, היה הדם זב על זרועו ומלכלך את בגדיו, אבל בשאר שלוש הקרנות, כיוון שאינו עומד אצלן, אינו חושש לכך, ויכול לתת עליהן מלמטה למעלה<b>.</b><br>• • •
(ב) <big><strong>תלמוד</strong></big><br><small><b>מאיזו קרן של המזבח הוא מתחיל?</b></small><br>במשנה שנינו: "מאיכן הוא מתחיל? מקרן מזרחית צפונית, צפונית מערבית, מערבית דרומית, דרומית מזרחית".<br>שואלים: <b>ויתחיל בקרן</b> (בקטע גניזה: 'מקרן') <b>מזרחית דרומית!</b> – מדוע אין הכוהן הגדול מתחיל מקרן מזרחית דרומית של המזבח הפנימי, שהוא המקום שהוא מתחיל בחטאת על המזבח החיצון?<br>ומשיבים: <b>אמר רבי הילא</b> (רבי אלעאי, אמורא ארץ ישראלי בדור השלישי)<b>: ימנית, אין זו ימנית</b> – כיוון שהוא עומד לפני המזבח הפנימי ממזרחו ופניו למערב, הוא צריך להתחיל מהקרן הימנית, והיא קרן מזרחית צפונית שמימינו, מפני שיש לו לפנות לימין, ואילו קרן מזרחית דרומית שמשמאלו אינה הימנית. מה שאין כן בחטאת על המזבח החיצון, שהכוהן עולה בכבש שבדרומו של המזבח, וכשהוא פונה לימין הוא פוגע תחילה בקרן מזרחית דרומית<b>.</b><br>ושואלים: <b>ויתחיל מקרן צפונית מערבית!</b> – מדוע אין הכוהן הגדול מתחיל מקרן צפונית מערבית שהיא מימינו, לאחר שגמר להזות מדם הפר ומדם השעיר על הפרוכת וחזר לאחוריו (הלך אחורנית) למערבו של המזבח?<br>ומשיבים: <b>אמר רבי אלעזר</b> (אמורא בדור השני)<b>: "וְיָצָא אֶל הַמִּזְבֵּחַ</b> אֲשֶׁר לִפְנֵי י'י וְכִפֶּר עָלָיו<b>"</b> (ויקרא טז,יח) – הכוהן הגדול חייב לצאת מהמקום שהיזה שם על הפרוכת, שהוא מן המזבח ולפנים, ממערבו, ולעמוד מן המזבח ולחוץ, ממזרחו, לפני שהוא מתחיל לכפר על המזבח. ולכן אינו מתחיל מקרן צפונית מערבית<b>.</b><br>ושואלים: <b>ויתחיל מקרן מערבית דרומית!</b> – מדוע, לאחר שהוא יוצא ועומד לפני המזבח ממזרחו, אין הכוהן הגדול מסובב את מזבח הזהב מקרן מזרחית צפונית ימינה עד שהוא מגיע לקרן מערבית דרומית ומתחיל משם?<br>ומשיבים: <b>שלא יתן אחוריו לקודש</b> – אם יתחיל מקרן מערבית דרומית, הרי כשיפנה לימינו ויילך לקרן דרומית מזרחית, יפנה את אחוריו לקודש הקודשים, ואין זה דרך כבוד<b>.</b><br>ושואלים: <b>ואֵין סופו ליתן אחוריו לקודש?!</b> (בתמיהה) – הרי גם כשהוא מתחיל מקרן מזרחית צפונית, עתיד הוא להפנות את אחוריו לקודש הקודשים כשיילך מקרן מערבית דרומית לקרן דרומית מזרחית!<br>ומשיבים: <b>חוזר היה לאחוריו</b> – כשהוא מגיע לקרן מערבית דרומית, לאחר שהוא מתחיל מקרן מזרחית צפונית, הוא חוזר לאחוריו (הולך אחורנית) ומסובב את מזבח הזהב עד שהוא מגיע לקרן דרומית מזרחית, ולכן אין סופו ליתן אחוריו לקודש<b>.</b><br>ושואלים: <b>ויעמד בדרום ויתחיל מקרן מזרחית צפונית</b> (צריך לומר: 'מזרחית <b>דרומית</b>' ("גליונות הירושלמי" של ר"ש ליברמן), שהרי באמת הוא מתחיל מקרן מזרחית צפונית)<b>!</b> – מדוע, לאחר שהוא יוצא אל המזבח הפנימי ממזרחו, אין הכוהן הגדול הולך ועומד לפני המזבח מדרומו ומתחיל מקרן מזרחית דרומית שמימינו, שהוא המקום שהוא מתחיל בחטאת על המזבח החיצון?<br>ומשיבים בהצעת מימרה אמוראית: <b>כיי דאמר</b> – כמו [המימרה] ההיא שאומר <b>רבי הילא: ימנית, אין זו ימנית</b> – כשהוא הולך ממזרחו של המזבח ועומד לפני המזבח מדרומו, הוא פונה לשמאל ולא לימין, והרי אם אפשר לפנות לימין או לשמאל, יש לפנות לימין ולא לשמאל, כמו שאומר רבי הילא לעיל בתשובה לשאלה דומה<b>.</b><br>• • •
(ג) <small><b>עומד ומחטא את המזבח או מהלך ומחטא</b></small><br>במשנה שנינו: "רבי אליעזר אומר: במקומו היה עומד ומחטא. ועל כולן הוא נותן מלמטן למעלן, חוץ מזו שהיתה לפניו, שהיה נותן מלמעלן למטן".<br>מציעים ברייתא: <b>תני:</b> – שונה [התנא]: <b>רבי ליעזר</b> (בן הורקנוס, תנא בדור השני) <b>אומר: ממקומו היה עומד ומחטא</b> – שלא היה הולך מקרן לקרן, אלא היה עומד בקרן מזרחית צפונית ונותן ממקומו על כל הקרנות לפי הסדר האמור במשנה, שהרי מזבח הזהב לא היה אלא אמה על אמה<b>. ועל כולן</b> – על כל הקרנות, <b>הוא נותן</b> – את הדם, <b>מלמעלן למטן</b> (בקטע גניזה: 'מלמטן למעלן')<b>, חוץ מזו</b> – מקרן מערבית דרומית, <b>שהי</b>ת<b>ה לפניו לוכסן שהיה נותן מלמטן למעלן</b> (בקטע גניזה: 'מלמעלן למטן') – בכל הקרנות שהוא אינו רחוק מהן, אינו משפיל את ידו וזורק כלפי מעלה, שמא יזוב הדם על זרועו ויתלכלכו בגדיו, ולפיכך הוא מגביה את ידו וזורק ממעלה למטה, אבל בקרן שכנגדו באלכסון, שהוא צריך למתוח את ידו לאורך אלכסון כל המזבח, ורק פס ידו יוצא מחוץ למזבח, יכול הוא להשפיל את ידו ולזרוק ממטה למעלה, שהרי אין כאן שום חשש שילכלך את בגדיו<b>.</b><br><br><span class="poetry indentAll"><b>תוספתא יומא</b> ג,א: ועל כולן הוא נותן ממטה למעלה, חוץ מזו שהיתה לפניו, שהיה נותן ממעלה למטה (<small>בכל הקרנות הוא יכול להרים את פס ידו ולזרוק ממטה למעלה, חוץ מן הקרן הראשונה שהיה עומד סמוך לה, שהוא משפיל את ידו ונותן ממעלה למטה, שאם לא יעשה כן, יזוב הדם לתוך שרוולו וילכלך את בגדיו</small>).</span><br><span class="poetry indentAll">רבי יהודה אומר משם רבי ליעזר: במקומו היה עומד ומחטא. ועל כולן הוא נותן ממטה למעלה (<small>רבי יהודה סובר שהוא יכול להיזהר אף בקרן הסמוכה שלא ילכלך את בגדיו</small>), חוץ מזו שהיתה לפניו שכנגדו אלכסון, שהיה נותן ממעלה למטה (<small>שהרי הוא צריך למתוח את ידו כנגד כל אלכסון המזבח, עד שרק פס ידו יוצא מחוץ למזבח, ואין לו אפשרות לתת ממטה למעלה</small>).</span><br><br><small>הדעה הראשונה בתוספתא היא דעת רבי אליעזר במשנה. ובעל "חסדי דוד" והגר"א הגיהו בדעה הראשנוה בתוספתא כמו דעת רבי אליעזר בברייתא שבירושלמי.</small><br><small>אבל לפי גרסת קטע גניזה בדעת רבי אליעזר בברייתא שבירושלמי, הברייתא שבירושלמי היא כרבי יהודה משם רבי אליעזר בתוספתא.</small><br><br><span class="poetry indentAll"><b>ספרא</b> "אחרי מות" פרשה ג: רבי יהודה אומר משום רבי אליעזר: במקומו היה עומד ומחטא. ועל כולן הוא נותן מלמטן למעלן, חוץ מזו שהיתה לפניו, שהיה נותן מלמעלן למטן.</span><br><br><span class="poetry indentAll"><b>בבלי יומא</b> נט,א: "רבי אליעזר אומר: במקומו היה עומד ומחטא". - מתניתין מני? - רבי יהודה היא. - דתניא: רבי מאיר אומר: רבי אליעזר אומר: במקומו הוא עומד ומחטא. ועל כולן היה נותן מלמעלה למטה, חוץ מזו שהיתה לפניו באלכסון, שהיה נותן מלמטה למעלה. - רבי יהודה אומר: רבי אליעזר אומר: במקומו הוא עומד ומחטא. ועל כולן היה נותן מלמטה למעלה, חוץ מזו שהיתה לפניו ממש, שהיה נותן מלמעלה למטה. - כדי שלא יתלכלכו בגדיו.</span><br><br><small>לפי הברייתא בבבלי, דעת רבי אליעזר במשנה היא בשיטת רבי יהודה, ודעת רבי אליעזר בברייתא שבירושלמי היא בשיטת רבי מאיר.</small><br><br><b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: שניהן מקרא אחד</b> (פסוק אחד מסוים) <b>דורשין:</b> – החכמים (התנא הראשון במשנה) ורבי אליעזר, שנחלקו האם הכוהן הגדול עומד ומחטא את המזבח או שהוא מהלך ומחטא, לומדים את דבריהם מאותו הכתוב: <b>"</b>וְלָקַח מִדַּם הַפָּר וּמִדַּם הַשָּׂעִיר וְנָתַן עַל קַרְנוֹת הַמִּזְבֵּחַ <b>סָבִיב"</b> (ויקרא טז,יח) – הכוהן הגדול נותן מדם הפר ומדם השעיר על כל ארבע הקרנות<b>. רבנ</b>י<b>ן אמרין:</b> – החכמים (התנא הראשון במשנה) אומרים: <b>סביב להלוך</b> – משמעה של המילה "סביב", שהכוהן הגדול מהלך סביב המזבח הפנימי מקרן לקרן ונותן את הדם<b>, ורבי ליעזר אומר: סביב לקרנות</b> (במסירה שלפנינו השמיט הסופר מ'"סביב"' לעיל עד 'סביב' כאן בשל שוויון סופות ומגיה השלים) – משמעה של המילה "סביב", שהכוהן הגדול נותן את הדם סביב כל קרן (ולא צוינה דרך הנתינה, ולכן אינו צריך ללכת מקרן לקרן ולתת את הדם, אלא במקומו עומד ונותן)<b>.</b>
(ד) ומביאים ברייתא: <b>שני כהנים</b> – גדולים, <b>ברחו</b> – מירושלים, <b>בפולמוסיות</b> (במלחמות (מקור המילה ביוונית)) – במלחמות הרומאים ביהודים בזמן חורבן הבית השני<b>. אחד אומר: עומד הייתי</b> – במקומי ליד המזבח, <b>ומחטא</b> – נותן דם על קרנות המזבח הפנימי ביום הכיפורים, כדעת רבי אליעזר<b>, ואחד אומר: מהלך הייתי</b> – סביב המזבח, <b>ומחטא</b> – כדעת החכמים (שני הכוהנים הגדולים שהצליחו לברוח מירושלים בזמן המרד הגדול ולהישאר בחיים סיפרו על סדרי המקדש)<b>.</b><br>ומציעים היסק: <b>אמר רבי יודן</b> (אמורא ארץ ישראלי בדור הרביעי)<b>: הדא אמרה:</b> – זאת אומרת (יש להסיק מהברייתא): <b>מאן דעבד הכין לא חשש, ומאן דעבד הכין לא חשש</b> – מי שעושה כך (כדעת רבי אליעזר) לא חושש (אין לו לחשוש שמא הוא עושה שלא כדין), ומי שעושה כך (כדעת החכמים) לא חושש<b>.</b><br><br><span class="poetry indentAll"><b>בבלי יומא</b> נט,א: תניא: אמר רבי ישמעאל: שני כוהנים גדולים נשתיירו ממקדש ראשון (<small>יש מגיהים: </small>שני), אחד אומר: בידי הקפתי (<small>עמדתי במקומי והקפתי בידי את המזבח</small>), ואחד אומר: ברגלי הקפתי.</span><br>• • •
<h3>הלכה ו</h3>
(א) <big><strong>משנה</strong></big><br><b>היזה על טהרו של</b> <small>ה</small><b>מזבח שבע פעמים</b> – לאחר שגמר הכוהן הגדול את כל המתנות על קרנות המזבח הפנימי, חתה את הגחלים והאפר לצדדים והיזה על המזבח עצמו, על גגו למעלה<b>. שירי הדם</b> – מה שנשאר מדם הפר ומדם השעיר לאחר כל ההזאות, <b>היה שופך על יסוד מערבי של מזבח החיצון</b> – כמו שנאמר בפר כוהן משיח (ויקרא ד,ז)<b>, ושל מזבח החיצון</b> – שיירי הדם של החטאות החיצונות שהיו נותנים על קרנות מזבח החיצון, והוא הדין שיירי הדם של שאר הקורבנות, <b>היה שופך על יסוד דרומי</b> – של מזבח החיצון<b>. אֵילּוּ ואֵילּוּ</b> – שיירי הדם של יסוד מערבי ושל יסוד דרומי, <b>מתערבין באמה</b> – בתעלה שבעזרה, <b>ויוצאין לנחל קדרון</b> – שמחוץ לירושלים<b>, ונמכרין לגננין</b> (עובדי גינות) <b>לזבל</b> – כדי לדשן את גינותיהם<b>, ומועלין בהן</b> – הנהנים משיירי הדם בלא תשלום עליהם מועלים בהם, לפי שעדיין ברשות הקדש הם<b>.</b><br>• • •
(ב) <big><strong>תלמוד</strong></big><br><small><b>ההזאות על המזבח הפנימי</b></small><br>במשנה שנינו: "היזה על טהרו של מזבח שבע פעמים".<br>מביאים מדרש הלכה: בהזאות על המזבח הפנימי ביום הכיפורים נאמר: <b>"וְהִזָּה עָלָיו</b> מִן הַדָּם בְּאֶצְבָּעוֹ שֶׁבַע פְּעָמִים<b>"</b> (ויקרא טז,יט); יש ללמוד מהמילה "עליו": <b>- לא על אפר</b>(<b>י</b>)<b>ו</b> – הוא צריך להזות על המזבח עצמו, ולא על האפר שנשתייר שם לאחר הקטרת הקטורת<b>. "</b>וְהִזָּה <b>עָלָיו"</b> (שם) <b>- לא על גחליו</b> – הוא צריך להזות על המזבח עצמו, ולא על הגחלים שנשתיירו שם לאחר הקטרת הקטורת<b>.</b><br><br><span class="poetry indentAll"><b>תוספתא יומא</b> ג,ב: "היזה על טהרו של מזבח שבע פעמים". - לא היה מזה לא על האפר ולא על הגחלים, אלא על גגו של מזבח.</span><br><br>ומציעים גרסאות חלופיות עלומות שֵׁם של מקורות תנאיים: <b>אית תניי תני:</b> – יש תנא [ש]שונה: <b>צד צפוני</b> – הכוהן הגדול היזה את שבע ההזאות על צידו הצפוני של גג המזבח<b>. אית תניי תני:</b> – [ו]יש תנא [ש]שונה: <b>צד דרומי</b> – הכוהן הגדול היזה את שבע ההזאות על צידו הדרומי של גג המזבח<b>.</b><br>ומיישבים את הסתירה בין המקורות התנאיים על ידי העמדתם לפי תנאים שונים: <b>מאן דאמר:</b> – מי שאומר: <b>צד צפוני - רבי ליעזר</b> – לדעת רבי אליעזר (במשנה לעיל), הכוהן הגדול היה עומד בקרן מזרחית צפונית של המזבח ונותן ממקומו את הדם על הקרנות, וכשגמר את המתנות על הקרנות עדיין היה עומד שם, ולכן היזה על גג המזבח בצידו הצפוני, ששם היה עומד ומזה<b>, ומאן דאמר:</b> – ומי שאומר: <b>צד דרומי - רבנן</b> – לדעת החכמים (התנא הראשון במשנה לעיל), הכוהן הגדול היה מהלך סביב המזבח ונותן את הדם על הקרנות, וכשגמר את המתנות על הקרנות היה עומד אצל קרן דרומית מזרחית של המזבח, ולכן היזה על גג המזבח בצידו הדרומי, ששם היה עומד ומזה<b>.</b><br><br><span class="poetry indentAll"><b>בבלי יומא</b> נט,א: תניא: חנניה אומר: בצד דרומי (<small>של גג המזבח</small>) הוא נותן (<small>את ההזאות</small>). רבי יוסי אומר: בצד צפוני הוא נותן.</span><br><span class="poetry indentAll">במאי קא מיפלגי? מר (<small>חנניה</small>) סבר: פיתחא בצפון קאי (<small>הפתח של הפרוכת היה בצפונו של ההיכל, והיה יוצא למזרחו של המזבח מצידו הצפוני ומתחיל את מתן הדם על הקרנות בקרן מזרחית צפונית וגומר בקרן דרומית מזרחית, כשיטת רבי יוסי הגלילי (בבלי יומא נח,ב), ושם היה מזה על גג המזבח</small>), ומר (<small>רבי יוסי</small>) סבר: פיתחא בדרום קאי (<small>הפתח של הפרוכת היה בדרומו של ההיכל, והיה יוצא למזרחו של המזבח מצידו הדרומי ומתחיל את מתן הדם על הקרנות בקרן מזרחית דרומית וגומר בקרן צפונית מזרחית, כשיטת רבי עקיבא (בבלי יומא נח,ב), ושם היה מזה על גג המזבח</small>).</span><br><span class="poetry indentAll">דכולי עלמא (<small>חנניה ורבי יוסי</small>) מיהא, היכא דגמרן מתנות דקרנות, התם יהיב (<small>את ההזאות על גג המזבח</small>). - מאי טעמא? אמר קרא: "וטיהרו וקידשו" (ויקרא טז,יט) - מקום שקידשו (<small>במתן הדם על קרנותיו</small>) שם טיהרו (<small>בהזאות עליו</small>).</span><br><br><small>בבבלי יישבו את המחלוקת בין התנאים חנניה ורבי יוסי על ידי העמדתם לפי תנאים שונים מבירושלמי.</small><br>• • •
(ג) <small><b>שפיכת שיירי הדם</b></small><br>במשנה שנינו: "שירי הדם היה שופך על יסוד מערבי של מזבח החיצון".<br>מביאים ברייתא: <b>אמר רבי יוסה</b> (בר חלפתא, תנא בדור הרביעי)<b>: זה סימן</b> – סימן זה יהא בידך<b>:</b><br>גרסת הסופר במסירה שלפנינו: <b>כל הניטל מבפנים להינתן בחוץ - ניתן מן</b> (צריך לומר: '<b>על</b>') <b>הסמוך לפנים</b> – שני בזיכי לבונה, שהם ניטלים בכל שבת מן השולחן שבפנים כדי להקטירם על מזבח החיצון, נקטרים על צד מערבי של מזבח החיצון (עיין משנה תמיד ב,ה), ונמצא שהם ניתנים במזבח החיצון על הסמוך לפנים<br>(גרסת מגיה במסירה שלפנינו: <b>כל הניטל מבחוץ להינתן בפנים - ניטל מן הסמוך לפנים</b> – גחלים לקטורת, שהם ניטלים מן המזבח שבחוץ כדי להקטיר עליהם קטורת בקודש הקודשים ביום הכיפורים וכן על המזבח הפנימי בכל יום, ואש למנורה, שהיא ניטלת מן המזבח שבחוץ כדי להדליק בה את המנורה בכל יום, ניטלים ממערבו של מזבח החיצון, ונמצא שהם ניטלים מן הסמוך לפנים)<b>,</b><br><b>וכל היוצא מבפנים להינתן בחוץ - ניתן</b> (צריך לומר: '<b>ניטל</b>') <b>מן הסמוך לפנים</b> – שיירי הדם של החטאות הפנימיות, שהם יוצאים מבפנים כדי ליתנם על יסוד מערבי של מזבח החיצון, ניטלים מן ההזאות על המזבח הפנימי במזרחו בצידו הדרומי, ונמצא שהם ניטלים מן הסמוך ביותר בפנים ('לפנים' = בפנים) למזבח החיצון<b>.</b><br><br><span class="poetry indentAll"><b>תוספתא יומא</b> ג,ז: אמר רבי יוסה: זה סימן: / <small>גרסה אחת: </small>כל היוצא מבפנים להינתן בחוץ - ניטל מן הסמוך לפנים, / <small>גרסה שנייה: </small>כל הניטל מבחוץ להינתן בפנים - ניטל מן הסמוך לפנים, / וכל הניטל מבפנים להינתן בחוץ - ניתן על הסמוך בפנים.</span><br><br><span class="mediumGrey">מתוך הבלבול הגדול בנוסחאות שלפנינו (ברישא) כאן (בתוספתא), בתורת כוהנים (ספרא), בירושלמי ובבבלי (זבחים נח,ב), נראה קצת שהברייתא מקוצרת, והיו כאן (בתוספתא) שלוש בבות. בנוסחה אחת (גרסה אחת בתוספתא, ירושלמי כתב יד ליידן) נתקצרה הבבא האמצעית, דין הגחלים של מזבח החיצון לקטורת שניטלים מן המערב, כלומר: "כל הניטל מבחוץ להינתן בפנים - ניטל מן הסמוך לפנים", ובנוסחה אחרת (גרסה שנייה בתוספתא) נתקצרה הבבא שברישא כאן (בתוספתא), דין שיירי הדמים של מזבח הפנימי (כלומר: "כל היוצא מבפנים להינתן בחוץ - ניטל מן הסמוך בפנים") ("תוספתא כפשוטה", מועד ב, עמוד 785).</span><br><br><span class="poetry indentAll"><b>ספרא</b> "אחרי מות" פרשה ב: "<small>ולקח מלוא המחתה גחלי אש</small> מעל המזבח" - יכול כולו! תלמוד לומר: "מלפני ה'". הא כיצד? הסמוך למערב.</span><br><span class="poetry indentAll">אמר רבי יוסי: זה סימן: כל הניטל מבחוץ להינתן בפנים - ניטל מן הסמוך לפנים, וכל היוצא מבפנים להינתן בחוץ - ניטל מן הסמוך בפנים.</span><br><br><span class="mediumGrey">רבי יוסי בא לפרש, שכל הניטל מבחוץ, והיינו גחלים לקטורת, ניטל מן הסמוך לפנים, כלומר, ממערב המזבח, ואפילו גחלים לקטורת בכל יום ("תוספתא כפשוטה", שם).</span>
(ד) <b>רבי ירמיה</b> (מגדולי אמוראי ארץ ישראל בדור השלישי והרביעי) אמר <b>בשם רבי פדת</b> (אמורא ארץ ישראלי בדור השלישי והרביעי)<b>: גחלים שבכל יום</b> – גחלים שניטלים מן המזבח שבחוץ כדי להקטיר עליהם קטורת על המזבח הפנימי בכל יום, <b>ונר המערבי</b> – אש שניטלת מן המזבח שבחוץ כדי להדליק בה את הנר המערבי (הנר המערבי ביותר, או השני לנר המזרחי, או הנר האמצעי) של המנורה, שממנו היה הכוהן מדליק את שאר הנרות של המנורה בכל יום בין הערביים (משנה תמיד ו,א), <b>למידין מגחלים של יום הכיפורים</b> – גחלים של יום הכיפורים נלמדים מן הכתוב שהם ניטלים ממערבו של מזבח החיצון: "וְלָקַח מְלֹא הַמַּחְתָּה גַּחֲלֵי אֵשׁ מֵעַל הַמִּזְבֵּחַ מִלִּפְנֵי ה'" (ויקרא טז,יב), שהלשון "מלפני ה'" אומר, שהכוהן הגדול לוקח גחלים מן הצד המערבי של מזבח החיצון, הקרוב ביותר לקודש הקודשים. וגחלים שבכל יום ונר המערבי נלמדים מגחלים של יום הכיפורים שגם הם ניטלים ממערבו של מזבח החיצון<b>, ושני בזיכי לבונה</b> – שניטלים בכל שבת מן השולחן שבפנים ונקטרים על מזבח החיצון, <b>למידין משירי דמים</b> – שיירי הדם של החטאות הפנימיות נלמדים מן הכתוב שהם ניתנים על היסוד המערבי של מזבח החיצון: "וְאֵת כָּל דַּם הַפָּר יִשְׁפֹּךְ אֶל יְסוֹד מִזְבַּח הָעֹלָה אֲשֶׁר פֶּתַח אֹהֶל מוֹעֵד" (ויקרא ד,ז), שהלשון "אשר פתח אוהל מועד" אומר, שהיסוד שעליו נשפכים שיירי הדם הוא היסוד המערבי שהוא כנגד פתחו של אוהל מועד (פתח ההיכל). ושני בזיכי לבונה נלמדים משיירי הדם שהם נקטרים על הצד המערבי של מזבח החיצון<b>.</b><br><br><small>בירושלמי לעיל ד,ו למדו מהכתוב שיש להדליק את נרות המנורה באש שנוטלים ממזבח החיצון.</small><br><br><span class="poetry indentAll"><b>בבלי זבחים</b> נח,ב: תניא: רבי יוסי אומר: זה סימן: כל הניטל מבפנים לינתן בחוץ - אינו ניתן אלא בסמוך שאין לפנים הימנו, וכל הניטל מבחוץ לינתן לפנים - אינו ניטל אלא בסמוך שאין לפנים הימנו.</span><br><span class="poetry indentAll">כל הניטל מבפנים לינתן בחוץ - מאי ניהו? אילימא שיריים (<small>שיירי דמים, והברייתא מלמדת שנותנים אותם על מערבו של מזבח החיצון</small>) - בהדיא כתיב בהו: "אל יסוד מזבח העולה אשר פתח אהל מועד"! - ותו, כל הניטל מבחוץ לינתן בפנים - מאי ניהו? אילימא גחלים של יום הכיפורים (<small>והברייתא מלמדת שנוטלים אותם ממערבו של מזבח החיצון</small>) - בהדיא כתיב בהו: "ולקח מלוא המחתה גחלי אש מעל המזבח מלפני ה'"!</span><br><span class="poetry indentAll">אלא כל הניטל מבפנים לינתן בחוץ - שני בזיכי לבונה של לחם הפנים, דגמרי משיריים; כל הניטל מבחוץ לינתן בפנים - גחלים דכל יומא ויומא, דגמרן מגחלים של יום הכיפורים.</span>
(ה) ומביאים מדרש הלכה: בפר כוהן משיח נאמר: <b>"וְאֵת כָּל דַּם הַפָּר יִשְׁפֹּךְ</b> אֶל יְסוֹד מִזְבַּח הָעֹלָה אֲשֶׁר פֶּתַח אֹהֶל מוֹעֵד<b>"</b> (ויקרא ד,ז) <b>- לרבות פר דם</b> (צריך לומר: '<b>דם פר</b>') <b>יום הכיפורים לשפיכה</b> – על היסוד המערבי של מזבח החיצון, שלא נאמרה ביום הכיפורים שפיכת שיירי הדם. כך יש לדרוש מהמילה "הפר", שהיה לַכָּתוּב לומר 'ואת כל דמו ישפוך' או 'ואת כל הדם ישפוך'<b>.</b><br>ושואלים: <b>ולמה לא אמר</b> – החכם<b>: ושעיר?</b> – מדוע לא נאמר במדרש ההלכה שיש לרבות גם דם שעיר יום הכיפורים לשפיכה?<br>ומשיבים: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: בלא כך</b> – בלא שיאמר ששיירי דם השעיר נשפכים ליסוד של מזבח החיצון, אנו למדים דבר זה<b>, אינו זקוק להערות?!</b> (בתמיהה) – הרי הכוהן הגדול צריך לערבב את דם הפר ודם השעיר לפני ההזאות על המזבח הפנימי, וכשהוא שופך את שיירי הדם ליסוד של מזבח החיצון הוא שופך את שיירי דם הפר ודם השעיר המעורבים יחד, ולכן כשמדרש ההלכה אומר שיש לרבות דם פר יום הכיפורים לשפיכה, הוא מרבה ממילא גם דם השעיר.<br>ומציעים ברייתא המאשרת את ההצעה שהועלתה בשאלה לעיל: <b>אשכחת אמר</b> (צריך לומר: '<b>אשכח תני</b>' ("אוצר לשונות ירושלמיים"), כמו בפסקה מקבילה לעיל א,ג. - נראה שלפעמים כתוב 'אשכחת אמר' בטעות במקום 'אשכח תני', כגון כאן ("הטרמינולוגיה של הירושלמי", עמוד 84, הערה 406))<b>:</b> – נמצא [תנא ש]שונה: <b>"וְאֵת כָּל דַּם הַפָּר יִשְׁפֹּךְ"</b> (ויקרא ד,ז) <b>- לרבות דם פר יום הכיפורים ושעיר לשפיכה</b> – במדרש הלכה זה נאמר במפורש שיש לרבות גם דם שעיר יום הכיפורים<b>.</b><br><br><small>הפסקה 'ולמה לא אמר: ושעיר?' וכול' עד 'אשכח תני:' נמצאת גם לעיל בפרק א הלכה ג.</small><br><br><span class="poetry indentAll"><b>ספרא</b> דיבורא דחובה פרשה ג: "ואת כל דם הפר ישפוך" - לרבות דם פר יום הכיפורים לשפיכה.</span><br><br><span class="poetry indentAll"><b>בבלי זבחים</b> נב,א: תניא: "ואת כל דם הפר ישפוך" - מה תלמוד לומר "הפר"? לימד על פר יום הכיפורים שטעון מתן דמים ליסוד.</span><br>• • •
(ו) <small><b>האם שפיכת שיירי הדם מעכבת?</b></small><br>מציעים גרסאות חלופיות עלומות שֵׁם של מקורות תנאיים: <b>"וְכִלָּה מִכַּפֵּר אֶת הַקֹּדֶשׁ</b> וְאֶת אֹהֶל מוֹעֵד וְאֶת הַמִּזְבֵּחַ<b>"</b> (ויקרא טז,כ) – הכוהן הגדול יגמור לטהר את קודש הקודשים ואת ההיכל ואת המזבח הפנימי; והמקורות התנאיים דורשים את הכתוב: <b>- אית תניי תני:</b> – יש תנא [ש]שונה: <b>אם כילה - כיפר</b> – כך דעת רבי יהודה במקורות המקבילים<b>, ואית תניי תני:</b> – ויש תנא [ש]שונה: <b>אם כיפר - כ</b>י<b>לה</b> – כך דעת רבי עקיבא במקורות המקבילים<b>.</b><br><br>נחלקו אמוראים בהסבר המחלוקת בין המקורות התנאיים הסותרים.<br><b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: מחלוקת ביניהון</b> – מחלוקת ביניהם (בין המקורות התנאיים)<b>.</b> - ומפרטים את הדין שבמחלוקת לפי כל אחד מן המקורות התנאיים: <b>מאן דאמר:</b> – מי שאומר: <b>אם כיפר כילה</b> (צריך לומר: 'אם <b>כילה כיפר</b>' (מפרשי הירושלמי)) <b>- השיריים מעכבין</b> – אם כילה את כל המתנות, שנתן את המתנות שבפנים, וגם נתן את שיירי הדם על היסוד של מזבח החיצון - כיפר, אבל אם לא נתן את שיירי הדם על היסוד של מזבח החיצון - לא כיפר<b>, מאן דאמר:</b> – [ו]מי שאומר: <b>אם כילה כ</b>י<b>פר</b> (צריך לומר: 'אם <b>כיפר כילה</b>' (מפרשי הירושלמי)) <b>- אין השיריים מעכבין</b> – אם כיפר, שנתן את המתנות שבפנים, אף על פי שלא נתן את שיירי הדם על היסוד של מזבח החיצון - כילה<b>.</b><br><br><b>רבי יהושע בן לוי</b> (אמורא ארץ ישראלי בדור הראשון) <b>אמר: משמעות ביניהון</b> – משמעות ביניהם (בין המקורות התנאיים, שאין ביניהם מחלוקת בדין, אלא הם חלוקים באופן דרשת הכתוב בלבד)<b>.</b><br>ומציעים שאלה: <b>מה?</b> – מה הדין (לדעת רבי יהושע בן לוי שמשמעות ביניהם)? ("אוצר לשונות ירושלמיים", עמוד 916, הערה 246) (איזו משתי האפשרויות המפורטות בהמשך נכונה?) <b>השיריים מעכבין? אין השיריים מעכבין?</b> – האם שני המקורות התנאיים סוברים שנתינת שיירי הדם על היסוד של מזבח החיצון מעכבת, או שמא הם סוברים שאין היא מעכבת? (במסירה שלפנינו הגיה מגיה 'מן' במקום 'מה' ומחק את המילה 'מעכבין' הראשונה. והנכון כגרסת הסופר)<br>ומשיבים: <b>רבי סימון</b> (רבי שמעון בן פזי, אמורא ארץ ישראלי בדור השני והשלישי) אמר <b>בשם רבי יהושע בן לוי: אין השיריים מעכבין</b> – שני המקורות התנאיים סוברים שאין נתינת שיירי הדם על היסוד של מזבח החיצון מעכבת<b>.</b><br>ומציעים פתרון בנוגע למקורות התנאיים הסותרים: <b>מאי כדון?</b> – מה היא עכשיו? (עכשיו שלדעת רבי יהושע בן לוי משמעות ביניהם, מה ההסבר למקורות התנאיים הסותרים?) <b>מאן דאמר:</b> – מי שאומר: <b>אם כ</b>י<b>לה כיפר - עושה אותן ארבע מתנות</b> – המקור התנאי הזה סובר, שהמתנות שניתנות בפנים, והן: ההזאות בקודש הקודשים וההזאות על הפרוכת ונתינת הדם על קרנות המזבח והזאות הדם על גג המזבח, נחשבות ארבע מתנות נפרדות, ולכן הוא דורש את הכתוב, שאם כילה את כל ארבע המתנות - כיפר<b>, מאן דאמר:</b> – [ו]מי שאומר: <b>אם כיפר כ</b>י<b>לה - אינו עושה אותן אלא מתנה אחת</b> – המקור התנאי הזה סובר, שהמתנות שניתנות בפנים נחשבות מתנה אחת כוללת, ולכן הוא דורש את הכתוב, שהואיל וכיפר בכל המתנות - כילה<b>.</b><br><br><span class="poetry indentAll"><b>תוספתא יומא</b> ג,ח: אף על פי שלא נתן כנגד היסוד - יצא, שנאמר: "וכילה מכפר", אם כיפר - כילה; דברי רבי עקיבא. רבי יהודה אומר: אם כילה - כיפר.</span><br><br><small>בתוספתא מפורש שלמי שאומר: אם כיפר - כילה, אין השיריים מעכבים.</small><br><br><span class="poetry indentAll"><b>ספרא</b> "אחרי מות" פרשה ד: "וכלה מכפר את הקודש" - אם כיפר - כילה; דברי רבי עקיבא. אמר לו רבי יהודה: מפני מה הוא אומר: אם כילה - כיפר? אלא ללמד, שאם חיסר אחת מכל המתנות - כאילו לא כיפר. "וכילה מכפר את הקודש" - זה לפניי ולפנים, "ואת אוהל מועד" - זה ההיכל, "ואת המזבח" - זה המזבח. מלמד שכל אחד ואחד כפרה בפני עצמו.</span><br><br><span class="poetry indentAll"><b>בבלי יומא</b> ס,ב: תניא: "וכילה מכפר את הקודש" - אם כיפר - כילה, ואם לא כיפר - לא כילה; דברי רבי עקיבא. אמר לו רבי יהודה: מפני מה לא נֹאמַר: אם כילה - כיפר, ואם לא כילה - לא כיפר? שאם חיסר אחת מכל המתנות - לא עשה ולא כלום.</span><br>מאי בינייהו? - רבי יוחנן ורבי יהושע בן לוי. חד אמר: משמעות דורשים איכא בינייהו (<small>רבי עקיבא סובר שהואיל וכיפר בכל המתנות - כילה, שהרי שפיכת היסוד לא נזכרה כלל בפרשה זו, ורבי יהודה דורש שאם כילה את כל המתנות - כיפר, ושפיכת היסוד אינה בכלל המתנות. ושניהם סוברים שאין השיריים מעכבים</small><span class="poetry indentAll">), וחד אמר: שיריים מעכבים איכא בינייהו (<small>רבי עקיבא סובר שאין שיריים מעכבים. ורבי יהודה סובר ששיריים מעכבים, ואם חיסר אחת מן המתנות כולל גם נתינה על היסוד</small>).</span><br><br><small>בירושלמי עלומים שמות התנאים החלוקים, שלא כבשאר המקורות.</small><br><small>לפי הירושלמי, רבי יהושע בן לוי אמר: משמעות דורשים איכא בינייהו, ורבי יוחנן אמר: שיריים מעכבים איכא בינייהו. אבל בבבלי לא ידעו מי אמר כך ומי אמר כך.</small>
(ז) מאיפה למדים שדמה של העולה טעון שתי מתנות שהן ארבע כנגד היסוד? (משנה זבחים ה,ו) -<br>ומציעים ברייתא: <b>תני:</b> – שונה [התנא]: <b>אמר רבי ישמעאל</b> (מגדולי התנאים בדור השלישי)<b>: מה אם שירי חטאת</b> – שיירי הדם של קורבן חטאת, <b>שאינן מכפרין</b> – שהדמים האלה אינם מכפרים על האדם, <b>- ניתנין על היסוד</b> – נשפכים ליסוד של מזבח החיצון, ואין נשפכים לאמה<b>, תחילת עולה</b> – תחילת מתן הדם של קורבן עולה על המזבח, <b>שהיא מכפרת</b> – שהדם הזה הניתן על המזבח מכפר על האדם, <b>- אינו דין שתינתן על היסוד?!</b> (בתמיהה) – בוודאי ובוודאי שעולה טעונה תחילת מתן דמיה כנגד היסוד של מזבח החיצון, שצריך לזרוק את הדם למטה מחוט הסיקרא שתי מתנות שהן ארבע, מתנה אחת בזווית מזרחית צפונית ומתנה שנייה בזווית מערבית דרומית, ששם יש יסוד למזבח החיצון, ולא בזווית מזרחית דרומית, ששם אין יסוד.<br><b>אמר לו רבי עקיבה</b> (תנא בדור השלישי, מגדולי התנאים)<b>: לא. אם אמרת בשירי חטאת</b> (הלשון 'לא. אם אמרת ב-' הוא פתיחה לדחיית קול וחומר, אך כאן רבי עקיבא אמר קול וחומר אחר, כמו שהוא במקורות המקבילים, ולא דחה קול וחומר שאמר רבי ישמעאל, ולכן צריך לומר: '<b>מה אם שיירי חטאת</b>', וכן הגיה ב"קורבן העדה") <b>שאינן מכפרין ואינן ראויין לכפר</b> – שאם לא שפך את שיירי הדם ליסוד של מזבח החיצון - אינם מעכבים את הכפרה בשום קורבן, <b>- ניתנין על היסוד</b> – נשפכים ליסוד של מזבח החיצון<b>, תחילת עולה שהיא מכפרת וראויה לכפר</b> – שאם לא זרק את הדם - העולה פסולה, <b>- אינו דין שתינתן על היסוד?!</b> (בתמיהה) – בוודאי ובוודאי שעולה טעונה תחילת מתן דמיה כנגד היסוד של מזבח החיצון.<br><br>ומציעים פרשנות לדברי התנאים שנזכרו לפני כן: <b>מאן דאמר:</b> – [ו]מי שאומר (רבי ישמעאל): <b>אין מכפרין</b> – ואינו מוסיף ואומר: 'ואינן ראויים לכפר', <b>- אין מכפרין בשאר ימות השנה</b> – אם לא שפך ליסוד של מזבח החיצון את שיירי הדם של קורבן חטאת בשאר ימי השנה - אינו מעכב את כפרת הקורבן<b>, הא</b> – אבל <b>ביום הכיפורים - מכפרין</b> – אם לא שפך ליסוד את שיירי הדם של פר ושעיר של יום הכיפורים - מעכב את כפרת הקורבן<b>. מאן דאמר:</b> – [ו]מי שאומר (רבי עקיבא): <b>אינן מכפרין ואינן ראויים לכפר - אין מכפרין לא בראש השנה</b> (צריך לומר: 'לא <b>בשאר ימות</b> השנה' (מפרשי הירושלמי). השיבוש נוצר כך: בשאר ימות השנה > בראש ימות השנה > בראש השנה) <b>ולא ביום הכיפורים</b> – אם לא שפך ליסוד של מזבח החיצון את שיירי הדם של קורבן חטאת - אינו מעכב את כפרת הקורבן, אפילו ביום הכיפורים (כך מתפרשת להלן מחלוקת התנאים)<b>.</b><br><br>ומבררים את המקרה שבו נחלקו התנאים: <b>מה נן קיימין?</b> – [ב]מה אנחנו עומדים (עוסקים)? (באיזה מקרה נחלקו רבי ישמעאל ורבי עקיבא?) - ומציעים אפשרות שנדחית: <b>אם למצוה</b> – אם נחלקו רבי ישמעאל ורבי עקיבא, האם יש לכתחילה לשפוך ליסוד את שיירי הדם של פר ושעיר של יום הכיפורים, שלדעת רבי ישמעאל - מצווה, ולדעת רבי עקיבא - אינו מצווה, <b>-</b> יש להקשות על כך: <b>מצוה ליתן על היסוד</b> – הרי למדנו לעיל מהכתוב "ואת כל דם הפר ישפוך" (ויקרא ד,ז), שמצווה לשפוך ליסוד את שיירי הדם של פר ושעיר של יום הכיפורים<b>,</b> - ומציעים את הפירוש הנכון: <b>אלא אם אינו עניין למצוה - תניהו עניין לעיכוב</b> – רבי ישמעאל ורבי עקיבא נחלקו, האם שפיכת שיירי הדם של פר ושעיר של יום הכיפורים ליסוד מעכבת את כפרת הקורבן, שלדעת רבי ישמעאל - מעכבת, ולדעת רבי עקיבא - אינה מעכבת (כמו שפירשנו לעיל)<b>.</b><br><br><span class="poetry indentAll"><b>ספרא</b> דיבורא דחובה פרשה ו: אמר רבי ישמעאל: ומה אם שיירי חטאת שאין מכפרים - ניתנים על היסוד, תחילת עולה שהיא מכפרת - אינו דין שתינתן על היסוד?! - אמר רבי עקיבא: ומה אם שיירי חטאת שהם מכפרים ואין ראויים לכפר - ניתנים על היסוד, תחילת עולה שהיא מכפרת וראויה לכפר - אינו דין שתינתן על היסוד?!</span><br><br><span class="poetry indentAll"><b>בבלי זבחים</b> נא,א: תנו רבנן:... אמר רבי ישמעאל: קול וחומר, מה שיריים שאין מכפרים טעונים יסוד, תחילת עולה שמכפרת - אינו דין שטעונה יסוד?! - אמר רבי עקיבא: מה שיריים שאין מכפרים ואין באים לכפרה - טעונים יסוד, תחילת עולה שמכפרת ובאה לכפרה - אינו דין שטעונה יסוד?!</span><br><span class="poetry indentAll"><b>שם</b> נב,א: מאי בינייהו? (<small>במה נחלקו רבי ישמעאל ורבי עקיבא?</small>) - אמר רב אדא בר אהבה: שיריים מעכבים איכא בינייהו, מר (<small>רבי ישמעאל</small>) סבר: מעכבי, ומר (<small>רבי עקיבא</small>) סבר: לא מעכבי.</span><br><br><small>לפי רב אדא בר אהבה בבבלי, נחלקו רבי ישמעאל ורבי עקיבא גם בשאר ימות השנה ולא רק ביום הכיפורים. ולפי רב פפא בבבלי שם, לדעת הכול שפיכת שיירים אינה מעכבת אף ביום הכיפורים, והביאו סיוע מברייתא שכך היא דעת רבי ישמעאל.</small>
(ח) ומציעים מקור תנאי שיש להסיק ממנו בקשר לנושא שנידון לפני כן: <b>אמר רבי שַׁמַּי</b> (אמורא ארץ ישראלי בדור הרביעי והחמישי)<b>: מתניתא אמרה</b> – המשנה (המקור התנאי, והוא הברייתא שלהלן) אומרת (מן המקור התנאי נובעת המסקנה), <b>שהשיריים מעכבין</b> – נתינת שיירי הדם של קורבן חטאת פנימית (כגון פר ושעיר של יום הכיפורים) על היסוד של מזבח החיצון מעכבת<b>. דתנינן:</b> – ששנינו (הירושלמי קיצר ולא הביא את תחילת הברייתא, וראה את תחילתה במקורות המקבילים שהבאנו להלן, שרצו ללמוד חטאת בהמה מחטאת העוף ולומר שחטאת בהמה שניתן דמה למטה אינה כשרה): <b>מה לתחתונים</b> – הדם של קורבן חטאת העוף שניתן על החלק התחתון של קיר המזבח, <b>- אם נתנן למעלן</b> – על החלק העליון של קיר המזבח, <b>לא הורצו</b> – נפסלו<b>,</b> מפני <b>שאין מהן קרב למעלן</b> – אין דבר מהדם של קורבן חטאת העוף שניתן על החלק העליון של המזבח<b>,</b> האם <b>תאמר בעליונים</b> – הדם של קורבן חטאת בהמה שניתן על קרנות המזבח, שהן בחלק העליון של המזבח, <b>- אם נתנן למטן</b> – על החלק התחתון של קירות המזבח, <b>הורצו</b> – הוכשרו<b>,</b> מפני <b>שיש מהן קרב למטן</b> – ששיירי הדם של קורבן חטאת ניתנים על יסוד המזבח, שהוא למטה מקירות המזבח<b>?!</b> – לכן אין ללמוד חטאת בהמה מחטאת העוף ולומר שחטאת בהמה שניתן דמה למטה אינה כשרה.<br><b>הפנימיים</b> – הדם של קורבן חטאת פנימית שניתן על קרנות המזבח הפנימי, <b>יוכיחו</b> – שאין לומר שחטאת בהמה חיצונה שניתן דמה למטה כשרה מפני שיש מהדם שניתן למטה<b>, שיש מהם קרב בחוץ</b> – ששיירי הדם של קורבן חטאת פנימית ניתנים על היסוד של המזבח החיצון<b>, ואם נתנן בחוץ</b> – אם נתן את הדם של קורבן חטאת פנימית על קרנות מזבח החיצון, <b>לא הורצו</b> – נפסלו, שלמדים מהכתוב שנתינת הדם בפנים היא לעיכוב. וכמו כן, הדם של קורבן חטאת בהמה חיצונה, שיש מהדם שניתן למטה, אם ניתן דמה למטה אינה כשרה<b>.</b><br><b>מה לפנימיים</b> – הדם של קורבן חטאת פנימית, <b>- אם נתנן בחוץ לא הורצו,</b> מפני <b>שאין מזבח ממרקן</b> – נתינת הדם של קורבן חטאת פנימית על המזבח הפנימי אינה גומרת את כל מתנות הדם המעכבות, שכן נתינת שיירי הדם של קורבן זה על היסוד של מזבח החיצון מעכבת<b>,</b> האם <b>תאמר בעליונים</b> – הדם של קורבן חטאת בהמה חיצונה, <b>- אם נתנן למטן הורצו, שהרי הקרנות ממרקות אותן</b> – נתינת הדם של קורבן חטאת בהמה חיצונה על קרנות המזבח גומרת את כל מתנות הדם המעכבות, שכן נתינת שיירי הדם של קורבן זה על היסוד אינה מעכבת<b>?!</b> – לכן אין להוכיח מחטאת פנימית ולומר שחטאת בהמה חיצונה שניתן דמה למטה אינה כשרה. <b>הואיל והקרנות ממרקות אותן, אם נתנן למטן תהא כשירה! תלמוד לומר</b> (הכתוב מלמד לומר)<b>:</b> בקורבן החטאת נאמר: <b>"</b>הַכֹּהֵן הַמְחַטֵּא <b>אֹתָהּ</b> יֹאכְלֶנָּה<b>"</b> (ויקרא ו,יט) – לכוהן המקריב את קורבן החטאת יש זכות לאכול ממנה ראשון<b>,</b> ויש ללמוד מהמילים "המחטא אותה": <b>שיתן דמיה למעלן, לא שיתן דמיה למטן</b> – הכוהן רשאי לאכול חטאת שהקריב אותה כהלכתה, שנתן את דמה למעלה, ואינו רשאי לאכול חטאת שנתן את דמה למטה, מפני שאינה כשרה. - המסקנה הנובעת מן המקור התנאי הזה היא, שנתינת שיירי הדם של קורבן חטאת פנימית על היסוד של מזבח החיצון מעכבת, שכך הוא פירוש הלשון: "מה לפנימיים... שאין מזבח ממרקן")<b>.</b><br><br>ודוחים את המסקנה על ידי מתן פרשנות אחרת למקור שלעיל.<br><b>מהו</b> – מה פירוש: <b>אין המזבח הפנימי ממרקן? אמר רבי יוסי בירבי בון</b> (מגדולי אמוראי ארץ ישראל בדור החמישי)<b>:</b> (ר"ח קנייבסקי הגיה: '<b>אמר רבי יוסי בירבי בון: מהו אין המזבח הפנימי ממרקן?</b>') <b>שאינו ממרקן לעשותן שיריים, שעל ידי הבדין ועל ידי הפרכות הן נעשות שיריים</b> – נתינת הדם של פר ושעיר של יום הכיפורים על המזבח הפנימי בלבד אינה גומרת את כל מתנות הדם, כדי להחשיב את הדם שנשאר כשיריים, שכן רק על ידי נתינת הדם בקודש הקודשים ועל הפרוכת מלבד נתינתו על המזבח הפנימי נחשב הדם שנשאר כשיריים (אבל נתינת הדם של קורבן חטאת בהמה חיצונה על קרנות המזבח גומרת את כל מתנות הדם, כדי להחשיב את הדם שנשאר כשיריים). - אם כך הוא פירוש הלשון: "מה לפנימיים... שאין מזבח ממרקן", אין להסיק מן המקור התנאי הזה שנתינת שיירי הדם של קורבן חטאת פנימית על היסוד של מזבח החיצון מעכבת, שלא כדברי רבי שמיי (כך פירש גם ב"קורבן העדה")<b>.</b><br><br><span class="poetry indentAll"><b>ספרא</b> "צו" פרשה ג: "אותה" (ויקרא ו,יט) - שייתן דמה למעלן (<small>חטאת שניתן דמה על ארבע הקרנות, אותה יאכל הכוהן</small>), ולא שייתן דמה למטן.</span><br><span class="poetry indentAll">וכי מניין באת (<small>לומר שאם ייתן דמה למטה תהא כשרה, שצריך אתה ללמוד מהכתוב שאינה כשרה</small>)?</span><br><span class="poetry indentAll">מכלל שנאמר: "ודם זבחיך יישפך על מזבח ה' אלוהיך והבשר תאכל" (דברים יב,כז), שומע אני: חטאת שניתן דמה למטן תהא כשירה. ומה אני מקיים "על קרנות המזבח"? מצווה. שיכול כשם שהיא טעונה ארבע מתנות, ואם נתנם מתנה אחת כיפר (<small>שנתינת ארבע מתנות אינה מעכבת</small>), כך תהא טעונה דמים למעלן, ואם נתנם למטן תהא כשירה! (<small>ולכן צריך אתה ללמוד מהכתוב שאם ניתן דמה למטה אינה כשרה</small>)</span><br><span class="poetry indentAll">והלא דין הוא (<small>שאם ניתן דמה למטה אינה כשרה, ולא צריך ללמוד מהכתוב שאינה כשרה</small>)! דמים ניתנים למטן (<small>בחטאת העוף, שדמה ניתן בחלק התחתון של קיר המזבח</small>), ודמים ניתנים למעלן (<small>בחטאת בהמה</small>). מה דמים הניתנים למטן - אם נתנם למעלן לא הורצו, אף דמים הניתנים למעלן - אם נתנם למטן לא הורצו. </span><br><span class="poetry indentAll"> מה לתחתונים - אם נתנם למעלן לא הורצו, שאין מהם קרב למעלן, תאמר בעליונים - אם נתנם למטן הורצו, שיש מהם קרב למטן (<small>ולכן צריך אתה ללמוד מהכתוב שאם ניתן דמה למטה אינה כשרה</small>).</span><br><span class="poetry indentAll">הפנימיים יוכיחו, שיש מהם קרב בחוץ, ואם נתנם בחוץ לא הורצו (<small>ולא צריך ללמוד מהכתוב שאם ניתן דמה למטה אינה כשרה</small>).</span><br><span class="poetry indentAll">מה לפנימיים - אם נתנם בחוץ לא הורצו, שאין מזבח הפנימי ממרקם, תאמר בעליונים - אם נתנם למטן הורצו, שהרי הקרנות ממרקות אותם. הואיל והקרנות ממרקות אותם, אם נתנם למטן תהא כשירה! תלמוד לומר: "אותה" - שייתן דמה למעלן, ולא שייתן דמה למטן.</span><br><br><span class="poetry indentAll"><b>בבלי זבחים</b> נב,ב: אמר רמי בר חמא: האי תנא סבר: שיריים מעכבי (<small>בחטאות הפנימיות</small>). דתניא: "הכוהן המחטא אותה יאכלנה" - אותה שניתן דמה למעלה, ולא אותה שניתן דמה למטה. וכי מאין באת? מכלל שנאמר: "ודם זבחיך יישפך על מזבח ה' אלוהיך", למדנו לניתנים במתן ארבע שאם נתנם במתנה אחת כיפר. יכול אף הניתנין למעלה שנתנן למטה כיפר! והלא דין הוא: נאמרו דמים למעלן, ונאמרו דמים למטן. מה דמים האמורים למטן שנתנן למעלן לא כיפר, אף דמים האמורים למעלן אם נתנם למטן לא כיפר!</span><br><span class="poetry indentAll">לא. אם אמרת בניתנים למטן, שאין סופם למעלן, תאמר בניתנים למעלן, שסופם למטן?!</span><br><span class="poetry indentAll">דמים הפנימיים יוכיחו, שסופם לחוץ, ועשאם כתחילה בחוץ לא כיפר.</span><br><span class="poetry indentAll">לא. אם אמרת בדמים הפנימיים, שאין מזבח הפנימי ממרקם, תאמר בניתנים למעלן, שכן קרנות ממרקות אותם?!</span><br><span class="poetry indentAll">מאי "אין מזבח הפנימי ממרקם"? לאו (<small>האם לא</small>) אלו שיריים?! (<small>הרי שלפי ברייתא זו, שיריים מעכבים בחטאות הפנימיות</small>).</span><br><span class="poetry indentAll">אמר ליה רבא: אי הכי... ואלא מאי "אין מזבח הפנימי ממרקם"? אין מזבח הפנימי בלבד ממרקם אלא פרוכת (<small>דמי החטאות הפנימיות טעונים תחילה הזאות על הפרוכת. הרי שנדחית ראייתו של רמי בר חמא מהברייתא</small>).</span><br><br><small>רבי שמיי בירושלמי הביא ראיה מהברייתא ששיריים של חטאות פנימיות מעכבים, כרמי בר חמא בבבלי. ורבי יוסי בירבי בון בירושלמי דחה את הראיה, כרבא בבבלי.</small>
(ט) ומציעים מקור תנאי נוסף שיש להסיק ממנו בקשר לנושא שנידון לפני כן: <b>אמר רבי יוסה</b> (מגדולי אמוראי ארץ ישראל בדור הרביעי)<b>: מתניתא אמרה</b> – המשנה אומרת (מן המשנה נובעת המסקנה), <b>שאין השיריים מעכבין</b> – נתינת שיירי הדם של קורבן חטאת פנימית על היסוד של מזבח החיצון אינה מעכבת<b>. דתנינן:</b> – ששנינו בעניין פר ושעיר של יום הכיפורים ובעניין פרים הנשרפים (פר כוהן משיח ופר העלם דבר של ציבור) ושעירים הנשרפים (שעירי חטאת של עבודה זרה) (משנה זבחים ה,א; ה,ב): <b>אם לא נתן</b> – אם לא שפך את שיירי הדם של החטאות הפנימיות על היסוד המערבי של מזבח החיצון, <b>- לא עיכב</b> – את הכפרה. - מכאן שאין השיריים של חטאות פנימיות מעכבים<b>.</b><br><br>ומציעים מקור תנאי נוסף שיש להסיק ממנו בקשר לנושא שנידון לפני כן: <b>רבי בורקיי</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: מתניתא אמרה</b> – המשנה (המקור התנאי, והוא הברייתא שלהלן) אומרת (מן המקור התנאי נובעת המסקנה), <b>שהשיריים מעכבין</b> – נתינת שיירי הדם של קורבן חטאת פנימית על היסוד של מזבח החיצון מעכבת<b>. דתנינן:</b> – ששנינו: <b>"וְכִפֶּר אֶת מִקְדַּשׁ הַקֹּדֶשׁ"</b> (ויקרא טז,לג) <b>- זה לפניי לפנים</b> – זה הזאות הדם בקודש הקודשים<b>, "וְאֶת אֹהֶל מוֹעֵד"</b> (שם) <b>- זה ההיכל</b> – זה הזאות הדם על הפרוכת שבהיכל<b>, "וְאֶת הַמִּזְבֵּחַ"</b> (שם) <b>- זה מזבח</b> (במסירה שלפנינו הוסיף מגיה 'הזהב'. ההוספה נכונה, אך אין בה צורך, ראה במקורות המקבילים) – זה נתינת הדם על קרנות המזבח הפנימי וההזאות על גג המזבח<b>, "יְכַפֵּר"</b> (שם) <b>- אף על העזרות.</b> - ומציעים הסבר המבהיר את היסוד למסקנה העולה מן המקור: <b>מה אית לך</b> – מה יש לך, <b>כפרה בעזרות?</b> – איזו דוגמה יש לעניין הזה? איזו נתינת דם של קורבן חטאת פנימית יש בעזרה שבחוץ? <b>לא השיריים?!</b> (בתמיהה) – וכי הדוגמה לעניין הזה אינה שפיכת שיירי הדם על היסוד של מזבח החיצון שהוא בעזרה?! (שאלה מליצית שמשמעה שזו הדוגמה לעניין הזה) - הרי שלמדים מהכתוב שהשיריים של חטאות פנימיות מעכבים.<br><br><span class="mediumGrey">'דתני' רגיל להציע ברייתות, ואילו 'דתנינן' משמש בעיקר להצעת משניות. אולם במקומות ספורים (כמו כאן פעמיים) 'דתנינן' מציע ברייתות, ואפשר כמובן שבמקומות אלה צריך לגרוס 'דתני' במקום 'דתנינן', והצורה שלפנינו נובעת מפתיחה מוטעית של קיצור כגון 'דתנ'', או מאשגרה ממקום אחר בסוגיה ("הטרמינולוגיה של הירושלמי", עמוד 145 והערה 171).</span><br><br><span class="poetry indentAll"><b>ספרא</b> "אחרי מות" פרשה ה: "וכיפר את מקדש הקודש" - זה לפניי לפנים, "אהל מועד" - זה ההיכל, "המזבח" - זה המזבח, "יכפר" - אף לעזרות.</span><br><br><span class="poetry indentAll"><b>בבלי יומא</b> סא,א: תנו רבנן: "וכיפר את מקדש הקודש" - זה לפניי לפנים, "אוהל מועד" - זה היכל, "מזבח" - כמשמעו, "יכפר" - אלו עזרות.</span><br><br>ומציעים כמה בעיות.<br><b>רבי בון בר חיא</b> (אמורא ארץ ישראלי בדור השלישי) <b>בעי</b> – שואל (מסתפק)<b>: כמאן דמר:</b> – כמי שאומר: <b>השיריים מעכבין</b> – לפי הדעה שנתינת שיירי הדם של קורבן חטאת פנימית על היסוד של מזבח החיצון מעכבת, מתעוררות שלוש בעיות כמוצע להלן<b>, מקומן מעכב?</b> – האם נתינת שיירי הדם על היסוד המערבי של מזבח החיצון מעכבת, או שמא הוא רשאי לתת על היסוד הדרומי? <b>נותנן בלילה?</b> – האם הוא רשאי לתת את שיירי הדם על היסוד של מזבח החיצון בלילה, או שמא אינו רשאי לתת בלילה, כדין כל מתן דמים על המזבח שאין לעשותו בלילה? <b>שוחט עליהן כתחילה?</b> – כשנשפכו שיירי הדם אחרי נתינת הדמים בפנים ולפני נתינת שיירי הדם על היסוד של מזבח החיצון, ובשל כך הוא צריך לשחוט קורבן חטאת אחר, האם הוא רשאי לשחוט את הקורבן האחר כדי שתחילת נתינת דמו תהיה על היסוד, או שמא תחילת נתינת דמו תהיה בפנים ואחר כך על היסוד? (במסירה שלפנינו השמיט הסופר מ-'השיריים' במאמר לעיל עד 'השיריים' במאמר כאן בשל שוויון סופות, ומגיה השלים)<br><br><small>בבבלי זבחים נב,ב אמר רבי יהושע בן לוי, שלדברי האומר שיריים מעכבים, אחרי המתנות שבפנים ולפני נתינת השיריים על היסוד בחוץ, מביא פר אחר ושוחטו ומתחיל כתחילה במתנות שבפנים ולא בנתינת השיריים על היסוד בחוץ, שאם כן, אין הם שיריים.</small><br><br><b>חברייא בעיי:</b> – החברים (קבוצת תלמידי החכמים בבית המדרש) שואלים (מסתפקים): <b>מחשב להן?</b> – לפי הדעה ששיירי הדם של חטאות פנימיות מעכבים, האם מחשבה בשעת נתינת שיירי הדם על היסוד מועלת לפגל או לפסול את הקורבן? כגון שבשעת נתינת השיריים על היסוד חשב להקטיר את האימורים של הקורבן שלא בזמנם או שלא במקומם.<br><br><small>לפי בבלי זבחים לט,א, לדעה ששיריים של חטאות פנימיות מעכבים, מפגלים בהם בשעת נתינתם על היסוד.</small><br><small>'מחשב להן' אין הוא 'מחשב עליהן' - שבשעת אחת מעבודות הקורבן חשב לשפוך את שיירי הדם של הקורבן שלא בזמנם או שלא במקומם. מחשבה זו מועלת לפגל או לפסול את הקורבן.</small><br><br><b>רבי יודן</b> (אמורא ארץ ישראלי בדור הרביעי) <b>בעי</b> – שואל (מסתפק)<b>: אבדו?</b> – לפי הדעה ששיירי הדם של חטאות פנימיות מעכבים, אם אבדו שיירי הדם, שנשפכו שיירי הדם לפני שנתן אותם על היסוד, האם הם מעכבים, וצריך לשחוט קורבן אחר כדי לתת את שיירי הדם על היסוד, או שמא אין הם מעכבים, כיוון שאין אומרים שהשיריים מעכבים אלא כשישנם ואין נותנים אותם על היסוד?<br>מהירושלמי בהמשך עולה שחסרה כאן בעיה נוספת, וצריך להשלים: <b>חסרו?</b> ("שערי תורת ארץ ישראל") – לפי הדעה ששיירי הדם של חטאות פנימיות מעכבים, אם חסרו שיירי הדם, שנשפך חלק מהדם ולא נשארו שיריים לאחר שנתן את מתנות הדם בפנים, האם הם מעכבים, או שמא אין הם מעכבים?<br>ומצמצמים את תחולת הבעיה האחרונה למקרה מסוים: <b>מה הן צריכה</b> (צריך לומר: '<b>מה צריכה</b>' ("שערי תורת ארץ ישראל"; "הטרמינולוגיה של הירושלמי", עמוד 414, הערה 274)) <b>ליה?</b> – מה [הדבר ש]נצרך לו? (מה הוא הדבר שהוא מסופק בו? באיזה מקרה מדובר בבעיה האחרונה?) <b>- כשהתחיל ליתן וחסרו</b> (צריך לומר: '<b>בשלא התחיל ליתן וחסרו</b>' ("שיירי קורבן", "שערי תורת ארץ ישראל")) – הבעיה היא במקרה שנשפך מהדם לפני שהתחיל לתת ממנו את המתנות שבפנים<b>. אבל אם לא התחיל ליתן</b> (צריך לומר: 'אם <b>התחיל ליתן</b>' ("שיירי קורבן", "שערי תורת ארץ ישראל")) – במקרה שנשפך מהדם אחרי שהתחיל לתת ממנו את המתנות שבפנים, <b>- כל עמא מודיי</b> – כל העם (כל החכמים) מודים<b>, משהוא משייר שהן שיריים</b> – רק אחרי שהוא מתחיל לתת מהדם בפנים, חל על הדם שהוא משאיר דין שיריים. ולכן במקרה שנשפך מהדם אחרי שהתחיל לתת ממנו בפנים, ולא נשארו שיריים לאחר שנתן את מתנות הדם בפנים, השיריים מעכבים, כיוון שכשנשפך מהדם כבר חל על הדם דין שיריים. אבל במקרה שנשפך מהדם לפני שהתחיל לתת ממנו בפנים, עדיין לא חל על הדם דין שיריים כשנשפך מהדם, ולכן יש להסתפק האם השיריים מעכבים (פירושנו לקטע זה שונה מפירושיהם של מפרשי הירושלמי, אך הוא דומה לפירושו של "אור שמח" הלכות פסולי המוקדשין פרק ב הלכה יא, אלא שלא הגיה את הירושלמי)<b>.</b><br><br><small>אין פושטים את הבעיות.</small><br><br><small>בבבלי יומא סא,א אמרו, שאם גמר את כל מתנות הדם שבפנים ונשפך הדם לפני שנתן אותו על היסוד של מזבח החיצון, לדברי הכול אין השיריים מעכבים.</small><br><small>בבבלי זבחים פא,ב אמרו, שאולי אפילו לדעה ששיריים של חטאות פנימיות מעכבים, אם חסרו דמים מהשיריים לפני שנתן מהם על היסוד ונשאר חלק מהם כדי ליתן על היסוד - אינם מעכבים. המקרה בבבלי שונה מהמקרה בירושלמי לפי פירושנו.</small><br>• • •
(י) <small><b>מעילה בדמים</b></small><br>במשנה שנינו: "שירי הדם היה שופך על יסוד מערבי של מזבח החיצון, ושל מזבח החיצון היה שופך על יסוד דרומי. אילו ואילו מתערבין באמה ויוצאין לנחל קדרון, ונמכרין לגננין לזבל, ומועלין בהן".<br>מציעים ברייתא: <b>תני:</b> – שונה [התנא]: <b>מועלין היו בדמים</b> – שיצאו לנחל קדרון (קודם שנמכרו לגננים), שעדיין ברשות הקדש הם, והנהנים מהם מועלים<b>; דברי רבי מאיר</b> (גדול התנאים בדור הרביעי) <b>ורבי שמעון</b> (בן יוחאי, תנא בדור הרביעי)<b>. וחכמים אומרים: אין מעילה בדמים</b> – שיצאו לנחל קדרון, אבל אין נהנים מהם<b>.</b><br><br><small>משנתנו היא כדעת רבי מאיר ורבי שמעון.</small><br><br><span class="poetry indentAll"><b>תוספתא יומא</b> ג,ב ו<b>זבחים</b> ו,ט: אלו ואלו מתערבים באמה ויוצאים לנחל קדרון, ונמכרים לגננים לזבל, ומועלים בהם; דברי רבי מאיר ורבי שמעון. וחכמים אומרים: אין מעילה בדמים.</span><br><br><span class="poetry indentAll"><b>משנה מעילה</b> ג,ג: רבי שמעון אומר: הדם קל בתחילתו וחמור בסופו... הדם בתחילה (<small>קודם זריקתו</small>) - אין מועלים בו. יצא לנחל קדרון - מועלים בו.</span><br><span class="poetry indentAll"><b>תוספתא מעילה</b> א,טז: "רבי שמעון אומר: הדם קל בתחילתו וחמור בסופו" (<small>פסקה מהמשנה</small>). - מתערב באמה, מתגלגל ויורד לנחל קדרון, ונמכרים לגננים לזבל, ומועלים בהם; דברי רבי מאיר ורבי שמעון. וחכמים אומרים: אין מעילה בדמים. וכן היה רבי שמעון אומר: המקדיש דמים לבדק הבית - מועלים בהם.</span><br><br><span class="poetry indentAll"><b>בבלי יומא</b> נט,א ומעילה יא,א: תנו רבנן: מועלים בדמים; דברי רבי מאיר ורבי שמעון. וחכמים אומרים: אין מועלים בהם.</span><br><br>מניין שאין מעילה בדמים לדעת החכמים? -<br><b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>:</b> נאמר באיסור אכילת דם: <b>"כִּי הַדָּם הוּא בַּנֶּפֶשׁ יְכַפֵּר"</b> (ויקרא יז,יא) – הדם מכפר על נפש האדם; ויש ללמוד מהכתוב: <b>- אין לך בו אלא כפרת נפש בלבד</b> – הדם של בעלי חיים שנזרק על המזבח מיועד לכפרה בלבד. ומכאן שאין בו מעילה לנהנה מדם קודשים<b>.</b><br><b>רבי חייה</b> (בר אבא, אמורא ארץ ישראלי בדור השלישי) אמר <b>בשם רבי יוחנן:</b> נאמר במצוות כיסוי הדם: <b>"כָּל אֹכְלָיו יִכָּרֵת"</b> (ויקרא יז,יד) – כל אדם מישראל שיאכל דם ייענש בעונש כרת; ויש ללמוד מהכתוב: <b>- אין לך בו אלא כרת נפש בלבד</b> – אין באכילת דם אלא עונש כרת משום דם בלבד, ולא עונש אחר משום מעילה. ומכאן שאין בו מעילה לנהנה מדם קודשים<b>.</b><br><br><small>מהמשך הסוגיה להלן נראה שיש להחליף את שמות המוסרים של מאמרים אלה ולגרוס במאמר הראשון '<b>רבי חייה</b> בשם רבי יוחנן' ובמאמר השני '<b>רבי אבהו</b> בשם רבי יוחנן'.</small><br><br>ומציעים מקרה נפקות בין שתי הדעות בשם רבי יוחנן: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: הקדיש דם</b> – של שחיטת חולין לבדק הבית (לתיקון בנייני בית המקדש), <b>ביניהון</b> – ביניהם (במקרה זה יש נפקות בין שתי הדעות)<b>.</b> - ומפרטים את הדין שבמחלוקת לפי כל אחת מן הדעות: <b>מאן דאמר:</b> – מי (<b>רבי חייה</b> בשם רבי יוחנן) שאומר (שלומד מהכתוב בעניין דם): <b>אין לך בו אלא כפרת נפש בלבד</b> – ולכן אין מעילה בדם קודשים, <b>- וזה</b> – הקדיש דם לבדק הבית, <b>הואיל ואין בו כפרה</b> – שאין כפרה אלא בדם קודשים, <b>אין</b> (צריך לומר: '<b>יש</b>' ("קורבן העדה", "פירושים וחידושים בירושלמי" ד, עמוד 99)) <b>בו מעילה</b> – אם נהנה מדם שהוקדש לבדק הבית - מעל, שאינו כמו דם קודשים שיש בו כפרה<b>. מאן דאמר:</b> – [ו]מי (<b>רבי אבהו</b> בשם רבי יוחנן) שאומר (שלומד מהכתוב בעניין דם): <b>אין לך בו אלא כרת נפש בלבד</b> – ולכן אין מעילה בדם קודשים, <b>- וזה</b> – הקדיש דם לבדק הבית, <b>הואיל ויש בו כרת</b> – שיש עונש כרת גם באכילת דם שהוקדש לבדק הבית, <b>יש</b> (צריך לומר: '<b>אין</b>') <b>בו מעילה</b> – אם נהנה מדם שהוקדש לבדק הבית - לא מעל, שהוא כמו דם קודשים שיש בו כרת<b>.</b><br><br>ומציעים מסורת העוסקת בעניין שנידון לפני כן: <b>אתא</b> – בא <b>רבי בא</b> (רבי אבא, אמורא בדור השלישי) ואמר בשם <b>רבי חייה</b> שאמר <b>בשם רבי יוחנן: הקדיש דם ובדק הבית</b> (צריך לומר: '<b>ל</b>בדק הבית' ("קורבן העדה", "פירושים וחידושים בירושלמי" ד, עמוד 101)) <b>ביניהון</b> (צריך לומר: '<b>מועלין בו</b>' ("שערי תורת ארץ ישראל", "גליונות הירושלמי" של ר"ש ליברמן). המילה 'ביניהון' היא אשגרה בטעות מלעיל ואין לגרוס אותה) – אם נהנה מדם שהוקדש לבדק הבית - מעל<b>.</b><br><b>והוה רבי זעורה חדי בה</b> – והיה רבי זעורה שמח בה (במסורת שמסר רבי בא)<b>. סבר</b> (צריך להוסיף: '<b>מימר</b>' ("פירושים וחידושים בירושלמי" ד, עמוד 101))<b>:</b> – סבר (רבי זעורה) לומר: <b>על דרבנ</b>י<b>ן איתאמרת</b> – על [דעתם] של החכמים נאמרה (רבי חייה שאמר בשם רבי יוחנן, שהקדיש דם לבדק הבית - מועלים בו, אמר את דבריו לשיטת החכמים בברייתא לעיל, ולכן שמח רבי זעורה, כיוון שהוּכח ואוּמת על ידי המסורת שמסר רבי בא מה שהוא אמר מסברה, שלדעת רבי חייה בשם רבי יוחנן בטעמם של החכמים שאין מעילה בדמים, הנהנה מדם שהוקדש לבדק הבית - מעל)<b>. אמר ליה:</b> – אמר לו (רבי בא לרבי זעורה): <b>ומה בידך?</b> – ומה העלית בידך? לא הרווחת כלום. <b>ועל דרבי שמעון אתאמרת</b> – על [דעתו] של רבי שמעון נאמרה (רבי חייה שאמר בשם רבי יוחנן, שהקדיש דם לבדק הבית - מועלים בו, לא אמר את דבריו לשיטת החכמים אלא לשיטת רבי שמעון בברייתא לעיל, שרבי שמעון אומר שהמקדיש דמים לבדק הבית מועלים בהם (תוספתא מעילה א,טז), אבל חכמים אומרים שהמקדיש דמים לבדק הבית אין מועלים בהם)<b>.</b><br><br><small>המקדיש דמים לבדק הבית, אם מועלים בו או אין מועלים בו - לפי רבי זעורה, הדבר תלוי במחלוקת האמוראים במקור הלימוד של חכמים שסוברים שאין מועלים בדם קודשים: לדעת הסובר שלמדים אין לך בו אלא כרת נפש בלבד, אף דם זה מכיוון שיש בו כרת אין מועלים בו, ולדעת הסובר שלמדים אין לך בו אלא כפרת נפש בלבד, דם זה מכיוון שאין בו כפרה מועלים בו, אבל לרבי שמעון שסובר שמועלים בדם קודשים, גם המקדיש דמים לבדק הבית מועלים בו. ולפי רבי בא, הדבר תלוי במחלוקת רבי שמעון וחכמים, שלרבי שמעון מועלים בדם שהוקדש לבדק הבית, ולחכמים אין מועלים.</small>
(יא) <b>רבי בא בריה ד-</b> – בנו של <b>רבי חייה בר בא</b> (אמורא ארץ ישראלי בדור השלישי) (נשמט 'אמר' לפני שם האמורא או שנשמט 'בשם רבי יוחנן' אחרי שם האמורא)<b>: כך משיבין חכמים לרבי שמעון</b> (צריך לומר: 'כך <b>משיב רבי שמעון לחכמים</b>', כמו שהגיה ב"קורבן העדה") – רבי שמעון, שסובר שמועלים בדמים שיצאו לנחל קדרון, מקשה לחכמים, שסוברים שאין מועלים בהם<b>: אִילּוּ מכרן, שמא אינו תופס דמיהן?!</b> (בתמיהה) – אם מכר הגזבר של ההקדש את הדמים שיצאו לנחל קדרון, הרי בוודאי שהקדושה של הדמים תופסת את דמיהם של הדמים (הקדושה חלה על הכסף שקיבל הגזבר)! ואם כן, <b>מה ביניהן ומה בין דמיהן?</b> – מה ההבדל שבין הדמים ובין דמיהם של הדמים? אם הקדושה של הדמים שיצאו לנחל קדרון תופסת את דמיהם, בוודאי שמועלים בדמים!<br><br><b>ופליג על ההיא דאמר</b> – וחלוק (בעל המימרה הקודמת) על [המימרה] ההיא שאומר <b>רבי לעזר</b> (אמורא בדור השני)<b>: יש מהן שאמרו: לא נהנין ולא מועלין, לפיכך אם מכרן - אינו תופש את דמיהן</b> – יש מהמקרים שבהם אמרו חכמים, שאסור לכתחילה ליהנות מקודשים, ואם נהנו מהם, אין חייבים להביא קורבן מעילה, ולפי שלא מועלים, לכן אם מכר הגזבר את הקודש - אין הקדושה של הקודש תופסת את הדמים<b>. ויש מהן שאמרו: לא נהנין ולא מועלין, לפיכך אם מכרן - תופש את דמיהן</b> – יש מהמקרים שבהם אמרו חכמים, שאסור לכתחילה ליהנות מקודשים, ואם נהנו מהם, אין חייבים להביא קורבן מעילה, ולפי שלא נהנים, לכן אם מכר הגזבר את הקודש - הקדושה של הקודש תופסת את הדמים<b>.</b> - רבי לעזר מפרש באילו מקרים אמרו כך ובאילו מקרים אמרו כך: <b>דישון המזבח הפנימי והמנורה</b> – הדשן שהוציא הכוהן ממזבח הקטורת ומפתילות המנורה והניחו אצל מזבח החיצון, <b>לא נהנין ולא מועלין</b> (משנה מעילה ג,ד)<b>, לפיכך אם מכרן - אינו תופש את דמיהן. הדמים</b> – דמים שיצאו לנחל קדרון, <b>לא נהנין ולא מועלין בהן</b> – כשיטת החכמים, שאין מעילה בדמים שיצאו לנחל קדרון, אבל אין נהנים מהם<b>, לפיכך אם מכרן - תופש את דמיהן</b> – הרי שלפי רבי לעזר, אף שהקדושה של הדמים שיצאו לנחל קדרון תופסת את דמיהם, אין מועלים בדמים. וזה שלא כמימרה הקודמת, שכיוון שהקדושה של הדמים שיצאו לנחל קדרון תופסת את דמיהם, מועלים בדמים<b>.</b><br>• • •
<h3>הלכה ז</h3>
(א) <big><strong>משנה</strong></big><br><b>כל מעשה יום הכיפורים האמור</b> – כל העבודות של יום הכיפורים האמורות בתורה, <b>על סדר</b> – צריך שיהיה על פי הסדר שבתורה<b>. הקדים מעשה לחבירו</b> – אם שינה את הסדר, <b>- לא עשה כלום</b> – והוא צריך לחזור ולעשות על פי הסדר<b>. הקדים דם השעיר לדם הפר</b> – אם שינה את הסדר והיזה תחילה מדם השעיר ואחר כך מדם הפר, <b>- יחזור ויזה מדם השעיר לאחר דם הפר.</b><br><b>אם עד שלא גמר</b> – קודם שגמר, <b>את המתנות שבפנים</b> – מתן הדמים שבקודש הקודשים, <b>נשפך הדם</b> – של הפר או של השעיר, ואינו יכול לגמור את המתנות, <b>- יביא דם אחר ויחזור ויזה כתחילה מבפנים</b> – ישחט בהמה אחרת ויביא את דמה ויחזור ויזה את כל המתנות מההתחלה<b>. וכן בהיכל</b> – אם נשפך הדם קודם שגמר להזות על הפרוכת שבהיכל - ישחט בהמה אחרת ויביא את דמה ויחזור ויזה על הפרוכת מההתחלה, ואין צורך לחזור ולהזות בקודש הקודשים<b>, וכן במזבח הזהב</b> – אם נשפך הדם קודם שגמר להזות על מזבח הזהב - ישחט בהמה אחרת ויביא את דמה ויחזור ויזה על המזבח מההתחלה<b>, שכולן כפרה וכפרה בפני עצמן</b> – כל שלוש ההזאות הן כפרה, אבל ההזאה שבפנים היא כפרה בפני עצמה וההזאה שבהיכל היא כפרה בפני עצמה וההזאה שבמזבח היא כפרה בפני עצמה. לפיכך, אם נשפך הדם לאחר שנגמרה כפרה אחת, בפנים או בהיכל - אין צורך לחזור ולעשותה, אבל אם נשפך הדם קודם שנגמרה הכפרה - צריך לחזור ולעשותה מההתחלה<b>.</b><br><b>רבי לעזר</b> (רבי אלעזר בן שמוע, תנא בדור הרביעי) <b>ורבי שמעון</b> (בן יוחאי, תנא בדור הרביעי) <b>אומרים: ממקום שפסק משם הוא מתחיל</b> – אפילו נשפך הדם קודם שגמר את המתנות בפנים או בהיכל או במזבח הזהב - אינו צריך לחזור ולהזות מה שכבר היזה, לפי שכל הזאה והזאה היא מצווה בפני עצמה, אלא מביא דם אחר וממשיך את המתנות מהמקום שהפסיק<b>.</b><br>• • •
(ב) <big><strong>תלמוד</strong></big><br><small><b>הקדים מעשה לחברו</b></small><br>במשנה שנינו: "כל מעשה יום הכיפורים האמור על סדר. הקדים מעשה לחבירו - לא עשה כלום".<br>מציעים ברייתא: <b>תני:</b> – שונה [התנא]: <b>אמר רבי יהודה</b> (בר אלעאי, מגדולי התנאים בדור הרביעי)<b>: במה דברים אמורים</b> – שאם הקדים מעשה לחברו - לא עשה כלום<b>? בעבודות הנעשות בפנים</b> – בקודש הקודשים ובהיכל ובמזבח הזהב, <b>בבגדי לבן. אבל בעבודות הנעשות בחוץ</b> – בעזרה, <b>בבגדי זהב, אם הקדים מעשה לחבירו</b> – אם שינה את הסדר, <b>- מה שעשה עשוי</b> – ואינו צריך לחזור ולעשות על פי הסדר<b>. וחכמים אומרים: אף הנעשות בחוץ בבגדי זהב</b> – בכל עבודות היום, אפילו בבגדי זהב בחוץ<b>, אם הקדים מעשה לחבירו</b> – אם שינה את הסדר, <b>- לא עשה כלום</b> – והוא צריך לחזור ולעשות על פי הסדר (סתם משנתנו, שכל מעשי יום הכיפורים, בין בבגדי זהב בין בבגדי לבן, סדרם מעכב, כחכמים)<b>.</b><br><br><b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: שניהן מקרא אחד</b> (פסוק אחד מסוים) <b>הן דורשין:</b> – רבי יהודה והחכמים, שנחלקו בעבודות הנעשות בחוץ בבגדי זהב, לומדים את דבריהם מאותו הכתוב: <b>"מִדַּם חַטַּאת הַכִּפֻּרִים אַחַת</b> בַּשָּׁנָה יְכַפֵּר עָלָיו<b>"</b> (שמות ל,י) - כתוב זה נאמר במזבח הקטורת, והוא מדבר בכפרה של מזבח הקטורת בלבד, ולכן נראה שכתוב זה החליף בטעות בשל הדמיון כתוב אחר שנאמר בעבודה ביום הכיפורים, וזה הכתוב שיש לגרוס כאן: <b>"וְהָיְתָה זֹּאת לָכֶם לְחֻקַּת עוֹלָם לְכַפֵּר עַל בְּנֵי יִשְׂרָאֵל מִכָּל חַטֹּאתָם אַחַת בַּשָּׁנָה"</b> (ויקרא טז,לד) – כל העבודות הנאמרות בפרשה יהיו דין קבוע לעולם שיתקיים פעם אחת בשנה, ביום הכיפורים, כדי לכפר על עם ישראל (כתוב זה מובא במקבילה לדברי רבי יוחנן הללו בבבלי)<b>. רבנ</b>י<b>ן אמרי</b>ן<b>:</b> – החכמים אומרים: <b>עבודות שהוא נכנס אחת בשנה</b> – הכתוב מדבר בכל העבודות שהכוהן הגדול עושה ביום שהוא נכנס לקודש הקודשים ולהיכל פעם אחת בשנה, ומכאן שסדרן של כל העבודות מעכב<b>. רבי יהודה אומר: מקום שהוא נכנס בו אחת בשנה</b> – הכתוב מדבר בכל העבודות שהכוהן הגדול עושה כשהוא נכנס לקודש הקודשים ולהיכל פעם אחת בשנה, ומכאן שרק סדרן של העבודות הנעשות בקודש הקודשים ובהיכל בבגדי לבן מעכב<b>.</b><br><br><span class="poetry indentAll"><b>תוספתא יומא</b> ג,ג-ד: כל מעשה יום הכיפורים האמור על סדר. הקדים מעשה לחבירו - לא עשה כלום. - אמר רבי יהודה: במי דברים אמורים? בדברים הנעשים בפנים בבגדי לבן. אבל בדברים הנעשים בחוץ בבגדי זהב, אף על פי שהקדים מעשה לחבירו, מה שעשה עשוי.</span><br><br><span class="poetry indentAll"><b>בבלי יומא</b> ס,א-ב: תנו רבנן: כל מעשה יום הכיפורים האמור - על הסדר. אם הקדים מעשה לחבירו - לא עשה כלום.</span><br><span class="poetry indentAll">אמר רבי יהודה: אימתי? בדברים הנעשים בבגדי לבן בפנים; אבל בדברים הנעשים בבגדי לבן בחוץ, אם הקדים מעשה לחבירו - מה שעשה עשוי.</span><br><span class="poetry indentAll">אמר רבי נחמיה: אימתי? בדברים הנעשים בבגדי לבן, בין בפנים בין בחוץ; אבל בדברים הנעשים בבגדי זהב בחוץ, אם הקדים מעשה לחבירו - מה שעשה עשוי.</span><br><span class="poetry indentAll">אמר רבי יוחנן: ושניהם מקרא אחד דרשו: "והיתה זאת לכם לחוקת עולם לכפר על בני ישראל מכל חטואתם אחת בשנה" (ויקרא טז,לד) - רבי יהודה סבר: מקום שמתכפרים בו פעם אחת בשנה (<small>מכאן שהסדר מעכב רק בעבודות הנעשות בפנים</small>). ורבי נחמיה סבר: דברים שמתכפרים בהם פעם אחת בשנה (<small>מכאן שהסדר מעכב בכל העבודות הנעשות בבגדי לבן</small>).</span><br><br><small>רבי יהודה ורבי נחמיה חולקים על משנתנו, וסתם משנתנו סוברת שכל מעשי יום הכיפורים סדרם מעכב, אפילו בבגדי זהב בחוץ.</small><br><small>יש הבדל בין מה שנמסר בבבלי בשם רבי יהודה ובין מה שנמסר בירושלמי ובתוספתא בשמו.</small><br><small>בבבלי ובתוספתא אין דברי חכמים.</small><br><small>בירושלמי ובתוספתא אין דברי רבי נחמיה.</small><br><small>לפי מה שנמסר בירושלמי ובתוספתא בשם רבי יהודה, אין ברור מה דעתו בדברים הנעשים בבגדי לבן בחוץ.</small><br><small>אפשר שבירושלמי ובתוספתא נשמט מחמת הדומות מ'אבל בדברים הנעשים בבגדי' שבדברי רבי יהודה עד 'אבל בדברים הנעשים בבגדי' שבדברי רבי נחמיה, ויש להשלים בירושלמי ובתוספתא כמו בבבלי. אם כן, יש לתקן בירושלמי בדברי רבי אבהו בשם רבי יוחנן ולגרוס 'רבי נחמיה אומר' במקום 'רבנן אמרי', ומעתה יש לפרש את לשון הירושלמי "עבודות שהוא נכנס אחת בשנה" כמו לשון הבבלי "דברים שמתכפרים בהם פעם אחת בשנה", ונמצא שדברי רבי יוחנן בשני התלמודים שווים.</small><br><small>נראה שלפני סופרי הירושלמי היה כתוב בדברי רבי אבהו בשם רבי יוחנן: "רב' נ' אומר..." (רבי נחמיה אומר), וכיוון שנשמטו דברי רבי נחמיה, תיקנו "רבנן אמרי" (שיבוש דומה אך בכיוון הפוך יש בירושלמי סנהדרין א,ו).</small><br>• • •
(ג) <small><b>הקדים דם השעיר לדם הפר</b></small><br>במשנה שנינו: "הקדים דם השעיר לדם הפר - יחזור ויזה מדם השעיר לאחר דם הפר".<br>מצמצמים את תחולת הקביעה: <b>רבי הושעיה</b> (מגדולי אמוראי ארץ ישראל בדור הראשון) אמר <b>בשם רבי פס</b> (רבי אפס, אמורא ארץ ישראלי בדור הראשון)<b>: במתנות הבדים</b> (צריך לומר: '<b>במתנות הפרכות</b>') – דברי המשנה אמורים רק במתן הדם על הפרוכת בהיכל, שהקדים הכוהן הגדול את מתן דם השעיר על הפרוכת למתן דם הפר על הפרוכת<b>, אבל במתנות הפרכות</b> (צריך לומר: '<b>במתנות הבדים</b>') – במתן הדם על הכפורת בין בדי הארון בקודש הקודשים, שהקדים הכוהן הגדול את מתן דם השעיר על הכפורת למתן דם הפר על הכפורת, <b>- שעיר</b> (צריך לומר: '<b>פר</b>') <b>מעכב את הפר</b> (צריך לומר: '<b>השעיר</b>') – במקרה זה אינו יכול לתקן את הקדמת דם השעיר לדם הפר, כיוון שכבר שחט את השעיר קודם מתן דם הפר על הכפורת, לכן, לאחר שייתן מדם הפר על הכפורת, יחזור וישחוט שעיר אחר וייתן מדמו על הכפורת (ההגהות הן כמו ב"גליון אפרים" וב"שערי תורת ארץ ישראל". הגרסה שלפנינו היא העתקה של מימרה שאמר רבי שמואל בר אבדימי בירושלמי לעיל ד,א)<b>.</b><br><br><span class="poetry indentAll"><b>בבלי יומא</b> סא,א: אמר עולא: שעיר ששחטו קודם מתן דמו של פר - לא עשה כלום.</span><br><span class="poetry indentAll">תנן: הקדים דם השעיר לדם הפר - יחזור ויזה מדם השעיר אחר דם הפר. ואם איתא (<small>לדברי עולא</small>), יחזור וישחוט מיבעי ליה!</span><br><span class="poetry indentAll">תרגמא עולא: במתנות שבהיכל (<small>במשה מדובר שהקדים במתנות שבהיכל, אבל המתנות שבקודש הקודשים כבר נעשו כדינן ולא הקדים את שחיטת השעיר</small>). וכן אמר רבי אפס: במתנות שבהיכל.</span><br><br><small>דברי רבי פס (רבי אפס) שווים בשני התלמודים (לאחר ההגהה בירושלמי).</small><br><br><small>סדר עבודות הפר והשעיר: שחיטת הפר, מתן דם הפר על הכפורת, שחיטת השעיר לשם, מתן דם השעיר על הכפורת, מתן דם הפר על הפרוכת, מתן דם השעיר על הפרוכת.</small><br><b>אמר רבי לעזר</b> (רבי אלעזר, אמורא בדור השני)<b>:</b> (נראה שצריך להוסיף: '<b>שחט את הפר</b>') <b>ונתן מדם הפר על בין הבדים ועל</b> (<b>בין</b>) <b>הפרכות, ואחר כך שחט את השעיר</b> – שהקדים הכוהן הגדול את מתן דם הפר על הפרוכת לשחיטת השעיר, <b>- הנעשה בתחילה כשר</b> (צריך לומר: '<b>יעשה כתחילה וכשר</b>' ("גליונות הירושלמי" של ר"ש ליברמן)) – יעשה מההתחלה, שייתן מדם השעיר על הכפורת ויחזור וייתן מדם הפר על הפרוכת<b>.</b> [צריך להשלים: <b>שחט את השעיר, ואחר כך נתן מדם הפר על בין הבדים</b> – שהקדים הכוהן הגדול את שחיטת השעיר למתן דם הפר על הכפורת, <b>- לא עשה ולא כלום</b> – אלא יחזור וישחוט שעיר אחר] (ההשלמה על פי "גליונות הירושלמי" של ר"ש ליברמן. השלמה זו מסייעת להבין את השגת רבי יוסה להלן).<br><br>רבי יוסה בא לחלוק על דברי רבי לעזר: 'שחט את השעיר, ואחר כך נתן מדם הפר על בין הבדים - לא עשה ולא כלום'.<br><b>אמר רבי יוסה</b> (מגדולי אמוראי ארץ ישראל בדור הרביעי)<b>: אִילּוּ נשפך מדם הפר ומדם השעיר המונח בכוס</b> (צריך לומר: '<b>ודם השעיר מונח בכוס</b>' ("גליונות הירושלמי" של ר"ש ליברמן))<b>, שמא אינו מביא פר אחר וכשר?!</b> (בתמיהה) – הרי במקרה זה קדמה שחיטת השעיר לשחיטת הפר השני ולמתן דמו של הפר השני על הכפורת. הווי אומר, לא השחיטה קובעת אלא מתן הדמים. מעתה, <b>מה בין שחט עד שלא נתן, מה בין שחט משנתן?</b> – מה ההבדל בין שחט את השעיר אחרי שנתן מדם הפר על הכפורת (ואפילו על הפרוכת לשיטת רבי לעזר), שהוא כהלכתו וכשר, ובין שחט את השעיר לפני שנתן מדם הפר על הכפורת, שרבי לעזר טוען שלא עשה ולא כלום? <b>אִילּוּ אמר: 'ונתן' - יאות</b> – יפה! (זה המשך ההשגה של רבי יוסה על רבי לעזר: אילו אמר רבי לעזר: 'נתן מדם השעיר ואחר כך נתן מדם הפר - לא עשה ולא כלום' - יאות, שהרי כך מפורש במשנתנו: "הקדים דם השעיר לדם הפר - יחזור ויזה מדם השעיר לאחר דם הפר". אבל אם שחט את השעיר לפני מתן דמו של הפר, ונתן מדמו של השעיר אחרי שנתן מדמו של הפר כדינו - אין בכך כלום וכשר, שלא כרבי לעזר)<b>.</b><br><br><small>פירוש המימרה של רבי יוסה הוא כמו שנכתב בהערות ל"גליונות הירושלמי" של ר"ש ליברמן, כרך ב, עמודים 1714-1715.</small><br>• • •
(ד) <small><b>נשפך הדם לפני שגמר את המתנות</b></small><br>במשנה שנינו: "אם עד שלא גמר את המתנות שבפנים נשפך הדם - יביא דם אחר ויחזור ויזה כתחילה מבפנים. וכן בהיכל, וכן במזבח הזהב, שכולן כפרה וכפרה בפני עצמן. רבי לעזר ורבי שמעון אומרים: ממקום שפסק משם הוא מתחיל".<br>מבארים את מחלוקת התנאים במשנה.<br><b>רבנ</b>י<b>ן אמרי</b>ן<b>:</b> – החכמים (התנא הסתמי במשנה) אומרים: <b>שלש לכושר ושלש לפסול</b> – יש שלוש קבוצות של הזאות, וכל קבוצה - אם גמר אותה - כשרה, ואם לא גמר אותה - פסולה: בקודש הקודשים יש קבוצה אחת של הזאות מדם הפר וכן מדם השעיר, על הפרוכת יש קבוצה שנייה של הזאות מדם הפר וכן מדם השעיר, ועל המזבח יש קבוצה שלישית של הזאות מתערובת דם הפר ודם השעיר<b>. רבי לעזר ורבי שמעון אומרים: ארבעים ושלש לכושר וארבעים ושלש לפסול</b> – יש ארבעים ושלוש הזאות, וכל הזאה - אם גמר אותה - כשרה, ואם לא גמר אותה - פסולה: בקודש הקודשים יש שבע הזאות ועוד אחת מדם הפר וכן מדם השעיר, על הפרוכת יש שבע הזאות ועוד אחת מדם הפר וכן מדם השעיר, על קרנות המזבח יש ארבע הזאות מתערובת דם הפר ודם השעיר, ועל גג המזבח יש שבע הזאות, וסך הכול ארבעים ושלוש הזאות<b>.</b><br><b>ורבנ</b>י<b>ן אמרי</b>ן<b>:</b> – והחכמים (התנא הסתמי במשנה) אומרים: <b>כל שבע ושבע כפרה בפני עצמה</b> – כל קבוצה משלוש קבוצות ההזאות היא מצווה בפני עצמה (נקט שבע ושבע, כי הקבוצה הראשונה היא שבע ועוד אחת, וכן הקבוצה השנייה, והקבוצה השלישית היא ארבע ועוד שבע), ולכן אם נשפך הדם קודם שנגמרו ההזאות של קבוצה משלוש קבוצות ההזאות - צריך לחזור ולעשות את ההזאות של אותה קבוצה מההתחלה<b>. רבי אלעזר ורבי שמעון אמרי</b>ן – אומרים<b>: כל אחד ואחד כפרה בפני עצמו</b> – כל הזאה מארבעים ושלוש ההזאות היא מצווה בפני עצמה, ולכן אף אם נשפך הדם קודם שנגמרו ההזאות של קבוצה משלוש קבוצות ההזאות - אינו צריך לחזור ולעשות את ההזאות של אותה קבוצה מההתחלה, אלא ממשיך את ההזאות מהמקום שהפסיק (במסירה שלפנינו השמיט הסופר בשל שוויון סופות מ-'כפרה בפני עצמה' עד 'כפרה בפני עצמו', ומגיה השלים)<b>.</b><br><br><b>רבי זעורה</b> (רבי זירא, מגדולי אמוראי ארץ ישראל בדור השלישי) אמר <b>בשם רבי לעזר</b> (רבי אלעזר, אמורא בדור השני)<b>: טעמא דרבי לעזר בירבי</b> (צריך לומר: '<b>ו</b>רבי') <b>שמעון:</b> – הטעם (המקור בכתוב) של רבי לעזר ורבי שמעון (שכל הזאה היא כפרה בפני עצמה): נאמר בעבודה ביום הכיפורים: <b>"וְכִלָּה מִכַּפֵּר אֶת הַקֹּדֶשׁ</b> וְאֶת אֹהֶל מוֹעֵד וְאֶת הַמִּזְבֵּחַ<b>"</b> (ויקרא טז,כ) – הכוהן הגדול יגמור לטהר את קודש הקודשים ואת ההיכל ואת המזבח הפנימי; ויש לדרוש את הכתוב: <b>- אפילו אין שם אלא מתנה אחת, אמרה התורה: "</b>וְ<b>כִלָּה"</b> – אף אם יש צורך רק בהזאה אחת מדם אחר שיביא כדי לגמור את ההזאות בקודש הקודשים או בהיכל או במזבח, אם עשה אותה - גמר את ההזאות, ואינו צריך לחזור ולהזות מה שכבר היזה ("וכילה <b>מ</b>כפר" משמע שכילה בהזאה אחת מתוך קבוצה של הזאות)<b>.</b><br><br><small>בבבלי יומא סא,א אמר רבי יוחנן שהחכמים ורבי אלעזר ורבי שמעון שנחלקו דרשו מקרא אחד (כתוב אחר מהכתוב שבירושלמי).</small><br>• • •<br><br><small><b>שריפת הפרים והשעירים כשנשפך הדם לפני שגמר את המתנות</b></small><br><span class="poetry indentAll"><b>משנה זבחים</b> יב,ה ו<b>תוספתא זבחים</b> יא,יח: פרים הנשרפים ושעירים הנשרפים, בזמן שהם נשרפים כמצוותם (<small>שלא נפסלו</small>) - נשרפים בבית הדשן ומטמאים בגדים (<small>השורפים אותם מטמאים בגדים שנוגעים בהם כשעוסקים בשריפתם</small>), ואם אינם נשרפים כמצוותם (<small>שנפסלו, וטעונים שריפה כשאר פסולי המוקדשים</small>) - נשרפים בבית הבירה (<small>בבית המקדש</small>) ואינם מטמאים בגדים.</span>
(ה) מביאים ברייתא: <b>אמר רבי לעזר</b> (רבי אלעזר בן שמוע, תנא בדור הרביעי)<b>: נתן מקצת מתנות</b> – בקודש הקודשים או בהיכל או במזבח, <b>ונשפך הדם</b> – של הפר או של השעיר, ואינו יכול לגמור את המתנות, <b>- מביא אחרים תחתיהן</b> – מביא דם של פר אחר או של שעיר אחר וממשיך את המתנות מהמקום שהפסיק (כך דעת רבי לעזר במשנתנו)<b>. אֵילּוּ ואֵ</b>י<b>לּוּ</b> – הפר והשעיר שנתן מקצת מתנות מדמם ונשפך הדם, והפר השעיר האחרים שהמשיך את המתנות בדמם, <b>נשפכין כמצותן</b> (צריך לומר: '<b>נשרפין</b> כמצותן' ("קורבן העדה"; "נועם ירושלמי"; "תוספתא כפשוטה"), כמו במקורות המקבילים בתוספתא ובספרא שלהלן. גם הלשון 'כמצותן' מוכיח שצריך לומר 'נשרפין', כלשון המשנה והתוספתא שלעיל) – נשרפים בבית הדשן שמחוץ לירושלים, כדין חטאות פנימיות, שהואיל והכפרה נעשתה גם באלו וגם באלו, לפיכך כולם נשרפים בבית הדשן שמחוץ לירושלים<b>.</b><br><br><span class="poetry indentAll"><b>תוספתא יומא</b> ג,ה-ו: נתן מקצת המתנות שבפנים ונשפך הדם - יביא אחר ויתחיל כתחילה מבפנים. רבי לעזר ורבי שמעון אומרים: ממקום שפסק. גמר את המתנות שבפנים ונתן מקצת המתנות שבחוץ ונשפך הדם - יביא אחר ויתחיל כתחילה מבחוץ. רבי לעזר ורבי שמעון אומרים: ממקום שפסק. גמר את המתנות שעל גבי הפרכות שבחוץ ונתן מקצת המתנות שעל גבי המזבח ונשפך הדם - יביא דם אחר ויתחיל כתחילה על גבי המזבח. רבי לעזר ורבי שמעון אומרים: ממקום שפסק...</span><br><span class="poetry indentAll">וכולם מטמאים בגדים ונשרפים בבית הדשן; דברי רבי לעזר ורבי שמעון. וחכמים אומרים: אין מטמאים בגדים ואין נשרפים בבית הדשן אלא האחרון הגומר את המלאכה (<small>הכפרה</small>) בלבד (<small>אבל הראשונים נשרפים בבית הבירה ואינם מטמאים בגדים, כמשנת זבחים יב,ה</small>).</span><br><br><span class="poetry indentAll"><b>ספרא</b> "אחרי מות" פרשה ד: נתן מקצת מתנות שבפנים / שבחוץ / שבמזבח ונשפך הדם - יביא דם אחר ויתחיל כתחילה במתנות שבפנים / שבחוץ / שבמזבח. רבי אלעזר ורבי שמעון אומרים: אינו מתחיל אלא ממקום שפסק...</span><br><span class="poetry indentAll">וכולם מטמאים בגדים ונשרפים בבית הדשן; דברי רבי אלעזר ורבי שמעון. רבי מאיר אומר: אינם מטמאים בגדים ולא נשרפים בבית הדשן אלא האחרון, שהוא גומר את הכפרה.</span><br><br><span class="poetry indentAll"><b>בבלי יומא</b> סא,ב: תנו רבנן: וכולם מטמאים בגדים, ונשרפים אבית הדשן; דברי רבי אלעזר ורבי שמעון. וחכמים אומרים: אין מטמאים בגדים ואין נשרפים אבית הדשן אלא האחרון, הואיל וגמר כפרה בו.</span><br><br><small>בירושלמי הובאה רק דעת רבי אלעזר ולא דעת החכמים.</small><br><br>ומציעים להעמיד את הברייתא במקרה שלפיו יהיה חידוש בברייתא: <b>לכן צריכה</b> – לכך נצרכה [הברייתא לומר] (הברייתא נצרכה ללמד את ההלכה), <b>בשנקרא עליהן לשם פסול</b> (הלשון 'לשם פסול' הוא אשגרה מלהלן, וכאן צריך לומר: 'שֵׁם פסול') – אלו ואלו נשרפים כמצוותם בבית הדשן שמחוץ לירושלים, אפילו במקרה שאירע פסול בדמים של הפר והשעיר הראשונים לאחר שנתן מקצת מתנות והוא מביא אחרים תחתיהם, ולא רק במקרה שנשפכו הדמים של הפר והשעיר הראשונים<b>.</b><br><br>ומציעים סיוע לאמור לפני כן: <b>אמר רבי יוסה</b> (מגדולי אמוראי ארץ ישראל בדור הרביעי)<b>: ויאות</b> – ויפה (נכונה ההלכה, שבמקרה שנקרא על הראשונים שם פסול - אף הם נשרפים בבית הדשן שמחוץ לירושלים)<b>.</b> - ומציעים הנמקה המבוססת על השוואה: <b>אִילּוּ נתן מקצת מתנות ונשפך הדם - שמא אינו מביא אחרים תחתיהן ומועלין בראשונים?!</b> (בתמיהה) – הרי במקרה שנשפכו הדמים של הפר והשעיר הראשונים לאחר שנתן מקצת מתנות, הוא מביא אחרים תחתיהם כדי להמשיך את המתנות בדמם, ומכל מקום יש גם בפר ובשעיר הראשונים דין מעילה, שאם נהנו מהם, חייבים להביא קורבן מעילה. הרי שיש גם בפר ובשעיר הראשונים קדושה, ולכן אף הראשונים נשרפים בבית הדשן שמחוץ לירושלים. והוא הדין גם במקרה שאירע פסול בדמים של הפר והשעיר הראשונים לאחר שנתן מקצת מתנות והוא מביא אחרים תחתיהם (פרים הנשרפים ושעירים הנשרפים מועלים בהם משהוקדשו ועד שיותך הבשר בבית הדשן (משנה מעילה ב,ג)).<br><br>ומציעים שאלה: <b>רבי חגיי</b> (אמורא ארץ ישראלי בדור השלישי והרביעי) <b>בעא קומי</b> – שאל לפני <b>רבי יוסה: עד כדון</b> – עד עכשיו, <b>בששחט את הראשונים לשם כושר והשניים לשם פסול</b> – במקרה ששחט את הפר והשעיר הראשונים במחשבת כושר (כשרות) ואת הפר והשעיר השניים במחשבת פסול, הדין פשוט, שהראשונים נשרפים בבית הדשן שמחוץ לירושלים, והשניים נשרפים בבית המקדש כשאר פסולי המוקדשים<b>. שחט את הראשונים לשם פסול ואת השניים לשם כושר?</b> – מה הדין במקרה ששחט את הפר והשעיר הראשונים במחשבת פסול ואת הפר והשעיר השניים במחשבת כושר? האם השניים נשרפים בבית הדשן שמחוץ לירושלים כמצוותם, או שמא הם נשרפים בבית המקדש כמו הראשונים, כיוון שהשניים באים תחת הראשונים?<br>ופושטים את השאלה: <b>אמר רבי יוסה: מצינו פסול מוציא</b> (מפקיע) <b>מיד פיגול</b> – מחשבת פיגול אינה חלה כשיש בקורבן פסול אחר, שאם יש פסול אחר בקורבן, כגון שחשב מחשבת "חוץ למקומו" באחת מעבודות הקורבן, חוץ ממחשבת "חוץ לזמנו" שחשב באחת מעבודות הקורבן, מחשבת הפסול מוציא את הקורבן מידי פיגול, והקורבן פסול ואינו פיגול (משנה זבחים ב,ג-ד)<b>.</b> וכי <b>מצינו פסול מוציא מיד כושר?!</b> (בתמיהה) – הרי לא מצאנו שמחשבת פסול של קורבן אחד מוציאה מידי מחשבת כושר של קורבן אחר שבא תחתיו! וכיוון שמחשבת הפסול של הראשונים אינה מוציאה את השניים מידי מחשבת הכושר, לכן השניים נשרפים בבית הדשן שמחוץ לירושלים.<br>• • •
<h2>פרק ו</h2>
<h3>הלכה א</h3>
(א) <big><strong>משנה</strong></big><br><b>שני שעירי יום הכיפורים</b> – שאחד לשם ואחד לעזאזל, <b>מצוותן</b> – לכתחילה, <b>שיהו שווין במראה</b> – בגוון, שניהם שחורים או שניהם לבנים, <b>ובקומה</b> – בגובה, <b>ובדמים</b> – בשווי, <b>ולקיחתן כאחת</b> – שמצווה לקנות אותם בבת אחת<b>. אף על פי שאינן שווין</b> – במראה ובקומה ובדמים<b>, כשירין. לקח אחד היום ואחד למחר</b> – לאחר זמן, <b>- כשירין.</b><br><b>מת אחד מהן</b> – משני השעירים<b>, אם עד שלא הגריל מת</b> – אם מת לפני ההגרלה, <b>- יקח זוג לשיני</b> – שעיר אחר לזווגו לשני, ויגריל עליהם<b>, ואם משהגריל מת</b> – אם מת לאחר ההגרלה, <b>- יביא שנים</b> – שני שעירים אחרים, <b>ויגריל עליהן כתחילה</b> (מההתחלה)<b>, ויאמר, אם של</b> <small>ה</small><b>שם מת</b> – יאמר בלשון זה<b>:</b> ״<b>זה שעלה עליו הגורל לשם</b> – בהגרלה השנייה, <b>יתקיים תחתיו</b>״ – במקום השעיר של השם שמת<b>; ואם של</b> <small>ה</small><b>עזאזל מת</b> – יאמר בלשון זה<b>:</b> ״<b>זה שעלה עליו הגורל לעזאזל</b> – בהגרלה השנייה, <b>יתקיים תחתיו</b>״ – במקום השעיר של העזאזל שמת<b>. והשיני</b> – שבזוג החדש שאינו קרב ואינו משתלח, הואיל והשעיר שנשאר חי מן הזוג הראשון קרב (אם הוא של השם) או משתלח (אם הוא של העזאזל), לפי שאין בעלי חיים נדחים (כך דעת רבי יוחנן בירושלמי להלן), <b>ירעה עד שיסתאב</b> – שייפול בו מום, <b>וימכר ויפלו דמיו לנדבה</b> – לשופר שבמקדש שהקריבו ממנו עולות נדבה<b>, שאין חטאת ציבור</b> – כשעירי יום הכיפורים אלה, שהם חטאות ציבור, <b>מתה</b> – אלא רועה עד שתסתאב (אבל חטאת יחיד שאין צורך בה - מתה, שסוגרים אותה ברפת ומונעים ממנה מזון והיא מתה ברעב)<b>. רבי יהודה</b> (בר אלעאי, מגדולי התנאים בדור הרביעי) <b>אומר: תמות</b> – שאף חטאת ציבור שאין צורך בה - מתה, כמו חטאת יחיד<b>.</b><br><b>ועוד אמר רבי יהודה: נשפך הדם</b> – של השעיר של השם קודם שגמר הכוהן הגדול את כל ההזאות, והוא הדין אם מת השעיר של השם קודם שנשחט, <b>- ימות המשתלח</b> – שרבי יהודה סובר, שבעלי חיים נדחים, וכיוון שצריך לשחוט שעיר אחר כדי להזות מדמו את המתנות, והרי אי אפשר בלי הגרלה, לפיכך יביא שניים ויגריל עליהם כתחילה, והמשתלח הראשון ימות<b>, מת המשתלח</b> – קודם שגמר הכוהן הגדול את כל ההזאות מדמו של השעיר שנשחט, <b>- ישפך הדם</b> – יביא שניים ויגריל עליהם כתחילה<b>.</b><br>• • •
(ב) <big><strong>תלמוד</strong></big><br><small><b>שניים שווים; נשים פסולות לעדות; עמידת בעלי הדין והעדים</b></small><br>במשנה שנינו: <b>"שני שעירי יום הכיפורים</b> מצוותן שיהו שווין במראה ובקומה ובדמים<b>".</b><br><small>כאן התחלת מקבילות בירושלמי סנהדרין ג,ו ושבועות ד,א.</small><br><span class="poetry indentAll"><b>משנה שבועות</b> ד,א: שבועת העדות (<small>פרשת שבועת העדות, שהיא השבועה שהעדים נשבעים לתובע מחברו כסף ואומרים לו: אין אנו יודעים לך עדות, ונמצא שנשבעו לשקר</small>) נוהגת באנשים ולא בנשים, ברחוקים ולא בקרובים, בכשרים ולא בפסולים (<small>באנשים הראויים להעיד, אבל לא בנשים ולא בקרובים לבעלי הדין קרבת משפחה שאינם כשרים להעיד, ולא בפסולים לעדות, כגון המלווה בריבית</small>).</span><br>מביאים מדרשי הלכה: בעבודה ביום הכיפורים נאמר: <b>'שעירים'</b> - "וּמֵאֵת עֲדַת בְּנֵי יִשְׂרָאֵל יִקַּח שְׁנֵי <b>שְׂעִירֵי</b> עִזִּים לְחַטָּאת" (ויקרא טז,ה) <b>- מיעוט שעירים שנים</b> – שהרי "שעירי" הוא לשון רבים, ושניים הוא המספר הקטן ביותר המייצג רבים<b>. אם כן, למה נאמר "שְׁנֵי"?</b> (במקבילה בסנהדרין כאן ולהלן: 'מה תלמוד לומר "שני"?') <b>שיהו שוין</b> – שני השעירים במראה (שיהא גוון שניהם שווה), ובקומה (שיהא גובה שניהם שווה), ובדמים (שיהיה מחיר שניהם שווה) (משנה כאן)<b>.</b>
(ג) בטיהור המצורע נאמר: <b>"</b>וּבַיּוֹם הַשְּׁמִינִי יִקַּח שְׁנֵי <b>כְבָשִׂים</b> תְּמִימִם<b>"</b> (ויקרא יד,י) <b>- מיעוט כבשים שנים. אם כן, למה נאמר "שְׁנֵי"? שיהו שוין</b> – שני הכבשים במראה, ובקומה, ובדמים (במסירה שלפנינו נשמט משפט זה בשל שוויון סופות, ומגיה השלים כמו שהוא במקבילות)<b>.</b>
(ד) בטיהור המצורע נאמר: <b>"</b>וְלָקַח לַמִּטַּהֵר שְׁתֵּי <b>צִפֳּרִים</b> חַיּוֹת טְהֹרוֹת<b>"</b> (ויקרא יד,ד) <b>- מיעוט צפרים שתים. אם כן, למה נאמר "שְׁתֵּי"? שיהו שוות</b> – שתי הציפורים במראה, ובקומה, ובדמים (משנה נגעים יד,ה. המשנה שם מקבילה למשנה כאן)<b>.</b>
(ה) בחצוצרות נאמר: <b>"</b>עֲשֵׂה לְךָ שְׁתֵּי <b>חֲצוֹצְרֹת</b> כֶּסֶף<b>"</b> (במדבר י,ב) <b>- מיעוט חצוצרות שתים. אם כן, למה נאמר "שְׁתֵּי"? שיהו שוות</b> – שתי החצוצרות במראה, ובקומה, ובנוי<b>.</b><br><br><span class="poetry indentAll"><b>ספרא</b> "אחרי מות" פרשה ב: "שעירי" - מיעוט שעירים שניים. אם כן, למה נאמר "שני"? שיהו שווים.</span><br><span class="poetry indentAll"><b>ספרא</b> "מצורע" פרשה ב: "כבשים" - מיעוט כבשים שניים. אם כן, למה נאמר "שני"? שיהו שווים.</span><br><span class="poetry indentAll"><b>ספרא</b> "מצורע" פרשה א: "ציפורים" - מיעוט ציפורים שניים. אם כן, למה נאמר "שתי"? שיהו שוות.</span><br><br><span class="poetry indentAll"><b>ספרי במדבר</b> פסקה עב: "חצוצרות" - מיעוט חצוצרות שתיים. "שתי חצוצרות" - שיהו שוות במראה ובקומה ובנוי.</span><br><br><span class="poetry indentAll"><b>בבלי יומא</b> סב,ב: תנו רבנן: "ייקח שני שעירי עיזים" - מיעוט "שעירי" שניים. מה תלמוד לומר "שני"? שיהו שניהם שווים...</span><br><span class="poetry indentAll">ותניא נמי גבי כבשי מצורע כי האי גוונא: "כבשים" - מיעוט "כבשים" שניים. מה תלמוד לומר "שני"? שיהו שניהם שווים...</span><br><span class="poetry indentAll">ותניא נמי גבי ציפורי מצורע כי האי גוונא: "ציפורים" - מיעוט "ציפורים" שתיים. מה תלמוד לומר "שתי"? - שיהו שתיהן שוות...</span>
(ו) ומציעים קושיה כדי לפרוך את הדעה התנאית המופיעה לפני כן: <b>התיב</b> – השיב (הקשה) <b>רבי חגיי</b> (אמורא ארץ ישראלי בדור השלישי והרביעי) <b>קומי</b> – לפני <b>רבי יוסה</b> (מגדולי אמוראי ארץ ישראל בדור הרביעי)<b>: והא כתיב:</b> – והרי כתוב (בדיני עדים): <b>"וְעָמְדוּ שְׁנֵי הָאֲנָשִׁים אֲשֶׁר לָהֶם הָרִיב לִפְנֵי י'י"</b> (דברים יט,יז) – העד שמעיד שקר נגד חברו והנאשם (לפי פשוטו של מקרא) / שתי כיתות העדים שיש סתירה בין שתי עדויותיהם (לפי חז"ל, ראה להלן) / שני בעלי הדין (לפי חז"ל, ראה להלן) יעמדו לפני השופטים, ועמידה לפני השופטים היא עמידה לפני ה', כי המשפט לאלוהים הוא והשופטים הם נציגיו של ה'<b>! מעתה</b> – אם כן (אם הדברים שלפני כן נכונים, שבכל עניין שכתוב בו "שני" ולאחריו לשון רבים יש ללמוד שיהיו שניהם שווים, מתעורר קושי כמוצע בהמשך)<b>, 'אֲנָשִׁים' - מיעוט אנשים שנים. אם כן, למה נאמר "שְׁנֵי"? שיהו שוין</b> – היה ללמוד מהכתוב "שני" ששני בעלי הדין חייבים להיות שווים זה לזה במעמדם (לא היה ללמוד שיהיו שווים במראה ובקומה כמו בעניינים שלעיל, שהרי אין שני בני אדם שווים במראה ובקומה)<b>. והא כתיב:</b> – והרי כתוב: <b>"לֹא תַטֶּה מִשְׁפַּט גֵּר יָתוֹם"</b> (דברים כד,יז) – השופט מצווה שלא להטות את משפטם של גר או של יתום [או של אלמנה] על ידי פסיקה בניגוד לצדק לרעתם של הגר והיתום [והאלמנה] ולטובת בעל דינם (בתרגום יונתן: גיורא ויתמא וארמלתא. גם בתרגום השבעים: גר ויתום ואלמנה. וכן בדיבור המתחיל בספרי בקצת כתבי יד: גר יתום ואלמנה. וכך נאמר בדברים כז,יט: "אָרוּר מַטֶּה מִשְׁפַּט גֵּר יָתוֹם וְאַלְמָנָה")<b>! והרי מצאנו גר דן עם מי שאינו גר, יתום דן עם מי שאינו יתום, אלמנה דנה עם מי שאינה אלמנה!</b> – הרי הכתוב "לא תטה משפט גר יתום [ואלמנה]" מדבר בגר או יתום [או אלמנה] שמעמדם נחות שבאים להידון עם מי שמעמדם גבוה משלהם ולא עם מי שמעמדם שווה לשלהם! <b>מה תלמוד לומר</b> – מה יש ללמוד מהכתוב: <b>"שְׁנֵי"?</b> – שהרי אין ללמוד מהכתוב "שני" שיהיו שני בעלי הדין שווים במעמדם!<br>ומתרצים את הקושיה: <b>אלא</b> (נראה שצריך לומר: <b>א"ל</b>: / <b>א' לֵהּ:</b> (=אמר ליה (רבי יוסה לרבי חגיי:)) <b>מפנייא להקיש לגזירה שוה</b> (צריך לומר כמו במקבילות ובהבאת הירושלמי כאן בקונטרס אחרון של "ילקוט שמעוני": '<b>מופנה להקיש ולדון ממנו גזירה שוה</b>') – המילה "שני" יתירה ונכתבה לשם גזירה שווה (לימוד דין בעניין אחד מעניין שני, על פי מילים דומות הכתובות בתורה בשני העניינים. - יש ארבעה סוגים שונים של "מופנה" שיסודם בייתורים. כאן ה"מופנה" התהווה לרגל מקרא שיש בו מונח שלפי משמעותו אינו מתאים למסגרתו ("מהותו של "מופנה": התפתחויות מתקופת התנאים עד סוף התקופה התלמודית", דברי הקונגרס העולמי למדעי היהדות" י, ג-1, עמוד 47. וראה שם עמודים 50-51))<b>. נאמר כאן: "</b>וְעָמְדוּ <b>שְׁנֵי</b> הָאֲנָשִׁים<b>", ונאמר להלן</b> – בעניין בחירת שבעים הזקנים<b>: "</b>וַיִּשָּׁאֲרוּ <b>שְׁנֵי</b> אֲנָשִׁים בַּמַּחֲנֶה<b>"</b> (במדבר יא,כו) – שניים משבעים הזקנים נשארו בתוך המחנה ולא יצאו אל אוהל מועד<b>. מה "שְׁנֵי" שנאמר להלן - אנשים ולא נשים ולא קטנים</b> – שהזקנים שנבחרו לדיינים היו אנשים (גברים בלבד ולא נשים) גדולים (בלבד ולא קטנים)<b>, אף "שְׁנֵי" שנאמר כאן - אנשים ולא נשים ולא קטנים</b> – העדים העומדים לפני הדיינים הם אנשים גדולים בלבד (לפי לימוד זה, "שני האנשים" הם העדים ולא בעלי הדין, שהרי איש דן עם אישה ואישה דנה עם איש ואישה דנה עם אישה, ראה ספרי דברים)<b>. הרי למדנו שאין האשה דנה</b> – אינה כשירה לדון<b>. מעתה, אין האשה מעידה</b> – אינה כשירה להעיד (הפסול לדון נלמד ישירות מן הפסוק "ויישארו שני אנשים" המתייחס לדיינים, והפסול להעיד נלמד בגזירה שווה. ולכן שנינו במשנה שבועות ד,א: "שבועת העדות נוהגת באנשים ולא בנשים". - הנוסח כאן של משפט זה הוא כמו במקבילה בשבועות. הנוסח במקבילה בסנהדרין: 'הרי למדנו שאין האשה דנה ולא מעידה'. במסירה שלפנינו החליף מגיה כאן את סדר המילים 'דנה' ו'מעידה'. - 'מעתה' הוא מונח קושיה, ואינו מתפרש בניחותא. אפשר ש'מעתה' כאן בא באשגרה מלעיל ("הטרמינולוגיה של הירושלמי", עמוד 448, הערה 525). - נראה שהנוסח המקורי של משפט זה היה: 'הרי למדנו שאין האישה מעידה', אלא שסופרי הירושלמי טעו וכתבו 'דנה' במקום 'מעידה', ונכתב בשולי הגיליון 'אין האישה מעידה' לתיקון של הנוסח שבפנים, ואחר כך נוסף הנוסח שבשולי הגיליון על הנוסח שבפנים, וכך נוצר הנוסח המורכב שלפנינו. אפשר שהמילה 'מעתה' נוצרה מהמילה 'מעידה' שנכתבה כתיקון חליפי של הנוסח שבפנים)<b>.</b><br><br><span class="poetry indentAll"><b>ספרי דברים</b> פסקה קצ: "שני האנשים" - אין לי אלא בזמן שהם (<small>בעלי הדין</small>) שני אנשים. איש עם אישה, ואישה עם איש, שתי נשים זו עם זו, מניין? תלמוד לומר: "אשר להם הריב" מכל מקום.</span><br><span class="poetry indentAll">יכול אף אישה תהא כשירה לעדות? נאמר כאן: "שני", ונאמר להלן: "שני" (במדבר יא,כו). מה "שני" האמור להלן - אנשים ולא נשים, אף "שני" האמור כאן - אנשים ולא נשים.</span>
(ז) <b>רבי יוסה בירבי בון</b> (מגדולי אמוראי ארץ ישראל בדור החמישי) אמר בשם <b>רבי חונה</b> (רבי הונא, אמורא ארץ ישראלי בדור הרביעי) שאמר <b>בשם רב יוסף</b> (גדול אמוראי בבל בדור השלישי) (במקבילה בשבועות ובקונטרס אחרון של "ילקוט שמעוני": 'רבי יוסי')<b>: נאמר כאן 'שני', ונאמר להלן "שני": "וישארו שני אנשים במחנה". מה "שני" שנאמר להלן - אנשים ולא נשים ולא קטנים, אף 'שני' שנאמר כאן - אנשים ולא נשים ולא קטנים</b> (שני משפטים אלה הם אשגרה מלעיל, וכאן צריך לומר כמו במקבילות: המילה "שני" מיותרת כדי ללמוד ממנה גזירה שווה אחרת: <b>נאמר כאן: "</b>וְעָמְדוּ <b>שְׁנֵי</b> הָאֲנָשִׁים<b>"</b> (דברים יט,יז)<b>, ונאמר להלן</b> – בדיני עדים<b>: "</b>עַל פִּי <b>שְׁנֵי</b> עֵדִים יָקוּם דָּבָר<b>"</b> (דברים יט,טו) – על סמך עדות של שני עדים לפחות יתברר העניין בבית דין ויוחלט עליו<b>. מה להלן על פי שנים עדים, אף כאן על פי שנים עדים</b> – הרי שהכתוב "ועמדו שני האנשים" מדבר בעדים (הכוונה לשתי כיתות העדים שיש סתירה בין שתי עדויותיהם) ולא בבעלי הדין. - בהבאת הירושלמי כאן בקונטרס אחרון של "ילקוט שמעוני", המשפט הראשון הוא כמו בירושלמי כאן, והמשפט השני הוא כמו במקבילות)<b>. אם כן, למה נאמר "שני"?</b> (כך גם במקבילה בשבועות. ובמקבילה בסנהדרין: 'אם כן, מה תלמוד לומר "שני"?'. בקונטרס אחרון של "ילקוט שמעוני" אין מילים אלו. - נראה שמשפט זה הוא אשגרה מלעיל ואין לגרוס אותו. והמשך הדברים שלהלן אינו המשך המימרה האמוראית אלא תחילתה של ברייתא. אך ראה מה שכתבנו להלן)<br><br><span class="poetry indentAll"><b>בבלי שבועות</b> ל,א: "שבועת העדות נוהגת באנשים ולא בנשים". - מנא הני מילי? - דתנו רבנן: "ועמדו שני האנשים" (דברים יט,יז) - בעדים הכתוב מדבר... נאמר כאן: "שני", ונאמר להלן: "שני" (<small>"על פי שני עדים" (דברים יט,טו)</small>). מה להלן בעדים, אף כאן בעדים.</span><br><br>כיוון שדנו בכתוב "ועמדו שני האנשים", מביאים מקורות תנאיים ואמוראיים שלמדים מהכתוב הזה כמה דינים.<br>ומביאים ברייתא: (צריך להוסיף כמו בקונטרס אחרון של "ילקוט שמעוני": '<b>ומה תלמוד לומר "ועמדו שני"?</b>' – הכתוב מדבר בבעלי הדין העומדים לפני הדיינים. - המילים 'מה תלמוד לומר "שני"?' ישנן במקבילה בסנהדרין בסיומה של המימרה הקודמת, ונראה שבמקורן היה מקומן כאן, אלא שנוסף לפניהן בטעות 'אם כן' כמו בכמה מופעים לעיל, ובשל כך נתחברו מילים אלו למימרה הקודמת. במסירה שלפנינו הגיה מגיה לעיל 'ועמדו שני האנשים' במקום 'שני') <b>שלא יהא אחד</b> – מבעלי הדין, <b>עומד</b> – בזמן הדיון בעניין שבין בעלי הדין, <b>ואחד</b> – בעל הדין השני, <b>יושב</b> – אלא שניהם עומדים<b>,</b> ושלא יהא <b>אחד שותק ואחד מדבר</b> – אלא שניהם מדברים (במסירה שלפנינו באו ארבע מילים אלו בהוספת מגיה, ואינן במקבילות)<b>,</b> ושלא יהא <b>אחד מדבר כל צורכו ואחד את</b> (אתה) – הדיין, <b>אומר לו:</b> (במקבילות: 'ולאחד אומר לו:') "<b>קצר בדבריך</b>!" – אלא שניהם מדברים כל צורכם, שעל הדיינים לנהוג בשני בעלי הדין במידה שווה<b>. שלא יהא הדיין מסביר פנים</b> (מגלה יחס של רצון ואדיבות) <b>כנגד אחד ומעיז פנים</b> (נוהג בחוצפה) <b>כנגד האחד,</b> ושלא יהא <b>מעמיד לזה ומושיב לזה.</b><br><br><b>משום רבי ישמעאל</b> (מגדולי התנאים בדור השלישי) <b>אמרו:</b> (במקבילות: 'רבי ישמעאל אומר:') <b>אומרים לו</b> – הדיינים לבעל דין עשיר שלבוש בגדים יקרים וחשובים שבא להידון עם עני שלבוש בגדים זולים ופשוטים<b>:</b> "<b>לְבוֹש</b> – אתה, <b>כשם שהוא</b> – העני <b>לובש</b> – בגדים זולים, <b>או הלבישו</b> – את העני, <b>כשם שאתה לָבוּש</b>" – בגדים יקרים, ששני בעלי הדין צריכים להיות לבושים בבגדים שווים, כדי שהדיינים יימנעו מעיוות הדין לטובת העני בשל לבושו הזול או לטובת העשיר בשל לבושו היקר (במסירה שלפנינו באה מימרה זו בהשלמת מגיה כמו שהוא במקבילות)<b>.</b>
(ח) <b>אמר רבי יהודה</b> (בר אלעאי, מגדולי התנאים בדור הרביעי)<b>: שמעתי, שאם רצה הדיין להושיב את שניהן</b> – להורות לשני בעלי הדין שיישבו, <b>- מושיב</b> – רשאי הדיין להושיבם, ואינם מצווים לעמוד<b>. ואי זה האסור?</b> – איזה דבר אסור לדיין לעשות? <b>שלא יהא אחד עומד ואחד יושב, אחד מדבר כל צורכו וכול'</b> – ואחד אומר לו: קצר בדבריך (כאמור לעיל) (במקבילות מובאים דברי רבי יהודה לפני דברי רבי ישמעאל)<b>.</b>
(ט) <b>רבי בא</b> (רבי אבא, אמורא בדור השלישי) אמר <b>בשם רב הונא</b> (גדול אמוראי בבל בדור השני)<b>: צריכין העדים להיות עומדין כשהן מעידין עדותן</b> (במקבילות נוסף: 'שנאמר: / מה טעמא? "ועמדו שני האנשים"' – שחלק זה של הכתוב מדבר בעדים)<b>.</b><br><b>רבי ירמיה</b> (מגדולי אמוראי ארץ ישראל בדור השלישי והרביעי) אמר <b>בשם רבי אבהו</b> (אמורא ארץ ישראלי בדור השלישי)<b>: אף הנידונין</b> – בעלי הדין, <b>צריכין להיות עומדין בשעה שהן מקבלין עדותן</b> – בשעה שהעדים מעידים בעניינם של בעלי הדין (במקבילות נוסף: 'שנאמר: / מה טעמא? "[ועמדו] אשר להם הריב לפני י'י"' – שחלק זה של הכתוב מדבר בבעלי הדין)<b>.</b><br><br><small>עד כאן המקבילות בירושלמי סנהדרין ושבועות.</small><br><br><small>נראה שמקומה המקורי של הסוגיה הזו בירושלמי הוא בשבועות ומשם הועברה הסוגיה לסנהדרין וליומא. במקבילות מיד בהמשך דן הירושלמי בהמשך המשנה בשבועות ד,א, ומכאן שבסוגיה הזו ביאר הירושלמי את תחילת המשנה שם "שבועת העדות נוהגת באנשים ולא בנשים". הסוגיה הזו והסוגיות הבאות הועברו לסנהדרין בגלל שהן עוסקות בעדים וגם המשנה בסנהדרין עוסקת בעדים. הסוגיה הזו הועברה גם ליומא בגלל שבתחילתה נזכרו שני שעירי יום הכיפורים.</small><br><br><span class="poetry indentAll"><b>תוספתא סנהדרין</b> ו,ב: אין דנים אלא מעומד (<small>בעלי הדין עומדים</small>), ואין מעידים אלא מעומד (<small>העדים עומדים</small>)... ולא יהא מאריך פניו כנגד אחד ולא מעיז כנגד אחד, ולא יהא מעמיד אחד ומושיב אחד, שנאמר: "בצדק תשפוט עמיתך" (ויקרא יט,טו). - אמר רבי יהודה: שמעתי / מקובלני, שאם רצו להושיב שניהם כאחד - מושיבים, ואין בכך כלום. ואיזהו אסור? שלא יהא אחד עומד ואחד יושב. - משם רבי ישמעאל אמרו: אומרים לו: "לבוש כדרך שהוא לבוש או הלבישהו כדרך שאתה לבוש".</span><br><br><span class="poetry indentAll"><b>ספרא</b> "קדושים" פרשה ב: "בצדק תשפוט עמיתך" (ויקרא יט,טו) - שלא יהיה אחד מדבר כל צורכו, ואחד אתה אומר לו: "קצר בדבריך", שלא יהיה אחד עומד ואחד יושב. - אמר רבי יהודה: שמעתי, שאם רצו להושיב את שניהם - מושיבים. ואיזהו אסור? שלא יהיה אחד עומד ואחד יושב.</span><br><br><span class="poetry indentAll"><b>ספרי דברים</b> פסקה קצ: "ועמדו" (דברים יט,יז) - מצווה בנידונים / בעדים שיעמדו.</span><br><br><span class="poetry indentAll"><b>בבלי שבועות</b> ל,א: תנו רבנן: "ועמדו שני האנשים" (דברים יט,יז) - מצווה לבעלי דינים שיעמדו. - אמר רבי יהודה: שמעתי, שאם רצו (<small>הדיינים</small>) להושיב את שניהם - מושיבים. איזהו אסור? שלא יהא אחד עומד ואחד יושב, אחד מדבר כל צורכו ואחד אומר לו: "קצר דבריך".</span><br><span class="poetry indentAll">תנו רבנן: "בצדק תשפוט עמיתך" (ויקרא יט,טו) - שלא יהא אחד יושב ואחד עומד, אחד מדבר כל צורכו ואחד אומר לו: "קצר דבריך".</span><br><span class="poetry indentAll">ו<b>שם</b> לא,א: תנו רבנן: מניין לשניים שבאו לדין, אחד לבוש סמרטוטים ואחד לבוש איצטלית (<small>כסות, מעיל</small>) בת (<small>ששווה</small>) מאה מנה, שאומרים לו (<small>לעשיר</small>): "לבוש כמותו או הלבישהו כמותך"? תלמוד לומר: "מדבר שקר תרחק" (שמות כג,ז).</span><br><br><span class="poetry indentAll"><b>דברים רבה</b> ה,ו: אמר רבי יהודה בר אלעאי: שמעתי שאם רצה הדיין להושיב את האנטידיקין (<small>היריבים בתביעה משפטית</small>) - מושיב. ואיזהו אסור? שלא יהא אחד עומד ואחד יושב. - אמר רבי ישמעאל: היה דיין, והיו שני בני אדם באים אצלו לדין, אחד עני ואחד עשיר, יהא אומר לעשיר: "לבוש כשם שהוא לבוש או הלבישו כשם שאתה לבוש".</span><br>• • •
(י) <small><b>שני השעירים מצוותם שיהיו שווים</b></small><br>במשנה שנינו: "שני שעירי יום הכיפורים מצוותן שיהו שווין במראה ובקומה ובדמים".<br><b>שווין בדמים ואין שווין בשבח הדמים</b> – אם נקנו שני שעירי יום הכיפורים במחיר שווה, אבל אין דמי שניהם שווים, שאחד דמיו מרובים ונקנה בפחות מדמיו והשני דמיו מועטים ונקנה ביותר מדמיו, <b>- אין השעירין כמצוותן</b> – מפני שמצוותם שיהיו דמי שניהם שווים<b>. שוין בשבח הדמין ואין שווין בדמין</b> – אם דמי שני שעירי יום הכיפורים שווים, אבל לא נקנו במחיר שווה, <b>- השעירים כמצותן.</b><br><br>ומציעים שאלה: <b>משובח בגופו, משובח במראיו - מי קודם?</b> – אם יש שתי אפשרויות להביא בהמה לקורבן: אפשרות אחת להביא בהמה שמעולה בגודל גופה אך אינה מעולה ביפי מראיה, ואפשרות שנייה להביא בהמה שמעולה ביפי מראיה אך אינה מעולה בגודל גופה, מי מהן יש להביא?<br>ופושטים את השאלה: <b>רבי ירמיה</b> (מגדולי אמוראי ארץ ישראל בדור השלישי והרביעי) <b>סבר מימר:</b> – סובר לומר: <b>נישמעינה מן הדא:</b> – נשמע אותה (נלמד את התשובה לשאלה) מזאת (מהברייתא שלהלן): <b>אביב קצור, יבש לקצור - אביב קצור קודם</b> – מנחת העומר שקרבה למחרת יום טוב הראשון של חג הפסח, והיא באה מן השעורים, ומצווה להביא מן התבואה המחוברת לקרקע שנקצרת לשם העומר, ואם אין מוצאים תבואה שאינה קצורה - מביאים מן הקצור שלא לשם העומר, ומצווה להביא מן התבואה שגרעיניה לחים (-"אביב"), ואם אין מוצאים תבואה לחה - מביאים מן היבש (משנה מנחות י,ט; תוספתא מנחות י,לג), אבל במקרה שיש שתי אפשרויות להביא את מנחת העומר: אפשרות אחת להביא מתבואה שגרעיניה לחים אך היא כבר קצורה, שנקצרה שלא לשם העומר, ואפשרות שנייה להביא מתבואה שגרעיניה יבשים אך היא עדיין מחוברת לקרקע, שאפשר לקוצרה לשם העומר - יש להביא מתבואה שגרעיניה לחים אף שהיא כבר קצורה<b>.</b> ומציעים את התשובה לשאלה: <b>הדא אמרה:</b> – זאת אומרת (יש להסיק): <b>משובח בגופו, משובח במראיו</b> (במסירה שלפנינו נשמטו שתי מילים אלו בשל שוויון תחילות, ומגיה השלים) <b>- משובח בגופו קודם</b> – יש להביא בהמה לקורבן שמעולה בגודל גופה אף שאינה מעולה ביפי מראיה. כך יש להסיק מהדין בעניין מנחת העומר, שכן בהמה שמשובחת בגופה דומה לתבואה שגרעיניה לחים, שהיא משובחת בדבר שהוא בגופה, ובהמה שמשובחת במראיה דומה לתבואה שהיא עדיין מחוברת לקרקע, שאפשר לקוצרה לשם העומר, שהיא משובחת בדבר חיצוני ולא בדבר שהוא בגופה<b>.</b><br>• • •
(יא) <small><b>אם משהגריל מת אחד מהם - יביא שניים ויגריל עליהם כתחילה</b></small><br>במשנה שנינו: "מת אחד מהן, אם עד שלא הגריל מת - יקח זוג לשיני, ואם משהגריל מת - יביא שנים ויגריל עליהן כתחילה, ויאמר, אם של שם מת: זה שעלה עליו הגורל לשם יתקיים תחתיו; ואם של עזאזל מת: זה שעלה עליו הגורל לעזאזל יתקיים תחתיו".<br>מציעים פירוש למשנה: <b>כיני מתניתא:</b> – כך היא המשנה: <b>יביא שנים ויגריל עליהם כתחילה, ויאמר</b> – אם השעיר של השם מת<b>:</b> ״<b>זה שעלה עליו הגורל לשם</b> – בהגרלה השנייה, <b>יתקיים תחתיו</b>״ – במקום השעיר של השם שמת. ואם השעיר של העזאזל מת יאמר: ״זה שעלה עליו הגורל לעזאזל יתקיים תחתיו״. - לפי פירוש זה, המילים במשנה ״אם של שם מת" וכן המילים ״ואם של עזאזל מת״ אינן מאמירתו של הכוהן הגדול שהוא מסתפק מי השעיר שמת, שהרי ידוע מי השעיר שמת כיוון שמשהגריל מת, אלא מילים אלו מתארות באיזה מקרה הכוהן הגדול אומר את הלשון: "זה שעלה עליו הגורל לשם..." ובאיזה מקרה הוא אומר את הלשון: "זה שעלה עליו הגורל לעזאזל..."<b>.</b><br><br>ומציעים שאלה: <b>אי זה מהן קרב תחילה?</b> – אם משהגריל מת השעיר של העזאזל, והביא שנים והגריל עליהם כתחילה, ויש עתה שני שעירים שעלה עליהם הגורל לשם, זה שבזוג הראשון וזה שבזוג השני - איזה מהם קרב לחטאת לשם?<br>ומביאים מחלוקת אמוראים בשאלה זו.<br><b>רב</b> (אמורא בבלי בדור הראשון, מגדולי האמוראים) <b>אמר: שיני שבזוג</b> (הסופר במסירה שלפנינו הוסיף י': 'שביזוג') <b>שיני</b> – במקרה זה קרב השעיר של השם שבזוג השני, כיוון שהשעיר של השם שבזוג הראשון נדחה מלהיקרב כשמת השעיר לעזאזל שהוגרל עימו, ואינו חוזר ונעשה ראוי להיקרב כשמוגרל השעיר לעזאזל שבזוג השני<b>.</b><br><b>רבי יוחנן</b> (גדול אמוראי ארץ ישראל בדור השני) <b>אמר: שיני שבין זוג</b> (צריך לומר כאן ולהלן: '<b>שב</b>זוג' (שבזוג > שביזוג > שבי זוג > שבין זוג)) <b>ראשון</b> – במקרה זה קרב השעיר של השם שבזוג הראשון, כיוון שהשעיר של השם שבזוג הראשון, אף שנדחה מלהיקרב כשמת השעיר לעזאזל שהוגרל עימו, חוזר ונעשה ראוי להיקרב כשמוגרל השעיר לעזאזל שבזוג השני<b>.</b><br><br>ומציעים את טעמו של אחד מבעלי המחלוקת.<br><b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: טעמא דרבי יוחנן:</b> – הטעם (המקור בכתוב) של רבי יוחנן: נאמר בשעיר לשם: <b>"</b>וְהִקְרִיב אַהֲרֹן אֶת הַשָּׂעִיר אֲשֶׁר עָלָה עָלָיו הַגּוֹרָל לַה', <b>וְעָשָׂהוּ חַטָּאת"</b> (ויקרא טז,ט) – הכוהן הגדול יקריב את השעיר של השם לשם קורבן חטאת; ויש ללמוד מהמילה היתירה "ועשהו" (שכיוון שכבר אמר "והקריב", לא היה צריך לומר "ועשהו"): <b>- כראשון</b> (נראה שצריך לומר: '<b>ב</b>ראשון') – הכתוב מדבר בשעיר של השם שבזוג הראשון שהוגרל בתחילה, שבכל מקרה הכוהן הגדול יקריב אותו, ואף אם מת השעיר לעזאזל שהוגרל עימו והובא זוג שני והגריל עליהם כתחילה<b>.</b><br><b>אמר רבי לא</b> (רבי אלעאי, אמורא ארץ ישראלי בדור השלישי)<b>: טעמא דרבי יוחנן:</b> – הטעם (המקור בכתוב) של רבי יוחנן: נאמר בשעיר לשם: <b>"וְעָשָׂהוּ חַטָּאת"</b> (ויקרא טז,ט) – יש ללמוד מהמילה היתירה "ועשהו": <b>- קבעו בתלייה</b> (צריך לומר: '<b>ל</b>תלייה' ("מחקרים בתורת ארץ ישראל", עמוד 168), כמו במימרה דומה בירושלמי שבועות א,ד) <b>שלא יידחה</b> – הכוהן הגדול קובע את השעיר של השם להיות מוטל בספק עד שיישחט, וכיוון שהשעיר של השם שבזוג הראשון שהוגרל בתחילה לא נקבע לחטאת בוודאות, אינו נדחה מלהיקרב כשמת השעיר לעזאזל שהוגרל עימו, ולכן הוא קרב לאחר שמוגרל השעיר לעזאזל שבזוג השני<b>.</b><br>ומציעים קשר בין דברי אמוראים: <b>ואתיא כהיא דאמר</b> – ובאה (הולכת) [המימרה שאומר רבי לא] כמו [המימרה] ההיא שאומר <b>רבי יונה</b> (מגדולי אמוראי ארץ ישראל בדור הרביעי) <b>בשם רבי זעורה:</b> נאמר בשעיר לשם: <b>"וְעָשָׂהוּ חַטָּאת"</b> (ויקרא טז,ט) – יש ללמוד מהמילה היתירה "ועשהו": <b>- קבעו בתלייה</b> (צריך לומר: '<b>ל</b>תלייה') <b>שיזדווג לו חבירו</b> (הסופר במסירה שלפנינו כתב 'שלא' ומחק וכתב 'שיזדווג לו חבירו'. ונראה שצריך לומר כמו במימרה הזהה בירושלמי שבועות א,ד: '<b>שלא ישתנה</b>') – הכוהן הגדול קובע את השעיר של השם להיות מוטל בספק עד שיישחט, וכיוון שהשעיר של השם שבזוג הראשון שהוגרל בתחילה לא נקבע לחטאת בוודאות, אינו משתנה מלהיקרב כשמת השעיר לעזאזל שהוגרל עימו (לעיתים רחוקות 'אתיא' מקשר בין מסורות שהן כמעט זהות (למשל כאן) ("הטרמינולוגיה של הירושלמי", עמוד 103 והערה 545))<b>.</b><br><br>ומציעים בעיה לפי אחד מבעלי המחלוקת: <b>על דעתיה דרבי יוחנן</b> – על דעתו של רבי יוחנן (שאם מת השעיר של העזאזל - קרב השעיר של השם שבזוג הראשון)<b>, מת שיני שבין זוג שיני</b> (צריך לומר: '<b>ראשון</b>') <b>- שיני שבין זוג ראשון</b> (צריך לומר: '<b>שני</b>') <b>מהו שיידחה?</b> – אם מת גם השעיר של השם של הזוג הראשון - האם נדחה עכשיו את השעיר של השם של הזוג השני (שהרי כבר נדחה מתחילה), ויביא זוג שלישי ויגריל עליהם כתחילה, או שמא השעיר של השם של הזוג השני (כיוון שמעולם לא היה ראוי ונדחה) יבוא עכשיו תחת השעיר של השם של הזוג הראשון שמת גם הוא?<br>ומציעים מסורת שמכריעה בבעיה שנתעוררה: <b>אתא</b> – בא <b>רבי בא</b> (רבי אבא, אמורא בדור השלישי) ואמר בשם <b>רבי חייה</b> (בר אבא, אמורא ארץ ישראלי בדור השלישי) שאמר <b>בשם רבי יוחנן: מת שיני שבין זוג שיני</b> (צריך לומר: '<b>ראשון</b>') <b>- שיני שבין זוג ראשון</b> (צריך לומר: '<b>שני</b>') <b>כבר נדחה</b> – רבי בא מוסר בשמו של רבי יוחנן, שהשעיר השני של השם כבר נדחה, מכיוון שמבכרים עליו את השעיר של השם של הזוג הראשון, ולכן יש להביא זוג שלישי ולהגריל עליו מחדש<b>.</b><br>ומציעים את דעתו של בעל המחלוקת השני: <b>כל שכן מחלפיה</b> (צריך לומר: '<b>מחלפה</b>' ("אוצר לשונות ירושלמיים", עמוד 731)) <b>שיטתיה דרב:</b> – כל שכן [ש]מוחלפת שיטתו של רב: <b>מת שני</b> ש<b>בזוג ראשון</b> (צריך לומר: '<b>שני</b>') <b>- שני שבזוג שני</b> (צריך לומר: '<b>ראשון</b>') <b>כבר נדחה</b> (במסירה שלפנינו נשמט משפט זה בשל שוויון סופות, ומגיה השלים) – לשיטתו של רב, שאם מת השעיר של העזאזל, מקריבים את השעיר של השם השני של הזוג השני, כל שכן שאם מת גם השעיר השני הזה, שיביאו עכשיו זוג שלישי ויגרילו מחדש (ואין מקריבים את השעיר של השם של הזוג הראשון). וטעם הקול וחומר כאן, שאם לשיטת רבי יוחנן שהשעיר של השם של הזוג השני לא היה ראוי מעולם ואף על פי כן הוא נדחה, כל שכן לשיטתו של רב שהשעיר של השם של הזוג הראשון כבר היה ראוי ונדחה עם מיתתו של בן זוגו, שאינו חוזר ונעשה ראוי. - ואולם הלשון "מחלפה שיטתיה דרב" קשה, אדרבה הרי רב הולך כאן לשיטתו, והיה להם לומר: 'כל שכן מחלפה <b>ל</b>שיטתיה דרב', כלומר, מחלפה מילתא. ושמא יש כאן אשגרה מן הביטוי "כל שכן מחלפה שיטתיה דר'" הנמצא כמה פעמים בירושלמי<b>.</b><br><br><small>ההגהות בקטע הזה הן כמו שהגיה ב"גליונות הירושלמי" של ר"ש ליברמן. פירוש הקטע הזה הוא כמו שנכתב בהערות ל"גליונות הירושלמי" של ר"ש ליברמן, כרך ב, עמוד 1716. וכן הגיהו ופירשו ב"ספר ניר", ב"נועם ירושלמי" וב"שערי תורת ארץ ישראל".</small><br><br><span class="poetry indentAll"><b>בבלי יומא</b> סד,א: "ויאמר אם של שם מת: זה שעלה עליו" וכו'.</span><br><span class="poetry indentAll">(<small>אם מת השעיר של העזאזל והביא זוג אחר והגריל עליהם כתחילה, איזה שעיר של השם קרב ואיזה ירעה עד שיסתאב?</small>)</span><br><span class="poetry indentAll">אמר רב: שני (<small>השעיר של השם</small>) שבזוג ראשון - יקרב, שני שבזוג שני - ירעה עד שיסתאב.</span><br><span class="poetry indentAll">ורבי יוחנן אמר: שני שבזוג ראשון - ירעה, שני שבזוג שני - יקרב.</span><br><span class="poetry indentAll">במאי קא מיפלגי? - רב סבר: בעלי חיים (<small>שהוקדשו ולא היו ראויים להיקרב זמן מסוים</small>) אינם נדחים (<small>אינם נפסלים לעולם מלהיקרב, אם חזרו ונעשו ראויים להיקרב. ולכן השעיר של השם שבזוג הראשון, אף שלא היה ראוי להיקרב כשמת בן זוגו, חזר ונעשה ראוי להיקרב כשהוגרל שעיר אחר במקום השעיר שמת</small>), ורבי יוחנן סבר: בעלי חיים נדחים (<small>נפסלים לעולם מלהיקרב. ולכן השעיר של השם שבזוג הראשון, כיוון שלא היה ראוי להיקרב כשמת בן זוגו, נפסל לעולם מלהיקרב</small>).</span><br><br><small>שיטותם של רב ושל רבי יוחנן מוחלפות בשני התלמודים.</small><br>• • •
(יב) <small><b>הגריל שלושה זוגות - איזה מהם משתלח?</b></small><br>מחלוקת האמוראים בסוגיה זו נזכרת בירושלמי לעיל ה,ד.<br><b>הגריל</b> – הכוהן הגדול, <b>שלשה</b> (צריך להוסיף כמו לעיל: '<b>זוגות</b>') – של שעירים<b>, ליתן</b> (צריך לומר: '<b>ונתן</b>' ("קורבן העדה")) <b>מאחד על הבדין</b> – היזה בקודש הקודשים מדם שעיר אחד לשם<b>, מאחד על הפרכות</b> – היזה על הפרוכת מדם שעיר שני לשם<b>, מאחד על מזבח הזהב</b> – נתן על קרנות מזבח הקטורת והיזה על המזבח עצמו מדם שעיר שלישי לשם<b>, אי זה מהן</b> (<b>ה</b>)<b>משתלח?</b> – איזה שעיר משלושה השעירים לעזאזל משתלח לעזאזל?<br><b>רבי זעורה</b> (רבי זירא, מגדולי אמוראי ארץ ישראל בדור השלישי) <b>אמר:</b> נאמר בשעיר המשתלח: <b>"</b>וְהַשָּׂעִיר אֲשֶׁר עָלָה עָלָיו הַגּוֹרָל לַעֲזָאזֵל יָעֳמַד חַי לִפְנֵי ה' <b>לְכַפֵּר עָלָיו</b>, לְשַׁלַּח אֹתוֹ לַעֲזָאזֵל הַמִּדְבָּרָה<b>"</b> (ויקרא טז,י) <b>- את שהוא מכפר בו - חבירו משתלח, את שאינו מכפר בו - אין חבירו משתלח</b> – יש לדרוש את המילים "לכפר עליו" שהכוונה לכפרה בדמו של השעיר לשם, ששילוח השעיר לעזאזל תלוי בכפרת הדם של השעיר לשם (כרבי יהודה בבבלי יומא מ,ב), ולכן השעיר לשם שבדמו נעשית הכפרה קובע שחברו השעיר לעזאזל שהוגרל עימו הוא המשתלח לעזאזל<b>.</b><br><b>רבי הילא</b> (רבי אלעאי, אמורא ארץ ישראלי בדור השלישי) <b>אמר:</b> נאמר בשעיר המשתלח: <b>"לְכַפֵּר עָלָיו"</b> (ויקרא טז,י) <b>- את שהוא גומר בו את כל הכפרה - חבירו משתלח, את שאינו גומר בו את כל הכפרה - אין חבירו משתלח</b> – יש לדרוש את המילים "לכפר עליו" שהכוונה לכפרה בדמו של השעיר לשם, ולכן השעיר לשם שבדמו נגמרת כל הכפרה קובע שחברו השעיר לעזאזל שהוגרל עימו הוא המשתלח לעזאזל<b>.</b><br>ומפרטים את הדין לפי שני בני המחלוקת החל במקרה שהגריל שלושה זוגות של שעירים וכיפר בדמם של שלושה השעירים לשם: <b>על דעתיה דרבי זעורה</b> – על דעתו של רבי זעורה<b>, שלשתן משתלחין</b> – מכיוון שהכוהן הגדול כיפר בדמם של שלושה השעירים לשם, לכן שלושה השעירים לעזאזל שהוגרלו עימהם משתלחים לעזאזל<b>; על דעתיה דרבי הילא</b> – על דעתו של רבי הילא<b>, אינו משתלח אלא אחרון בלבד</b> – מכיוון שהכוהן הגדול גמר את כל הכפרה בדמו של השעיר השלישי לשם, לכן רק השעיר השלישי לעזאזל שהוגרל עימו משתלח לעזאזל<b>.</b><br>• • •
(יג) <small><b>השני ימות לדעת רבי יהודה</b></small><br>במשנה שנינו: <b>"שאין חטאת ציבור מתה. רבי יהודה אומר: תמות".</b><br>מציעים תמיהה מסברה על דבריו של חכם מסוים: <b>וקשיא על דרבי יהודה:</b> – וקשה [הדבר] על [דעתו] של רבי יהודה (שלדעתו, אם מת אחד משני השעירים משהגריל עליהם והביא שני שעירים אחרים והגריל עליהם - השעיר השני שבזוג החדש שאינו קרב ואינו משתלח (כדעת רבי יוחנן לעיל) דינו שימות): <b>ויש אדם מגריל למיתה משעה ראשונה?!</b> (בתמיהה) – וכי אדם מגריל על שעירים כשהוא יודע מתחילה בשעה שהוא מגריל שאחד השעירים הולך למיתה?!<br>ומתרצים את התמיהה: <b>אמר רבי אבון</b> (מגדולי אמוראי ארץ ישראל בדור החמישי)<b>: ולא אשכחנן כן על דרבי אליעזר</b> (בן הורקנוס, תנא בדור השני)<b>?!</b> (בתמיהה) – ו(כי) לא מצאנו כך על [דעתו] של רבי אליעזר?! <b>דרבי אליעזר אמר:</b> – שרבי אליעזר אומר: <b>ימותו</b> (משנה תמורה ג,ג) – תמורת אשם (שהמיר בהמת חולין בבהמת קורבן אשם ונעשתה תמורה, בין שהתמורה זכר ובין שהיא נקבה), ולד תמורה (שהמיר נקבה באשם וילדה), וּולדם (ולדו של הוולד) וּולד ולדם עד סוף העולם - ימותו (שסוגרים אותם ברפת ומונעים מהם מזון והם מתים ברעב), שלדעת רבי אליעזר דין תמורת אשם וולד תמורת אשם כדין תמורת חטאת וולד תמורת חטאת שדינם הוא מיתה. - הרי שלפי רבי אליעזר, אדם ממיר בהמת חולין בבהמת קורבן אשם כשהוא יודע מתחילה בשעה שהוא ממיר שתמורת האשם הולכת למיתה. ורבי יהודה הולך בדבר זה בשיטתו של רבי אליעזר<b>.</b><br><b>אמר רבי מנא</b> (השני, מגדולי אמוראי ארץ ישראל בדור החמישי)<b>: הן דאת מקשי לה על דרבי יהודה, קשיתה על דמתניתא!</b> – היכן שאתה (כלומר, עד שאתה) מקשה אותה (את הקושיה שלעיל) על [שיטתו] של רבי יהודה, הַקשה אותה על המשנה (שלהלן)! <b>דתנינן תמן:</b> – ששנינו שם (משנה תמורה ד,א): <b>וולד חטאת ותמורת חטאת וחטאת שמתו בעליה - ימותו</b> – שהם שלוש מחמש חטאות שאינן ראויות ליקרב על המזבח, ודינן הוא מיתה לדעת הכול<b>.</b> - ויש לתמוה על דברי המשנה: <b>ויש אדם מימר למיתה משעה הראשונה?!</b> (בתמיהה) – וכי אדם ממיר בהמת חולין בבהמת קורבן חטאת כשהוא יודע מתחילה בשעה שהוא ממיר שתמורת החטאת הולכת למיתה?! - אלא כמו שאין להקשות קושיה זו על המשנה שם שהיא כדעת הכול, כך אין להקשות קושיה כעין זו על רבי יהודה, ונמצא שאין צורך לומר שרבי יהודה הולך בדבר זה בשיטתו של רבי אליעזר כמו שאמר רבי אבון.<br><br><small>לפי הבבלי יומא סה,א, לשיטת רב, לדעת חכמים (התנא הראשון במשנה) השני שבזוג הראשון יקרב והשני שבזוג השני ירעה, ואילו לדעת רבי יהודה השני שבזוג הראשון ימות והשני שבזוג השני יקרב, אבל לשיטת רבי יוחנן, לדעת חכמים השני שבזוג הראשון ירעה והשני שבזוג השני יקרב, ולדעת רבי יהודה השני שבזוג הראשון ימות והשני שבזוג השני יקרב. נמצא שלפי הבבלי, אין לתמוה על דעת רבי יהודה כמו שתמה הירושלמי, שהרי לדעתו השני שבזוג השני אינו הולך למיתה לשיטת הכול.</small><br><small>אבל לפי הירושלמי, שמחליף את שיטות רב ורבי יוחנן, לשיטת רבי יוחנן (רב בבבלי), לדעת רבי יהודה השני שבזוג הראשון יקרב והשני שבזוג השני ימות, ולכן הירושלמי תמה על דעת רבי יהודה: 'ויש אדם מגריל למיתה משעה ראשונה?!'.</small><br>• • •
<h3>הלכה ב</h3>
(א) <big><strong>משנה</strong></big><br><b>בא לו אצל שעיר המשתלח</b> – לאחר שגמר הכוהן הגדול את מתנות הדם של הפר והשעיר לשם (משנה לעיל ה,ו), בא הכוהן הגדול למקום שעמד השעיר המשתלח (משנה לעיל ד,ב)<b>, וסמך שתי ידיו עליו</b> – על השעיר בין קרניו, <b>ונתוודה</b> – על כל ישראל<b>. וכך היה אומר</b> – בווידויו<b>: אנא השם</b> – הכוהן הגדול היה אומר את השם המפורש ככתבו<b>, עוו פשעו חטאו לפניך עמך בית ישראל. אנא בשם</b> (בשני כתבי יד של המשנה: 'השם', ובכתב יד שלישי: 'בשם', וראה ירושלמי לעיל ג,ח)<b>, כפר נא לעוונות ולפשעים ולחטאים שעוו שפשעו ושחטאו לפניך עמך בית ישראל, ככתוב בתורת משה עבדך לאמר: "כִּי בַיּוֹם הַזֶּה יְכַפֵּר עֲלֵיכֶם לְטַהֵר אֶתְכֶם, מִכֹּל חַטֹּאתֵיכֶם לִפְנֵי י'י תִּטְהָרוּ"</b> (ויקרא טז,ל)<b>. והן</b> – הכוהנים והעם העומדים בעזרה, כששמעו את השם המפורש, <b>עונין אחריו: ברוך שם כבוד מלכותו לעולם ועד.</b><br>• • •
(ב) <big><strong>תלמוד</strong></big><br><small><b>הווידוי על השעיר המשתלח</b></small><br>במשנה שנינו: "בא לו אצל שעיר המשתלח, וסמך שתי ידיו עליו ונתוודה. וכך היה אומר: אנא השם, עוו פשעו חטאו לפניך עמך בית ישראל...".<br>מציעים ברייתא: <b>תני</b> – שונה <b>בר קפרא</b> (בדור המעבר שבין התנאים לאמוראים)<b>: 'עוו פשעו חטאו', שלא להזכיר גנויין של ישראל</b> – בר קפרא במשנתו שנה את משנתנו בלשון זה: 'וכך היה אומר: אנא השם, עוו פשעו חטאו לפניך. אנא בשם, כפר נא לעוונות ולפשעים ולחטאים שעוו שפשעו ושחטאו לפניך', ולא שנה בשני המשפטים את המילים 'עמך בית ישראל', מפני שהכוהן הגדול בווידויו על השעיר המשתלח לא הזכיר את המילים האלו, כדי שלא להזכיר במפורש את גנותם של ישראל<b>.</b><br>• • •
(ג) <small><b>עד מתי השעיר המשתלח זקוק להיות חי?</b></small><br><small>כאן התחלת מקבילה בירושלמי שבועות א,ז.</small><br>מביאים מדרש הלכה: נאמר בשעיר המשתלח: <b>"</b>וְהַשָּׂעִיר אֲשֶׁר עָלָה עָלָיו הַגּוֹרָל לַעֲזָאזֵל <b>יָעֳמַד חַי</b> לִפְנֵי ה' לְכַפֵּר עָלָיו<b>"</b> (ויקרא טז,י) – השעיר לעזאזל יישאר בחיים ולא יישחט, להתוודות עליו את כל עוונות בני ישראל; ויש ללמוד מהמילים "יעומד חי": <b>- מלמד שהוא עתיד למות</b> – השעיר המשתלח בעודו עומד לפני ה' הוא חי, ומכאן שאחר כך הוא עתיד למות, ששילוחו לעזאזל הוא למיתה (בתורה לא נאמר אלא שהשעיר משתלח במדבר, ולא נאמר שהוא משתלח שם למיתה, והכתוב "יעומד חי" מלמד שהוא משתלח שם למיתה, שהמשלח אותו דוחפו לאחוריו מראש ההר)<b>. עד מתי הוא חייה?</b> – עד מתי השעיר המשתלח זקוק להיות חי כדי לכפר עליו? <b>עד "וְכִלָּה מִכַּפֵּר אֶת הַקֹּדֶשׁ</b> וְאֶת אֹהֶל מוֹעֵד וְאֶת הַמִּזְבֵּחַ<b>"</b> (ויקרא טז,כ) – השעיר המשתלח זקוק להיות חי עד לאחר שיגמור הכוהן הגדול את מתנות הדם של הפר והשעיר לשם בקודש הקודשים ועל הפרוכת ועל המזבח הפנימי. ולכן, אם מת השעיר המשתלח קודם שגמר הכוהן הגדול את מתנות הדם של הפר והשעיר לשם - יביא שני שעירים אחרים ויגריל עליהם כתחילה (כמו שאמר רבי יהודה במשנה לעיל ו,א), אבל אם מת לאחר מתנות הדם - אין צורך בשעיר אחר, ששילוח עצמו אינו מעכב<b>; דברי רבי יהודה</b> (בר אלעאי, מגדולי התנאים בדור הרביעי)<b>. רבי שמעון</b> (בן יוחאי, תנא בדור הרביעי) <b>אומר: עד שעת הוידוי</b> – השעיר המשתלח זקוק להיות חי עד לאחר שיתוודה עליו הכוהן הגדול, לאחר שיגמור את מתנות הדם של הפר והשעיר לשם. ולכן אם מת השעיר המשתלח קודם שגמר הכוהן הגדול את הווידוי עליו - יביא שעיר אחר בלא הגרלה (כמו שאמר רבי שמעון בברייתא בבבלי יומא מ,א ו-סג,ב), אבל אם מת לאחר הווידוי - אין צורך בשעיר אחר. - רבי יהודה סובר, שכוונת הכתוב "יעומד חי לכפר עליו" היא שהשעיר המשתלח צריך להיות חי עד לאחר הכפרה בדם, ו"לכפר עליו" מוסב על השעיר לשם, ורבי שמעון סובר, שכוונת הכתוב "יעומד חי לכפר עליו" היא שהוא צריך להיות חי עד לאחר הכפרה בדברים, ו"לכפר עליו" מוסב על השעיר המשתלח<b>.</b><br><br><span class="poetry indentAll"><b>תוספתא יומא</b> ג,יב: עד מתי יהא זקוק להיות חי? עד "וכילה מכפר את הקודש" וגו'; דברי רבי יהודה. רבי שמעון אומר: עד שעת וידוי.</span><br><br><span class="poetry indentAll"><b>ספרא</b> "אחרי מות" פרשה ב: "יעומד חי לפני ה'" - מה תלמוד לומר? לפי שנאמר: "לשלח אותו" - שילוחו למיתה. יכול שילוחו לחיים! תלמוד לומר: "יעומד חי לפני ה'". הא כיצד? עמידתו חי לפני ה', ימיתנו בצוק.</span><br><span class="poetry indentAll">עד מתי הוא זקוק להיות חי? "לכפר" - עד שיכפר, שנאמר: "וכילה מכפר את הקודש ואת אוהל מועד ואת המזבח"; דברי רבי יהודה. רבי שמעון אומר: "לכפר עליו" - כפרה שהיא בגופו (<small>כפרה באמצעות וידוי דברים על גופו של השעיר עצמו</small>).</span><br><br><span class="poetry indentAll"><b>בבלי יומא</b> מ,ב: תניא: "יעומד חי לפני ה' לכפר עליו" - עד מתי יהא זקוק להיות חי? עד שעת מתן דמו של חבירו; דברי רבי יהודה. רבי שמעון אומר: עד שעת וידוי דברים.</span><br><span class="poetry indentAll">במאי קא מיפלגי? כדתניא: "לכפר" - בכפרת דמים הכתוב מדבר, וכן הוא אומר: "וכילה מכפר את הקודש" - מה להלן בכפרת דמים, אף כאן בכפרת דמים; דברי רבי יהודה. רבי שמעון אומר: "לכפר" - בכפרה שבגופו הכתוב מדבר.</span><br><br>ומציעים נפקות בין שתי הדעות החולקות: <b>על דעתיה דרבי יהודה</b> – על דעתו של רבי יהודה<b>, הוידוי מעכב</b> (צריך לומר: '<b>אין הוידוי מעכב</b>') – הווידויים של הכוהן הגדול ביום הכיפורים אינם מעכבים את העבודה אם לא התוודה, שהרי לדעתו השעיר המשתלח אינו זקוק להיות חי עד לאחר הווידוי עליו<b>; על דעתיה דרבי שמעון</b> – על דעתו של רבי שמעון<b>, אין הוידוי מעכב</b> (צריך לומר: '<b>הוידוי מעכב</b>') – הווידויים של הכוהן הגדול ביום הכיפורים אינם מעכבים את העבודה אם לא התוודה, שהרי לדעתו השעיר המשתלח זקוק להיות חי עד לאחר הווידוי עליו<b>.</b><br>ומציעים מקרה נפקות בין שתי הדעות החולקות: <b>מה נפק מן ביניהון?</b> – מה יוצא מביניהם? (מה מקרה הנפקות בין רבי יהודה ורבי שמעון?) <b>שלחו בלא ווידוי</b> – במקרה ששלח הכוהן הגדול את השעיר לעזאזל בלא שהתוודה עליו לפני ששלחו, <b>- על דעתיה דרבי יהודה</b> – על דעתו של רבי יהודה<b>, צריך להביא שעיר אחר</b> (צריך לומר: '<b>אינו צריך להביא שעיר אחר</b>') – שהרי לדעתו אין וידוי מעכב<b>; על דעתיה דרבי שמעון</b> – על דעתו של רבי שמעון<b>, אינו צריך להביא שעיר אחר</b> (צריך לומר: '<b>צריך להביא שעיר אחר</b>') – ולהתוודות עליו ואחר כך לשלח אותו, שהרי לדעתו וידוי מעכב<b>.</b><br>ומציעים מקרה נפקות נוסף בין שתי הדעות החולקות: <b>אף בפר כן</b> – דינו של פר יום הכיפורים זהה לדינו של שעיר המשתלח<b>. שחטו בלא וידוי</b> – במקרה ששחט הכוהן הגדול את הפר בלא שהתוודה עליו לפני ששחטו, <b>- על דעתיה דרבי יהודה</b> – על דעתו של רבי יהודה<b>, צריך להביא פר אחר</b> (צריך לומר: '<b>אינו צריך להביא פר אחר</b>') – שהרי לדעתו אין וידוי מעכב<b>; על דעתיה דרבי שמעון</b> – על דעתו של רבי שמעון<b>, אינו צריך להביא פר אחר</b> (צריך לומר: '<b>צריך להביא פר אחר</b>') – ולהתוודות עליו ואחר כך לשחוט אותו, שהרי לדעתו וידוי מעכב<b>.</b><br><br><small>ההגהות בקטע זה הן כמו שהגיה ב"שיירי קורבן" כאן וב"קורבן העדה" במקבילה וב"נועם ירושלמי".</small><br><br>ומציעים בעיה: <b>נתודה</b> – הכוהן הגדול על פר יום הכיפורים, <b>ושחטו ונשפך הדם -</b> ומציעים את הדין החל במקרה זה: <b>ואת</b> (צריך לומר: '<b>את</b>', כמו במקבילה) <b>אמר:</b> – אתה אומר: <b>צריך להביא פר אחר</b> – כדי להזות מדמו את המתנות (כמו ששנינו במשנה לעיל ה,ז)<b>.</b> - ויש להציע בעיה בעניין זה: <b>צריך להתודות עליו פעם שנייה, או כבר יצא בוידויו של ראשון?</b> – האם הכוהן הגדול צריך להתוודות שוב על הפר השני, שהרי הוא מכפר בדמו של הפר השני, והווידוי תלוי בקורבן שבו הוא מכפר, או שמא אינו צריך להתוודות שוב על הפר השני, כיוון שכבר יצא ידי חובת וידוי בווידוי על הפר הראשון, שאין הווידוי תלוי בקורבן שבו הוא מכפר?<br>ומציעים בעיה נוספת המקבילה לבעיה הקודמת: <b>אף בשעיר המשתלח כן</b> (נראה שצריך לומר: 'אף <b>בשעיר</b> כן') – שחט את השעיר לשם ונשפך דמו, שהדין הוא שצריך להביא שעיר אחר כדי להזות מדמו את המתנות<b>.</b> - ויש להציע בעיה בעניין זה: <b>צריך להגריל עליו פעם שנייה, או כבר יצא בהגרילו של ראשון?</b> – האם הכוהן הגדול צריך להביא שני שעירים ולהגריל שוב עליהם, או שמא הוא מביא שעיר אחד במקום השעיר שנשפך דמו, ואינו צריך להביא שני שעירים ולהגריל שוב עליהם, כיוון שכבר יצא ידי חובת הגרלה בהגרלה על השעיר הראשון שנשפך דמו?<br><br><small>אין מובן לבעיה לפי נוסח הירושלמי שלפנינו 'אף בשעיר המשתלח כן', שכן בכל מקרה שמת השעיר המשתלח בעוד הוא זקוק להיות חי, לדעת רבי יהודה יביא שני שעירים אחרים ויגריל עליהם כתחילה, ולדעת רבי שמעון יביא שעיר אחר בלא הגרלה, כמו שכתבנו לעיל. לכן פירשנו שהבעיה היא במקרה שנשפך דמו של השעיר לשם. ואומנם במקרה זה אמר רבי יהודה במשנה לעיל ו,א שימות המשתלח ויביא שני שעירים אחרים ויגריל עליהם כתחילה, אבל הבעיה היא לפי התנא הראשון במשנה שם, שלא אמר אלא שבמקרה שמת השעיר לשם או שמת השעיר המשתלח משהגריל, שיביא שני שעירים אחרים ויגריל עליהם כתחילה, אבל לא אמר במקרה שנשפך דמו של השעיר לשם, האם יביא שני שעירים אחרים ויגריל עליהם כתחילה או שמא יביא שעיר אחר בלא הגרלה.</small><br><br><small>אין פושטים את שתי הבעיות.</small><br><br><small>עד כאן המקבילה בירושלמי שבועות.</small><br>• • •
<h3>הלכה ג</h3>
(א) <big><strong>משנה</strong></big><br><b>מסרו</b> – הכוהן הגדול מסר את השעיר המשתלח, לאחר שהתוודה עליו, <b>למי שהוא מוליכו</b> – לעזאזל<b>. הכל כשרין להוליכו</b> – ואפילו מי שאינם כוהנים<b>, אלא שעשו כהנים גדולים</b> – בני המעמד מבין הכוהנים (כך משמעו של הכינוי ׳כוהנים גדולים' המופיע במספר רב של מקורות מימי הבית), <b>קבע</b> – מנהג קבוע, <b>ולא היו מניחין את ישראל להוליכו</b> – אלא רק כוהן (אפשר שההולכה נחשבה על ידי הכוהנים כעבודה ממש)<b>.</b><br><b>אמר רבי יוסי</b> (בר חלפתא, תנא בדור הרביעי)<b>: מעשה והוליכו ערשלא</b> – שם אדם, <b>מציפורין, וישראל היה</b> (רבי יוסי איש ציפורי מרבה להעיד על מעשים שאירעו בעבר בציפורי ומוסר מסורות רבות על שאירע במקדש)<b>.</b><br>• • •
(ב) <big><strong>תלמוד</strong></big><br><small><b>המשלח את השעיר לעזאזל</b></small><br>במשנה שנינו: "הכל כשרין להוליכו".<br>מביאים מדרש הלכה: בעבודה ביום הכיפורים נאמר: <b>"וְשִׁלַּח בְּיַד אִישׁ</b> עִתִּי הַמִּדְבָּרָה<b>"</b> (ויקרא טז,כא) – הכוהן הגדול ישלח את השעיר אל המדבר על ידי איש שהוכן לשליחות זו; ויש ללמוד מהמילה "איש": <b>- להכשיר את הזר</b> – אפילו מי שאינו כוהן כשר להוליך את השעיר אל המדבר, ש"איש" הוא שם הכולל כל האנשים<b>. "עִתִּי" - שיהא עתיד</b> – על המשלח את השעיר אל המדבר להיות מוכן לשליחות זו מלפני יום הכיפורים<b>. "עִתִּי" - שיהא מזומן</b> – על המשלח להיות מוכן לשליחות זו מלפני יום הכיפורים (להלן תבואר כוונת שתי הדרשות הזהות)<b>. "עִתִּי" - אף בשבת</b> – יש להוליך את השעיר אל המדבר בעת הראויה לכך, אפילו כשיום הכיפורים חל בשבת, אף על פי ששליחות זו כרוכה בעשיית מלאכות האסורות בשבת<b>. "עִתִּי" - אף בטומאה</b> – אפילו נטמא המשלח, מותר לו להיכנס לעזרה כשהוא טמא ולקחת את השעיר<b>.</b><br><br><span class="poetry indentAll"><b>ספרא</b> "אחרי מות" פרשה ד: "ושילח ביד איש עתי" - להכשיר את הזר. "עתי" - שיהא מזומן. "עתי" - אף בשבת. "עתי" - אף בטומאה.</span><br><br><small>בספרא אין '"עתי" - שיהא עתיד'.</small><br><br><span class="poetry indentAll"><b>בבלי יומא</b> סו,א-ב: תנו רבנן: "איש" - להכשיר את הזר. "עתי" - שיהא מזומן. "עתי" - אפילו בשבת. "עתי" - אפילו בטומאה.</span><br><span class="poetry indentAll">"איש - להכשיר את הזר". - פשיטא! - מהו דתימא: כפרה כתיבא ביה (<small>ואין כפרה אלא על ידי כוהנים</small>), קא משמע לן.</span><br><span class="poetry indentAll">"עתי - אפילו בשבת". - למאי הלכתא? - אמר רב ששת: לומר שאם היה (<small>השעיר</small>) חולה - מרכיבו על כתפו.</span><br><span class="poetry indentAll">"עתי - אפילו בטומאה". - למאי הלכתא? - אמר רב ששת: לומר שאם נטמא משלחו - נכנס לעזרה ומשלחו.</span><br><br>ותמהים: <b>לא הוא עתיד הוא מזומן?!</b> (בתמיהה) – וכי אין "עתיד" ו"מזומן" זהים?! ומדוע כפל מדרש ההלכה את הדרשות: "עתי" - שיהא עתיד, "עתי" - שיהא מזומן?<br>ומתרצים את התמיהה: <b>אלא שלא ישלחנו ביד שנים</b> (צריך לומר: 'ביד <b>שני</b>' (כך הגיה כאן ולהלן רי"מ גולדשלג)) – כוונת אחת משתי הדרשות היא, שעל המשלח לעשות לבדו את כל השליחות הזו, ולא שימסור המשלח את השעיר לשליח שני שיוליכו אל המדבר<b>.</b><br>ומציעים בעיה: <b>שילחו ביד שנים</b> (צריך לומר: 'ביד <b>שני</b>' (כך הגיה כאן ולהלן ב"גליונות הירושלמי" של ר"ש ליברמן, עמוד 587 ועמוד 588))<b>, מהו שיטמא בגדים?</b> – אם השליח שנמסר לו השעיר להוליכו אל המדבר מסר אותו לשליח שני שהוליכו אל המדבר, האם השעיר מטמא את בגדיו של השליח הראשון, כדין כל המשלח את השעיר לעזאזל שהוא מטמא את בגדיו?<br>ופושטים את הבעיה: <b>נישמעינה מן הדא:</b> – נשמע (נלמד) אותה (את פשיטת הבעיה) מזאת (ממדרש ההלכה שלהלן): בעבודה ביום הכיפורים נאמר: <b>"וְהַמְשַׁלֵּחַ</b> אֶת הַשָּׂעִיר לַעֲזָאזֵל יְכַבֵּס בְּגָדָיו וְרָחַץ אֶת בְּשָׂרוֹ בַּמָּיִם, וְאַחֲרֵי כֵן יָבוֹא אֶל הַמַּחֲנֶה<b>"</b> (ויקרא טז,כו) – המשלח חייב לכבס בגדיו (להטביל אותם במקווה) ולרחוץ במים (במי מקווה) לפני כניסתו למחנה; ויש ללמוד מן הכתוב: <b>- לא המשלח את המשתלח</b> (צריך לומר כמו בספרא: 'לא המשלח את <b>המשלח</b>') – רק המשלח את השעיר לעזאזל, שדוחפו מן ההר - השעיר מטמא את בגדיו, אבל המשלח את המשלח את השעיר לעזאזל, שהשליח שנמסר לו השעיר להוליכו אל המדבר מסר אותו לשליח שני שהוליכו אל המדבר - אין השעיר מטמא את בגדיו של השליח הראשון<b>.</b> ומציעים את פשיטת הבעיה: <b>הדא אמרה:</b> – זאת אומרת (יש להסיק): <b>שילחו ביד שנים</b> (צריך לומר: 'ביד <b>שני</b>') <b>- אינו מטמא בגדים</b> – אין השעיר מטמא את בגדיו של השליח הראשון<b>.</b><br><br><span class="poetry indentAll"><b>ספרא</b> "אחרי מות" פרשה ה: "והמשלח" - לא המשלח את המשלח.</span><br><br><span class="poetry indentAll"><b>בבלי יומא</b> סז,ב: תנו רבנן: המשלח מטמא בגדים, ואין השולח את המשלח מטמא בגדים.</span>
(ג) <b>ברח</b> – השעיר מידי המשלח בשעה שהשעיר אמור לטמא את בגדיו (לפי התנא הראשון במשנה להלן ו,ו, משייצא חוץ לחומת ירושלים, ולפי רבי שמעון שם, משעת דחייתו לצוק), <b>דרך הליכה</b> – שברח השעיר לכיוון המדבר שאליו המשלח מוליך אותו, <b>- מטמא בגדים</b> – השעיר מטמא את בגדיו של המשלח, כיוון שבמקרה זה התקיימה מצוות שילוח השעיר אל המדבר<b>, דרך חזירה</b> – שברח השעיר בחזרה לכיוון ירושלים, <b>- אינו מטמא בגדים</b> – אין השעיר מטמא את בגדיו של המשלח, כיוון שבמקרה זה לא התקיימה מצוות שילוח השעיר אל המדבר<b>.</b>
(ד) ומביאים ברייתא: <b>שאלו את רבי אליעזר</b> (בן הורקנוס, תנא בדור השני)<b>: חלה השליח</b> – המשלח את השעיר ואינו יכול לשלחו, האם הכוהן הגדול משלח את השעיר על ידי אדם אחר<b>? אמר להן: כך תהו בשלום</b> – כמו שהשליח לא חלה מעולם, כך לא תחלו גם אתם לעולם<b>.</b> - ועוד שאלו אותו: <b>ואם חלה המשתלח</b> – השעיר, ואינו יכול להלך כל הדרך אל המדבר, האם המשלח מרכיבו על החמור<b>? אמר להן: יכול הוא לטעון אתכם ולי</b> – השעיר יכול לשאת עליו אתכם ואותי, שהשעיר היה בריא ולא חלה מעולם<b>.</b> - ועוד שאלו אותו: <b>דחייו</b> – דחה המשלח את השעיר לצוק, <b>ולא מת</b> – האם המשלח יורד אחריו לצוק וממיתו<b>? אמר להן: כן יהו אויבי השמים</b> – כמו שהשעיר נדחה ומת תמיד, כך יידחו גם אויבי ה' וימותו תמיד<b>.</b><br><b>לא שהיה רבי אליעזר מפליגן</b> – לא שהרחיקם מאותם דברים ששאלו אותו לדברים אחרים, מפני שלא ידע להשיב להם<b>, אלא שלא היה אומר להן דברים שלא שמען מימיו</b> – שכך היתה דרכו, וכיוון שלא שמע מימיו את הדברים ששאלו אותו, לא השיב להם<b>.</b><br><b>וחכמים אומרים</b> – החכמים משיבים לשאלות ששאלו את רבי אליעזר<b>: חלה השליח - משלחו ביד אחר</b> – הכוהן הגדול משלח את השעיר על ידי אדם אחר<b>. חלה המשתלח - מרכיבו</b> – המשלח את השעיר, <b>על החמור. דחייו</b> – דחה המשלח את השעיר לצוק, <b>ולא מת - יורד</b> – המשלח, <b>אחריו</b> – לצוק, <b>וממיתו.</b><br><br><span class="poetry indentAll"><b>תוספתא יומא</b> ג,יד: שאלו את רבי אליעזר: הרי שחלה שעיר המשתלח, מהו להרכיבו? אמר להם: יכול הוא להרכיב את אחרים. חלה משלחו, מהו לשלחו ביד אחר? אמר להם: כך תהו בשלום ואני. דחאו ולא מת, מהו שיירד אחריו וימיתנו? אמר להם: כך יהיו אויבי המקום.</span><br><span class="poetry indentAll">וחכמים אומרים: חלה - מרכיבו. חלה משלחו - משלחו ביד אחר. דחאו ולא מת - יירד אחריו וימיתנו.</span><br><br><span class="poetry indentAll"><b>תוספתא יבמות</b> ג,א: ...ולא שהיה רבי אליעזר מפליגם, אלא שלא אמר דבר שלא שמע מימיו.</span><br><br><span class="poetry indentAll"><b>בבלי יומא</b> סו,ב: שאלו את רבי אליעזר: חלה (<small>השעיר</small>), מהו שירכיבו על כתפו? - אמר להם: יכול (<small>השעיר</small>) להרכיב אני ואתם. חלה משלחו, מהו שישלחנו ביד אחר? - אמר להם: אהא בשלום אני ואתם. דחפו ולא מת, מהו שיירד אחריו וימיתנו? - אמר להם: "כן יאבדו כל אויביך ה'".</span><br><span class="poetry indentAll">וחכמים אומרים: חלה - מרכיבו על כתפו. חלה משלחו - ישלחנו ביד אחר. דחפו ולא מת - יירד אחריו וימיתנו.</span><br>... <span class="poetry indentAll">לא מפני שהפליגם (<small>רבי אליעזר</small>) בדברים, אלא שלא אמר דבר שלא שמע מפי רבו.</span><br>• • •
(ה) <small><b>הסימנים הטובים בימי שמעון הצדיק והסימנים הרעים משמת</b></small><br>מביאים ברייתא: <b>כל ימים שהיה שמעון הצדיק</b> – שהיה כוהן גדול בתקופת הבית השני, <b>קיים, לא היה</b> – השעיר המשתלח, <b>מגיע למחצית ההר עד שנעשה איברין איברין</b> – כשדחף אותו המשלח מראש ההר, והתגלגל וירד במורד הזקוף של ההר<b>. משמת שמעון הצדיק, היה</b> – השעיר המשתלח, <b>בורח למדבר והסרקיין</b> – הערביים, יושבי המדבר, <b>אוכלים אותו</b> – בריחת השעיר נחשבה לסימן רע<b>.</b><br><b>כל ימים שהיה שמעון הצדיק קיים, היה גורל של</b> <small>ה</small><b>שם</b> – שהעלה הכוהן הגדול מן הקלפי כשהגריל על שני השעירים, <b>עולה בימין</b> – עליית הגורל של השם בימינו של הכוהן הגדול נחשבה לסימן טוב<b>. משמת שמעון הצדיק, פעמים בימין פעמים בשמאל</b> – כשעשו ישראל רצונו של ה' עלה בימין, וכשלא עשו רצונו של ה' עלה בשמאל<b>.</b><br><b>כל ימים שהיה שמעון הצדיק קיים, היה נר מערבי</b> – של המנורה שבהיכל, <b>דולק</b> – בדרך נס כל הלילה וכל היום, שאף שהיה בו שמן כמידה שהיתה בשאר הנרות, המשיך לדלוק גם כל היום והדליקו ממנו את הנרות בין הערביים<b>. משמת שמעון הצדיק, פעמים כבה פעמים דלק</b> – כשעשו ישראל רצונו של ה' דלק כל היום, וכשלא עשו רצונו של ה' דלק בלילה כשאר הנרות וכבה ביום<b>.</b><br><b>כל ימים שהיה שמעון הצדיק קיים, היה לשון של זהורית</b> – רצועה של צמר צבוע אדום המופק מתולעת השני (נוזל ביציה של כנימה החיה על עצי אלון), שהיה קשור על פתחו של ההיכל, <b>מלבין</b> – כשדחף המשלח את השעיר המשתלח מראש ההר, וזה היה סימן שנתכפרו עוונותיהם של ישראל (ראה משנה להלן ו,ח)<b>. משמת שמעון הצדיק, פעמים מלבין פעמים מאדים</b> – כשעשו ישראל רצונו של ה' הלבין, וכשלא עשו רצונו של ה' האדים יותר מצבעו האדום שבו היה צבוע<b>.</b><br><b>כל ימים שהיה שמעון הצדיק קיים, היה אוּר המערכה</b> – האש שבערה בעצים שערכו כל בוקר על המזבח שבעזרה, <b>מתגבר ועולה</b> – מאליו<b>, משהיו נותנין שני גיזירי עצים בשחרית</b> – שחובה להוסיף אותם על המערכה בבוקר, <b>לא היו נותנין כל היום</b> – גיזרי עצים נוספים (אבל בוודאי שהיו נותנים שני גיזרי עצים אף בין הערביים, שאף הם חובה)<b>. משמת שמעון הצדיק, תשש כוחה של</b> <small>ה</small><b>מערכה ולא היו נמנעין להיות נותנין עצים כל היום</b> – כדי שתבער אש המערכה<b>.</b><br><b>כל ימים שהיה שמעון הצדיק קיים, היתה ברכה משולחת בשתי הלחם</b> – שתי חלות שקרבות בחג השבועות, והכוהנים בני המשמר העובד במקדש מתחלקים בהן ואוכלים אותן, <b>ובלחם הפנים</b> – שמונח על השולחן שבהיכל, ובכל שבת הכוהנים בני המשמר העובד במקדש מתחלקים בו ואוכלים אותו<b>, והיה נופל לכל אחד ואחד</b> – מהכוהנים, <b>עד כזית</b> – שהיה מגיע לכל אחד לכל הפחות כזית משתי הלחם ומלחם הפנים, אף שהיו הכוהנים מרובים<b>, ויש מהן שהיו אוכלין ושביעין, ויש מהן שהיו אוכלין ומותירין</b> – אף שחלקו של כל אחד היה רק כזית, אכלו ושבעו ואפילו הותירו, ומכל שכן אם היתה הברכה מרובה יותר והיה מגיע לכל אחד מהם יותר מכזית<b>. משמת שמעון הצדיק, ניטלה ברכה משתי הלחם ומלחם הפנים, והיה נופל לכל אחד ואחד מהן עד כאפון</b> – שלא היה נופל לכל אחד ואחד יותר מאפון (גרעין של אפונים), שהוא קטן מזית, אבל לפעמים גם פחות מאפון (אפון - קטנית שגרעיניה משמשים כמאכל אדם וכמספוא לבהמות. גרעין האפון שימש כשיעור גודל)<b>, הצנועים</b> (הענווים) <b>היו מושכין את ידיהן</b> – מוותרים על חלקם ולא נוטלים מהלחם, משום שידעו שהחלק שייפול בחלקם אין בו כדי להשביע<b>, והגרגרנים</b> (הלהוטים אחרי אכילה גסה) <b>היו פושטין את ידיהן</b> – מושיטים את ידיהם ליטול מהלחם ואינם מוותרים על חלקם, אף שידעו שהחלק שייפול להם אין בו כדי להשביע<b>.</b><br><b>מעשה בכהן אחד בציפורין</b> – מהעיר ציפורי שבגליל התחתון, <b>שנטל</b> – מהלחם שהתחלק לכוהנים, <b>חלקו וחלק חבירו</b> – שחטף מחברו את חלקו, ולא הסתפק בחלקו<b>, והוא היה נקרא בן האפון עד היום</b> – לגנאי לעולם, על שם שגזל את חלקו הזעיר של חברו מהלחם<b>. הוא</b> – דבר זה, שנקרא בשם זה משום שגזל מחברו, הוא <b>שדוד אמר: "אֱלֹהַי, פַּלְּטֵנִי מִיַּד רָשָׁע, מִכַּף מְעַוֵּל וְחוֹמֵץ"</b> (תהילים עא,ד) – דוד מבקש מה' שיציל אותו מיד רשע ומיד עושה עוול וחומס (גזלן). - אפון בלשון חכמים (על שם הבליטה שבזרע, שצורתה כעין אף) הוא חמיץ (חימצה) בלשון המקרא (ישעיהו ל,כד) (על שם טעמו החמצמץ של הזרע הצעיר). הראיה מן הכתוב "חומץ" היא לשון נופל על לשון חמיץ- אפון. הרי ש"בן האפון" משמעו: בן החמצן (החמסן)<b>.</b><br><br><span class="poetry indentAll"><b>תוספתא סוטה</b> יג,ז-ח: כל זמן שהיה שמעון הצדיק קיים, היה נר מערבי תדיר. משמת, הלכו ומצאוהו שכבה. מיכן ואילך, פעמים כבה פעמים דולק.</span><br><span class="poetry indentAll">כל זמן שהיה שמעון קיים, היתה אש של מערכה תדירה. כיוון שהיו מסדרים אותה שחרית, היתה מתגברת והולכת כל היום כולו, והיו מקריבים עליה תמידים ומוספים ונסכיהם (<small>מנחות הנסכים שבאות עם התמידים והמוספים</small>), ולא היו מוסיפים עליה אלא שני גיזרי עצים עם תמיד של בין הערביים (<small>שהם חובה</small>), כדי לקיים מצוות עצים בלבד, שנאמר: "וביער עליה הכוהן" (ויקרא ו,ה) (<small>למדו מכאן שאין מצוות שני גיזרי עצים מפני קיום אש המערכה, אלא מצווה מיוחדת, ואין הברל בין שני גיזרי עצים של שחרית לבין הגיזרים של בין הערביים</small>). משמת שמעון הצדיק, תשש כוחה של מערכה, ולא היו נמנעים מלהוסיף עליה עצים כל היום כולו.</span><br><span class="poetry indentAll">כל זמן שהיה שמעון קיים, היתה ברכה נכנסת בשתי הלחם ובלחם הפנים. שתי הלחם מתחלקות בעצרת לכוהנים, ולחם הפנים מתחלק ברגל לכל המשמרות. יש מהם שאוכלים ושבעים, ויש מהם שאוכלים ומותירים, ולא עלה ביד כל אחד ואחד אלא כזית (<small>אפילו בשעה שהיו שתי הלחם ולחם הפנים נחלקים לכל המשמרות, היה מגיע כזית לכל אחד והיו הכוהנים אוכלים ושבעים ומותירים</small>). משמת שמעון הצדיק, נסתלקה הברכה משתי הלחם ומלחם הפנים. הצנועים מושכים את ידיהם, והגרגרנים חולקים, ולא עלה ביד כל אחד ואחד אלא כפול.</span><br><span class="poetry indentAll">מעשה בכוהן אחד מציפורי שנטל חלקו וחלק חבירו, ואף על פי כן לא עלה בידו אלא כפול, והיו קורים אותו בן החמסן (<small>מפני שחטף פחות משווה פרוטה, שאינו יוצא בדיינים</small>) עד היום.</span><br><br><span class="poetry indentAll"><b>בבלי יומא</b> לט,א-ב: תנו רבנן: ארבעים שנה ששימש שמעון הצדיק (<small>ככוהן גדול</small>) היה גורל (<small>של השם</small>) עולה בימין, מכאן ואילך פעמים עולה בימין ופעמים עולה בשמאל.</span><br><span class="poetry indentAll">והיה לשון של זהורית מלבין, מכאן ואילך פעמים מלבין ופעמים אינו מלבין.</span><br><span class="poetry indentAll">והיה נר מערבי דולק (<small>כל היום וכל הלילה</small>), מכאן ואילך פעמים דולק ופעמים כבה (<small>דלק כשאר הנרות</small>).</span><br><span class="poetry indentAll">והיה אש של מערכה מתגבר, ולא היו כוהנים צריכים להביא עצים למערכה, חוץ משני גיזרי עצים, כדי לקיים מצוות עצים. מכאן ואילך פעמים מתגבר ופעמים אין מתגבר, ולא היו כוהנים נמנעים מלהביא עצים למערכה כל היום כולו.</span><br><span class="poetry indentAll">ונשתלחה ברכה בעומר ובשתי הלחם ובלחם הפנים, וכל כוהן מגיעו כזית, יש אוכל ושבע ויש אוכל ומותיר. מכאן ואילך נשתלחה מאירה (<small>קללה</small>) בעומר ובשתי הלחם ובלחם הפנים, וכל כוהן מגיעו כפול, הצנועים מושכים את ידיהם והגרגרנים נוטלים ואוכלים.</span><br><span class="poetry indentAll">ומעשה באחד שנטל חלקו וחלק חבירו, והיו קורים אותו בן חמצן עד יום מותו.</span><br><span class="poetry indentAll">אמר רבה בר שילא: מאי קראה? "אלוהיי, פלטני מיד רשע, מכף מעוול וחומץ" (תהילים עא,ד). - רבא אמר: מהכא: "למדו היטב, דרשו משפט, אשרו חמוץ" (ישעיהו א,יז) - אשרו חמוץ (<small>את הנגזל</small>) ואל תאשרו חומץ (<small>את הגזלן</small>).</span>
(ו) ומביאים ברייתא נוספת: (במסירה שלפנינו הוסיף מגיה 'תני:') <b>ארבעים שנה עד שלא חרב בית המקדש</b> – בארבעים השנה שלפני חורבן בית המקדש השני<b>, היה נר מערבי כבה, ולשון של זהורית מאדים, וגורל של</b> <small>ה</small><b>שם עולה בשמאל</b> – כל אלה היו סימנים המבשרים רע<b>, והיו נועלין דלתות ההיכל מבערב ומשכימין ומוצאין אותן פתוחין</b> – שנפתחו הדלתות מאליהן, וזה היה סימן שעתידים האויבים להיכנס למקדש ולהחריב אותו<b>. אמר לו</b> – להיכל, <b>רבן יוחנן בן זכיי</b> (גדול החכמים בדור הראשון לתנאים)<b>: היכל, למה אתה מבהלינו</b> – בסימן החורבן הזה<b>? יודעין אנו שסופך ליחרב</b> – ואין לנו צורך בסימן הזה, <b>-</b> (במסירה שלפנינו הוסיף מגיה 'שנאמר:') <b>"פְּתַח לְבָנוֹן דְּלָתֶיךָ וְתֹאכַל אֵשׁ בַּאֲרָזֶיךָ"</b> (זכריה יא,א) – פסוק זה הוא חלק מנבואת חורבן על הגויים, ויש לדרוש אותו על בית המקדש שמכונה על ידי חכמינו "לבנון"<b>.</b><br><br><small>סביר שהמספר ארבעים כאן הוא סמלי המייצג דור שלם.</small><br><br><span class="poetry indentAll"><b>בבלי יומא</b> לט,ב: תנו רבנן: ארבעים שנה קודם חורבן הבית לא היה גורל (<small>של השם</small>) עולה בימין, ולא היה לשון של זהורית מלבין, ולא היה נר מערבי דולק, והיו דלתות ההיכל נפתחות מאליהן, עד שגער בהן רבן יוחנן בן זכאי. אמר לו: היכל, היכל! מפני מה אתה מבעית (<small>מפחיד</small>) את עצמך (<small>כינוי במקום: אותנו</small>)? יודע אני בך שסופך ליחרב, וכבר נתנבא עליך זכריה בן עידו: "פתח לבנון דלתיך ותאכל אש בארזיך" (זכריה יא,א).</span><br><br><span class="poetry indentAll"><b>אבות דרבי נתן</b> נוסח ב פרק ז: רבי חנניה סגן הכהנים אומר: קודם לארבעים שנה עד שלא חרב בית המקדש ונשרף ההיכל היו אנשי ירושלים נועלים את הדלתות (<small>של ההיכל</small>) מבערב ומשכימים ומוצאים אותן פתוחים, שנאמר: "פתח לבנון דלתיך" (זכריה יא,א).</span><br>• • •
(ז) <small><b>קנאת האחים בני שמעון הצדיק והקמת מזבח במצרים</b></small><br>מביאים ברייתא: <b>ארבעים שנה שימש שמעון הצדיק את ישראל בכהונה גדולה, ובשנה האחרונה אמר להן</b> – למקורביו<b>: בשנה זו אני מת</b> – המשך הסיפור מובא בירושלמי לעיל ה,א, וכאן קיצר הירושלמי<b>.</b><br><b>אמרו לו</b> – לשמעון הצדיק<b>: למי נמנה</b> – לכוהן גדול, <b>אחריך? אמר להן: הרי נחוניון בני לפניכם</b> – בכך יעץ להם שמעון הצדיק למנות את נחוניון<b>.</b> (צריך להוסיף: '<b>ולא רצה</b>' / '<b>ולא קיבל</b>' – נחוניון להתמנות לכוהן גדול. - בבבלי אמרו שלא רצה כי שמעון אחיו היה גדול בשנים ממנו) <b>הלכו ומינו את נחוניון</b> (צריך לומר: '<b>שמעון</b>') – אחיו של נחוניון<b>. וקינא בו שמעון</b> (מילה זו נוספה במסירה שלפנינו על ידי מגיה. וצריך לומר: '<b>נחוניון</b>') <b>אחיו</b> – על שמינו את שמעון, <b>והלך</b> – נחוניון, <b>והלבישו</b> – את שמעון, <b>נקלה</b> (מעיל או חלוק תחתון. - במסירה שלפנינו הגיה מגיה על פי הבבלי: 'אונקלה') <b>וחגרו צוצל</b> (חגורה. - במסירה שלפנינו הגיה מגיה כאן ולהלן על פי הבבלי: 'צלצל') – נחוניון הלביש את שמעון בבגדים שאינם מבגדי הכהונה, שיש בהם משום חילול המקדש ועבודתו, כדי להכשילו (אולי בגדים אלה הם בגדי אישה. צוצל כבגד אישה נזכר בירושלמי פסחים י,א ובבראשית רבה יט,ו)<b>. אמר להן</b> – נחוניון לכוהנים<b>: ראו מה נדר</b> – נשבע שמעון, <b>לאהובתו, אמר לה: לכשאשמש בכהונה גדולה</b> – כשאתמנה לכוהן גדול, <b>אלבש נקלה שליך</b> (שלך) <b>ואחגור בצוצל שליך</b> (שלך) (ההגהות בקטע הזה הן כמו שהגיה ב"גליונות הירושלמי" של ר"ש ליברמן)<b>.</b><br><b>בדקו את הדברים ולא מצאו</b> (במסירה שלפנינו הוסיף מגיה בטעות 'אותו') – לא מצאו שנדר שמעון לאהובתו ואמר לה את הדברים האלה, והפריכו את ההאשמה של נחוניון<b>.</b><br><b>אמרו: משם ברח</b> – נחוניון, כשנתגלתה מזימתו, <b>להר המלך</b> (אזור ההר בארץ יהודה) – כדי למצוא הגנה מפני הרודפים אחריו<b>. משם ברח לאלכסנדריאה</b> – שבארץ מצרים<b>, ועמד ובנה שם מזבח, וקרא עליו את הפסוק הזה</b> – שבסופה של נבואת חורבן על ארץ מצרים<b>: "בַּיּוֹם הַהוּא יִהְיֶה מִזְבֵּחַ לַי'י בְּתוֹךְ אֶרֶץ מִצְרָיִם"</b> (ישעיהו יט,יט)<b>.</b><br>ויש להסיק מכך מסקנה מוסרית: <b>והרי הדברים קל וחומר: ומה אם זה</b> – נחוניון, <b>שברח מן השררה</b> – שבתחילה סירב להתמנות לכוהן גדול והתרחק מהשררה, <b>- ראו היאך נחזר</b> (חיזר) <b>עליה בסוף</b> – שאחר כך השתדל כדי להשיג את השררה, שהכשיל את שמעון כדי שימנו אותו לכוהן גדול<b>, מי שהוא נכנס ויוצא</b> – מי שהוא מתמנה לשררה ואחר כך הוא מודח ממנה, <b>- על אחת כמה וכמה</b> – בוודאי ובוודאי שהוא מחזר עליה כדי שיתמנה שוב לשררה<b>.</b><br><br>ומציעים ברייתא: <b>תני:</b> – שונה [התנא]: <b>זו דברי רבי מאיר</b> (גדול התנאים בדור הרביעי) – הברייתא הקודמת היא לפי שיטת רבי מאיר<b>. רבי יהודה</b> (בר אלעאי, מגדולי התנאים בדור הרביעי) <b>אומר: לא כי</b> – לא כך היה הדבר כמו שאמר רבי מאיר, ששמעון הצדיק יעץ למנות את נחוניון, ונחוניון לא רצה להתמנות ומינו את שמעון<b>, אלא</b> – כך היה הדבר: <b>מינו את שמעון</b> – שלא יעץ שמעון הצדיק למנות את נחוניון ומינו את שמעון, או שיעץ שמעון הצדיק למנות את נחוניון אבל מינו את שמעון בניגוד לעצה<b>. וקינא בו נחוניון אחיו והלך והלבישו</b> – את שמעון, <b>נקלה וחגרו צוצל. אמר להן</b> – נחוניון<b>: ראו מה נדר</b> – שמעון, <b>לאהובתו,</b> (הסופר במסירה שלפנינו או מעתיק קדמון קיצר מכאן עד 'והרי הדברים קל וחומר' להלן, וכתב: 'כול' היך קדמייא' - הכול כמו הראשון. אנו השלמנו את הקיצור כמו שהוא לעיל) <b>[אמר לה: לכשאשמש בכהונה גדולה אלבש נקלה שליך ואחגור בצוצל שליך.</b><br><b>בדקו את הדברים ולא מצאו.</b><br><b>אמרו: משם ברח</b> – נחוניון, כשנתגלתה מזימתו, <b>להר המלך. משם ברח לאלכסנדריאה, ועמד ובנה שם מזבח</b> (נראה על פי האמור להלן שצריך לומר: 'ובנה שם מזבח <b>לעבודה זרה</b>'. ואין לגרוס 'וקרא עליו את הפסוק הזה...' כמו לעיל, משום שבפסוק הזה נאמר "מזבח לה'")<b>.]</b><br>ויש להסיק מכך מסקנה מוסרית: <b>והרי הדברים קל וחומר: ומה אם מי</b> – נחוניון, <b>שלא נכנס לשררה</b> – שלא מינו אותו לכוהן גדול, <b>- ראו היאך העשיא</b> (הביא לידי עשייה, עורר לעשות) <b>את ישראל לעבודה זרה</b> – שקלקל כיוון שלא מינו אותו, שגרם שהקריבו ישראל לעבודה זרה על המזבח שבנה<b>, מי שהוא נכנס ויוצא</b> – מי שהוא מתמנה לשררה ואחר כך הוא מודח ממנה, <b>- על אחת כמה וכמה</b> – בוודאי ובוודאי שהוא מקלקל כשהוא מודח מהשררה<b>.</b><br><br><small>הלשון 'תני: זו דברי רבי מאיר...' נמצא בעוד כמה מקומות בירושלמי.</small><br><br><span class="poetry indentAll"><b>בבלי מנחות</b> קט,ב: תניא: אותה שנה שמת שמעון הצדיק, אמר להם: שנה זו הוא (<small>כלומר, אני</small>) מת. אמרו לו: מניין אתה יודע? אמר להם: כל יום הכיפורים (<small>כשנכנסתי לקודש הקודשים</small>) היה מזדמן לי זקן אחד לובש לבנים ומתעטף לבנים ונכנס עימי ויוצא עימי. שנה זו נזדמן לי זקן אחד לובש שחורים ומתעטף שחורים ונכנס עימי ולא יצא עימי.</span><br><span class="poetry indentAll">לאחר הרגל (<small>חג הסוכות</small>) חלה שבעת ימים ומת, ונמנעו אחיו הכוהנים מלברך בשם. בשעת פטירתו, אמר להם: חוניו בני ישמש (<small>כוהן גדול</small>) תחתיי.</span><br><span class="poetry indentAll">נתקנא בו (<small>בחוניו</small>) שמעי אחיו שהיה גדול ממנו שתי שנים ומחצה. אמר לו (<small>שמעי לחוניו</small>): בוא ואלמדך סדר עבודה (<small>של הכוהן הגדול</small>). הלבישו (<small>שמעי את חוניו</small>) באונקלי (<small>מעיל</small>) וחגרו בצילצול (<small>חגורה</small>) והעמידו אצל המזבח. אמר (<small>שמעי</small>) להם לאחיו הכוהנים: ראו מה נדר זה (<small>חוניו</small>) וקיים לאהובתו: אותו היום שאשמש בכהונה גדולה אלבש באונקלי שליכי (<small>שלך</small>) ואחגור בצילצול שליכי (<small>שלך</small>). - ביקשו אחיו הכוהנים להורגו (<small>את חוניו על בזיון הכהונה</small>). רץ מפניהם ורצו אחריו. הלך לאלכסנדריא של מצרים ובנה שם מזבח והעלה עליו (<small>קורבנות</small>) לשם עבודה זרה. וכששמעו חכמים בדבר, אמרו: מה זה (<small>חוניו</small>) שלא ירד לה (<small>שלא שימש בכהונה הגדולה</small>) - כך (<small>קלקל, כיוון שנלקחה ממנו הכהונה הגדולה</small>), היורד לה (<small>מי שמשמש בכהונה הגדולה</small>) - על אחת כמה וכמה (<small>שהוא מקלקל, אם נלקחת ממנו הכהונה הגדולה</small>); דברי רבי מאיר.</span><br><span class="poetry indentAll">אמר לו (<small>לרבי מאיר</small>) רבי יהודה: לא כך היה מעשה, אלא לא קיבל עליו חוניו (<small>את הכהונה הגדולה</small>), שהיה שמעי אחיו גדול ממנו שתי שנים ומחצה, ואף על פי כן נתקנא בו חוניו בשמעי (<small>כשראה אותו משמש בכהונה הגדולה</small>). אמר לו (<small>חוניו לשמעי</small>): בוא ואלמדך סדר עבודה. הלבישו באונקלי וחגרו בצילצול והעמידו אצל המזבח. אמר (<small>חוניו</small>) להם לאחיו הכוהנים: ראו מה נדר זה וקיים לאהובתו: אותו היום שאשמש בכהונה גדולה אלבש באונקלי שליכי ואחגור בצילצול שליכי. - ביקשו אחיו הכוהנים להורגו (<small>את שמעי</small>). סח להם כל המאורע (<small>שהוכשל על ידי חוניו</small>). ביקשו להרוג את חוניו. רץ מפניהם ורצו אחריו, רץ לבית המלך ורצו אחריו, כל הרואה אותו אומר: זה הוא, זה הוא (<small>שידעו מי הוא, ולא היה יכול להימלט שם</small>). הלך לאלכסנדריא של מצרים ובנה שם מזבח והעלה עליו לשם שמיים, שנאמר: "ביום ההוא יהיה מזבח לה' בתוך ארץ מצרים ומצבה אצל גבולה לה'" (ישעיהו יט,יט). וכששמעו חכמים בדבר, אמרו: ומה זה (<small>חוניו</small>) שברח ממנה (<small>מן הכהונה הגדולה, שהרי בתחילה לא רצה בה</small>) - כך (<small>התקנא אחר כך באחיו כשראה אותו משמש בכהונה הגדולה</small>), המבקש לירד לה (<small>מי שמתחילה רוצה להתמנות לכהונה הגדולה</small>) - על אחת כמה וכמה (<small>שהוא מתקנא במי שמשמש בכהונה הגדולה</small>).</span><br><br><small>הבבלי מביא את סיפור הקמת המזבח באלכסנדריה על המשנה מנחות יג,י העוסקת בבית נחוניון (לפי נוסחי ארץ ישראל) / חוניו.</small><br><small>בבבלי: חוניו ושמעי. בירושלמי: נחוניון ושמעון.</small><br><small>לפי הירושלמי, שמעון הצדיק נשאל לפני מותו מי ימונה אחריו, והשיב להם תשובה שהשתמע ממנה שייעץ להם למנות את נחוניון. לפי הבבלי, שמעון הצדיק ציווה בשעת פטירתו למנות את חוניו, מבלי שנשאל על כך.</small><br><small>הירושלמי אינו מזכיר שנחוניון היה צעיר מאחיו, בניגוד לבבלי.</small><br><small>לפי הבבלי, לשיטת רבי מאיר, האיש שנתמנה לכהונה גדולה היה חוניו, והוא נאלץ לברוח למצרים עקב דיבה שהוציא עליו אחיו. לשיטת רבי יהודה, ויתר חוניו בתחילה על הכהונה ולא נתמנה לכוהן גדול, אבל לבסוף קינא והעליל על אחיו, והוא נאלץ לברוח מפני שמזימתו נתגלתה.</small><br><small>שיטת רבי מאיר בירושלמי (לפי ההגהות ב"גליונות הירושלמי" של ר"ש ליברמן) היא כשיטת רבי יהודה בבבלי.</small><br><small>לפי הבבלי, לשיטת רבי מאיר נבנה המזבח של חוניו לשם עבודה זרה, ואילו לשיטת רבי יהודה המזבח נבנה לשם שמים, בהסתמך על הפסוק מישעיהו שניבא את הקמתו.</small><br><small>לפי הירושלמי, לשיטת רבי מאיר נבנה המזבח לשם שמים, ואילו לשיטת רבי יהודה המזבח נבנה לשם עבודה זרה.</small><br><small>הקול וחומר המובא בבבלי על שיטת רבי מאיר בא בירושלמי על שיטת רבי יהודה, ולהיפך.</small><br><br><small>בספר "בין יוספוס לחז"ל", כרך א, עמודים 231-236, מובאת הצעה לשחזורה של גרסת הירושלמי בדברי רבי מאיר ובדברי רבי יהודה הדומה לזו שבבבלי, בשל השמטה מחמת הדומות והכפלה מחמת הדומות ודילוג מכוון לשם קיצור שאירעו בשני שלבים והביאו להתהוות הנוסח שלפנינו. אבל לאור ההגהות ב"גליונות הירושלמי" של ר"ש ליברמן, אין צורך בהצעת שחזור זו.</small><br><br><span class="mediumGrey">בגרסת הירושלמי של האגדה נאמר שהכוהן ברח תחילה ל'הר המלך'. בבבלי נאמר שהכוהן רץ ל'בית המלך'. יש להניח ש'בית המלך' של הבבלי הוא תיקון מכוון. ייתכן שבית המלך שאליו ברח חוניו הוא ביתו של המלך התלמי פילומטור, שאצלו הוא ביקש מפלט. ואכן לפי יוספוס, ברח חוניו אל המלך תלמי, ורק לאחר הסכמתו הקים את המזבח במצרים. ייתכן שלאור מידע זה, שאולי היה בידי הבבלי, נעשה התיקון ("בין יוספוס לחז"ל", כרך א, עמוד 217).</span><br><br><b>בית חוניו</b><br><span class="mediumGrey">הידיעות על מקדש חוניו מצויות בעיקרן בחיבורי יוסף בן מתתיהו. יוסף מספר כי חוניו הרביעי, בנו של חוניו הכוהן הגדול, ברח אל תלמי השישי פילומטור לאלכסנדריה, וביקש ממנו רשות לבנות במצרים מקדש במתכונת המקדש בירושלים בשביל יהודי מצרים, וכך תוגשם נבואת ישעיהו: "ביום ההוא יהיה מזבח לה' בתוך ארץ מצרים". הרשות ניתנה והמקדש נבנה בליאונטופוליס, אשר בפלך הליופוליס מצפון לממפיס. חוניו מינה כוהנים ולוויים ממקורביו לשרת במקדש זה . במקום אחר מייחס יוסף את בניין הבית לחוניו השלישי, בנו של שמעון הכוהן הגדול. ייסוד המקדש נזכר בחיבורי בן מתתיהו בקצרה בעוד מספר מקומות. ישנם שינויים מעטים בין המקורות השונים באשר לתיאור המקדש ונסיבות הקמתו, והבולט שבהם נוגע בשאלת זיהויו של חוניו: האם היה זה חוניו השלישי או הרביעי?</span><br><span class="mediumGrey">בשאלה זו חלוקות הדעות. רוב החוקרים סבורים שיש לקבל את דברי יוסף ב"קדמוניות היהודים", המייחס את בניין הבית לחוניו הרביעי, שבנה את המקדש לאחר שאלקימוס נתמנה לכוהן גדול (בערך 160-162 לפני הספירה).</span><br><span class="mediumGrey">מתוך המקורות הללו לא נתבררה די הצורך מגמתו של חוניו בהקמת הבית: האם רצה לבנות מרכז חדש ליהודי מצרים, כדי לנתקם מן המקדש הירושלמי; או אולי ביקש לספק את צורכי המושבה הצבאית בליאונטופוליס; או שמא רצה לספק שאיפה אישית בלבד?</span><br><span class="mediumGrey">הידיעה האחרונה על מקדש חוניו המצויה אצל יוסף בן מתתיהו מוסרת, כי לופוס, הנציב הרומי באלכסנדריה, קיבל הוראה מאספסיינוס להרוס את המקדש. ואומנם, הבית נסגר בשנת 73 לספירה בערך.</span><br><span class="mediumGrey">העיון במסורת התלמודית הדנה בבית חוניו מלמד, כי מסורת זו מספרת רק על נסיבות ייסודו של הבית, ואין היא יודעת כלל על חורבנו. למעשה אין במסורת זו תוספת של פרטים הסטוריים משמעותיים. הידיעות מצויות בשני התלמודים. לפי מסורות אלו נבנה הבית באלכסנדריה ולא בליאונטופוליס, על רקע הסכסוך שפרץ בין שני בניו של שמעון הצדיק על ירושת הכהונה הגדולה. חוניו נאלץ להימלט למצרים, ושם הוא בנה את המזבח. בונה המזבח היה חוניו השלישי, בנו של שמעון הצדיק ("מקדש חוניו - מציאות והלכה", "יהודים ויהדות בימי בית שני, המשנה והתלמוד", עמודים 107-108).</span><br><br><span class="mediumGrey">בית חוניו היה מקדש יהודי שהקים במצרים כוהן ושמו חוניו מבית צדוק סמוך למרד החשמונאים - זמן מה לפניו, במהלכו או מעט אחריו. בית צדוק היה משפחת הכהונה שעימה נמנו כל הכוהנים הגדולים מראשית ימי הבית השני.</span><br><span class="mediumGrey">כוהנים מבית צדוק חדלו לשמש במשרה זו, כאשר מנלאוס קנה בכסף בשנת ‏172 לפני הספירה את הכהונה הגדולה מאת אנטיוכוס אפיפנס. מאורע זה היה לדעת חוקרים רבים אות הפתיחה במאורעות שהובילו למרד החשמונאים. לכאורה היה מקום לצפות שכוהנים מבני צדוק ישובו לשמש בקודש עם שוך המרד והניצחון על הסלווקים, אך הדברים התגלגלו אחרת, ובשנת ‏153 מינה המלך הסלווקי אלכסנדר באלאס את יונתן החשמונאי לכוהן גדול בירושלים, ואחריו, בשנת ‏142, זכה שמעון אחיו להכרת המלך דמטריוס בכהונתו הגדולה, ובשנת ‏140 שבה ואישרה זאת אספת עם יהודית.</span><br><span class="mediumGrey">חוניו קיבל רשות להקים מקדש לאלוהי ישראל מן המלך תלמי השישי פילומטור, שמסר לו לשם כך קרקעות במחוז הליופוליס (עיר השמש). הוא בנה מקדש בעיר לאונטופוליס שבמחוז, וקיים שם מושבה צבאית של יהודים שסייעה לפילומטור, ואף לאשתו קליאופטרה השנייה לאחר מותו, במאבקיהם הצבאיים.</span><br><span class="mediumGrey">גם יוספוס וגם חז"ל עוסקים בהקמת מקדש חוניו, אם כי בהבדלים ניכרים וסתירות.</span><br><span class="mediumGrey">את הקמת המקדש יש לתארך לזמן כלשהו בין ‏172 ל-‏150 לפני הספירה. יוספוס אף מתאר את סגירת המקדש בשנת ‏73 לספירה בידי אספסיינוס, שראה בו מרכז מרי יהודי בשלטון רומא, דוגמת המורדים שנלחם בהם ביהודה ובירושלים, ולאחר מכן אף במצדה. מקדש חוניו התקיים ‏220 שנה לכל הפחות ("בין יוספוס לחז"ל", כרך א, עמוד 202-203).</span><br>• • •
<h3>הלכה ד</h3>
(א) <big><strong>משנה</strong></big><br><b>וכבש</b> – גשר משופע מן העזרה אל חוץ לירושלים, <b>עושין</b> – מערב יום הכיפורים, <b>לו</b> – למשלח את השעיר או לשעיר, והיה המשלח מוליך את השעיר על הכבש, <b>מפני הבבליים שהיו מתלשין בשערו</b> – ליהודים הבבליים לא היתה סבלנות, ותלשו בשערו של המשלח את השעיר או בשערו של השעיר, כדי למהר ככל האפשר בסילוקו של השעיר, <b>ואומרין לו</b> – למשלח או לשעיר<b>: טול וצא, טול וצא</b>! – הזדרז וצא מכאן!<b>.</b><br><b>יקרי</b> (חשובי) <b>ירושלם מלוין אותו</b> – את המשלח את השעיר, <b>עד סוכה הראשונה. עשר סוכות מירושלם ועד צוק</b> – הסלע שממנו המשלח דוחף את השעיר<b>, תשעים ריס</b> (מידת אורך) – מירושלים עד הצוק<b>, שבעה ומחצה</b> – ריס, <b>לכל מיל</b> – זה השיעור של ריס ביחס למיל. נמצא שתשעים ריס הם שנים עשר מילין. - מירושלים עד הצוק היו שנים עשר מילין. מירושלים עד הסוכה הראשונה היה מיל, ובין סוכה לסוכה היה מיל, ומהסוכה האחרונה עד הצוק היו שני מילין. בכל סוכה ישבו אנשים מערב יום הכיפורים, והם ליוו את המשלח עד לסוכה הקרובה<b>.</b><br><br><small>מקור המילה 'ריס' בפרסית. המילה 'ריס' מקבילה למילה היוונית 'סטדיון' - אצטדיון וגם אורך מסלול המירוצים. הריס היה כ-200 מטר.</small><br><small>מקור המילה 'מיל' בלטינית. מיל רומי הוא מידת אורך כדי אלף צעדים כפולים. צעד כפול הוא המרחק מהרמת כף רגל בצעד אחד ועד הרמת אותה כף רגל שוב בצעד הבא. מדובר במרחק של כמטר וחצי, ולכן המיל הרומאי בן אלף הצעדים היה כ-1,500 מטר.</small><br><b>על כל סוכה וסוכה אומרין</b> – יושבי הסוכות, <b>לו</b> – למשלח את השעיר<b>: הרי מזון והרי מים</b> – שאם הוא חלש - מותר לו לאכול ולשתות<b>. ומלוין</b> – יושבי הסוכות, <b>אותו</b> – את המשלח, <b>מסוכה לסוכה</b> – שהמרחק בין סוכה לסוכה היה מיל אחד, כתחום שבת שמותר ללכת בו ביום הכיפורים<b>, חוץ מן האחרון שבהן</b> – היושב בסוכה האחרונה, שמלווה את המשלח<b>, שאינו מגיע עמו לצוק</b> – לפי שמהסוכה האחרונה עד לצוק היו שני מילין<b>, אלא עומד מרחוק</b> – מלווה את המשלח מיל אחד, ובאמצע הדרך, כמיל לפני הצוק, עומד, <b>ורואה את מעשיו</b> – של המשלח (האמורים במשנה הבאה)<b>.</b><br>• • •<br>
(ב) <big><strong>תלמוד</strong></big><br><small><b>כבש עשו לו מפני הבבליים</b></small><br>במשנה שנינו: "וכבש עושין לו מפני הבבליים שהיו מתלשין בשערו ואומרין לו: טול וצא, טול וצא".<br>מציעים מקורות תנאיים המוסיפים פרשנות לדברי המשנה: <b>אית תניי תני:</b> – יש תנא [ש]שונה: <b>כבש גופו</b> (צריך לומר: '<b>גופה</b>' = גפּה ("תוספתא כפשוטה")) – הכבש האמור במשנה הוא גדר, קיר<b>. אית תניי תני:</b> – [ו]יש תנא [ש]שונה: <b>כבש ממש</b> – הכבש האמור במשנה הוא גשר משופע<b>.</b>
(ג) <b>אמר רבי חייה בר יוסף</b> (אמורא בדור השני)<b>: אלכסנדריין היו אומרים: עד מתי אתם תולין את הקלקלה בנו?</b> – יש מסורת (ראה תוספתא ובבלי להלן) שלפיה יהודים מאלכסנדריה היו מתלשים בשערו ואומרים לו: טול וצא, טול וצא. אבל האלכסנדריים דחו את הדבר ואמרו שאין לייחס להם את ההתנהגות הרעה הזאת.<br><br><span class="poetry indentAll"><b>תוספתא יומא</b> ג,יג: כבש עושים לו מפני אלכסנדריים שהיו מתלשים בשערו ואומרים לו: טול וצא, טול וצא.</span><br><br><span class="poetry indentAll"><b>בבלי יומא</b> סו,ב: אמר רבה בר בר חנה: לא בבליים הם אלא אלכסנדריים הם, ומתוך ששונאים את הבבליים הם קורים אותם על שם בבליים (<small>ייחסו לבבליים את מידותיהם של האלכסנדריים מפני ששנאו את הבבליים</small>).</span><br><span class="poetry indentAll">תניא: אמר רבי יהודה: לא בבליים הם אלא אלכסנדריים הם.</span><br><br><small>הבבלי מגן על הבבליים והירושלמי להפך.</small><br>• • •
(ד) <small><b>סוכות מירושלים ועד הצוק</b></small><br>במשנה שנינו: <b>"יקירי ירושלם היו מלוין אותו עד סוכה הראשונה</b>. עשר סוכות מירושלם ועד צוק, תשעים ריס, שבעה ומחצה לכל מיל<b>".</b><br>מציעים ברייתא: <b>תני:</b> – שונה [התנא]: <b>עשר סוכות בתוך שנים עשר מיל</b> – הסוכה הראשונה היתה רחוקה מיל מירושלים, ובין סוכה לסוכה היה מיל, והסוכה האחרונה היתה רחוקה שני מילין מן הצוק. נמצא שהיו יכולים ללוות אותו מירושלים לסוכה הראשונה, שמיל הוא תחום שבת, ומי שקנה שביתה בסוכה יכול היה ללוות אותו עד הסוכה שלאחריה, ומי שהיה בסוכה האחרונה היה מלווה אותו מיל ועומד מרחוק ורואה את מעשיו (כמפורש במשנה הבאה)<b>; דברי רבי מאיר</b> (גדול התנאים בדור הרביעי) – במשנתנו שנינו כרבי מאיר<b>.</b><br><b>רבי יהודה</b> (בר אלעאי, מגדולי התנאים בדור הרביעי) <b>אומר: תשע</b> (כך הגרסה בתוספתא ובכמה מנוסחי הבבלי. במסירה שלפנינו מחק מגיה 'תשע' וכתב 'עשר' כמו בכמה מנוסחי הבבלי) <b>סוכות בתוך עשרה מיל</b> – רבי יהודה סובר שלא היו אלא עשרה מילין בין ירושלים והצוק, והסוכה הראשונה היתה רחוקה מיל מירושלים, ובין סוכה לסוכה היה מיל, והסוכה התשיעית היתה רחוקה מיל מן הצוק. נמצא שמי שהיה בסוכה האחרונה היה מלווה אותו עד לצוק<b>.</b><br><b>רבי יוסי</b> (בר חלפתא, תנא בדור הרביעי) <b>אומר: חמש</b> – סוכות בתוך עשרה מיל<b>, וכולן על ידי עירוב</b> (מילים אלו נוספו במסירה שלפנינו על ידי מגיה כמו בבבלי) – גם רבי יוסי סובר שלא היו אלא עשרה מילין בין ירושלים והצוק, והסוכה הראשונה היתה רחוקה מיל מירושלים, ובין סוכה לסוכה היו שני מילין, והסוכה החמישית היתה רחוקה מיל מן הצוק, ומי שהיו בארבע הסוכות הראשונות היו מערבים עירובי תחומים בסוף מיל בין סוכתם ובין הסוכה הבאה, ולכן יכלו ללוות את המשלח מסוכתם עד לסוכה הבאה, ומי שהיה בסוכה האחרונה היה מלווה אותו עד לצוק בלא עירוב<b>. וכן אמר לי</b> – אמר לרבי יוסי, <b>אליעזר</b> (צריך לומר: 'אלעזר') <b>בני: יכול אני לעשותן שתים על ידי עירוב</b> – ואין צורך לעשות חמש סוכות, שהסוכה הראשונה תהיה רחוקה ארבעה מילין מירושלים, ובין הסוכה הראשונה לסוכה השנייה יהיו ארבעה מילין, והסוכה השנייה תהיה רחוקה שני מילין מן הצוק, ויקרי ירושלים יערבו עירובי תחומים בסוף מיל מירושלים ויוכלו ללוות את המשלח שני מילין מירושלים, ובכל סוכה יהיה מי שיערב בסוף מיל מסוכתו לכיוון ירושלים ומי שיערב בסוף מיל מסוכתו לכיוון הצוק, וזה מהסוכה הראשונה שיערב לכיוון ירושלים יוכל ללוות את המשלח שני מילין, מהמקום שיגיעו יקרי ירושלים עד לסוכה הראשונה, וזה שיערב לכיוון הצוק יוכל ללוות אותו שני מילין מהסוכה הראשונה, וזה מהסוכה השנייה שיערב לכיוון ירושלים יוכל ללוות את המשלח שני מילין, מהמקום שיגיע זה מהסוכה הראשונה עד לסוכה השנייה, וזה שיערב לכיוון הצוק יוכל ללוות אותו שני מילין, מהסוכה השנייה עד לצוק<b>.</b><br><br><span class="poetry indentAll"><b>תוספתא יומא</b> ג,יג: יקרי ירושלם מלווים אותו עד סוכה ראשונה, מפני שעשר סוכות בתוך שנים עשר מילין היו; דברי רבי מאיר.</span><br><span class="poetry indentAll">רבי יהודה אומר: תשע סוכות בתוך עשרה מילין היו.</span><br><span class="poetry indentAll">רבי יוסה אומר: חמש סוכות בתוך עשרה מילין היו, ומערבים מזו לזו.</span><br><span class="poetry indentAll">אמר רבי יוסה ברבי יהודה: יכול אני לעשותן שתי סוכות.</span><br><br><span class="poetry indentAll"><b>בבלי יומא</b> סז,א: תנו רבנן: עשר סוכות ושנים עשר מילין היו; דברי רבי מאיר.</span><br><span class="poetry indentAll">רבי יהודה אומר: תשע / עשר סוכות ועשרה מילין (<small>לפי הגרסה 'עשר סוכות' היתה הסוכה העשירית בצוק עצמו</small>).</span><br><span class="poetry indentAll">רבי יוסי אומר: חמש סוכות ועשרה מילין, וכולן על ידי עירוב.</span><br><span class="poetry indentAll">אמר רבי יוסי: סח לי אלעזר בני: אם על ידי עירוב - יכולני לעשות אפילו שתי סוכות ועשרה מילין.</span><br><span class="poetry indentAll">כמאן אזלא הא דתניא: <small>מלווים אותו מסוכה לסוכה,</small> חוץ מן האחרון שבהם, שאין מגיע עימו לצוק אלא עומד מרחוק ורואה את מעשיו? - כמאן? כרבי מאיר (<small>שלדעתו האחרון ליווה אותו עד מיל מן הצוק, אבל לדעת רבי יהודה ורבי יוסי האחרון ליווה אותו עד לצוק</small>).</span><br>• • •
(ה) <small><b>חלשים וילדים אוכלים ושותים ביום הכיפורים</b></small><br>במשנה שנינו: <b>"על כל סוכה וסוכה אומרין לו: הרי מזון והרי מים".</b><br>מנמקים: <b>לייפות את כוחו</b> – יושבי הסוכות אומרים כך למשלח כדי לחזק אותו, שלא ייחלש מחמת רעב וצמא<b>. למה?</b> – כיצד האמירה הזו מחזקת את המשלח? <b>שאין יצר הרע תאב</b> (מתאווה, משתוקק) <b>אלא דבר שהוא אסור לו</b> – הנטייה שבלב האדם למעשים רעים גורמת שהאדם מתאווה לדברים אסורים ולא לדברים מותרים, ולכן כשמתירים לאדם לאכול ולשתות ביום הכיפורים כשהוא רעב וצמא, האדם אינו מתאווה עוד לאכול ולשתות. לכן יושבי הסוכות אומרים למשלח: "הרי מזון והרי מים", כי על ידי שהם מתירים לו לאכול ולשתות, אינו מתאווה לאכול ולשתות, וכך הם מחזקים אותו<b>.</b><br><br>ומציעים מעשה הממחיש את האמור לפני כן: <b>כהדא:</b> – כמו זאת (המעשה שלהלן): <b>רבי מנא</b> (השני, מגדולי אמוראי ארץ ישראל בדור החמישי) <b>סלק למבקרה לרבי חגיי</b> (אמורא ארץ ישראלי בדור השלישי והרביעי) <b>דהוה תשיש</b> – רבי מנא עלה לבקר את רבי חגיי (ביום הכיפורים), שהיה תשוש (חלש, חולה, כי היה זקן מאוד באותו הזמן)<b>. אמר ליה:</b> – אמר לו (רבי חגיי לרבי מנא): <b>צהינא</b> – צמא אני<b>. אמר ליה:</b> – אמר לו (רבי מנא לרבי חגיי): <b>שתה. שבקיה ונחת ליה</b> – עזבו (רבי מנא את רבי חגיי) וירד לו<b>. בתר שעה סלק לגביה</b> – אחרי שעה (כעבור זמן) עלה (רבי מנא) אצלו (אצל רבי חגיי)<b>. אמר ליה:</b> – אמר לו (רבי מנא לרבי חגיי): <b>מה עבדת ההיא צהיותך?</b> – מה עשתה אותה צמיאתך? (איך היה צמאונך?) <b>אמר ליה:</b> – אמר לו (רבי חגיי לרבי מנא): <b>כד שרית לי, אזלת לה</b> – כאשר התרת לי (לשתות), הלכה לה (נעלם הצימאון. - מעשה זה ממחיש שאין היצר תאב אלא לדבר שהוא אסור לו)<b>.</b><br><br>ומספרים: <b>רבי חייה בר בא</b> (אמורא ארץ ישראלי בדור השלישי) <b>הוה משתעי הדין עובדא</b> – היה מספר את המעשה (סיפור המעשה) הזה<b>: חד בר נש הוה מהלך בשוקא וברתיה עימיה</b> – אדם אחד היה מהלך בשוק (לקנות) ובתו עמו<b>. אמרה ליה ברתיה:</b> – אמרה לו בתו: <b>אבא, צהייא אנא</b> – אבי, צמאה אני<b>. אמר לה:</b> – אמר לה: <b>אורכין ציבחד</b> – המתיני מעט<b>. אמרה ליה:</b> – אמרה לו (שנית): <b>אבא, צהייא אנא</b> – אבי, צמאה אני<b>. אמר לה:</b> – אמר לה: <b>אורכין ציבחד</b> – המתיני מעט<b>. ומיתת</b> – ומתה (מצמא. - ממעשה זה יש ללמוד שיש להשקות מיד ילד צמא ואין להמתין, שלא ימות מצמא)<b>.</b><br><br>ומספרים עוד: <b>רבי אחא</b> (אמורא ארץ ישראלי בדור הרביעי)<b>, כד מפני מוספא הוה אמר קומיהון:</b> – כאשר היה גומר את (תפילת) המוסף (ביום הכיפורים) היה אומר לפניהם (לפני הציבור בבית הכנסת): <b>אחינן, מאן דאית ליה מיינוק ייזיל בגיניה</b> – אחינו, מי שיש לו תינוק (ילד) יילך (לביתו) בשבילו (בשביל הילד להאכיל אותו, כדי שלא יבוא לידי סכנה וימות. - ילדים אינם אסורים לאכול ולשתות ביום הכיפורים, ולכן אמירה שמותר להם לאכול ולשתות לא תייפה את כוחם, אלא יש להאכיל אותם)<b>.</b><br><br><small>ב"תוספתא כפשוטה", מועד ב, עמוד 889, כתב, שרבי אחא, כשהיה גומר את תפילת המוסף ביום הכיפורים, היה אומר להם שיילכו להאכיל את התינוקות, כי מנהג הגדולים בכל יום שיש בו מוסף היה לאכול ולשתות לאחר תפילת המוסף.</small><br><br><span class="poetry indentAll"><b>תוספתא יומא</b> ד,ב: רבי עקיבא היה מפטיר (<small>את העם ביום הכיפורים</small>) בבית המדרש בשביל התינוקות שיאכילום אבותיהם (<small>כדי שיילכו ויאכילו אותם</small>).</span><br><br><small>רבי אחא עשה כרבי עקיבא.</small><br>• • •
<h3>הלכה ה</h3>
(א) <big><strong>משנה</strong></big><br><b>ומה היה עושה</b> – המשלח את השעיר, כשהגיע לצוק<b>? חלק</b> – חילק לשני חלקים, <b>לשון של זהורית</b> – רצועה של צמר סרוק וצבוע בצבע שָׁנִי (אדום-כתום) המופק מתולעת השני<b>, חציו קשר בסלע וחציו קשר בין קרניו, ודוחפו לאחוריו, ומתגלגל ויורד</b> – השעיר נופל במורד ההר<b>, ולא היה מגיע למחצית ההר עד שהוא נעשה איברים איברים. בא וישב לו תחת סוכה האחרונה</b> – לאחר שדחף את השעיר, חזר לסוכה האחרונה וישב בה, <b>עד שתחשך</b> – שהתירו לו לחזור ביום הכיפורים שני מילין, שהם יותר מתחום שבת, עד הסוכה האחרונה, מפני הסכנה לשהות במדבר עד שתחשך<b>.</b><br><b>מאימתי מטמא</b> – השעיר המשתלח, <b>בגדים</b> – את בגדיו של המשלח (כמו שנאמר בויקרא טז,כו)<b>? משיצא חומת ירושלם</b> – משייצא השעיר חוץ לחומת ירושלים בדרכו למדבר<b>. רבי שמעון</b> (בן יוחאי, תנא בדור הרביעי) <b>אומר: משעת דחייתו לצוק</b> – משעה שיידחף השעיר מראש ההר<b>.</b><br><br><small>יש מחלוקת בין הראשונים האם לשון של זהורית שהיה המוליך את השעיר המשתלח חולק וקושר חציו בסלע וחציו בין שתי קרניו (משנה כאן) היא לשון של זהורית שהיה הכוהן הגדול קושר בראשו של השעיר המשתלח (משנה לעיל ד,ב).</small><br>• • •
(ב) <big><strong>תלמוד</strong></big><br><small><b>לשון של זהורית והלבנת עוונות כשלג וכצמר</b></small><br>סוגיה זו באה במסירה שלפנינו בהשלמת מגיה, ומובאת בקונטרס אחרון של "ילקוט שמעוני" בין קטעים מן הירושלמי יומא. אפשר שכל הסוגיה היא תוספת מאוחרת שלא היתה בירושלמי במקורו. לסוגיה זו יש <b>מקבילה בירושלמי שבת ט,ג</b>.<br><br><span class="poetry indentAll"><b>משנה שבת</b> ט,ג: מניין שקושרים לשון של זהורית בראש שעיר המשתלח? שנאמר: "אם יהיו חטאיכם כשנים, כשלג ילבינו" (ישעיהו א,יח) (<small>מהכתוב זה יש סמך, שכשהיה הלשון של זהורית מלבין, נתכפרו עוונותיהם של ישראל</small>).</span><br>מביאים ברייתא: <b>בראשונה</b> (בתחילה, בימים שעברו) <b>היו קושרין אותו בחלונותיהן</b> – כל אחד היה קושר לשון של זהורית בחלונו ביום הכיפורים<b>, ויש מהן שהיה מלבין</b> – היו אנשים שהלשון שקשרו נעשה לבן, לסימן שנתכפרו עוונותיהם, <b>ויש מהן שהיה מאדים</b> – היו אנשים שהלשון שקשרו נעשה אדום יותר מצבעו האדום שבו היה צבוע, לסימן שלא נתכפרו עוונותיהם<b>, והיו מתביישין אלו</b> – שלא נתכפרו עוונותיהם, <b>מאלו</b> – שנתכפרו עוונותיהם, שהכול היו רואים את הלשון שכל אחד היה קושר בחלונו<b>. חזרו</b> – לאחר זמן, <b>וקשרו אותו</b> – לשון אחד של זהורית, <b>בפתחו של</b> <small>ה</small><b>היכל</b> – שלא היה נראה לכל אחד<b>, ויש שנים שהיה מלבין ויש שנים שהיה מאדים</b> – ובשנים שהיה מאדים היו הרואים אותו עצובים, ועצבות ביום הכיפורים יש בה כדי לפגום בקדושת היום<b>. חזרו</b> – לאחר זמן, <b>וקשרו אותו בסלע</b> – כמו ששנינו במשנה כאן: "חלק לשון של זהורית, חציו קשר בסלע וחציו קשר בין קרניו", ולא היה רואה אותו אלא המשלח את השעיר (רק החלק שהיה קשור בסלע הלבין. ואילו החלק שהיה קשור בין קרניו לא הלבין כלל או שהלבין אלא שאי אפשר היה לראותו) - מה שמסופר במשנה כאן הוא הגלגול האחרון של מקום קשירת לשון של זהורית לפי הברייתא הזו<b>.</b><br><br><span class="poetry indentAll"><b>בבלי יומא</b> סז,א: תנו רבנן: בראשונה היו קושרים לשון של זהורית על פתח האולם מבחוץ, הלבין - היו שמחים, לא הלבין - היו עצבים / מתביישים. התקינו שיהו קושרים אותו על פתח האולם מבפנים, ועדיין היו מציצים ורואים, הלבין - היו שמחים, לא הלבין - היו עצבים. התקינו שיהו קושרים אותו חציו בסלע וחציו בין קרניו.</span><br><br><small>יש הבדלים בין הברייתא שבבבלי ובין הברייתא שבירושלמי.</small>
(ג) <b>כתוב: "לְכוּ נָא וְנִוָּכְחָה, יֹאמַר ה': אִם יִהְיוּ חֲטָאֵיכֶם כַּשָּׁנִים - כַּשֶּׁלֶג יַלְבִּינוּ, אִם יַאְדִּימוּ כַתּוֹלָע - כַּצֶּמֶר יִהְיוּ"</b> (ישעיהו א,יח) – אף אם יהיו חטאיכם אדומים כצבע תולעת השני - ילבינו כשלג וכצמר (אם תחדלו להרע)<b>.</b><br>ומציעים ברייתא: <b>תני:</b> – שונה [התנא]: <b>רבי אליעזר</b> (בן הורקנוס, תנא בדור השני) <b>אומר: "אִם יִהְיוּ חֲטָאֵיכֶם כַּשָּׁנִים" שבין שמים לארץ</b> – אם יהיו חטאיכם רבים כמספר השנים שאדם מהלך מן הארץ לרקיע, שהם חמש מאות שנה, <b>- "כַּשֶּׁלֶג יַלְבִּינוּ";</b> אבל <b>יותר מכאן</b> – אם יהיו חטאיכם רבים יותר מכך, <b>- "כַּצֶּמֶר יִהְיוּ"</b> – שהצמר לבן פחות מהשלג (על ההבדל בין הצבע הלבן של שלג לצבע הלבן של צמר ראה משנה נגעים א,א)<b>.</b><br><b>רבי יהושע</b> (בן חנניה, מגדולי התנאים בדור השני) <b>אומר: "אִם יִהְיוּ חֲטָאֵיכֶם כַּשָּׁנִים" - כשני אבות הראשונים</b> (במקבילה אין מילה זו) – אם יהיו חטאיכם רבים כמספר השנים של שלושת האבות, שהם חמש מאות ושתי שנים, שאברהם חי מאה שבעים וחמש שנים (בראשית כה,ז), יצחק חי מאה ושמונים שנים (שם לה,כח), ויעקב חי מאה ארבעים ושבע שנים (שם מז,כח) (בירושלמי ברכות א,א אמרו, ששני אבות הראשונים הם חמש מאות שנה כמו מן הארץ לרקיע), <b>- "כַּשֶּׁלֶג יַלְבִּינוּ";</b> אבל <b>יותר מכאן</b> – אם יהיו חטאיכם רבים יותר מכך, <b>- "כַּצֶּמֶר יִהְיוּ"</b> – שני התנאים דורשים את המילה "כשנים" (במקום 'כַּשָּׁנִי') כריבוי של המילה 'שנה'<b>.</b><br><br>ומביאים דרשות אמוראיות לכתוב.<br><b>אמר רבי יודה בר פזי</b> (רבי יהודה בר סימון, אמורא ארץ ישראלי בדור השלישי והרביעי)<b>: "אִם יִהְיוּ חֲטָאֵיכֶם כַּשָּׁנִים - כַּשֶּׁלֶג יַלְבִּינוּ" - בראשון</b> – בימי בית המקדש הראשון, שלא היו עוונותיהם של ישראל מרובים<b>; "אִם יַאְדִּימוּ כַתּוֹלָע - כַּצֶּמֶר יִהְיוּ" - בשני</b> – בימי בית המקדש השני, שהיו עוונותיהם של ישראל מרובים<b>.</b><br><b>ורבנין אמרין:</b> – והחכמים אומרים: <b>בזמן שעוונ</b>ו<b>תיו</b> (במקבילה: 'אם יהיו חטאיו') <b>של אדם כפי שניו</b> – אם חטאיו של אדם הם לפי גילו (-"אִם יִהְיוּ חֲטָאֵיכֶם כַּשָּׁנִים"), שיש חטאים שאדם נוטה לחטוא בילדותו ויש חטאים שאדם נוטה לחטוא בבחרותו ויש חטאים שאדם נוטה לחטוא בזקנותו, <b>- ["כַּשֶּׁלֶג יַלְבִּינוּ"; יותר מכאן</b> – אם חטאיו של אדם אינם לפי גילו, <b>- "כַּצֶּמֶר יִהְיוּ"</b> – שחטאים שאינם לפי גילו של אדם חמורים יותר מחטאים שהם לפי גילו. - גם החכמים דורשים את המילה "כַּשָּׁנִים" כריבוי של המילה 'שנה' (גם היוונים היו מוכנים לסלוח לאדם שחטאיו הם לפי גילו ("פלוטארכוס: חיי אישים - אנשי יוון ורומי", עמוד 185, הערה 4))<b>.</b><br><br><b>אמר רבי יודן ענתדרייא</b> (אמורא ארץ ישראלי בדור הרביעי או החמישי, מיישוב בגליל הלבנוני)<b>: בשעה שעוונות קלין - "כַּשֶּׁלֶג יַלְבִּינוּ", בשעה שהן כבידין -] "כַּצֶּמֶר יִהְיוּ"</b> – נראה שדורש כך, משום שבחלק ראשון של הפסוק נאמר "אם <b>יהיו</b> חטאיכם" ובחלק השני של הפסוק נאמר "אם <b>יאדימו</b>" (המוסגר הושלם כמו במקבילה)<b>.</b><br><br><small>עד כאן המקבילה בירושלמי שבת.</small><br><br>נראה שמקור הסוגיה הוא ביומא, שהיא מקומו העיקרי של הנושא. והברייתא הובאה לפרש מה ששנינו כאן: "חציו קשר בסלע" (הלכה ו) ("סוגיות מקבילות בירושלמי" (עבודה), עמוד 64).<br>• • •
<h3>הלכה ו</h3>
(א) <big><strong>משנה</strong></big><br><b>בא לו</b> – הכוהן הגדול, לאחר שמסר את השעיר המשתלח למשלח, <b>אצל הפר ואצל השעיר הנשרפין</b> – שכבר היזה את דמם בפנים, והם עומדים להישרף<b>. קרען והוציא את אימוריהן</b> – החלבים הקרבים על המזבח<b>, נתנן</b> – את האימורים, <b>במגס</b> (קערה. מקור המילה מגס ביוונית, ומשמעה: קערה ללישת בצק), <b>והקטירן על גבי המזבח</b> – החיצון<b>. קלען במקלות</b> – חיבר את בשר הפר ובשר השעיר במקלות כמין קליעה, כדי שיוכלו לשאת אותם, <b>והוציאן לבית השריפה</b> – מסר אותם להוציא אותם למקום שריפתם מחוץ לירושלים<b>.</b><br><b>מאימתי מטמאין</b> – הפר והשעיר הנשרפים, <b>בגדים</b> – את בגדיהם של העוסקים בהוצאתם לשריפה (כמו שנאמר בויקרא טז,כח)<b>? משיצאו חומת העזרה. רבי שמעון אומר: משייצת האור</b> – משתאחז האש, <b>ברובן.</b><br>• • •
(ב) <big><strong>תלמוד</strong></big><br><small><b>סדר העבודות לאחר שמסר הכוהן הגדול את השעיר למשלח</b></small><br>מציעים את משנתנו כדי להקביל אותה למקור תנאי אחר: <b>אנן תנינן:</b> – אנחנו שָׁנינו (במשנתנו): <b>בא לו אצל הפר ואצל שעיר הנשרפין. קרען והוציא את אימוריהן, נתנן במגס והקטירן על גבי המזבח. קלען במקלות והוציאן לבית השריפה</b> – לפי משנתנו, הכוהן הגדול, לאחר שמסר את השעיר המשתלח למשלח, הקטיר את חלבי הפר והשעיר הנשרפים בבגדי לבן, ומסר את הפר והשעיר להוציא אותם לשריפה, ולאחר שהגיע השעיר המשתלח למדבר, בא לעזרת נשים לקרוא בתורה (משנה להלן ז,א)<b>.</b><br>ומציעים ברייתא עלומת שֵׁם המקבילה למשנתנו: <b>אית תניי תני:</b> – יש תנא [ש]שונה: <b>בא לו כהן גדול לקרות</b> – לפי התנא של הברייתא, הכוהן הגדול, לאחר שמסר את השעיר המשתלח למשלח, בא לעזרת נשים לקרוא בתורה, ואחר כך שינה מבגדי לבן לבגדי זהב, והקטיר את חלבי הפר והשעיר הנשרפים בבגדי זהב, ומסר את הפר והשעיר להוציא אותם לשריפה<b>.</b><br><br><span class="mediumGrey">התנא של הברייתא שנה את המשנה ז,א: ״בא לו כוהן גדול לקרות״, במקום המשנה ו,ז: ״בא לו אצל הפר... והקטירן על גבי המזבח״, וחולק על משנתנו ז,ב: ״הרואה כוהן גדול כשהוא קורא אינו רואה פר ושעיר הנשרפין... ומלאכת שניהם שווה כאחת״ (<small>קריאת כוהן גדול ושריפת פר ושעיר היו בשעה אחת</small>), שהרי לשיטתו עדיין לא הקטיר את אימוריהם, ואי אפשר לשרוף אותם. ותנא זה סובר כשיטת הברייתות שבבבלי, שהקריבו את חלבי הפר והשעיר בבגדי זהב, ולא שנה כלל את משנה ב בפרק ז, ושנה במשנה ג שם: 'אם בבגדי בוץ קורא... הביאו לו בגדי זהב... בא לו אצל הפר והשעיר הנשרפין, קרען... והקטירן על גבי המזבח... והוציאן לבית השריפה', והשריפה היא אחרי הקטרת האימורים, כדין שריפת פר העלם דבר ופר כוהן משיח ("תוספתא כפשוטה", נשים ב, תיקונים והוספות, עמוד 593).</span><br><br><b>אמר רבי חנניה</b> (דציפורין, אמורא ארץ ישראלי בדור החמישי)<b>: קרא</b> (צריך לומר: 'קרייא') <b>מסייע למתניתן:</b> – הפסוק מסייע למשנתנו: <b>"וְהַמְשַׁלֵּחַ אֶת הַשָּׂעִיר לַעֲזָאזֵל יְכַבֵּס בְּגָדָיו"</b> (ויקרא טז,כו)<b>. מה כתיב בתריה?</b> – מה כתוב אחריו? <b>"וְאֵת פַּר הַחַטָּאת וְאֵת שְׂעִיר הַחַטָּאת</b> אֲשֶׁר הוּבָא אֶת דָּמָם לְכַפֵּר בַּקֹּדֶשׁ יוֹצִיא אֶל מִחוּץ לַמַּחֲנֶה, וְשָׂרְפוּ בָאֵשׁ אֶת עֹרֹתָם וְאֶת בְּשָׂרָם וְאֶת פִּרְשָׁם (צואתם)<b>"</b> (ויקרא טז,כז) – בסיום העבודה ביום הכיפורים, לאחר הקטרת חלבי הפר והשעיר שכתובה בויקרא טז,כה: "וְאֵת חֵלֶב הַחַטָּאת יַקְטִיר הַמִּזְבֵּחָה", כתובה בויקרא טז,כו טומאת המשלח את השעיר לעזאזל, שנטמא הוא ובגדיו כשיוצא חוץ לחומת ירושלים: "וְהַמְשַׁלֵּחַ אֶת הַשָּׂעִיר לַעֲזָאזֵל יְכַבֵּס בְּגָדָיו...", כי כשגמר הכוהן הגדול להקטיר את החלבים כבר יצא השעיר לעזאזל חוץ לחומת ירושלים וטימא את המשלח ואת בגדיו, ולאחר מכן כתובה בויקרא טז,כז הוצאת הפר והשעיר לשריפה: "וְאֵת פַּר הַחַטָּאת וְאֵת שְׂעִיר הַחַטָּאת...ׁ יוֹצִיא אֶל מִחוּץ לַמַּחֲנֶה...", כי אחרי הקטרת החלבים מוציאים את הפר והשעיר לשריפה. הרי שסדר הפסוקים מתאים לסדר העבודות שבמשנתנו, שמיד לאחר שילוח השעיר, נעשות הקטרת האימורים והוצאת הפר והשעיר לשריפה<b>.</b><br><br><span class="mediumGrey">לשיטתו של התנא של הברייתא קשה סדר הכתובים, שהיה צריך לומר: "והמשלח את השעיר לעזאזל יכבס בגדיו, ואת חלב החטאת יקטיר המזבחה, ואת פר החטאת ואת שעיר החטאת... יוציא אל מחוץ למחנה..." ("תוספתא כפשוטה", שם).</span><br><br><b>אמר רבי מנא</b> (השני, מגדולי אמוראי ארץ ישראל בדור החמישי)<b>: ואפילו</b> (מילה זו נוספה במסירה שלפנינו על ידי מגיה. הוא הוסיף אחריה גם 'כהן', אבל מילה זו זהה למילה הבאה 'כאהן') <b>כאהן דתנינן</b> (אין לגרוס מילה זו) <b>תנייא ברייא אתיא היא</b> – ואפילו כמו התנא החיצוני הזה (התנא של הברייתא) היא באה (הולכת)<b>, כאנש דסלק מטיבריא לציפורין</b> – כאדם שעולה מטבריה לציפורי (כדי לגור בציפורי)<b>, עד דהוא בטיבריא אמרין:</b> – עד שהוא (אף על פי שהוא עדיין) בטבריה אומרים (האנשים): <b>בציפורין הוא יתיב</b> – בציפורי הוא יושב (נחשב בעיניהם שכבר הוא נמצא בציפורי, אף לפני שיצא מטבריה. - וכן בענייננו, כיוון שמיד לאחר שילוח השעיר, נתן הכוהן הגדול את האימורים במגס כדי להקטירם, נחשב שכבר הקטירם, ולכן הפסוק אמר בתחילה ״ואת חלב החטאת יקטיר המזבחה״ כאילו ההקטרה נעשית לפני שנטמא המשלח, אף שהיא נעשית אחרי כן. כך יש לתרץ את סדר הכתובים לשיטתו של התנא של הברייתא. - רבי מנא, שהביא את מה שאומרים האנשים על מי שעובר מטבריה לציפורי, עבר בעצמו מטבריה לציפורי)<b>.</b><br><br><span class="poetry indentAll"><b>בבלי יומא</b> סז,ב: "והקטירם" סלקא דעתך? (<small>שהרי לא הקטירו עתה את האימורים, אלא לאחר שלבש בגדי זהב ועשה את אילו ואת איל העם</small>) - אלא אימא: להקטירם (<small>אחרי כן</small>) על גבי המזבח.</span><br><br><span class="mediumGrey">יש הבדל בין שיטת בני ארץ ישראל לבין הבבלי בהקטרת אימורים של פר ושעיר הנשרפים ביום הכיפורים. בבבלי ע,א ואילך הביאו ברייתות שמפורש בהן שהכוהן הגדול היה מקריב את האימורים בבגדי זהב אחר קריאת הפרשה. וכן בסוגייתנו סז,ב פירשו את משנתנו ו,ז ששנתה: "נתנן במגס והקטירן על גבי המזבח", שכוונתה להקטירן על גבי המזבח, כלומר, להקטירן אחר כך בבגדי זהב על גבי המזבח.</span><br><span class="mediumGrey">והנה לא מצאתי בשום סדר עבודה קדום מפייטני ארץ ישראל זכר להקטרת האימורים של פר ושעיר הנשרפים ביום הכיפורים בבגדי זהב ("תוספתא כפשוטה", שם, עמודים 591-592).</span><br><br><span class="mediumGrey">בעניין שריפת האימורים והחלבים אמר יוסי בן יוסי, שהיה הכוהן הגדול מקטירם על המזבח כשהוא לבוש בגדי לבן, קודם שהיו מוציאים את הפר ואת השעיר לבית השריפה. סדר זה של העבודות הוא לפי שיטת הירושלמי, שהקטרת האימורים והחלבים היה עושה הכוהן הגדול בבגדי לבן ("פיוטי יוסי בן יוסי", עמודים 32-33).</span><br><br><b>שיטת הפייטנים בסדרי עבודה ליום הכיפורים</b><br>אזכיר גבורות אלוה - יוסי בן יוסי:<br>תיכן איש מועד לשלחו      ועלה והקטיר חלבי פר ושעיר,<br>תקפום במוטות חוץ למחנה עיר   שרפום כליל עור ובשר ופרש.<br>תאר שעיר לראש המדבר      משכוהו לשנן בחוקי עשור...<br><br>תיכן – הכין. מועד – מזומן. לשלחו – את השעיר החי.<br>תקפום – אחזום ונשאום. חוץ למחנה עיר – בבית הדשן הגדול חוץ לירושלים.<br>תאר – הלך; או: תֻּאר – כשנודע לו על ידי סימנים. משכוהו – את הכוהן הגדול. לשנן – לקרוא.<br><br>אתה כוננת עולם - יוסי בן יוסי:<br>פקדו לשלחו ביד איש עיתי   עמוס עוונות אום ופשעיה,<br>פניו שם בפר ושעיר      קרעם והוציא חלבם והקטיר.<br>פרחי כהונה יסבלום במוטות   וישרפו חוץ לעיר עור ובשר ופרש,<br>פשט שעיר לראש המדבר      מניפי צניפות זה לזה יבשרו.<br>...<br>ציווי סדר יודיע לעדה      ויורגל בפה חוק העשור...<br><br>פקדו – ציוה. עמוס – השעיר.<br>צניפות – סודרים.<br>סדר – של יום. יורגל בפה – קורא על פה.<br><br>אספר גדולות - יוסי בן יוסי:<br>רגיל משלחו לצוק ובא להקטיר חלב   חניכיו ישרפו בחוץ עור ובשר ופרש,<br>רץ ושינן כסדר...<br><br>רגיל – זריז. ובא – כוהן גדול. חניכיו – הכוהנים.<br><br>אז בדעת חקר – מיוחס ליוסי בן יוסי מספק:<br>רגיל ועיתי משכו לשלחו      עמוס עוונות עם ופשעיהם,<br>רצון חלבי פר ושעיר הקטיר   וישרפו אחרים לחומם במפקד.<br>שילח שעיר לראש המדבר   שינן סדר יום במכתב, על פה...<br><br>רצון – העולים לרצון.<br>לחומם – בשרם. במפקד – כפי המצווה.<br>במכתב, על פה – גם מן הספר וגם על פה.<br><br><small>תיאור דומה נמצא בסדרי העבודה של שאר פייטני ארץ ישראל.</small><br><br><small>סדר העבודות לפי יוסי בן יוסי ושאר פייטני ארץ ישראל הוא לפי שיטת הירושלמי כאן, שסדר העבודות הוא הסדר שאנו שונים במשנתנו, שאחר שילוח השעיר הקטיר הכוהן הגדול את החלבים בבגדי לבן, והוציאו את הפר והשעיר לשריפה, ואחר כך, כשהגיע השעיר למדבר, קרא את הפרשה.</small><br>• • •<br><br><small><b>פרים הנשרפים ושעירים הנשרפים</b></small><br><span class="mediumGrey">כל הסוגיה עד סוף ההלכה אין לה שייכות למשנתנו ביומא, שההלכות הנזכרות בכל הסוגיה אינן נוגעות לקורבנות יום הכיפורים, ונזכרו בירושלמי כאן בדרך אגב, לפי שנאמר במשנתנו: "בא לו אצל הפר ואצל השעיר הנשרפין". ולפי דעתי, כל הסוגיה מקורה היה בירושלמי סדר קודשים מסכת זבחים [<small>יב,ה</small>] ומשם הועתקה לכאן ("אהבת ציון וירושלים", יומא, עמוד 72).</span><br><br><span class="poetry indentAll"><b>משנה זבחים</b> יב,ה: פרים הנשרפים ושעירים הנשרפים, בזמן שהם נשרפים כמצוותם (<small>כמצווה האמורה בהם</small>) - נשרפים בבית הדשן ומטמאים בגדים, ואם אינם נשרפים כמצוותם (<small>שנפסלו בלינה או ביציאה, והם טעונים שריפה כשאר קודשים שנפסלו</small>) - נשרפים בבית הבירה ואינם מטמאים בגדים.</span>
(ג) מציעים שאלה: <b>רבי זריקן</b> (רבי זריקא, אמורא ארץ ישראלי בדור השלישי) <b>אמר: רבי זעורה</b> (רבי זירא, מגדולי אמוראי ארץ ישראל בדור השלישי) <b>שאל</b> – הסתפק<b>: פרים הנשרפין ושעירין הנשרפין</b> – פר כוהן משיח (שכוהן גדול חייב על שגגת הוראה ומעשה בעבירה שחייבים על זדונה כרת ועל שגגתה חטאת), ופר העלם דבר של ציבור (שבית דין חייבים על שגגת הוראה בעבירה שחייבים על זדונה כרת ועל שגגתה חטאת, כשעשו הציבור על סמך הוראתם), ופר ושעיר של יום הכיפורים, ושעיר עבודה זרה (שבית דין חייבים על שגגת הוראה בעבודה זרה, כשעשו הציבור על סמך הוראתם), שדמם נזרק בהיכל ואימוריהם קרבים על המזבח החיצון, ובשרם ועורם נשרפים מחוץ לירושלים (מחוץ לשלוש מחנות) בבית הדשן (מקום שמוציאים לשם את הדשן של המזבח החיצון), <b>שניטמאו</b> – שנטמא בשרם<b>, מהו שישרפו כמצוותן?</b> – האם הם נשרפים בבית הדשן שמחוץ לירושלים כדינם של פרים ושעירים פנימיים הנשרפים כמצוותם, או שמא הם נשרפים בבית הבירה (בעזרה או בהר הבית) כדינם של פרים ושעירים פנימיים שנפסלו?<br>ומצמצמים את תחולת השאלה למקרה מסוים: <b>מה צריכה ליה?</b> – מה [הדבר ש]נצרך לו? (מה הוא הדבר שהוא מסופק בו?) <b>- בשניטמאו לפני</b> (צריך לומר: '<b>אחר</b>') <b>זריקה</b> – במקרה שנטמאו הפרים והשעירים אחרי זריקת דמם, שבמקרה זה יש להסתפק באיזה מקום יש לשרוף אותם<b>, אבל אם ניטמו אחר</b> (צריך לומר: '<b>לפני</b>') <b>זריקה</b> – במקרה שנטמאו הפרים והשעירים לפני זריקת דמם, <b>- קורא אני עליו "בְּמוֹעֲדוֹ"</b> (במדבר ט,ב-ג; כח,ב) <b>אף בשבת, "בְּמוֹעֲדוֹ" אף בטומאה</b> – שבמקרה זה זורקים את דמם בטומאה, כדינם של קורבנות ציבור שקבוע להם זמן, שלמדים מהמילה "במועדו" שנאמרה בקורבן הפסח ובקורבן התמיד שזורקים את דמם ומקריבים אותם אף בשבת ואף בטומאה. וכמו שמותר לזרוק את דמם של הפרים והשעירים בטומאה, כך מותר לשרוף אותם כמצוותם בטומאה. - אבל במקרה שנטמאו הפרים והשעירים אחרי זריקת דמם יש להסתפק, האם הם נשרפים כדינם של פרים ושעירים פנימיים שנפסלו, כיוון שזריקת הדם לא דחתה את הטומאה, או שמא הם נשרפים כדינם של פרים ושעירים פנימיים הנשרפים כמצוותם, כיוון שזריקת הדם היתה בהכשר (כך הגיהו ב"פני משה", ב"נועם ירושלמי", ב"שערי תורת ארץ ישראל" וב"גליונות הירושלמי" של ר"ש ליברמן, עמוד 589)<b>.</b><br><br><b>אמר רבי יוסי</b> (מגדולי אמוראי ארץ ישראל בדור הרביעי)<b>:</b> (צריך להוסיף כמו במימרה הבאה: '<b>בפר משיח</b>' ("שערי תורת ארץ ישראל")) <b>ועדה</b> – פר כוהן משיח ופר העלם דבר של ציבור, <b>שכתב בו</b> (צריך לומר: '<b>שלא כתוב בהן</b>' ("אוצר לשונות ירושלמיים", עמוד 1337, הערה 161, על פי "שערי תורת ארץ ישראל")) <b>"בְּמוֹעֲדוֹ"</b> – שאין הם קורבנות ציבור שקבוע להם זמן, <b>- לית שמע מינה כלום</b> – אין אתה שומע (לומד) ממנה כלום (במקרה שנטמאו לפני זריקת דמם, אין זורקים את דמם בטומאה, ולכן בפר משיח ועדה שנטמאו יש להסתפק גם במקרה זה באיזה מקום יש לשרוף אותם. - גם בשעיר עבודה זרה שנטמא יש להסתפק גם במקרה זה באיזה מקום יש לשרוף אותם. ורק בפר ושעיר של יום הכיפורים שנטמאו שהם קורבנות ציבור שקבוע להם זמן אין להסתפק במקרה זה) (במסירה שלפנינו מובאת מימרה זו בהשלמת מגיה)<b>.</b><br><b>אמר רבי מנא</b> (השני, מגדולי אמוראי ארץ ישראל בדור החמישי) – רבי מנא מוסר מסורת על רבי יוסי רבו המובהק<b>: לא מיתמנע רבי יוסי רבי קָיֵים הכא ואמר ליה</b> (=לה) – לא נמנע רבי יוסי רבי לעמוד (לעסוק) כאן ולומר אותה<b>, קָיֵים בפר משיח ועדה ואמר ליה</b> (=לה) – לעמוד (לעסוק) בפר משיח ועדה ולומר אותה (כשרבי יוסי היה עומד ביומא היה אומר הלכה זו, וכשהיה עומד בזבחים סוף פרק יב היה אומר אותה ("גליונות הירושלמי" של ר"ש ליברמן, עמוד 589))<b>.</b><br><br><small>מימרת רבי מנא מלמדת על דרך הלימוד בבתי המדרש של האמוראים. להפניות למקומות נוספים בירושלמי המלמדים על כך ראה "ושוב לירושלמי נזיקין", "מחקרי תלמוד" א, עמוד 91, הערה 156.</small><br><br><small>לפי הבבלי זבחים קד,ב, פרים ושעירים פנימיים שאירע בהם פסול טומאה, שנטמא בשרם, הם בכלל דברי המשנה: "ואם אינם נשרפים כמצוותם - נשרפים בבית הבירה", שלא כמו לפי הירושלמי.</small>
(ד) <span class="poetry indentAll"><b>תוספתא יומא</b> ג,טז: פרים הנשרפים ושעירים הנשרפים... מאימתי מטמאים בגדים? משייצאו חומת העזרה; דברי רבי מאיר (<small>כסתם משנתנו ו,ז</small>)...</span><br>ומציעים קביעה: <b>רבי בון בר חייה</b> (אמורא ארץ ישראלי בדור השלישי) <b>אמר: רבי לעזר</b> (אמורא בדור השני) <b>שאל</b> – חקר ודרש והעלה (כך מלמד ההמשך: 'מילתיה אמרה')<b>: פרים הנשרפין ושעירים הנשרפין שיצא רוב האבר</b> (נראה שצריך לומר: 'שיצא <b>רובו ברוב האבר</b>') – פר (או שעיר) פנימי שיצא ממנו חוץ לעזרה שאיננו רובו של הפר, ויצא עימו רובו של אבר המחובר לגופו של הפר, - (<b>ה</b>)<b>משלים לרוב</b> – האבר שיצא אחרון משלים את מה שיצא כבר מן הפר להיות רובו של הפר, והוא מטמא את המתעסקים בהוצאתו<b>.</b><br>ומציעים היסק מדברי אמורא: <b>מילתיה אמרה:</b> – דבריו (של רבי אלעזר) אומרים: <b>ברובו הדבר תלוי</b> – למדנו מדברי רבי אלעזר שברובו של הפר תלוי הדבר (כלומר, טומאת המוציאים אותו), ואין צורך שייצא כולו כדי לטמא את המוציאים אותו, שרובו ככולו<b>.</b><br>ומציעים מקרה שדינו פשוט ואחריו מציעים מקרה שדינו מסופק: <b>פשיטה הדא מילתא:</b> – פשוט [הוא] הדבר הזה: <b>יצא רובו ואחר כך יצא רוב האבר</b> (נראה שצריך לומר: 'יצא <b>רובו במיעוט האבר</b>', והשאר יש למחוק) – פר פנימי שיצא ממנו חוץ לעזרה שאיננו רובו של הפר, ויצא עימו מיעוטו של אבר המחובר לגופו של הפר, - (<b>ה</b>)<b>משלים לרוב</b> – האיבר שיצא אחרון משלים את מה שיצא כבר מן הפר להיות רובו של הפר, והוא מטמא את המתעסקים בהוצאתו<b>. לא צורכא דלא</b> – אין צורך [בלימוד ועיון] (כלומר, אין הספק) אלא: <b>יצא אבר אבר ואחר כך יצא רוב</b> (נראה שצריך לומר: 'ואחר כך יצא <b>מיעוט</b>') <b>האבר</b> - (<b>ה</b>)<b>משלים לרוב?</b> (במסירה שלפנינו מובא המשפט 'לא צורכא דלא...' בהשלמת מגיה) – הבעיה היא, מה יהא הדין אם יצאה הבהמה אבר אבר שנחתכו ממנה, ואחריהם יצא מיעוטו של אבר אחרון שנחתך ממנה שאיתו נשלם רוב הבהמה. והשאלה היא, האם במקרה זה שאין המיעוט הזה מחובר לגוף הבהמה אנו הולכים אחרי רוב האבר שנמצא בפנים ואין כאן רוב בהמה בחוץ, או שמא גם במקרה זה אנו הולכים אחרי רוב הבהמה? (אין פושטים את הבעיה)<br><br><small>פירוש הקטע הזה הוא על פי מה שנכתב בהערות ל"גליונות הירושלמי" של ר"ש ליברמן, כרך ב, עמוד 1718 לפי פירושו של ר"ש ליברמן. הגהותינו בקטע זה תואמות לפירוש זה, וראה מה שכתבנו בזה להלן.</small><br><br><small>ב"שערי תורת ארץ ישראל" פירש את הבעיה 'לא צורכא דלא...', שיצא רוב האבר האחרון המשלים לרוב (כגרסה שלפנינו: 'ואחר כך יצא רוב האבר'). והשאלה היא, האם הוא משלים לרובו של פר, או שמא כיוון שאינו מחובר לפר אין זה נקרא רובו של פר עד שייצא האבר כולו?</small><br><br><span class="poetry indentAll"><b>בבלי זבחים</b> קד,ב: בעי רבי אלעזר: פרים הנשרפים ושעירים הנשרפים שיצא רובו במיעוט אבר (<small>שיצא רוב הבהמה עם מיעוטו של אבר אחד המשלים לאותו רוב</small>), מהו? הך מיעוטא דאבר בתר רובא דאבר שדינן ליה, או דלמא בתר רובא דבהמה שדינן ליה? (<small>האם אותו מיעוט האבר המשלים את רוב הבהמה ייחשב על רוב האבר שעודנו בפנים ונמצא שאין כאן רוב בהמה שיצא, או שמא ייחשב על רוב הבהמה ונמצא שיצא רובה?</small>)</span><br><span class="poetry indentAll">פשיטא, דלא שבקינן רובא דבהמה ואזלינן בתר רובא דאבר (<small>אלא אותו מיעוט האבר נחשב על רוב הבהמה ונמצא שיצא רובה</small>)...</span><br><br>בהערות ל"גליונות הירושלמי" של ר"ש ליברמן, כרך ב, עמוד 1718, נכתב: הפשיטות הזאת ('פשיטה הדא מילתא: יצא רובו ואחר כך יצא רוב האבר - (ה)משלים לרוב') לפי פירושו של רבנו נתבארה יפה בבבלי זבחים קד,ב (<small>ראה לעיל</small>). ופשטו הבעיה בבבלי כמו בירושלמי. ולכאורה לפי פירוש זה, נמצא שלשון הירושלמי 'ואחר כך יצא רוב האבר' מיותר למעשה, שהרי יש לנו כבר רוב בהמה. ועוד, שהעיקר, כלומר, במיעוט אבר, חסר מן הספר. ונראה שהירושלמי נקט לשון קצרה, והושפע לשונו מן המימרה הקודמת ('שיצא רוב האבר - (ה)משלים לרוב').<br><br><small>ברם לנו נראה שהירושלמי כאן השתבש על ידי הסופר. הסופר כתב: 'פשיטה הדא מילתא: יצא רובו ואחר כך יצא רוב האבר המשלים לרוב', והמגיה השלים: 'לא צורכא דלא יצא אבר אבר ואחר כך יצא רוב האבר המשלים לרוב'.</small><br><small>אנו מציעים לתקן את נוסח הירושלמי כאן. הנוסח במקורו היה כך: 'פשיטה הדא מילתא: יצא רובו <b>במיעוט האבר המשלים לרוב. לא צורכא דלא יצא אבר אבר</b> ואחר כך יצא רוב האבר המשלים לרוב'.</small><br><small>הסופר דילג על חלקי המשפטים המודגשים (חציו השני של המשפט הראשון וחציו הראשון של המשפט השני), ויצר משפט המורכב מחלקי המשפטים הבלתי מודגשים (חציו הראשון של המשפט הראשון וחציו השני של המשפט השני). המגיה השלים את המשפט השני מבלי לתקן את המשפט הראשון.</small>
(ה) ומציעים שאלה: <b>רבי חייה בר בא</b> (אמורא ארץ ישראלי בדור השלישי) <b>אמר: רבי לעזר</b> (אמורא בדור השני) <b>שאל</b> – הסתפק<b>: פרים הנשרפין ושעירים הנשרפין שיצאו וחזרו</b> – שהוציאו את בשרם חוץ לעזרה לשריפה והחזירו אותם לעזרה<b>?</b> – האם הפרים והשעירים הפנימיים מטמאים את בגדיהם של המתעסקים בהם? (להלן מפרשים את השאלה)<br>ומפרשים את השאלה בהצעת מקרה שדינו פשוט ואחריו מקרה שדינו מסופק: <b>פשיטה:</b> – [הדבר] פשוט: <b>דרך חזירה - אינו מטמא בגדים</b> – הדין הוא פשוט, שבדרך החזרתם לעזרה אין הפרים והשעירים מטמאים את בגדיהם של המתעסקים בהחזרתם לעזרה, שלא התעסקו בהוצאתם חוץ לעזרה<b>. לא צורכא דלא</b> – אין צורך [בלימוד] (כלומר, אין הספק) אלא: <b>מכיון שהתחילו</b> – הפרים והשעירים, <b>לצאת</b> – חוץ לעזרה בפעם השנייה, לאחר שיצאו בפעם הראשונה וחזרו<b>, מהו שיטמו בגדים?</b> – האם הפרים והשעירים מטמאים את בגדיהם של המתעסקים בהוצאתם השנייה, שלא התעסקו בהוצאתם הראשונה, אפילו קודם שייצאו חוץ לעזרה בפעם השנייה, שהואיל וכבר יצאו הפרים והשעירים בפעם הראשונה הם נחשבים כמי שהם נמצאים חוץ לעזרה אף שחזרו לעזרה, או שמא אינם מטמאים את בגדיהם של המתעסקים בהוצאתם השנייה עד שייצאו חוץ לעזרה בפעם השנייה, שהואיל וחזרו הפרים והשעירים לעזרה הם נחשבים כמי שלא יצאו כלל?<br><br>ומציעים קושיה ממשנה כדי לפשוט את השאלה: <b>התיב</b> – השיב (הקשה) <b>רבי בא</b> (רבי אבא, אמורא בדור השלישי)<b>: והא תנינן:</b> – והרי שנינו (משנה זבחים יב,ו): <b>היו סובלין אותן במוטות</b> – היו נושאים במוטות את הפרים והשעירים הנשרפים כמצוותם אל בית הדשן שמחוץ לירושלים<b>. יצאו הראשונים</b> – הנושאים בראשי המוטות הקדמיים, <b>חוץ לחומת העזרה,</b> ו<b>האחרונים</b> – הנושאים בקצות המוטות האחוריים, <b>לא יצאו</b> – חוץ לחומת העזרה, <b>- הראשונים</b> – שיצאו כבר חוץ לחומת העזרה, <b>מטמין בגדים,</b> ו<b>האחרונים</b> – שלא יצאו עדיין חוץ לחומת העזרה, <b>אינן מטמין בגדים עד שיצאו. יצאו אֵילּוּ ואֵילּוּ</b> – הראשונים והאחרונים חוץ לחומת העזרה, <b>- אֵילּוּ ואֵילּוּ מטמאין בגדים!</b> – כיצד אפשר לשאול את השאלה ולהסתפק, שמא הפרים והשעירים מטמאים את בגדיהם של המתעסקים בהוצאתם השנייה אפילו קודם שייצאו חוץ לעזרה בפעם השנייה, הואיל וכבר יצאו הפרים והשעירים בפעם הראשונה, והרי התשובה לשאלה עולה בבירור מן המשנה הזאת, שאין הפרים והשעירים מטמאים בגדים של האחרונים הנושאים אותם קודם שייצאו האחרונים חוץ לעזרה, אף שהפרים והשעירים עצמם כבר יצאו, ומכאן שאין טומאת המוציאים אותם תלויה ביציאת הפרים והשעירים אלא ביציאת המוציאים אותם, ולכן פרים ושעירים שיצאו וחזרו והתחילו לצאת - אינם מטמאים את בגדיהם של המתעסקים בהוצאתם השנייה עד שייצאו חוץ לעזרה בפעם השנייה!<br>ומתרצים את הקושיה בהצעת הבחנה בין עניינים שונים שהושוו המבוססת על מקור בכתוב: <b>אמר רבי יודן</b> (אמורא ארץ ישראלי בדור הרביעי) <b>אבוי ד-</b> – אביו של <b>רבי מתניה: שנייא היא</b> – שונָה היא (שונֶה הוא הדבר; יש הבדל בין המקרה הנידון ובין המקרה שהושווה לו)<b>, דכתיב:</b> – שכתוב (בפר כוהן משיח): <b>"וְהוֹצִיא</b> אֶת כָּל הַפָּר אֶל מִחוּץ לַמַּחֲנֶה אֶל מָקוֹם טָהוֹר אֶל שֶׁפֶךְ הַדֶּשֶׁן, וְשָׂרַף אֹתוֹ עַל עֵצִים בָּאֵשׁ<b>"</b> (ויקרא ד,יב) – יש להוציא את כל שאר הפר מחוץ למחנה (מחוץ לעיר), ולשרוף אותו במקום שבו שופכים את האפר ממזבח העולה; ויש ללמוד מהמילה "והוציא": <b>- עד שיוציא רשות כל המוציא</b> – אין יציאת הפר חוץ לעזרה נחשבת יציאה עד שהמוציא את הפר ייצא חוץ לעזרה. - וזה אמור רק ביציאה הראשונה של הפר, ולכן אין הפרים והשעירים מטמאים בגדים של האחרונים הנושאים אותם קודם שייצאו האחרונים חוץ לעזרה, כמו ששנינו במשנה. אבל פרים ושעירים שיצאו וחזרו והתחילו לצאת - אפשר שהם מטמאים את בגדיהם של המתעסקים בהוצאתם השנייה אפילו קודם שייצאו חוץ לעזרה בפעם השנייה (אין פושטים את השאלה)<b>.</b><br><br><span class="poetry indentAll"><b>בבלי זבחים</b> קה,א: בעי רבי אלעזר: פרים הנשרפים ושעירים הנשרפים שיצאו וחזרו, מהו? (<small>האם הם מטמאים את המתעסקים בהם בעזרה?</small>) מי אמרינן: כיוון דנפקו להו איטמו להו, או דילמא כיוון דהדור הדור?</span><br><span class="poetry indentAll">אמר רבי אבא בר ממל: תא שמע: היו סובלים אותם במוטות. יצאו הראשונים חוץ לחומת העזרה, והאחרונים לא יצאו - הראשונים מטמאים בגדים, והאחרונים אין מטמאים בגדים עד שייצאו. ואי סלקא דעתך כיוון דנפקו להו איטמו להו, הנך דאיכא גוואי נמי ליטמו!</span><br><span class="poetry indentAll">אמר רבא: ותסברא? (<small>וכי סבור אתה שיש מכאן ראיה?</small>) הא בעינא "ואחר יבוא אל המחנה" (ויקרא טז,כא) וליכא!...</span><br><br><small>שאלת רבי אלעזר דומה בשני התלמודים. בבבלי השאלה היא, האם הפרים והשעירים מטמאים את המתעסקים בהם בעזרה לאחר חזרתם של הפרים והשעירים. ובירושלמי השאלה היא, האם הפרים והשעירים מטמאים את המתעסקים בהם בעזרה כשהתחילו לצאת לאחר חזרתם של הפרים והשעירים.</small><br><small>פשיטת השאלה על ידי רבי אבא בר ממל בבבלי היא הפשיטה על ידי רבי אבא בירושלמי. דחיית פשיטת השאלה על ידי רבא בבבלי זהה לדחיית הפשיטה על ידי רבי יודן אבוי דרבי מתניה בירושלמי, אלא שהדחייה מבוססת על כתובים שונים.</small><br><small>בבבלי העמידו את שאלת רבי אלעזר במקרה שהמתעסקים בהוצאתם השנייה של הפרים והשעירים שיצאו וחזרו עומדים חוץ לעזרה ובמקלות שבידיהם הם מוציאים אותם שוב לחוץ, ולא פשטו את השאלה, ומשמע שבמקרה של פרים ושעירים שיצאו וחזרו הדין הוא שאינם מטמאים את המתעסקים בהם בעזרה.</small>
(ו) ומציעים בעיה: <b>רבי ירמיה</b> (מגדולי אמוראי ארץ ישראל בדור השלישי והרביעי) <b>אמר: רבי לעזר</b> (אמורא בדור השני) <b>שאל</b> – הסתפק<b>: פרים הנשרפין ושעירין הנשרפין שניטמו</b> (אין לגרוס מילה זו ("פני משה" ו"קורבן העדה"), שהרי אם נטמאו - ודאי שנפסלו, ולא ייפסלו עוד משום פסול אחר)<b>, מהו שייפסלו משם יוצא?</b> – האם פרים ושעירים פנימיים שהוציאו אותם חוץ לעזרה לפני שהגיע זמנם לצאת (לפני זריקת דמם) נפסלים משום יציאת קודשים חוץ לעזרה, והם נשרפים בבית הבירה (בעזרה או בהר הבית) כדינם של פרים ושעירים פנימיים שנפסלו, או שמא אינם נפסלים, שהרי סופם לצאת, והם נשרפים בבית הדשן שמחוץ לירושלים כדינם של פרים ושעירים פנימיים הנשרפים כמצוותם?<br>וקובעים: <b>מה צריכה ליה</b> – מה [ש]נצרך לו (כלומר, הדבר שהוא מסופק בו) <b>- כרבי שמעון בן לקיש</b> (מגדולי אמוראי ארץ ישראל בדור השני) – לפי שיטת רבי שמעון בן לקיש (הבעיה היא לפי חכם זה)<b>, ברם</b> – אבל <b>כרבי יוחנן</b> (גדול אמוראי ארץ ישראל בדור השני) <b>- פשיטא ליה</b> – פשוט לו (לפי רבי יוחנן אין מקום לבעיה)<b>.</b><br><br>ומציעים את מחלוקת האמוראים שנזכרה לפני כן: <b>דאיתפלגון:</b> – שנחלקו (רבי יוחנן ורבי שמעון בן לקיש בפירוש המשנה שלהלן): <b>השוחט תודה בפנים</b> – בעזרה, <b>ולחמה</b> – ארבעים החלות הבאות עם קורבן התודה נמצאות <b>חוץ לחומה - לא קדש הלחם</b> (משנה מנחות ז,ג)<b>.</b> - מה פירוש "חוץ לחומה"? - <b>רבי יוחנן אמר: חוץ לחומת ירושלם</b> – שהוא מקום שאסור לאכול את הלחם, ולכן לא קדש הלחם, שאין הלחם מתקדש אלא בשחיטת הזבח, והואיל ובשעת השחיטה היה הלחם במקום שאסור לאוכלו, לפיכך לא התקדש. אבל אם היה הלחם חוץ לחומת העזרה - קדש הלחם, מפני שסופו להיאכל חוץ לחומת העזרה<b>. רבי שמעון בן לקיש אמר: חוץ לחומת העזרה</b> – והואיל ובשעת שחיטת הזבח היה הלחם במקום שהזבח נפסל בו, לפיכך לא התקדש<b>.</b><br>ומציינים: <b>רבי שמעון בן לקיש כדעתיה</b> – כדעתו (הוא הולך לשיטתו)<b>, דאמר רבי אמי</b> (אמורא ארץ ישראלי בדור השלישי) <b>בשם רבי שמעון בן לקיש: בשר שלמים שיצא</b> – חוץ לעזרה לפני שהגיע זמנו לצאת (לפני זריקת הדם), <b>ואחר כך נכנס</b> – לעזרה, <b>ונזרק עליו מן הדם - כבר נפסל משם יוצא</b> – אף שסופו להיאכל חוץ לעזרה. - הרי שיש קרבה בין דברי רבי שמעון בן לקיש לעיל, שהשוחט תודה בעזרה ולחמה חוץ לעזרה - לא קדש, ובין דבריו כאן, שבשר שלמים שיצא חוץ לעזרה ואחר כך נכנס ונזרק עליו מן הדם - כבר נפסל. - לפי רבי יוחנן, כמו שלחם תודה שיצא חוץ לעזרה לפני שהגיע זמנו לצאת - קדש, מפני שסופו לצאת חוץ לעזרה, כך פרים ושעירים פנימיים שיצאו חוץ לעזרה לפני שהגיע זמנם לצאת - אינם נפסלים, שהרי סופם לצאת. אבל לפי רבי שמעון בן לקיש, יש מקום להסתפק, שאפשר שכמו שבשר שלמים שיצא חוץ לעזרה לפני שהגיע זמנו לצאת - נפסל, כך פרים ושעירים פנימיים שיצאו חוץ לעזרה לפני שהגיע זמנם לצאת - נפסלים, ואפשר שבשר שלמים שיצא חוץ לעזרה לפני שהגיע זמנו לצאת - נפסל, כיוון שאין חובה שייצא בסופו, שמותר לאוכלו בעזרה, אבל פרים ושעירים פנימיים שיצאו חוץ לעזרה לפני שהגיע זמנם לצאת - אינם נפסלים, כיוון שחובה שייצאו בסופם לשריפה בבית הדשן שמחוץ לירושלים<b>.</b><br><br><b>אמר רבי יוסה</b> (מגדולי אמוראי ארץ ישראל בדור הרביעי)<b>: ואפילו כרבי יוחנן צריכה ליה</b> – [הדבר] נצרך לו (כלומר, הוא מסופק בו אפילו לפי שיטת רבי יוחנן, שלא כמו שאמרו לעיל)<b>. ירושלם, אף על פי שאינה מחיצה לקדשי קדשים, מחיצה היא לקדשים קלים. חוץ לחומת ירושלם אינה מחיצה לא לקדשי קדשים ולא לקדשים קלין</b> – ולכן לפי רבי יוחנן, לחם תודה שיצא חוץ לעזרה לפני שהגיע זמנו לצאת - קדש, מפני שלא יצא ממחיצתו, כי לחם תודה הוא קודשים קלים, וחומת ירושלים היא מחיצה לאכילת קודשים קלים, ורק לחם תודה שיצא חוץ לחומת ירושלים - לא קדש, מפני שיצא ממחיצתו. אבל בפרים ושעירים פנימיים שיצאו חוץ לעזרה לפני שהגיע זמנם לצאת יש להסתפק, שאפשר שהם נפסלים, מפני שיצאו ממחיצתם, כי הם קודשי קודשים, וחומת העזרה היא מחיצה לקודשי קודשים<b>.</b><br><b>אמר רבי מנא</b> (השני, מגדולי אמוראי ארץ ישראל בדור החמישי)<b>: אינה מחיצה להן</b> – חומת העזרה אינה מחיצה לפרים ושעירים פנימיים, אלא חומת ירושלים היא מחיצתם (כך אומרים להלן), כי הם נשרפים חוץ לחומת ירושלים, ולכן לפי רבי יוחנן, כמו שלחם תודה שיצא חוץ לעזרה לפני שהגיע זמנו לצאת - קדש, כך פרים ושעירים פנימיים שיצאו חוץ לעזרה לפני שהגיע זמנם לצאת - אינם נפסלים. - רבי מנא דוחה את דברי רבי יוסה, ולדבריו אין מקום לבעיה לפי רבי יוחנן<b>.</b><br><br><span class="poetry indentAll"><b>בבלי זבחים</b> קד,ב: בעי רבי אלעזר: יציאה (<small>של הבשר חוץ לעזרה קודם זריקת הדם</small>) מהו שתועיל (<small>לפסול</small>) בפרים הנשרפים ושעירים הנשרפים?</span><br><span class="poetry indentAll">מאי קא מיבעיא ליה? (<small>והרי מצוותם להישרף חוץ לעזרה!</small>)</span><br><span class="poetry indentAll">אמר רב ירמיה בר אבא: אליבא דמאן דאמר: עדיין לא הגיע זמנו לצאת (<small>בשר קודשים קלים שיצא חוץ לעזרה קודם זריקת הדם נפסל, אף שסופו לצאת ולהיאכל, כי עדיין לא הגיע זמנו לצאת</small>), מי אמרינן: הני מילי בשר (<small>קודשים קלים</small>), דאין סופו לצאת חובה (<small>אין חובה להוציאו חוץ לעזרה אפילו אחר זריקה, שהרי רשאי הוא לאוכלו גם בעזרה, ולכן אם יצא קודם זריקה - נפסל</small>), אבל הני (<small>בשר פרים ושעירים הנשרפים</small>) דסופם לצאת (<small>להישרף בבית הדשן</small>) חובה - לא (<small>אין הוצאתם קודם זמנם פוסלתם</small>), או דילמא הני נמי עדיין לא הגיע זמנם לצאת (<small>קודם זריקה, ולכן הוצאתם פוסלתם</small>)?...</span><br><br><span class="poetry indentAll"><b>בבלי זבחים</b> פט,ב: בשר קודשים קלים שיצא לפני זריקת דמים - רבי יוחנן אמר: כשר; ריש לקיש אמר: פסול. - רבי יוחנן אמר: כשר, הואיל וסופו לצאת; ריש לקיש אמר: פסול, עדיין לא הגיע זמנו לצאת.</span><br><br><small>בעיית רבי אלעזר זהה בשני התלמודים. בשני התלמודים אמרו שהבעיה היא לפי רבי שמעון בן לקיש שאומר שבשר קודשים קלים שיצא חוץ לעזרה קודם זריקת הדם נפסל.</small>
(ז) ומציעים בעיה: <b>רבי לעזר</b> (אמורא בדור השני) <b>שאל</b> – הסתפק<b>: פרים הנשרפין ושעירים הנשרפין מהו שיטמו</b> (שיטמאו) <b>בגדים</b> (צריך לומר: '<b>אוכלין</b>' ("קורבן העדה", "פני משה", "נועם ירושלמי"), כי ודאי שאינם מטמאים בגדים עד שייצאו חוץ לעזרה לשריפה. וב"חידושי הריצ"ד" גרס 'בפנים' כמו בבבלי במקום 'בגדים') <b>בלא הכשר</b> ו<b>בלא טומאה מפני שסופן לטמות</b> (לטמאות) <b>טומאה חמורה?</b> – האם פרים ושעירים פנימיים בעודם בעזרה מטמאים אוכלים שנוגעים בהם, שטומאת אוכלים היא טומאה קלה (טומאה שאינה מטמאת אדם וכלים), אפילו ללא שיבואו על הפרים ועל השעירים מים כדי להכשירם לקבל טומאה, וללא שייגע בפרים ובשעירים דבר טמא בדרגת אב הטומאה כדי לטמאם, מפני שסופם של הפרים והשעירים, כשייצאו חוץ לעזרה לשריפה, לטמא טומאה חמורה (טומאה שהיא מטמאת אדם וכלים), שהם מטמאים את המתעסקים בהוצאתם ואת בגדיהם; או שמא פרים ושעירים פנימיים בעודם בעזרה מטמאים אוכלים שנוגעים בהם רק בהכשר ובטומאה ככל אוכלים?<br><br><small>פרים הנשרפים ושעירים הנשרפים שיצאו חוץ לעזרה לשריפה מטמאים אוכלים שנוגעים בהם בלא הכשר ובלא טומאה, כי כשיצאו חוץ לעזרה הם מטמאים טומאה חמורה (ראה תוספתא יומא ג,טז ופרה ז,ח; בבלי זבחים קה,א).</small><br><br>ומציעים קושיה כדי לפשוט את הבעיה של רבי לעזר: <b>התיב</b> – השיב (הקשה) <b>שמואל קפודקיא</b> (אמורא ארץ ישראלי בדור השלישי, מקפדוקיה שבאסיה הקטנה)<b>: מעתה</b> – אם כן (אם הדברים שלפני כן נכונים, שאפשר שפרים ושעירים הנשרפים יטמאו אוכלים בלא הכשר ובלא טומאה)<b>, יטמו</b> (יטמאו) <b>את אימוריהן!</b> – היה לנו לומר שהם יטמאו את אימוריהם, ונמצא שלעולם לא יקטירו את אימוריהם, והרי לא ייתכן דבר זה! ולכן, פרים ושעירים הנשרפים לא יטמאו אוכלים בלא הכשר ובלא טומאה. הרי שיש לפשוט את הבעיה של רבי לעזר!<br>ומתרצים את הקושיה: <b>אלא בשפירשו</b> – הבעיה של רבי לעזר היא רק במקרה שכבר הופרדו האימורים מהפרים ומהשעירים, והם עומדים לשריפה וסופם לטמא טומאה חמורה, ובמקרה זה אי אפשר שיטמאו את אימוריהם, כיוון שאינם נוגעים בהם. אבל במקרה שעדיין לא הופרדו האימורים מהפרים ומהשעירים, אינם מטמאים אוכלים בלא הכשר ובלא טומאה, מפני שעדיין אינם עומדים לשריפה ועדיין אין סופם לטמא טומאה חמורה, ולכן אינם מטמאים את אימוריהם<b>.</b><br>ומתרצים תירוץ חלופי המנוגד לתירוץ המופיע לפניו: <b>ואפילו תימר:</b> – ואפילו תאמר: <b>לא פירשו</b> – הבעיה של רבי לעזר היא גם במקרה שעדיין לא הופרדו האימורים מהפרים ומהשעירים, ואף אם נאמר שפרים ושעירים הנשרפים יטמאו אוכלים בלא הכשר ובלא טומאה, לא יטמאו את אימוריהם<b>,</b> - ומציעים סיוע לאמור לפני כן: <b>כהדא:</b> – כמו זאת (ההלכה שלהלן): <b>אין מי חטאת מטמין</b> (מטמאין) <b>דבר לחזור וליטמות</b> (ולהיטמאות) <b>ממנו</b> – אף שמי חטאת (מי אפר פרה אדומה המקודשים) מטמאים אדם, אין הם חוזרים ונטמאים מהאדם שהם מטמאים אותו, מפני שאם מי חטאת היו נטמאים מהאדם הנושא אותם שהם מטמאים אותו, נמצא שלעולם לא יטהרו במי חטאת, משום שאינם טהורים, והרי לא ייתכן דבר זה! וכמו כן, אף אם נאמר שפרים ושעירים הנשרפים יטמאו אוכלים בלא הכשר ובלא טומאה, לא יטמאו את אימוריהם במקרה שלא פירשו<b>.</b><br><br>ומציעים קושיה כדי לפשוט את הבעיה של רבי לעזר: <b>התיב</b> – השיב (הקשה) <b>רבי ירמיה</b> (מגדולי אמוראי ארץ ישראל בדור השלישי והרביעי)<b>: הרי נבלת עוף הטהור, הרי הוא מטמא טומאת אוכלין בלא הכשר</b> ו<b>בלא טומאה מפני שסופן ליטמות</b> (צריך לומר: '<b>לטמות</b>' (לטמאות)) <b>טומאה חמורה!</b> – הרי נבלת עוף טהור מטמאת אוכלים, אפילו ללא שיבואו עליה מים כדי להכשירה לקבל טומאה, וללא שייגע בה אב הטומאה כדי לטמאה, מפני שסופה של נבלת עוף טהור, כשהיא בבית הבליעה של אדם, לטמא טומאה חמורה, שהיא מטמאת את האדם האוכל אותה ואת בגדיו! (דינה של נבלת עוף טהור כשהיא בבית הבליעה חמור, שהיא מטמאת את הבולע כזית ממנה ואת בגדיו כאב הטומאה והם נעשים ראשון לטומאה, לפיכך דינה מקודם כדין אוכלים שנגעו באב הטומאה, שהם נעשים ראשון לטומאה, אף על פי שלא הוכשרה לקבל טומאה ולא נגעה באב הטומאה, ואם נגע כשיעור ביצה ממנה באוכלים טהורים - נטמאים ונעשים שני לטומאה (ראה משנה טהרות א,א)) וכמו כן, פרים ושעירים הנשרפים יטמאו אוכלים בלא הכשר ובלא טומאה, מפני שסופם לטמא טומאה חמורה. הרי שיש לפשוט את הבעיה של רבי לעזר!<br>ומתרצים את הקושיה: <b>אמר רבי יוסה</b> (מגדולי אמוראי ארץ ישראל בדור הרביעי)<b>: נבלת עוף הטהור אין לה מחיצה</b> – לנבלת עוף טהור אין מחיצה שהיא יוצאת ממנה לפני שהיא מטמאת טומאה חמורה, וכיוון שאינה מחוסרת יציאה ממחיצתה כדי לטמא טומאה חמורה, לכן היא מטמאת אוכלים משום סופה<b>; אֵילּוּ יש להן מחיצה</b> – לפרים ושעירים הנשרפים יש מחיצה שהם יוצאים ממנה לפני שהם מטמאת טומאה חמורה, והם מחוסרים יציאה ממחיצתם כדי לטמא טומאה חמורה. הרי שפרים ושעירים הנשרפים אינם כמו נבלת עוף טהור, ולכן יש להסתפק בהם, האם בעודם בעזרה הם מטמאים אוכלים בלא הכשר ובלא טומאה משום סופם<b>.</b><br>ודוחים את התירוץ לקושיה: <b>אמר רבי מנא</b> (השני, מגדולי אמוראי ארץ ישראל בדור החמישי)<b>: נבלת העוף הטהור יש לה מחיצה, אדם הוא מחיצתה</b> – גם לנבלת עוף טהור יש מחיצה שהיא יוצאת ממנה לפני שהיא מטמאת טומאה חמורה, והמחיצה של נבלת עוף טהור היא פיו של האדם הבולע אותה, שכן אינה מטמאה טומאה חמורה אלא כשהיא בבית הבליעה של האדם<b>.</b> - ויש להציע הוכחה לאמור לפני כן: <b>דאי לא כן</b> – שאם לא כך (אם לא תאמר שאדם הוא מחיצתה של נבלת עוף טהור)<b>, אִילּוּ הביא כלב והלבישו בגדים והאכילו נבלת עוף הטהור - שמא אינו</b> (צריך לומר: 'שמא <b>או</b>' (=הוא) ("אוצר לשונות ירושלמיים", עמוד 31 ועמוד רלא). ב"קורבן העדה" מחק את המילה 'אינו') <b>מטמא בגדים בבית הבליעה?!</b> (בתמיהה) – הרי נבלת עוף טהור מטמאת רק בגדים שלובש אדם הבולע אותה, ואינה מטמאת בגדים שלובש כלב הבולע אותה, ומכאן שאדם הוא מחיצתה של נבלת עוף טהור. - נמצא שאף נבלת עוף טהור יש לה מחיצה כמו שיש לפרים ולשעירים, ואם כן, יש לפשוט את הבעיה של רבי לעזר, כמו שמקשים לעיל!<br>ומתרצים: <b>אמר רבי לעזר דרומיא</b> – הדרומי (אמורא ארץ ישראלי בדור החמישי, מהדרום (מלוד או מסביבתה))<b>: נבלת העוף הטהור מחיצתה בכל מקום; אֵילּוּ מחיצתן חוץ לירושלם</b> – אף שנבלת עוף טהור יש לה מחיצה, אין מחיצתה דומה למחיצה שיש לפרים ולשעירים, כי לנבלת עוף טהור אין מחיצה אחת אלא מחיצתה בכל מקום, שפיו של כל אדם הבולע אותה הוא מחיצתה, אבל לפרים ולשעירים יש מחיצה אחת, והיא חומת ירושלים, שהם נשרפים חוץ לחומת ירושלים. הרי שפרים ושעירים הנשרפים אינם כמו נבלת עוף טהור, ולכן יש להסתפק בהם, האם בעודם בעזרה הם מטמאים אוכלים בלא הכשר ובלא טומאה משום סופם, כשייצאו חוץ לעזרה לשריפה חוץ לחומת ירושלים<b>.</b><br><br><span class="poetry indentAll"><b>בבלי זבחים</b> קה,א: בעי רבי אלעזר: פרים הנשרפים ושעירים הנשרפים - מהו שיטמאו (<small>אוכלים שנוגעים בהם</small>) בפנים (<small>לפני שייצאו מן העזרה</small>) כבחוץ (<small>כמו שהם מטמאים אוכלים שנוגעים בהם לאחר שייצאו מן העזרה</small>)? מחוסר יציאה כמחוסר מעשה דמי (<small>וכיוון שעדיין אין הם מטמאים טומאה חמורה, אין הם מטמאים טומאת אוכלים בלא הכשר</small>) או לא (<small>מחוסר יציאה אינו כמחוסר מעשה, והם מטמאים אוכלים בלא הכשר, מאחר וסופם לטמא טומאה חמורה כשייצאו</small>)? - בתר דבעיא הדר פשטה: מחוסר יציאה כמחוסר מעשה דמי (<small>ואינם מטמאים טומאת אוכלים בלא הכשר</small>).</span><br><br><small>בעיית רבי אלעזר זהה בשני התלמודים. בבבלי פשט רבי אלעזר את הבעיה, ואילו בירושלמי דחו שתי פשיטות של הבעיה.</small>
(ח) <b>אמר רבי לעזר</b> (אמורא בדור השני)<b>: פרים הנשרפין ושעירין הנשרפין ששחטן לזרוק את דמן למחר</b> – אם שחטם במחשבה לזרוק את דמם על המזבח הפנימי מחר במקום היום, <b>- פיגל</b> – פסל אותם במחשבת חוץ לזמנם<b>, להקטיר אימורין למחר</b> – אם שחטם במחשבה להקטיר את אימוריהם על גבי מזבח החיצון מחר במקום היום, <b>- פיגל</b> – פסל אותם במחשבת חוץ לזמנם<b>, לשרוף את בשרו</b> (צריך לומר: 'בשר<b>ן</b>') <b>למחר</b> – אם שחטם במחשבה לשרוף את בשרם בבית הדשן חוץ לירושלים מחר במקום היום, <b>- לא פיגל</b> – לא פסל אותם במחשבת חוץ לזמנם<b>,</b> מפני <b>שלא חישב לא לאכילת אדם ולא לאכילת מזבח</b> – מחשבת פיגול מפגלת את הקורבן רק כשחשב על אכילת אדם (אכילת הבשר לכוהנים או לבעלים) חוץ לזמנה או כשחשב על אכילת מזבח (זריקת הדם או הקטרת האימורים על המזבח) חוץ לזמנה. ולכן אם חשב לשרוף את בשרם למחר - לא פיגל, שלא חשב על אכילת מזבח, שאין אכילה למזבח אלא בהקטרה על גבי המזבח, ולא בשריפה בבית הדשן, ומחשבת פיגול שאינה לאכילת מזבח אינה מפגלת<b>.</b>
(ט) ומציעים בעיה: <b>רבי שמיי</b> (אמורא ארץ ישראלי בדור הרביעי והחמישי) <b>בעי</b> – שואל (מסתפק)<b>: אבדו האימורין</b> – של הפרים והשעירים הנשרפים, ונשאר מהם בשרם<b>, מהו לזרוק את הדם על הבשר?</b> – האם מותר לזרוק את דמם על המזבח הפנימי כדי להתיר את הבשר לשריפה בבית הדשן חוץ לירושלים, כמו במקרה שאבדו האימורים של קורבנות אחרים ונשאר מהם בשרם, שזורקים את דמם כדי להתיר את הבשר לאכילת אדם (בקורבנות שלמים, חטאת ואשם) או לאכילת מזבח (בקורבן עולה)? (הבעיה היא לפי רבי יהושע בתוספתא זבחים ד,א-ג, שאין זורקים את דם הקורבן אלא אם כן נשתייר ממנו בשר או חֵלֶב הראויים לאכילת אדם או לאכילת מזבח)<br>ומציעים קושיה על האמורא שהציע את הבעיה: <b>ולא שמיע דאמר רבי לעזר:</b> – ו(כי) לא שמע (רבי שמיי) שאומר רבי לעזר: <b>שלא חישב לא לאכילת אדם ולא לאכילת מזבח?!</b> (בתמיהה) – הרי לפי מימרתו של רבי לעזר לעניין פיגול, אין אכילה למזבח אלא בהקטרה על גבי המזבח, ולא בשריפה בבית הדשן, ומסתבר שהוא הדין לעניין זריקת הדם. ולכן, אם אבדו האימורים של הפרים והשעירים הנשרפים - אין זורקים את דמם, מפני שאין כאן דבר הראוי לאכילת מזבח, ואם כן, מדוע רבי שמיי מסתפק בדבר?<br><br>ומציעים ברייתא אמוראית: <b>תנא</b> – שנה <b>רבי זכיי</b> (אמורא בדור השני)<b>: זר ששרף - מטמא בגדים</b> – מי שאינו כוהן ששרף את בשרם של פרים ושעירים פנימיים בבית הדשן חוץ לירושלים - בגדיו נטמאים, לפי ששריפת בשרם של פרים ושעירים פנימיים כשירה בזר<b>.</b><br><br>ומציעים בעיה: <b>לא צורכה דלא</b> – אין צורך [בלימוד ועיון] (כלומר, אין הספק) אלא: <b>מהו שיהו כשירים בלילה?</b> – יש להסתפק, האם מותר לשרוף את בשרם של פרים ושעירים פנימיים בלילה שלאחר יום הקטרת אימוריהם, או שמא יש לשרוף אותם רק ביום הקטרת אימוריהם?<br>ופושטים את הבעיה: <b>ק</b>ו<b>ל וחומר: מה אם הקטר אימורין שאינן כשירין בזר - כשירין בלילה</b> – מותר להקטיר את האימורים של הקורבנות בלילה שלאחר יום הקרבתם<b>, אֵילּוּ</b> – שריפת בשרם של פרים ושעירים פנימיים, <b>שהן כשירין בזר - אינו דין שיהו כשירין בלילה?!</b> (בתמיהה) – בוודאי ובוודאי שמותר לשרוף את בשרם של פרים ושעירים פנימיים בלילה שלאחר יום הקטרת אימוריהם.
(י) ומביאים מדרש הלכה: נאמר בעבודה ביום הכיפורים: <b>"וְהַשֹּׂרֵף</b> אֹתָם יְכַבֵּס בְּגָדָיו<b>"</b> (ויקרא טז,כח) – השורף את בשר הפר ואת בשר השעיר חייב לכבס (להטביל במקווה) את בגדיו שנטמאו; ויש ללמוד מהמילה "והשורף": <b>- לא המצית את האור ולא המסדר את המערכה</b> – רק השורף את הפר ואת השעיר - מטמא בגדים, אבל המסדר את מערכת העצים לשריפת הפר והשעיר והמדליק את מערכת העצים באש לפני שנותנים את איברי הפר והשעיר על המערכה הדולקת - אין מטמאים בגדים<b>. אי זהו השורף? זהו המסייע בשעת שריפה</b> – גם המסייע בשעת שריפת הפר והשעיר, כגון המהפך איברים שעל המערכה כדי שימהרו להישרף, או המשליך עצים כדי להוסיף למערכה, או החותה גחלים כדי שתבער האש, נחשב כמו השורף ממש, שהוא המשליך את האיברים לאש<b>.</b><br>ומציעים היסק: <b>אמר רבי יוסי</b> (מגדולי אמוראי ארץ ישראל בדור הרביעי)<b>: הדא אמרה:</b> – זאת אומרת (יש להסיק ממדרש ההלכה): <b>מסייע בשעת שריפה</b> (הסופר במסירה שלפנינו השמיט מ-'בשעת שריפה' לעיל עד 'בשעת שריפה' כאן בשל שוויון סופות, ומגיה השלים) <b>- מטמא בגדים</b> – כמו השורף<b>.</b><br><br><span class="poetry indentAll"><b>ספרא</b> "אחרי מות" פרשה ה: "והשורף" - לא המצית את האור ולא המסדר את המערכה. איזהו השורף? המסייע בשעת שריפה.</span><br><br><span class="poetry indentAll"><b>תוספתא יומא</b> ג,יז: אחד השורף ואחד המסייע בשעת שריפה - מטמאים בגדים, אבל המסדר את המערכה והמצית את האור באליתא (<small>בשוכת עצים גדולה</small>) - אין מטמאים בגדים.</span><br><br><span class="poetry indentAll"><b>בבלי יומא</b> סח,ב ו<b>זבחים</b> קו,א: תנו רבנן: "והשורף" - השורף מטמא בגדים, ולא המצית את האור, ולא המסדר את המערכה. ואי זהו השורף? זה המסייע בשעת שריפה.</span><br><br><b>רבי אמי</b> (אמורא ארץ ישראלי בדור השלישי) אמר <b>בשם רבי אלעזר</b> (אמורא בדור השני)<b>: המהפך בכזית</b> – ההופך בשעת שריפה איבר של הפר ושל השעיר ששיעורו כזית לפחות הנתון על המערכה הדולקת, <b>- מטמא בגדים</b> – אבל המהפך בפחות מכזית - אינו מטמא בגדים<b>.</b><br>ומציעים בעיה המתעוררת בעקבות הקביעה שלפני כן: <b>לא צורכה אלא</b> – אין צורך [בלימוד ועיון] (כלומר, אין הספק) אלא: <b>היה עומד בפנים ובידו קורה ומהפך בכזית</b> – אם היה המהפך בכזית בשעת שריפה עומד תוך חומת ירושלים ובידו קורה המגיעה עד מקום השריפה בבית הדשן חוץ לירושלים והוא מהפך בקורה<b>, מהו?</b> – מה הדין? האם הוא מטמא בגדים כדינו של המהפך בכזית שעומד במקום השריפה, או שמא אינו מטמא בגדים כיוון שהוא עומד תוך חומת ירושלים?<br>ופושטים את הבעיה: <b>נישמעינה מן הדא:</b> – נשמע (נלמד) אותה (את פשיטת הבעיה) מזאת (ממדרש ההלכה שלהלן): נאמר בפר כוהן משיח: <b>"וְהוֹצִיא</b> אֶת כָּל הַפָּר אֶל מִחוּץ לַמַּחֲנֶה אֶל מָקוֹם טָהוֹר אֶל שֶׁפֶךְ הַדֶּשֶׁן, <b>וְשָׂרַף</b> אֹתוֹ עַל עֵצִים בָּאֵשׁ<b>"</b> (ויקרא ד,יב) – יש להוציא את כל שאר הפר מחוץ למחנה (מחוץ לעיר), ולשרוף אותו במקום שבו שופכים את האפר ממזבח העולה; ויש להקיש (להשוות) את השורף למוציא שנזכרים באותו הכתוב: <b>- מה המוציא - עד שיוציא לחוץ</b> – כמו שאין המוציא את הפר מטמא בגדים עד שייצא חוץ לעזרה<b>, אף השורף - עד שישרוף בחוץ</b> – גם אין השורף את הפר מטמא בגדים עד שישרוף חוץ לירושלים. ומכאן שהמהפך בפנים - אינו מטמא בגדים<b>.</b><br><br>ומציעים בעיה: <b>תמן אמר חזקיה</b> (אמורא ארץ ישראלי בדור הראשון, בנו של רבי חייא)<b>:</b> – שם (בעניין פרה אדומה) אומר חזקיה: <b>"</b>וְהַשֹּׂרֵף אֹתָהּ יְכַבֵּס בְּגָדָיו בַּמַּיִם וְרָחַץ בְּשָׂרוֹ בַּמָּיִם, <b>וְטָמֵא עַד הָעָרֶב"</b> (במדבר יט,ח) – השורף את הפרה האדומה חייב לכבס בגדיו (להטביל אותם במקווה) ולרחוץ במים (במי מקווה), והוא טמא עד הערב; ויש לדרוש מהכתוב: <b>- לרבות השורף</b> (צריך לומר כמו בירושלמי בבא מציעא ז,ח: '<b>השומר</b>' ("תלמודה של קיסרין", עמוד 58; "גליונות הירושלמי" של ר"ש ליברמן)) – השומר את הפרה האדומה בשעת שריפתה - בגדיו טמאים, שהשומר הוא כעושה מעשה<b>.</b> - ויש להציע בעיה: <b>אוף הכא כן?</b> – [ו]גם כאן כך? (יש להסתפק, האם הדין הבא לפני כן בפרה אדומה חל גם בפרים הנשרפים ובשעירים הנשרפים, שהשומר בשעת שריפת הפר או השעיר מטמא בגדים? - אין פושטים את הבעיה)<br><br><span class="poetry indentAll"><b>ירושלמי בבא מציעא</b> ז,ח: תני רבי חייה...: "וטמא (הכהן) עד הערב" (במדבר יט,ח) - לרבות את השומרים שיהו מטמאים בגדים.</span><br><br><span class="poetry indentAll"><b>ספרי במדבר</b> פסקה קכד: "והשורף אותה יכבס בגדיו" (במדבר יט,ח) - בא הכתוב ולימד על השורף את הפרה שמטמא בגדים. הא עד שלא יאמר יש לי בדין: אם המשליך את האזוב (<small>שאינו עוסק בגופה של הפרה</small>) - מטמא בגדים, השורף את הפרה - לא יטמא בגדים?! אם זכיתי מן הדין, מה תלמוד לומר "והשורף אותה"? בא הכתוב ולימד על העוסקים בפרה מתחילה ועד סוף שיהו טעונים תכבוסת בגדים ורחיצת הגוף והערב שמש.</span><br><br><span class="poetry indentAll"><b>ספרי זוטא</b> יט,ח: "והשורף אותה" - יכול המצית את האור (<small>יהא מטמא בגדים</small>)? תלמוד לומר: "אותה". - "אותה" - כולה (<small>אם מ"אותה", הייתי אומר שרק השורף כולה מטמא בגדים</small>). כשאמר 'השורף' "והשורף" - לרבות כזית (<small>היה לו לומר 'השורף' וכתוב "והשורף", לרבות שאפילו שרף רק כזית מטמא בגדים</small>).</span><br>• • •
<h3>הלכה ז</h3>
(א) <big><strong>משנה</strong></big><br><b>אמרו לו לכהן גדול: הגיע שעיר למדבר</b> – שלא היה רשאי להתחיל בעבודות אחרות (המפורטות בפרק הבא) עד שהגיע השעיר המשתלח לצוק שבמדבר והמשלח דחף אותו מן ההר<b>. ומניין היו יודעין שהגיע שעיר למדבר? דידכיות</b> (מקור המילה 'דידכיות' ביוונית, ומשמעה: משמרות המחליפים משמרות אחרים; או: קבוצות (כמו במירוץ שליחים) המקבלות תפקיד זו מזו) <b>היו עושין, ומניפין בסודרין</b> – מנפנפים במטפחות זה לזה להודיע שהגיע השעיר למדבר, שכשראה העומד סמוך לצוק שהמשלח דחף את השעיר מן ההר, נפנף לחברו, והוא נפנף לחברו, עד שהגיע הסימן לירושלים (מקור המילה 'סודרין' ביוונית ובלטינית, ומשמעה: מגבות, מטפחות)<b>, ויודעין שהגיע שעיר למדבר.</b><br><b>אמר רבי יהודה</b> (בר אלעאי, מגדולי התנאים בדור הרביעי)<b>: והלא סימן גדול היה להן! שלשת מילין מירושלם ועד בית חרורו</b> – הוא מקום בתחילת המדבר, שהוא מרחק שלושה מילין מירושלים, ומשם היה המשלח מוליך את השעיר עד לצוק, שהוא מרחק שנים עשר מילין מירושלים<b>, הולכין מיל</b> – המלווים את המשלח הולכים עימו מיל מירושלים עד הסוכה הראשונה (לעיל הלכה ד)<b>, וחוזרין מיל</b> – לירושלים<b>, ושוהין כדי מיל</b> – כשיעור מהלך מיל<b>, ויודעין שהגיע שעיר למדבר</b> – שלדעת רבי יהודה, משהגיע השעיר לתחילת המדבר, אף על פי שעדיין לא הגיע לצוק, נעשתה מצוות שילוחו, ורשאי הכוהן הגדול להמשיך בעבודתו (מקור המילה 'מיל' בלטינית. מיל רומי הוא מידת אורך כדי אלף צעדים כפולים)<b>.</b><br><b>אמר רבי ישמעאל</b> (מגדולי התנאים בדור השלישי)<b>: והלא סימן גדול אחר היה להן! לשון של זהורית היה קשור על פתחו של</b> <small>ה</small><b>היכל, וכיון שהגיע שעיר למדבר היה הלשון מלבין</b> – וכך ידעו שנעשתה מצוות שילוחו של השעיר<b>, שנאמר: "אִם יִהְיוּ חֲטָאֵיכֶם כַּשָּׁנִים - כַּשֶּׁלֶג יַלְבִּינוּ"</b> (ישעיהו א,יח) (משפט זה אינו מופיע בכמה כתבי יד של המשנה)<b>.</b><br>• • •
(ב) <big><strong>תלמוד</strong></big><br><small><b>דידכיות היו עושים</b></small><br>במשנה שנינו: "דידכיות היו עושין".<br>שואלים: <b>מהו</b> – מה פירוש: <b>דידכיות?</b><br>ומשיבים: <b>קבלן</b> (מילה שאינה ברורה)<b>.</b><br>• • •
<h2>פרק ז</h2>
<h3>הלכה א</h3>
(א) <big><strong>משנה</strong></big><br><b>בא לו כהן גדול</b> – לעזרת נשים, לאחר שהודיעו לו שהגיע השעיר המשתלח למדבר, <b>לקרות</b> – בתורה את פרשות היום המפורטות להלן<b>. אם רוצה בבגדי בוץ</b> – בבגדי לבן משל הקדש, שעבד בהם עד עתה, <b>- קורא</b> – רשאי לקרוא בהם<b>, ואם לאו</b> – שאינו רוצה לקרוא בבגדי לבן משל הקדש, <b>- באסטלית</b> (מקור המילה ביוונית ובלטינית, ומשמעה: חלוק, גלימה) <b>לבן משלו</b> – קורא בבגדי לבן מכספו<b>.</b><br><b>חזן הכנסת</b> – שניהל את העבודה והסדיר את הקריאה והתפילה בבית הכנסת שהיה בהר הבית, <b>נוטל ספר תורה ונותנו לראש הכנסת</b> – שעמד בראשו של בית הכנסת שהיה בהר הבית<b>, וראש הכנסת נותנו לסגן</b> – המשמש את הכוהן הגדול<b>, והסגן נותנו לכהן גדול. וכהן גדול עומד ומקבל</b> – את ספר התורה מידי הסגן, <b>וקורא עומד</b> – קורא בעמידה<b>, וקורא</b> – בספר התורה, <b>"אחרי מות"</b> – פרשת העבודה של יום הכיפורים - ויקרא טז,א-לד, <b>ו"אך בעשור"</b> – שבפרשת המועדים - ויקרא כג,כו-לב<b>. וגולל את התורה</b> – לאחר קריאת שתי הפרשות, <b>ומניחה בחיקו</b> – תחת זרועו<b>, ואומר</b> – לעם<b>: יתר ממה שקריתי לפניכם כתוב</b> – בספר התורה הזה כתוב בעניינו של היום יותר משתי הפרשות שקראתי לפניכם, אלא שאיני קורא בו את כולן<b>. "ובעשור" שבחומש הפיקודים</b> – במדבר כט,ז-יא. והוא נקרא חומש הפיקודים על שם שהוא פותח במנייתם של ישראל, <b>קורא על פה</b> – שלא להטריח את הציבור להמתין עד שיגלול את הספר מפרשת "אך בעשור" עד פרשת "ובעשור" הרחוקה ממנה<b>.</b><br><b>ומברך עליה</b> – על קריאת התורה, <b>שמונה ברכות: על התורה, ועל העבודה, ועל ההודייה, ועל מחילת העוון, ועל המקדש, ועל ישראל, ועל הכהנים, ועל שאר התפילה.</b><br><b>הרואה כהן גדול כשהוא קורא</b> – את פרשות היום<b>, אינו רואה פר ושעיר הנשרפין</b>– חוץ לירושלים<b>. הרואה פר ושעיר הנשרפין, אינו רואה כהן גדול כשהוא קורא. לא מפני שאינו רשאי</b> – להניח ראיית עבודה אחת וללכת לראות עבודה אחרת<b>, אלא שהיתה דרך רחוקה</b> – ביניהם, שפר ושעיר נשרפו מחוץ לירושלים<b>, ומלאכת שניהן היתה כאחת</b> – נעשתה באותו הזמן, ולכן אי אפשר היה לראות את שתי העבודות<b>.</b><br>• • •<br>
(ב) <big><strong>תלמוד</strong></big><br><small><b>קריאת הפרשה</b></small><br>במשנה שנינו: <b>"בא לו כהן גדול</b> לקרות<b>".</b><br>שואלים: <b>מניין לקריאת הפרשה?</b> – מאיפה למדים שכוהן גדול קורא את פרשת העבודה ביום הכיפורים?<br>ומשיבים: <b>רבי אידי</b> (אמורא ארץ ישראלי בדור השלישי והרביעי) אמר <b>בשם רבי יצחק</b> (במסירה שלפנינו כתב הסופר 'יוחנן' ומחק וכתב 'יצחק'. ובהבאת הירושלמי בראשונים: 'רבי יוחנן')<b>:</b> כתוב בפרשת העבודה ביום הכיפורים: <b>"וַיַּעַשׂ</b> כַּאֲשֶׁר צִוָּה י'י אֶת מֹשֶׁה<b>"</b> (ויקרא טז,לד) – אהרן, הכוהן הגדול, עשה את העבודה ביום הכיפורים כפי שציווה ה' למשה, <b>- מה תלמוד לומר</b> – מה יש ללמוד מהכתוב: <b>"כַּאֲשֶׁר צִוָּה י'י אֶת מֹשֶׁה"? מיכן</b> (מכאן) <b>לקריאת הפרשה</b> – כמו שה' ציווה בדיבור למשה את פרשת העבודה ביום הכיפורים, כך גם אהרן עשה, שקרא בדיבור את הפרשה. מכאן למדים שכוהן גדול קורא את פרשת העבודה ביום הכיפורים (מכיוון שדבר זה כתוב בסיום פרשת העבודה ביום הכיפורים, לכן הכוהן הגדול קורא את הפרשה בסיום עיקר העבודה של יום הכיפורים)<b>.</b>
(ג) במשנה שנינו: "אם רוצה בבגדי בוץ - קורא, ואם לאו - באסטלית לבן משלו".<br><b>רבי אמי</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: שירי עבודות</b> – עבודות שמסיימות סדרת עבודות, כגון הקטרת חלבים ואיברים של פר ושעיר של יום הכיפורים (ראה "תוספתא כפשוטה", מועד ב, עמוד 752), או קריאת הפרשה ביום הכיפורים (הביטוי שיירי עבודות נזכר בירושלמי לעיל ב,א), <b>עובדן בבגדי לבן</b> (צריך להוסיף: '<b>משלו</b>' ("שערי תורת ארץ ישראל", "גליונות הירושלמי" של ר"ש ליברמן)) – הכוהן הגדול רשאי לעשות שיירי עבודות בבגדי לבן שנקנים מכספו, ואינו חייב לעשותם בבגדי לבן משל הקדש, אבל אינו רשאי לעשותם בבגדי זהב<b>.</b><br>ומציעים סיוע ממשנה לקביעה האמוראית: <b>אמר רבי מתנא</b> (נראה שצריך לומר: 'רבי מתניה' - אמורא ארץ ישראלי בדור החמישי)<b>: מתניתא אמרה כן:</b> – המשנה (משנה יומא ז,א) אומרת כך: <b>ואם לאו</b> – שאינו רוצה לקרוא בבגדי לבן משל הקדש, <b>- באיסטלית לבן משלו</b> – קורא בבגדי לבן מכספו. הרי שהמשנה מסייעת לדברי רבי אמי בשם רבי יוחנן<b>.</b><br>ומציעים קושיה כדי לפרוך את הקביעה האמוראית: <b>רבי יוסה</b> (מגדולי אמוראי ארץ ישראל בדור הרביעי) <b>בעי</b> – שואל (מקשה)<b>: למה?</b> – מפני מה מותר לעבוד שיירי עבודות בבגדי לבן משלו? <b>שהן בחוץ?!</b> – וכי מפני ששיירי העבודות נעשים בעזרה, מחוץ להיכל ולקודש הקודשים שבפנים?! (הקטרת חלבים ואיברים של פר ושעיר של יום הכיפורים וכן קריאת הפרשה נעשות בעזרה) - ויש להציע מקרה שממנו מקשים: <b>הרי שחיטה</b> – שאינה חמורה כשאר העבודות, שכן היא כשרה בזר, ולכן אפשר להשוות שיירי עבודות לשחיטה<b>, הרי אינה אלא בחוץ</b> – השחיטה נעשית בעזרה<b>, והוא עובדה בבגדי זהב</b> – השחיטה של קורבנות התמיד ושל אילו של הכוהן הגדול ושל איל העם ושל קורבנות המוסף נעשית ביום הכיפורים על ידי הכוהן הגדול בבגדי זהב, ואינו רשאי לעשותה בבגדי לבן שנקנים מכספו<b>!</b> – והוא הדין שיירי עבודות שהן בחוץ, שאינו רשאי לעשותם בבגדי לבן שנקנים מכספו, ולכן יש לפרוך את דברי רבי אמי בשם רבי יוחנן!<br><br>ומביאים דעה חולקת בשם רבי יוחנן.<br><b>רבי יסא</b> (רבי אסי, אמורא ארץ ישראלי בדור השלישי) אמר <b>בשם רבי יוחנן: רצה - עובדה</b> (נראה שצריך לומר: '<b>עובדן</b>') <b>בבגדי זהב, רצה - עובדה</b> (נראה שצריך לומר: '<b>עובדן</b>') <b>בבגדי לבן</b> (צריך להוסיף: '<b>משלו</b>' ("שערי תורת ארץ ישראל")) – הכוהן הגדול רשאי לעשות שיירי עבודות בבגדי זהב או בבגדי לבן שנקנים מכספו (שלא כדעת רבי אמי בשם רבי יוחנן, שאינו רשאי לעשותם בבגדי זהב)<b>.</b> - ויש להציע מקרה שממנו לומדים: <b>מצינו שחיטה, רצה - עובדה בבגדי זהב, רצה - עובדה בבגדי לבן</b> (נראה שצריך להוסיף: '<b>משלו</b>') – מצאנו שהשחיטה של פרה אדומה, שהיא כשרה בזר (לשיטת רבי יוחנן בירושלמי לעיל ג,ח), נעשית על ידי הכוהן הגדול בבגדי זהב או בבגדי לבן שנקנים מכספו (אבל שאר עבודותיה של פרה אדומה אינם נעשים אלא בבגדי לבן, ואם עשאם בבגדי זהב או בבגדי לבן משלו - פסולה. ראה "תוספת ראשונים" ג, עמוד 225). והוא הדין שיירי עבודות, שרשאי לעשותם בבגדי זהב או בבגדי לבן שנקנים מכספו (שחיטה של פרה אדומה בסוגיה זו נזכרת ב"ספר ניר" וב"גליונות הירושלמי" של ר"ש ליברמן. שלא כדבריהם, לנו נראה שרק שחיטה הנזכרת במימרה זו היא שחיטה של פרה אדומה, אבל לא שחיטה הנזכרת לעיל, וגם חלקה הראשון של מימרה זו אינו מדבר בשחיטה של פרה אדומה)<b>.</b><br>• • •
(ד) <small><b>הולכת התורה אצל כוהן גדול</b></small><br><span class="poetry indentAll"><b>משנה סוטה</b> ז,ז: ברכות כוהן גדול (<small>בסיום העבודה ביום הכיפורים</small>) כיצד? חזן הכנסת נוטל ספר תורה ונותנו לראש הכנסת, וראש הכנסת נותנו לסגן, והסגן נותנו לכוהן גדול. וכוהן גדול עומד ומקבל וקורא עומד, וקורא "אחרי מות" ו"אך בעשור". וגולל את התורה ומניחה בחיקו, ואומר: יתר ממה שקריתי לפניכם כתוב. "ובעשור" שבחומש הפיקודים קורא על פה. ומברך עליה שמונה ברכות: על התורה, ועל העבודה, ועל ההודייה, ועל מחילת העוון, ועל המקדש, ועל ישראל, ועל הכוהנים, ועל שאר התפילה.</span><br><small>כאן התחלת מקבילה בירושלמי סוטה ז,ז.</small><br>מציעים קושיה: <b>בכל אתר את אמר:</b> – בכל מקום (בכל מקרה) אתה אומר: <b>הולכין אחר</b> (במקבילה ובהבאת הירושלמי בכמה מהראשונים: 'אצל') <b>התורה</b> – העיקרון ההלכתי המקובל הוא שהולכים אצל ספר התורה במקומו כדי לקרוא בו, ואין מביאים את ספר התורה ממקומו אצל הקורא בו, משום כבודה של התורה<b>, והכא את אמר:</b> – וכאן (במשנה ביומא ובסוטה) אתה אומר: <b>מוליכין את התורה אצלן</b> (בהבאת הירושלמי בראשונים: 'אצלו') – מביאים את ספר התורה ממקומו אצל הכוהן הגדול ביום הכיפורים כדי לקרוא בו, וכן מביאים את ספר התורה ממקומו אצל המלך במעמד "הקהל" כדי לקרוא בו (משנה סוטה ז,ח)<b>?!</b> – הרי שהמקרה של כוהן גדול וכן של מלך סותר את העיקרון ההלכתי המקובל! (הביטוי 'בכל אתר את אמר' מציע עיקרון הלכתי מקובל, ולא מקור ספרותי מסוים ("הטרמינולוגיה של הירושלמי", עמוד 580))<br>ומתרצים את הקושיה: <b>אלא על ידי שהן</b> – כוהן גדול וכן מלך, <b>בני אדם גדולים</b> – חשובים<b>, התורה מתעלה בהן</b> – כבודה של התורה מתגדל כשמביאים את ספר התורה אצלם, ואין זה ביזיון<b>.</b><br>ומקשים: <b>והא תמן מייבלין אוריתא גבי ריש גלותא!</b> – והרי שם (בבבל) מובילים (מביאים) את ספר התורה אצל ראש הגולה (במקום מושבו בבית הכנסת לשם קריאה)! (והרי אינו לא כוהן גדול ולא מלך!)<br>ומתרצים: <b>אמר רבי יוסה בירבי בון</b> (מגדולי אמוראי ארץ ישראל בדור החמישי)<b>: תמן</b> – שם (בבבל)<b>, על ידי שזרעו של דוד</b> (בהבאת הירושלמי בכמה מהראשונים: 'של בית דוד') <b>משוקע</b> (נמצא בתוך) <b>שם</b> – שראשי הגולה בבבל היו מצאצאיו של דוד המלך<b>, אינון עבדין לו</b> (צריך לומר כמו במקבילה בכתב יד רומי: '<b>לון</b>'. בהבאת הירושלמי בראשונים: 'ליה' / 'להון') <b>כמנהג אבהתהון</b> – הם עושים להם (לראשי הגולה) כמנהג אבותיהם (בשל ייחוסם על דוד המלך היו נוהגים בהם בכבוד שהיו נוהגים לפנים כלפי מלכי בית דוד, שהיו מביאים את ספר התורה אצלם, ולכן בבבל מביאים את ספר התורה אצל ראש הגולה)<b>.</b><br><br><small>ראש הגולה לא עלה לקרוא בתורה אלא הורידו את ספר התורה אליו והיה קורא בו בישיבה, כדין מלך ישראל.</small><br>• • •
(ה) <small><b>מדלגים בנביא ואין מדלגים בתורה</b></small><br><small>כאן המשך המקבילה בירושלמי סוטה ז,ז.</small><br>מציעים משנה ממקום אחר: <b>תמן תנינן:</b> – שם (משנה מגילה ד,ד) שנינו (בעניין הקריאה בציבור בתורה ובספרי הנביאים): <b>מדלגין בנביא</b> – מותר לדלג על פרשה אחת ולקרוא פרשה אחרת, ואין חייבים לקרוא לפי הסדר<b>, ואין מדלגין בתורה</b> – אלא חייבים לקרוא לפי הסדר<b>.</b><br><small>כאן התחלת מקבילה בירושלמי מגילה ד,ד.</small><br>מביאים ברייתא: <b>מדלגין בנביא</b> – מפרשה לפרשה<b>, ואין מדלגין מנביא לנביא</b> – מספר לספר<b>, ובנביא של שנים עשר</b> – בספרי תרי עשר, <b>- מותר</b> – לדלג מנביא לנביא, כיוון שהם נחשבים כספר אחד<b>.</b><br>במשנה שם שנינו: <b>אין מדלגין בתורה. -</b> מציעים הסבר: <b>רבי ירמיה</b> (מגדולי אמוראי ארץ ישראל בדור השלישי והרביעי) אמר <b>בשם רבי שמעון בן לקיש</b> (מגדולי אמוראי ארץ ישראל בדור השני)<b>:</b> (במקבילה בסוטה נוסף 'לפי') <b>שאין גלין</b> (במקבילה בסוטה: 'גוללין', ובמקבילה במגילה: 'גולים') <b>ספר תורה ברבים</b> – אין מדלגים בתורה משום הביזיון שנגרם לספר תורה כשגוללים אותו בפני הרבים. אבל מדלגים בנביא, לפי שגוללים ספר נביאים ברבים (מסכת סופרים יא,ג)<b>.</b><br>ומציעים קושיה (בהצעת מקרה שממנו מקשים על הדעה שלפני כן כדי לפרוך אותה): <b>רבי יוסה</b> (מגדולי אמוראי ארץ ישראל בדור הרביעי) <b>בעי</b> – שואל (מקשה)<b>: הגע עצמך</b> – שער בנפשך<b>, שהיתה פרשה קטנה</b> – במקרה שהפרשה שמדלגים עליה היא פרשה קטנה, ואין צורך בגלילת הספר כדי להגיע לפרשה שמבקשים לקרוא<b>!</b> – לפי ההסבר שהוצע, היה מותר לדלג בתורה במקרה זה, והרי מהמשנה משמע שלעולם אין מדלגים בתורה!<br>וחוזרים מן ההסבר שנאמר קודם לכן ומציעים הסבר אחר: <b>אלא כדי שישמעו ישראל</b> ה<b>תורה על סדר</b> – אין מדלגים בתורה משום שכשקוראים בתורה בציבור ראוי שהציבור ישמעו את התורה לפי הסדר שהיא כתובה ולא בדילוגים, ולכן אין לדלג אף על פרשה קטנה (ההקפדה לשמוע על הסדר היא רק בתורה אבל לא בנביאים, ולכן מדלגים בנביא)<b>.</b><br>ומציעים קושיה ממשנה: <b>והא תנינן:</b> – והרי שנינו (משנה יומא ז,א וסוטה ז,ז בעניין הקריאה בתורה שהכוהן הגדול קורא ביום הכיפורים במקדש): <b>קורא "אחרי מות"</b> (ויקרא טז,א-לד) – פרשת העבודה של יום הכיפורים, <b>ו"אך בעשור"</b> (ויקרא כג,כו-לב) – עניין יום הכיפורים שבפרשת המועדות<b>!</b> – והרי שתי הפרשות האלו אינן סמוכות וצריך לדלג מפרשה לפרשה, ונמצא שאין מקפידים לשמוע את התורה על הסדר, שלא כמו שאמרו לפני כן!<br>ומתרצים את הקושיה (בהצעת הבחנה עקרונית בין העניינים שהושוו): <b>שנייא היא</b> – שונָה היא (שונֶה הוא הדבר)<b>, שהיא סדרו של</b> <small>ה</small><b>יום</b> – הפרשה "אך בעשור" היא הסדר שחייבים לקרוא באותו היום, כיוון שהיא מעניינו של יום הכיפורים, ולכן במקרה זה מותר לדלג מפרשה לפרשה. אבל במקרים אחרים אסור לדלג מפרשה לפרשה, לפי שיש לשמוע את התורה על הסדר<b>.</b><br>ומציעים סיוע ממקור אמוראי לאמור לפני כן: <b>תדע לך</b> – מכאן תוכל להוכיח<b>, דאמר</b> – שאומר <b>רבי שמעון בן לקיש: בכל מקום</b> (בכל מקרה) <b>אינו קורא על פה</b> – הקורא בתורה אסור לקרוא על פה (ירושלמי מגילה ד,א)<b>, והכא</b> – וכאן, <b>קורא</b> (צריך להוסיף כמו במקבילות ובהבאת הירושלמי בראשונים: '<b>על פה</b>') – ביום הכיפורים, לאחר שהכוהן הגדול קורא "אחרי מות" ו"אך בעשור", הוא קורא על פה את פרשת המוסף של יום הכיפורים "ובעשור לחודש השביעי" (במדבר כט,ז-יא), כמו ששנינו במשנה ביומא ובסוטה, אף שאסור לקרוא על פה דברים שבכתב. הרי שמותר לקרוא על פה אם הוא סדרו של היום, והוא הדין שמותר לדלג מפרשה לפרשה אם הוא סדרו של היום (בדילוג מ"אחרי מות" ל"אך בעשור" צריך הכוהן הגדול לגלול את ספר התורה מעט בשל קרבתן של שתי הפרשות זו לזו, ולכן הוא קורא "אך בעשור" מן הכתב. אבל בדילוג מ"אך בעשור" ל"ובעשור", אילו היה קורא "ובעשור" מן הכתב, היה צריך הכוהן הגדול לגלול את ספר התורה הרבה בשל ריחוקן של שתי הפרשות זו מזו, אך שלא להטריח את הציבור להמתין עד שיגלול את הספר מפרשת "אך בעשור" עד פרשת "ובעשור" הרחוקה ממנה, הוא קורא "ובעשור" על פה)<b>.</b><br><br>ומספרים: <b>רבי יוסה מפקד לבר עולא חזנא דכנישתא דבבלאי</b> – (היה) מצַווה את בר עולא החזן של בית הכנסת של הבבליים (של היהודים מבבל שעלו לארץ ישראל. בתי כנסת של הבבליים היו בטבריה ובציפורי. כאן מדובר בבית הכנסת שהיה בטבריה, כי מקומו של רבי יוסה היה בטבריה)<b>: כד דהיא חדא אוריא, תהא גייל לה להדי</b> (צריך לומר: '<b>לוחרי</b>'. במקבילה בסוטה: 'לחורי', ובמקבילה במגילה: 'אחורי'. - 'להדי' אינה בארמית גלילית אלא בארמית בבלית ופירושה 'לפני', והיא שיבוש של 'לוחרי' שנגרם בשל הדמיון בצורת האותיות 'חר' > 'הד') <b>פרוכתא</b> – כאשר היא תורה אחת (כשיש לכם ספר תורה אחד בלבד ביום שקוראים בו שתי פרשות, ואתם צריכים לגלול את הספר בשעת הקריאה מפרשה אחת לפרשה אחרת), תהיה גולל אותה אחורי הפרוכת (ולא במקום שבו קוראים בתורה באמצע אולם בית הכנסת, לפי שאין גוללים ספר תורה ברבים, כדברי רבי שמעון בן לקיש לעיל, מפני כבוד ספר התורה)<b>. כד אינון</b> (צריך לומר: 'אינ<b>י</b>ן' (לשון נקבה). במקבילה במגילה: 'כד דאינון', ושם בקטע בולוניה: 'כד דאינין') <b>תרתיי, תי</b> (=תהי) <b>מייבל חדא ומייתי חדא</b> – (ו)כאשר הן שתיים (כשיש לכם שני ספרי תורה ביום שקוראים בו שתי פרשות), תהיה מוביל (לוקח למקום אחר) אחת ומביא אחת (תחילה מביאים לאולם בית הכנסת ספר תורה אחד וקוראים בו פרשה אחת, ואחר כך מחזירים אותו למקומו ומביאים ספר תורה שני וקוראים בו פרשה אחרת, כדי לחלוק כבוד לכל ספר בפני עצמו (שמהלכים אחר ספר התורה מפני כבודו), אבל אין מביאים ומחזירים את שניהם יחד)<b>.</b><br><br><small>עד כאן המקבילה בירושלמי מגילה.</small><br><br><span class="mediumGrey">הסוגיה 'תמן תנינן: מדלגין בנביא' - 'ומייתי חדא' מקורה במגילה, שהיא מפרשת את המשנה שם. והועתקה ליומא ולסוטה אגב משנתנו ביומא ובסוטה שמצוטטת בה: 'והא תנינן: וקורא "אחרי מות" ו"אך בעשור"' ("סוגיות מקבילות בירושלמי" (עבודה), עמוד 127).</span><br><br><span class="mediumGrey">הפרוכת היתה על פני קיתון קטון שהיה בבית הכנסת והיה מיועד לתיבה עם הספרים, או שהפרוכת היתה פרושה בתוך בית הכנסת וייחדה פינה לתיבה ("בשלהי הבית השני ובתקופת המשנה", עמוד 160).</span><br><br><small>בשבתות שבהן היו קריאות מיוחדות בתורה, כגון ארבע השבתות שלפני חודש ניסן או ראש חודש או חנוכה, היה חילוק במנהג הקריאה בתורה בין ארץ ישראל ובין בבל. בארץ ישראל היו מוציאים ספר תורה אחד ובו קראו את הקריאה המיוחדת, ובבבל היו מוציאים שני ספרי תורה, באחד קראו את פרשת השבוע ובאחר קראו את הקריאה המיוחדת. בבית הכנסת של הבבליים נהגו כמנהג בבל, והפקודה שנתן רבי יוסה לחזן בית הכנסת של הבבליים היתה בשל מנהג בבל שבו נהגו שם. שני חלקי הפקודה הם מפני כבוד ספר התורה.</small><br><br><span class="mediumGrey">הבבלים שהשתכנו בארץ נטו להתבדל בבתי הכנסת שלהם והוסיפו לקיים את מנהגיהם הקודמים ("מעמד החכמים בארץ ישראל בתקופת התלמוד", עמוד 62).</span><br><br><span class="poetry indentAll"><b>תוספתא מגילה</b> ג,יט: "מדלגים בנביא, ואין מדלגים בתורה" (<small>משנתנו</small>). - מדלגים בנביא, ואין מדלגים מנביא לנביא, ובנביא של שנים עשר מדלגים, ובלבד שלא ידלג מסוף הספר לראשו (<small>לצד ראשו, למפרע</small>).</span><br><br><span class="poetry indentAll"><b>בבלי מגילה</b> כד,א; <b>יומא</b> סט,ב ו<b>סוטה</b> מא,א: "מדלגים בנביא, ואין מדלגים בתורה". - ורמינהי: קורא "אחרי מות" ו"אך בעשור". והא קא מדלג (<small>בתורה</small>)! - לא קשיא. כאן (<small>שאמרו שלא ידלג</small>) - בכדי שיפסיק התורגמן, כאן (<small>שהתירו לדלג</small>) - בכדי שלא יפסיק התורגמן. - והא עלה קתני: מדלגים בנביא, ואין מדלגים בתורה. ועד כמה הוא מדלג? עד כדי שלא יפסיק התורגמן. מכלל דבתורה כלל כלל לא <small>ידלג</small>! - אמר אביי: לא קשיא. כאן (<small>שהתירו לדלג</small>) - בעניין אחד, כאן (<small>שאמרו שלא ידלג</small>) - בשני עניינים. והתניא (<small>בניחותא</small>): מדלגים בתורה בעניין אחד, ובנביא <small>אפילו</small> בשני עניינים. וכאן וכאן (<small>שהתירו לדלג</small>) - בכדי שלא יפסיק התורגמן.</span><br><br><small>לפי הבבלי, מדלגים בתורה בעניין אחד. ולפי הירושלמי, מדלגים בתורה אם הוא סדרו של היום.</small><br><br><span class="poetry indentAll"><b>בבלי יומא</b> ע,א ו<b>סוטה</b> מא,א: "'ובעשור' של חומש הפקודים קורא על פה". - ולכרכיה לספר תורה ולקרי! / ואמאי (<small>קורא על פה</small>)? לגלול (<small>את הספר עד שיגיע לפרשה זו</small>) ולקרי! - אמר רב הונא בר יהודה / בריה דרב יהושע אמר רב ששת: לפי שאין גוללים ספר תורה ברבים / בציבור.</span><br><br><small>בשני התלמודים אמרו, שאין גוללים ספר תורה ברבים. והטעם מפני כבוד התורה כפי שפירשנו, אך אין הטעם מפני כבוד הציבור (שאין ראוי שהציבור יחכה עד שיסיים הגולל לגלול) כמו שיש שגרסו בבבלי.</small><br>• • •
(ו) <small><b>ברכות כוהן גדול על הקריאה</b></small><br><small>כאן המשך המקבילה בירושלמי סוטה ז,ז.</small><br>במשנה שנינו: <b>"ומברך עליה שמונה ברכות".</b><br>מפרטים את חתימותיהן של שמונה הברכות שנאמרו על ידי הכוהן הגדול ביום הכיפורים לאחר הקריאה בתורה.<br><b>"על התורה" -</b> "ברוך אתה י'י <b>הבוחר בתורה</b>" – זו חתימת ברכת התורה לפי נוסח ארץ ישראל<b>.</b><br><b>"על העבודה" -</b> "ברוך אתה י'י <b>שאותך נירא ונעבוד</b>" (במקבילה: 'שאותך לבדך ביראה נעבוד') – זו חתימת ברכת העבודה שבתפילת העמידה לפי נוסח ארץ ישראל<b>.</b><br><b>"על ההודייה" -</b> "ברוך אתה י'י <b>הטוב לך להודות</b>" – זו חתימת ברכת ההודאה שבתפילת העמידה לפי נוסח ארץ ישראל<b>.</b><br><b>"על מחילת העון" -</b> "ברוך אתה י'י <b>מוחל עונות עמו ישראל ברחמים</b>" – זה קטע מחתימת ברכת קדושת היום שבתפילת העמידה ביום הכיפורים לפי נוסח ארץ ישראל<b>.</b><br><b>"על המקדש" -</b> "ברוך אתה י'י <b>הבוחר במקדש</b>"<b>. ואמר רבי אידי</b> (אמורא ארץ ישראלי בדור השלישי והרביעי)<b>:</b> "<b>השוכן בציון</b>" – אפשר שרבי אידי מתכוון להציע נוסח אחר במקום "הבוחר במקדש", ואפשר שהוא מתכוון שיש להוסיף "השוכן בציון" ל"הבוחר במקדש" מפני שאף ירושלים היתה כלולה בברכה זו<b>.</b><br><b>"על ישראל" -</b> "ברוך אתה י'י <b>הבוחר בישראל</b>"<b>.</b><br><b>"על הכהנים" -</b> "ברוך אתה י'י <b>הבוחר בכהנים</b>"<b>.</b><br><b>"</b>ו<b>על שאר</b> ה<b>תפילה" - ותחינה</b> (במקבילה: 'תחינה') <b>ובקשה</b> – הברכה השמינית כללה תחינה ובקשה על צורכי עם ישראל<b>,</b> "<b>שעמך ישראל צריכין להיוושע לפניך</b>" – אלה כמה מילים מגוף הברכה<b>,</b> "<b>ברוך אתה י'י שומע תפילה</b>" – זו חתימת הברכה<b>.</b><br><br><small>עד כאן המקבילה בירושלמי סוטה.</small><br><br><span class="mediumGrey">לכאורה, קביעת מקור הסוגיה נמנעת, שכן משנתנו כפולה ביומא ובסוטה. ברם, אם נפרש: 'מוליכין את התורה אצלן'', בלשון רבים, אצל הכוהן הגדול והמלך, ושעליהם נאמר בהמשך: 'בני אדם גדולים', יוצא שמקורה בסוטה, והיא מתייחסת גם למשנה הבאה בסוטה שדנה במלך. סמך לדבר, מה שבא בהמשך: 'על ידי שזרעו של דוד משוקע שם, אינון עבדין לון כמנהג אבהתהון', רוצה לומר מלכי בית דוד. אם כן, גם במלך אנחנו עסוקים ("סוגיות מקבילות בירושלמי" (עבודה), עמוד 127).</span>
<h3>הלכה ב</h3>
(א) <br><big><strong>משנה</strong></big><br><b>אם בבגדי בוץ קרא</b> – הכוהן הגדול את פרשות היום, <b>- קידש ידיו ורגליו</b> – לאחר הקריאה, <b>ופשט</b> – את בגדי הלבן<b>, ירד וטבל</b> – טבילה שלישית במקווה שבלשכת בית הפרווה<b>, עלה ונסתפג</b> – ניגב את גופו. אבל אם באצטלית לבן משלו קרא - כבר קידש ידיו ורגליו קודם שפשט את בגדי הבוץ, ולאחר הקריאה פשט את אצטליתו וטבל<b>. הביאו לו בגדי זהב, ולבש וקידש ידיו ורגליו. יצא ועשה את אֵילוֹ ואת איל העם</b> – שהם קורבנות עולה (המשנה נקטה את לשון הכתוב בויקרא טז,כד: "וְיָצָא וְעָשָׂה אֶת עֹלָתוֹ וְאֶת עֹלַת הָעָם")<b>.</b><br><b>ואת שבעת כבשים תמימים</b> – שהם מקורבנות המוסף המפורשים בבמדבר כט,ח<b>; דברי רבי אליעזר</b> (בן הורקנוס, תנא בדור השני) – רבי אליעזר סובר שהקריב את שבעת הכבשים אחרי אילו ואיל העם<b>. רבי עקיבה</b> (תנא בדור השלישי, מגדולי התנאים) <b>אומר: עם תמיד של</b> <small>ה</small><b>שחר היו קריבין</b> – רבי עקיבה סובר ששבעת הכבשים היו קרבים בשחר אחרי קורבן התמיד של השחר, לפני עבודת היום<b>.</b><br><b>פר העולה ושעיר הנעשה בחוץ היו קריבין עם תמיד של בין הערבים</b> – המשך דברי סתם המשנה, שפר העולה ושעיר החטאת של קורבנות המוסף (במדבר כט,ח; יא) היו קרבים בין הערביים לפני קורבן התמיד של בין הערביים<b>.</b><br><br><span class="mediumGrey">נראה שהמשנה כאן אינה מוסרת את סדר הקורבנות של רבי אליעזר ורבי עקיבא (<small>בברייתות שבתוספתא ובבבלי</small>), והדיבור "פר העולה" וכו' אינו מהם אלא מבעל המשנה. דבריהם הם רק בעניין שבעת הכבשים (החל מ"ואת שבעת כבשים" עד "תמיד של שחר היו קריבין"). השאר הוא הכול מבעל המשנה. הוא הכריע נגד סדר הקורבנות שלהם חוץ מעניין שבעת הכבשים. שם לא היתה לו הכרעה והוכרח להביא את דעותיהם.</span><br><span class="mediumGrey">דברי רבי אליעזר ודברי רבי עקיבא הם מעין מאמר מוסגר במשנה כאן ("מקורות ומסורות", מועד ג, עמוד קכא).</span><br><br><small>מהמשנה כאן יוצא, שביום הכיפורים היה התמיד של בין הערביים קרב בבגדי זהב בטבילה השלישית שבמשנה כאן, לפני הוצאת הכף והמחתה בבגדי לבן בטבילה הרביעית שבמשנה הבאה. כך גם אמר רבי יוחנן בירושלמי בהלכה הבאה. בבגדי זהב בטבילה החמישית שבמשנה הבאה לא נשנה שהקריב תמיד של בין הערביים, אלא נשנה שהקטיר את הקטורת של בין הערביים והטיב את הנרות.</small><br><b>קידש ידיו ורגליו ופשט</b> – את בגדי הזהב<b>, ירד וטבל</b> – טבילה רביעית<b>, עלה ונסתפג</b> – ניגב את גופו<b>. הביאו לו בגדי לבן, ולבש וקידש ידיו ורגליו. נכנס</b> – לקודש הקודשים, <b>והוציא את הכף ואת המחתה</b> – שהניח שם עד שיתאכלו כל סממני הקטורת (משנה לעיל ה,א)<b>.</b><br><b>קידש ידיו ורגליו ופשט</b> – את בגדי הלבן<b>, ירד וטבל</b> – טבילה חמישית<b>, עלה ונסתפג. הביאו לו בגדי זהב, ולבש וקידש ידיו ורגליו. נכנס</b> – להיכל, <b>והקטיר את הקטורת של בין הערבים</b> – את על המזבח הפנימי שבהיכל<b>, והטיב</b> – הדליק, <b>את הנירות.</b><br><b>קידש ידיו ורגליו ופשט</b> – את בגדי הזהב<b>. הביאו לו בגדי עצמו, ולבש</b> – ויצא מן העזרה והלך לביתו<b>. ומלווין אותו</b> – כל העם, <b>עד ביתו. ויום טוב</b> – משתה, <b>היה עושה</b> – במוצאי יום הכיפורים, <b>לכל אוהביו שיצא בשלום</b> – הצליח להשלים את עבודת יום הכיפורים, ולא אירע לו פסול מחמת טומאה<b>.</b><br>• • •<br>
(ב) <big><strong>תלמוד</strong></big><br><small><b>סדר הקרבתם של שאר הקורבנות ביום הכיפורים</b></small><br>מציעים קביעה הלכתית: <b>אמר רבי יוחנן</b> (גדול אמוראי ארץ ישראל בדור השני)<b>: זו דברי רבי אליעזר ורבי עקיבה</b> – המשנה היא דברי רבי אליעזר ורבי עקיבא שנחלקו בשבעת הכבשים, שלדעת רבי אליעזר קרבו אחרי אילו ואיל העם, ולדעת רבי עקיבא קרבו אחרי קורבן התמיד של השחר<b>, אבל דברי חכמים:</b> – פסיקת ההלכה היא: <b>כולהן</b> (כולם) – כל הדברים שנפרטו במשנה, אילו ואיל העם ופר העולה ושבעת הכבשים ושעיר החטאת הנעשה בחוץ, <b>היו קריבין עם תמיד של בין הערבים</b> – בבגדי זהב בטבילה השלישית<b>.</b><br><br><small>בסדר העבודה ליום הכיפורים "אתה כוננת עולם מראש" של רב סעדיה גאון פייט שכולם היו קרבים עם תמיד של בין הערבים בבגדי זהב בטבילה השלישית, כפסיקת ההלכה בירושלמי כאן. אבל בסדרי העבודה ליום הכיפורים "אזכיר גבורות אלוה" ו"אתה כוננת עולם ברב חסד" ו"אספר גדולות" של הפייטן הארץ ישראלי יוסי בן יוסי פייט שכולם היו קרבים בבגדי זהב בטבילה השלישית ותמיד של בין הערבים היה קרב בבגדי זהב בטבילה החמישית, <b>שלא</b> כפסיקת ההלכה בירושלמי כאן.</small><br><br>ומציעים קשר בין שתי מסורות המבוססות על עיקרון משותף: <b>רבי חונה</b> (רבי הונא, אמורא ארץ ישראלי בדור הרביעי) אמר <b>בשם רב יוסף</b> (גדול אמוראי בבל בדור השלישי)<b>: אתיא דרבי ליעזר כבית שמי</b> – באה (הולכת) [שיטתו] של רבי אליעזר כבית שמאי<b>. כמה דבית שמי אמרי</b>ן<b>:</b> – כמו שבית שמאי אומרים: <b>תדיר</b> ו<b>מקודש - מקודש קודם</b> – דבר המקודש יותר קודם לדבר השכיח יותר (אפשר שהיתה ידועה לירושלמי ברייתא שחלקו בה בית שמאי ובית הלל בעניין תדיר ומקודש, שלבית שמאי מקודש קודם ולבית הלל תדיר קודם ("תוספתא כפשוטה", זרעים, עמוד 91))<b>, כן רבי ליעזר אומר</b> (צריך לומר: '<b>אמר</b>')<b>:</b> – כך רבי אליעזר אומר: <b>תדיר</b> ו<b>מקודש - מקודש קודם</b> – כמבואר להלן (מימרה זו ישנה בירושלמי נזיר ז,א)<b>.</b><br>וממחישים את הדברים שלפני כן: <b>היך עבידה?</b> – איך עשוי [הדבר]? (כיצד?) <b>עבודת היום מקודשת, ומוספי היום תדירין - עבודת היום קודמת למוספי היום</b> – אילו ואיל העם הם קורבן המקודש יותר, כי הם מעבודת היום המקודשת, ושבעת הכבשים הם קורבן השכיח יותר, כי הם מקורבנות המוספים שקרבים בכל המועדים, ולכן רבי אליעזר סובר ששבעת הכבשים קרבים אחרי אילו ואיל העם<b>.</b>
(ג) ומביאים ברייתא: <b>פר ואיל</b> (צריך להוסיף את המילים: '<b>ואֵילוֹ ואיל העם</b>') <b>ושבעת כבשים תמימים היו קריבין עם תמיד של שחר</b> – פר העולה ואיל העולה ושבעת הכבשים, שהם קורבנות המוסף, וגם אילו ואיל העם היו קרבים אחרי קורבן התמיד של השחר<b>, והשאר היו קריבין עם תמיד של בין הערבים</b> – אימורי פר ושעיר הנעשים בפנים ושעיר הנעשה בחוץ היו קרבים לפני קורבן התמיד של בין הערביים<b>.</b><br>ומציעים את טעמו של התנא בברייתא: <b>רבי שמעון בן לקיש</b> (מגדולי אמוראי ארץ ישראל בדור השני) <b>אמר: טעמיה דהן תנייא</b> – טעמו של התנא הזה (בברייתא)<b>, כדי לסמוך חטאת לחטאת ועולה לעולה</b> – אימורי פר ושעיר הנעשים בפנים שהם קורבנות חטאת ושעיר הנעשה בחוץ שהוא קורבן חטאת היו קרבים בסמיכות בין הערביים, וכן פר העולה ואיל העולה ושבעת הכבשים שהם קורבנות עולה ואילו ואיל העם שהם קורבנות עולה היו קרבים בסמיכות בשחר, כדי לסמוך (לגרום שיהיה קרוב בזמן) קורבן חטאת אחד לקורבן חטאת שני וקורבן עולה אחד לקורבן עולה שני<b>.</b><br><br>ומציעים דעה תנאית חלופית עלומת שֵׁם: <b>ואית דבעי מימר:</b> – ויש [מי] שרוצה לומר: <b>הפר והאיל ואֵילוֹ ואיל העם</b> (צריך למחוק את המילים: 'ואילו ואיל העם') <b>ושבעת כבשים תמימים היו קריבין עם תמיד של שחר</b> – פר העולה ואיל העולה ושבעת הכבשים, שהם קורבנות המוסף, היו קרבים אחרי קורבן התמיד של השחר<b>, והשאר היו קריבין עם תמיד של בין הערבים</b> – אימורי פר ושעיר הנעשים בפנים ושעיר הנעשה בחוץ ואילו ואיל העם היו קרבים לפני קורבן התמיד של בין הערביים<b>.</b><br>ומציעים את טעמו של בעל הדעה החלופית: <b>והדין תנייא</b> – והתנא הזה (בעל הדעה החלופית), <b>תולה</b> (צריך לומר: '<b>חולק</b>' ("נועם ירושלמי", "שערי תורת ארץ ישראל")) <b>עבודות</b> (נראה שצריך לומר: '<b>עולות</b>') – מחלק את קורבנות העולה של יום הכיפורים, שפר העולה ואיל העולה ושבעת הכבשים היו קרבים בשחר, ואילו ואיל העם היו קרבים בין הערביים<b>. מה טעמא?</b> – מה הטעם? (מה המקור בכתוב לדבר זה שיש לחלק את העולות?) - נאמר בסיום העבודה ביום הכיפורים: <b>"וְיָצָא וְעָשָׂה אֶת עֹלָתוֹ וְאֶת עֹלַת הָעָם"</b> (ויקרא טז,כד) <b>- כאמור</b> (צריך לומר כמו הלשון הזהה שבירושלמי לעיל א,א: '<b>ב</b>אמור') <b>בעניין</b> – הכוהן הגדול יקריב את העולות שנאמרות בפרשת העבודה ביום הכיפורים<b>. מה אמור בעניין?</b> – מה העולות שנאמרות באותה פרשה? <b>אֵילוֹ ואיל העם</b> – אילו של הכוהן הגדול שנזכר בויקרא טז,ג: "בְּזֹאת יָבֹא אַהֲרֹן אֶל הַקֹּדֶשׁ, בְּפַר בֶּן בָּקָר לְחַטָּאת <b>וְאַיִל לְעֹלָה</b>", ואיל העם שנזכר בויקרא טז,ה: "וּמֵאֵת עֲדַת בְּנֵי יִשְׂרָאֵל יִקַּח שְׁנֵי שְׂעִירֵי עִזִּים לְחַטָּאת <b>וְאַיִל אֶחָד לְעֹלָה</b>". לכן אילו ואל העם היו קרבים בין הערביים בסיום עבודת היום. אבל פר העולה ואיל העולה ושבעת הכבשים האמורים בחומש הפקודים היו קרבים בשחר<b>.</b><br><br><b>אמר רבי בון בר חייה</b> (אמורא ארץ ישראלי בדור השלישי)<b>: ושעיר מה טעמא?</b> – מה הטעם? (מה המקור בכתוב לדבר זה, ששעיר הנעשה בחוץ קרב בין הערביים ולא בשחר?) - נאמר במוסף של יום הכיפורים: <b>"</b>שְׂעִיר עִזִּים אֶחָד חַטָּאת<b>, מִלְּבַד חַטַּאת הַכִּפֻּרִים"</b> (במדבר כט,יא) – שעיר החטאת הנעשה בחוץ הוא בנוסף לאימורי פר החטאת ושעיר החטאת הנעשים בפנים; ויש ללמוד מהכתוב: <b>- כבר קדמה חטאת הכ</b>י<b>פורים</b> – שעיר הנעשה בחוץ קרב אחרי שכבר קרבו אימורי פר ושעיר הנעשים בפנים, ולכן שעיר הנעשה בחוץ קרב בין הערביים, ולא בשחר לפני שקרבו אימורי פר ושעיר הנעשים בפנים (במסירה שלפנינו מובא כאן בטעות הכתוב "מדם חטאת הכיפורים" (שמות ל,י), ויש לגרוס את הכתוב "מלבד חטאת הכיפורים" כמו שהגיהו מפרשי הירושלמי)<b>.</b><br><br><small>שני התנאים נחלקו באילו ואיל העם, שלדעת תנא אחד קרבו אחרי קורבן התמיד של השחר, ולדעת התנא השני קרבו לפני קורבן התמיד של בין הערביים.</small><br><br><small>דברי שני התנאים המובאים בירושלמי נתחלפו זה בזה ולכן היגהנו את דבריהם. ב"שערי תורת ארץ ישראל" הגיה באופן דומה. ואילו ב"נועם ירושלמי" לא הגיה את דברי שני התנאים, אבל העביר את דברי התנא השני בסמוך אחרי דברי התנא הראשון, ופירש שמאמר רבי שמעון בן לקיש מוסב על דברי התנא השני, והקטע 'והדין תנייא...' מוסב על דברי התנא הראשון. והיא היא.</small><br><small>ב"גליונות הירושלמי" של ר"ש ליברמן תיקן כמו ב"נועם ירושלמי".</small><br><small>גם ב"חידושי הריצ"ד" לא הגיה את דברי שני התנאים, אבל החליף את הסדר של מאמר רבי שמעון בן לקיש ושל הקטע 'והדין תנייא...', וגרס את מאמר רבי שמעון בן לקיש על דברי התנא השני, ואת הקטע 'והדין תנייא...' על דברי התנא הראשון. והיא היא.</small><br><br><small>שני התנאים המובאים בירושלמי סוברים כרבי אלעזר ברבי שמעון בספרא ובבבלי שהאיל של המוספים שבבמדבר פרק כט אינו איל העם שבויקרא פרק טז, ששני אילים הם.</small><br><br><span class="poetry indentAll"><b>תוספתא יומא</b> ג,יט: רבי ליעזר אומר: כסדר קורבנות היו קריבים: פר העולה ושעיר הנעשה בחוץ (<small>שנזכרו בפרשת המוספים</small>) היו קריבים עם תמיד של שחר, ואחר כך פר ושעיר הנעשה בפנים, ואחר כך אילו ואיל העם, ואחר כך שבעת כבשים תמימים.</span><br><span class="poetry indentAll">רבי עקיבא אומר: פר העולה ושבעת כבשים תמימים היו קריבים עם תמיד של שחר, שנאמר: "מלבד עולת הבוקר אשר לעולת התמיד" (במדבר כח,כג), ואחר כך פר ושעיר הנעשה בפנים, ואחר כך שעיר הנעשה בחוץ, שנאמר (<small>בשעיר הנעשה בחוץ</small>): "מלבד חטאת הכיפורים ועולת התמיד ומנחתה ונסכיהם" (במדבר כט,יא) (<small>ומשמע שכבר קרב השעיר הנעשה בפנים</small>), ואחר כך אילו ואיל העם (<small>לרבי עקיבא מסמיכים את המוספים לתמיד של שחר, חוץ משעיר הנעשה בחוץ שכתוב בו "מלבד", וחוץ מאיל העם שעושה אותו עם אילו כמפורש בכתוב</small>).</span><br><br><small>כל התנאים שבמשנה ובתוספתא כאן סוברים כרבי בספרא ובבבלי שהאיל של המוספים שבבמדבר פרק כט הוא איל העם שבויקרא פרק טז, ולפיכך לא הזכירו במשנתנו כאן ובתוספתא אלא איל אחד.</small><br><br><span class="poetry indentAll"><b>בבלי יומא</b> ע,א: תנא דבי שמואל: רבי אליעזר אומר: יצא ועשה את אילו ואת איל העם, ואימורי חטאת ופר העולה ושבעת כבשים תמימים ושעיר הנעשה בחוץ עם תמיד של בין הערביים.</span><br><span class="poetry indentAll">תניא: רבי עקיבא אומר: פר העולה ושבעת כבשים תמימים עם תמיד של שחר היו קרבים, שנאמר: "מלבד עולת הבוקר אשר לעולת התמיד", ואחר כך עבודת היום, ואחר כך שעיר הנעשה בחוץ, שנאמר: "שעיר עיזים אחד חטאת מלבד חטאת הכיפורים", ואחר כך אילו ואיל העם, ואחר כך אימורי חטאת, ואחר כך תמיד של בין הערביים.</span><br><br><small>"דברי חכמים" בירושלמי הם כדעת רבי אליעזר לפי תנא דבי שמואל בבבלי. אלא שלא ברור מתי קרבו אימורי חטאת (פר ושעיר הנעשים בפנים) לפי "דברי חכמים", ולפי המשנה והירושלמי לעיל ו,ז הם קרבו קודם לכן.</small><br><br><span class="poetry indentAll"><b>ספרא</b> "אחרי מות" פרשה ב: "ואיל אחד לעולה" - רבי אומר: איל אחד הוא, הוא האמור כאן והוא האמור בחומש הפיקודים. רבי אלעזר ברבי שמעון אומר: שני אילים הם, אחד האמור כאן ואחד אמור בחומש הפיקודים.</span><br><br><span class="poetry indentAll"><b>בבלי יומא</b> ע,ב: תניא: רבי אומר: איל אחד הוא, הוא האמור כאן, הוא האמור בחומש הפקודים. רבי אלעזר ברבי שמעון אומר: שני אילים הם, אחד האמור כאן ואחד האמור בחומש הפקודים.</span><br>• • •
(ד) <small><b>הוצאת כף ומחתה</b></small><br>בתלמוד ירושלמי במהדורת האקדמיה ללשון העברית באה סוגיה זו בהלכה ג.<br><br>נראה שכאן מתחיל התלמוד על משנה ד (הוצאת כף ומחתה) ("תלמוד ירושלמי במהדורת האקדמיה ללשון העברית", "תרביץ" עא, עמוד 589, הערה 118, אות ג).<br><br>נאמר בסיום העבודה ביום הכיפורים: <b>"וּבָא אַהֲרֹן אֶל אֹהֶל מוֹעֵד"</b> (ויקרא טז,כג) – לא נאמר בפסוק זה לשם מה הכוהן הגדול חוזר לאוהל מועד אחרי הווידוי על ראש השעיר המשתלח ושילוחו ביד המשלח, ולכן יש לשאול: <b>- מאיכן בא?</b> ויש להשיב: <b>מקריית הפרשה</b> – הכוהן גדול בא מן העזרה שבה הוא קורא את פרשת העבודה ביום הכיפורים (הקריאה היתה לאחר שהגיע השעיר המשתלח למדבר)<b>.</b> ויש לשאול עוד: <b>ולהיכן הוא הולך?</b> ויש להשיב: <b>להוציא כף ומחתה</b> – הכוהן גדול נכנס לקודש הקודשים כדי להוציא משם את הכף ואת המחתה שהניח שם כשהקטיר את הקטורת<b>.</b><br><br>ומציעים תמיהה כדי לפרוך את האמור לפני כן: <b>כתוב</b> – בסיום העבודה ביום הכיפורים<b>: "וְיָצָא וְעָשָׂה אֶת עֹלָתוֹ וְאֶת עֹלַת הָעָם"</b> (ויקרא טז,כד) – הרי שלפי סדר הפסוקים, לאחר שהכוהן הגדול בא אל אוהל מועד, הוא יוצא מאוהל מועד ומקריב את שאר הקורבנות<b>, ואת אמר הכין?!</b> (בתמיהה) – ואתה אומר כך?! (כיצד אתה אומר שהכוהן הגדול בא אל אוהל מועד להוציא כף ומחתה?) - ומחזקים את התמיהה בהצעת היסוד ההלכתי של התמיהה: <b>ולא כן אמר רבי יוחנן</b> (גדול אמוראי ארץ ישראל בדור השני)<b>:</b> – ו(כי) לא כך אומר רבי יוחנן: <b>הכל מודין בהוצאת כף ומחתה שהוא לאחר תמיד של בין הערבים</b> – שאר הקורבנות והתמיד של בין הערביים היו קרבים בבגדי זהב בטבילה השלישית, והוצאת הכף והמחתה היתה בבגדי לבן בטבילה הרביעית<b>?!</b> (בתמיהה) – הרי שיש לפרוך את האמור לפני כן שהכוהן הגדול בא אל אוהל מועד להוציא כף ומחתה, שהרי לפי זה הוצאת הכף והמחתה היא לפני הקרבת שאר הקורבנות והתמיד של בין הערביים, שלא כמו שאמר רבי יוחנן!<br>ומתרצים את התמיהה: <b>אמר רבי יוסה בן חנינה</b> (אמורא ארץ ישראלי בדור השני)<b>: כל הפרשה כתובה על סדר</b> – סדר הפסוקים בפרשת העבודה ביום הכיפורים הוא על פי סדר העבודות שעובד הכוהן הגדול, <b>חוץ מזו</b> – חוץ מפסוק זה: "וּבָא אַהֲרֹן אֶל אֹהֶל מוֹעֵד" (ויקרא טז,כג), המדבר בהוצאת כף ומחתה, ומקומו אחרי הפסוק: "וְאֵת חֵלֶב הַחַטָּאת יַקְטִיר הַמִּזְבֵּחָה" (ויקרא טז,כה), שהוא סיום עבודת הכוהן הגדול, ונמצא שהוצאת הכף והמחתה היא אחרי הקרבת שאר הקורבנות והתמיד של בין הערביים<b>.</b><br><br><span class="poetry indentAll"><b>ספרא</b> "אחרי מות" פרשה ד: "ובא אהרן אל אוהל מועד" - כל הפרשה כולה אמורה על הסדר חוץ מן הפסוק הזה: "ובא אהרן אל אוהל מועד", ולמה הוא בא? כדי להוציא את הכף ואת המחתה.</span><br><br><span class="poetry indentAll"><b>בבלי יומא</b> ע,ב-עא,א: תנו רבנן: "ובא אהרן אל אוהל מועד" - למה הוא בא? להוציא את הכף ואת המחתה, שכל הפרשה כולה נאמרה על הסדר, חוץ מפסוק זה.</span><br><br>ומביאים דעה חולקת: <b>אמר רבי יוסה</b> (מגדולי אמוראי ארץ ישראל בדור הרביעי)<b>: עוד היא אמורה על סדר: "וּבָא אַהֲרֹן אֶל אֹהֶל מוֹעֵד"</b> (ויקרא טז,כג) – גם הפסוק הזה נאמר על הסדר, אלא שאינו מדבר בעבודות אלא בקידושי ידיים ורגליים, וכך יש לפרש את הפסוק: <b>- מאיכן בא? מקידוש הראשון שהיה בידו</b> – הכוהן הגדול בא מהקידוש הראשון מעשר הקידושים שהוא מקדש לפני הטבילה הראשונה בהחלפת בגדים מחול לקודש, אחר שכבר פשט את בגדי החול<b>. ולאיין הוא הולך? לקידוש האחרון</b> – הכוהן הגדול הולך לקידוש האחד עשר והאחרון שהוא מקדש בהחלפת בגדים מקודש לחול, כשהוא עדיין לבוש בבגדי הקודש (כך משמעם של הקידוש הראשון והקידוש האחרון בירושלמי לעיל ג,ו, ראה פירושנו שם. - משמעות הדברים "בא" ו"הולך" היא שהכוהן הגדול הולך אחרי סוף העבודות למקום שבא ממנו לפני תחילת העבודות)<b>.</b><br><br><b>אמר רבי מנא</b> (השני, מגדולי אמוראי ארץ ישראל בדור החמישי) <b>קומי</b> – לפני <b>רבי יוסה: למה לי נן אמרין:</b> – למה אין אנחנו אומרים: <b>חוץ מקידוש האחרון?</b> – המשנה היתה צריכה לומר שהקידוש האחרון היה בחול ולא בקודש, כמו שהמשנה (לעיל ג,ג) אומרת שהטבילה הראשונה היתה בחול, וממילא גם הקידוש הראשון (וכן הקידוש השני) היה בחול?<br><b>אמר ליה:</b> – אמר לו (רבי יוסה לרבי מנא): <b>שנייא היא</b> – שונָה היא (שונֶה הוא הדבר, שיש להבחין בין הקידוש האחרון ובין הקידוש הראשון שרבי מנא השווה ביניהם)<b>, דכתיב:</b> – שכתוב: <b>"וּבָא</b> אַהֲרֹן אֶל אֹהֶל מוֹעֵד<b>"</b> (ויקרא טז,כג) <b>"</b>וְרָחַץ אֶת בְּשָׂרוֹ בַמַּיִם בְּמָקוֹם קָדוֹשׁ... <b>וְיָצָא"</b> (ויקרא טז,כד) – מכאן שהקידוש האחרון האמור בכתוב הזה הוא במקום קדוש ולא בחול ("ורחץ" הוא עניין לקידוש ידיים ורגליים, כמו בירושלמי לעיל ג,ו: 'מניין ששני קידושי ידים ורגלים על כל טבילה וטבילה? תלמוד לומר: "וּפָשַׁט" "וְרָחַץ" "וְרָחַץ" "וְלָבַשׁ"' (ויקרא טז,כג-כד))<b>.</b><br><br>ומביאים מדרש הלכה: <b>"וּפָשַׁט אֶת בִּגְדֵי הַבָּד</b> אֲשֶׁר לָבַשׁ בְּבֹאוֹ אֶל הַקֹּדֶשׁ<b>"</b> (ויקרא טז,כג) <b>- שאין תלמוד לומר:</b> – שלא בא הכתוב ללמד דבר במילים: <b>"אֲשֶׁר לָבַשׁ". וכי עלת</b> (עלתה) <b>על דעתינו</b> (באה מחשבה בליבנו)<b>, כלום הוא פושט אלא מה שהוא לובש?!</b> – וכי הוא פושט שלא מה שהוא לובש?! הרי הוא פושט רק מה שהוא לובש! <b>אם כן, למה נאמר "אֲשֶׁר לָבַשׁ"? הקיש</b> (השווה) <b>פשיטה ללבישה. מה לבישה - בקידוש ידים ורגלים</b> – כמו שכוהן גדול טעון קידוש ידיים ורגליים על לבישת הבגדים, שנאמר: "ורחץ" "ולבש" (לפי לימוד זה, "ורחץ" הוא קידוש, ואינו מוסב אלא על "ולבש")<b>, אף פשיטה - בקידוש ידים ורגלים</b> – כך כוהן גדול טעון קידוש ידיים ורגליים גם על פשיטת הבגדים. מכאן למדים שעל כל טבילה היה כוהן גדול טעון קידוש ידיים ורגליים שתי פעמים (קטע זה ישנו בירושלמי לעיל ג,ו, ושם למדים ממנו בדרך אחרת שעל כל טבילה היה כוהן גדול טעון קידוש ידיים ורגליים שתי פעמים. קטע זה הועתק מהירושלמי שם לירושלמי כאן לאחר תשובת רבי יוסה מן הכתובים בויקרא טז,כג-כד, כיוון שקטע זה מובא בירושלמי שם לאחר דרשת הכתובים האלה: 'מניין ששני קידושי ידים ורגלים על כל טבילה וטבילה? תלמוד לומר: "וּפָשַׁט" "וְרָחַץ" "וְרָחַץ" "וְלָבַשׁ"' (ויקרא טז,כג-כד), היא הדרשה שהבאנו בשולי תשובת רבי יוסה)<b>.</b><br><br><span class="poetry indentAll"><b>ספרא</b> "אחרי מות" פרשה ד: "ופשט את בגדי הבד" - שאין תלמוד לומר: "אשר לבש". וכי עלת על דעתנו, כלום הוא פושט אלא מה שהוא לובש?! אם כן, למה נאמר: "אשר לבש"? הקיש פשיטה ללבישה. מה לבישה - בקידוש ידיים ורגליים, אף פשיטה - בקידוש ידיים ורגליים.</span><br><br><span class="poetry indentAll"><b>בבלי יומא</b> לב,א: "ובא אהרן אל אוהל מועד ופשט את בגדי הבד אשר לבש" - שאין תלמוד לומר: "אשר לבש". כלום אדם פושט אלא מה שלבש?! אלא להקיש פשיטה ללבישה. מה לבישה - טעון קידוש, אף פשיטה - טעון קידוש.</span><br><br><b>אמר רבי אלעזר</b> (אמורא בדור השני)<b>: יש לך עבודה אחרת שהוא עובדה בבגדי לבן, ואי זו זו? זו הוצאת כף ומחתה</b> – המילים "אשר לבש בבואו אל הקודש" (ויקרא טז,כג) מיותרות, כמו שאמור לעיל, והן באות ללמד, שיש לבישה שנייה של בגדי לבן בנוסף ללבישה ראשונה של בגדי לבן שהיא לצורך עבודת היום, והלבישה השנייה של בגדי לבן היא לצורך הוצאת כף ומחתה (ולפי זה, כוונת הכתוב הזה היא, שהוא פושט את בגדי הלבן שלבש לפני שנכנס לקודש הקודשים להוציא את הכף ואת המחתה)<b>.</b><br><br><b>אמר רבי יוחנן: הכל מודין בהוצאת כף ומחתה שהיא לאחר תמיד של בין הערבים</b> – שאר הקורבנות והתמיד של בין הערביים היו קרבים בבגדי זהב בטבילה השלישית, והוצאת הכף והמחתה היתה בבגדי לבן בטבילה הרביעית<b>.</b><br>• • •
(ה) <big><strong>תלמוד</strong></big><br><small><b>למה בבגדי לבן?</b></small><br>שואלים: <b>ולמה בבגדי לבן?</b> – מדוע ביום הכיפורים כוהן גדול משמש בפנים בבגדי בד ולא בבגדי זהב?<br>ומשיבים: <b>אמר רבי חייה בר בא</b> (אמורא ארץ ישראלי בדור השלישי)<b>: כשירות שלמעלן, כך שירות שלמטן. מה למעלן - "וְאִישׁ אֶחָד בְּתוֹכָם לָבֻשׁ בַּדִּים"</b> (יחזקאל ט,ב) – כמו שלמעלה בשמי מרום משרת מלאך אחד לבוש בגדי בד (כתוב זה נאמר במראה הנבואה של יחזקאל, שראה שישה אנשים, ובהם איש לבוש בדים, שהיה חשוב לעומת חבריו, שתפקידם להשחית את העיר והמקדש. - האיש לבוש הבדים הוא המלאך גבריאל שמשמש כוהן גדול למעלה. עיין איכה רבה (<small>בובר</small>) פרשה ב, ועיין עוד בבלי שבת נה,א ובראשית רבה כא,ה)<b>, אף למטן - "כְּתֹנֶת בַּד קֹדֶשׁ יִלְבָּשׁ"</b> (ויקרא טז,ד) – גם למטה בבית המקדש משרת כוהן גדול בלבוש בד<b>.</b><br><br><small>בתלמוד ירושלמי במהדורת האקדמיה ללשון העברית באה סוגיה זו בהלכה ד.</small><br><br><span class="mediumGrey">קשה לומר שהסוגיה באה כאן בגלל האזכור של בגדי לבן במשנה ד (הרי אלה נזכרים כבר בפרק ג), וסביר יותר שהיא שייכת למשנה ה ('כהן גדול משמש בשמונה כלים' וכו') ("תלמוד ירושלמי במהדורת האקדמיה ללשון העברית", "תרביץ" עא, עמוד 589, הערה 118, אות ד).</span><br><br><small>לסוגיה הזו ולסוגיה הבאה יש מקבילות בויקרא רבה כא,י-יב, ומכאן שמקומן של שתי הסוגיות הללו בירושלמי הוא באותה ההלכה.</small><br><br><span class="poetry indentAll"><b>ויקרא רבה</b> כא,יא: רבי ברכיה ורבי ירמיה בשם רבי חייה בר אבא: כשירות שלמעלן כך שירות שלמטן. מה שירות שלמעלן - "איש אחד בתוכם לבוש בדים" (יחזקאל ט,ב), כך שירות שלמטן - "כתונת בד קודש ילבש" (ויקרא טז,ד).</span><br><br><small>בויקרא רבה אין השאלה "ולמה בבגדי לבן?".</small><br><small>בירושלמי נתקצרה שלשלת השמות של בעלי המאמר.</small><br>• • •
<h3>הלכה ג</h3>
(א) <big><strong>משנה</strong></big><br><b>כהן גדול משמש</b> – כל ימי השנה, <b>בשמונה כלים</b> – בגדים<b>, וההדיוט</b> – כוהן פשוט, שאינו כוהן גדול, משמש <b>בארבעה</b> – בגדים<b>: בכתונת ובמכנסים ובמצנפת ובאבנט. מוסיף עליו כהן גדול</b> – עוד ארבעה בגדים הנקראים בגדי זהב, והם<b>: חושן ואפוד ומעיל וציץ. באֵילּוּ נשאלין באורים ותומים</b> – בשמונה בגדים אלה היה הכוהן הגדול לבוש בשעה שהיה נשאל באורים ותומים<b>, ואין נשאלין בהן להדיוט</b> – בשביל אדם פשוט, <b>אלא למלך ולבית דין</b> – בשביל מלך, או בשביל בית דין הגדול (הסנהדרין), <b>ולמי</b> – או בשביל מי <b>שצורך הציבור בו.</b><br>• • •
(ב) <small><b>בגדי כוהן גדול</b></small><br>במשנה שנינו: "כהן גדול משמש בשמונה כלים".<br>שואלים: <b>מפני מה כהן גדול משמש בשמונה כלים</b> – בחוץ כל ימי השנה<b>?</b><br>ומשיבים: <b>רבי חנניה חברון דרבנ</b>י<b>ן</b> – חברם של החכמים (אמורא בדור השלישי) <b>אמר: כנגד</b> (בהקבלה ל-) <b>המילה</b> – כדי להזכיר זכות מצוות המילה, <b>שהיא לשמונה ימים</b> – ביום השמיני ללידת הבן<b>,</b> - ומציעים פסוק המשמש כמקור לדבר זה: <b>על שם "בְּרִיתִי הָיְתָה אִתּוֹ</b> הַחַיִּים וְהַשָּׁלוֹם<b>"</b> (מלאכי ב,ה) – ה' כרת ברית עם הכוהנים שהיתה ברית חיים ושלום. - ויש לדרוש כתוב זה על ברית המילה, שבזכות מצוות המילה הכוהן הגדול מכפר על ישראל (חז"ל דרשו את הפסוקים במלאכי ב,ה-ז כמוסבים על אהרן או על הכוהן הגדול)<b>.</b><br>ושואלים עוד: <b>מפני מה אינו משמש בבגדי זהב</b> – בפנים ביום הכיפורים<b>?</b><br>ומשיבים: <b>מפני הגאוה</b> – כדי שלא יתגאה בבגדים הדורים ומפוארים כשהוא משמש לפני ה'<b>.</b><br>ומציעים פסוק המשמש כמקור לאמור לפני כן: <b>אמר רבי סימון</b> (רבי שמעון בן פזי, אמורא ארץ ישראלי בדור השני והשלישי)<b>: על שם "אַל תִּתְהַדַּר לִפְנֵי מֶלֶךְ"</b> (משלי כה,ו) – אל תַּראה את עצמך הדור ומפואר כשאתה עומד לפני מלך<b>.</b><br>ומשיבים עוד: <b>אמר רבי לוי</b> (אמורא ארץ ישראלי בדור השלישי)<b>: שאין קטיגור</b> (המלמד חובה על אדם בדין, הטוען להרשעת הנידון בפני בית הדין (מקור המילה ביוונית)) <b>נעשה</b> (נהפך ל-) <b>סניגור</b> (המלמד זכות על אדם בדין, הטוען לטובת הנידון בפני בית הדין (מקור המילה ביוונית)) – הואיל והזהב מזכיר את חטא העגל שהיה עשוי זהב, והרי הוא בבחינת קטיגור, לפיכך אי אפשר להשתמש בזהב לשם בגדי כוהן גדול, שהוא בבחינת סניגור, בזמן שהוא נכנס לפנים ביום הכיפורים לבקש סליחה מאת הקב"ה על חטאי עם ישראל<b>. אתמול</b> (בימים שעברו) <b>כתוב בהם: "וַיַּעֲשׂוּ לָהֶם אֱלֹהֵי זָהָב"</b> (שמות לב,לא) – בני ישראל עשו עגל זהב ועברו על האיסור לעשות פסל מזהב<b>, ועכשיו הוא</b> – כוהן גדול, <b>עומד ומשמש בבגדי זהב?!</b> (בתמיהה) – כך היה אפשר לתמוה אילו היה כוהן גדול משמש בבגדי זהב בפנים ביום הכיפורים.<br><br><span class="poetry indentAll"><b>בבלי ראש השנה</b> כו,א: אמר רב חסדא: מפני מה אין כוהן גדול נכנס בבגדי זהב לפני ולפנים לעבוד עבודה - לפי שאין קטיגור נעשה סניגור.</span><br><br><span class="poetry indentAll"><b>ויקרא רבה</b> כא,י: רבי חנניה חברון דרבנין אמר: מפני מה כוהן גדול משמש בשמונה בגדים? כנגד מילה שהיא לשמונה ימים, הדא היא דכתיב: "בריתי היתה איתו" (מלאכי ב,ה).</span><br><span class="poetry indentAll">רבי סימון בשם רבי יהושע: מפני מה אין כוהן גדול משמש בבגדי זהב? שאין קטיגור נעשה סניגור, כדי שלא ליתן פתחון פה לשטן לקטרג ולומר: אתמול עשו להם אלוהי זהב, והיום הם מבקשים לשמש בבגדי זהב?! - רבי יהושע דסכנין בשם רבי לוי: בשביל לחוס על ממונם של ישראל (<small>שבגדי עבודת יום הכיפורים טעונים גניזה ואינם כשרים ליום כיפורים אחר, ובגדי זהב דמיהם מרובים</small>). - רבי לוי אמר: מפני הגאווה, "אל תתהדר לפני מלך" (משלי כה,ו).</span><br><br><small>שמות האמוראים בירושלמי ובויקרא רבה מוחלפים.</small><br><small>בויקרא רבה השאלות "מפני מה...?" הן מדברי האמוראים, מה שאין כן בירושלמי.</small><br><small>הטעם "בשביל לחוס על ממונם של ישראל" אינו בירושלמי, אך טעם זה מקשר את האמור בירושלמי כאן עם האמור להלן, ואפשר שנשמט טעם זה בירושלמי.</small>
(ג) ומציעים ברייתא: <b>תני</b> – שונה <b>רבי חייה</b> (בדור המעבר שבין התנאים לאמוראים)<b>:</b> נאמר בעבודה ביום הכיפורים: <b>"וּלְבֵשָׁם"</b> (ויקרא טז,ד) – הכוהן הגדול לובש את בגדי הלבן; ויש לדרוש מילה זו: <b>- ובלו שם</b> – בגדי לבן ששימש בהם כוהן גדול ביום הכיפורים אינו משתמש בהם עוד, אלא גונזם במקדש עד שיבלו (המילה "ולבשם" יתירה, כי כבר הזכיר הכתוב לבישה בכל אחד מהבגדים בלשון המתאימה לו, ולכן דורש מילה זו בדרך נוטריקון ושיכול אותיות: לבשם - בל שם)<b>. שם היו גנוזין. שם היו מרקיבין, ולא היו כשירים ליום הכיפורים הבא</b> – ובכל שנה היו חייבים להכין בגדי לבן חדשים לכוהן הגדול לעבודת יום הכיפורים הבא, משום כבוד היום<b>.</b><br><br>ומציעים ברייתא: <b>תני:</b> – שונה [התנא]: <b>רבי דוסא</b> (תנא בדור הרביעי) <b>אומר: כשרים הם לכהן הדיוט</b> (משפט זה נוסף במסירה שלפנינו על ידי מגיה) – כוהן הדיוט רשאי לשמש בבגדי לבן ששימש בהם כוהן גדול ביום הכיפורים, שבגדי לבן של כוהן גדול שמשמש בהם ביום הכיפורים הם ארבעה הבגדים שמשמש בהם כוהן הדיוט (בספרא ובבבלי (ראה להלן) רבי דוסא לומד מן הכתוב שבגדי כוהן גדול של יום הכיפורים כשרים לכוהן הדיוט)<b>.</b><br><br><span class="poetry indentAll"><b>ספרא</b> "אחרי מות" פרשה ד: "והניחם שם" (ויקרא טז,כג) - מלמד שהם טעונים גניזה, ואינם כשירים ליום הכיפורים הבא. רבי דוסה אומר: כשירים הם לכוהן הדיוט.</span><br><br><span class="poetry indentAll"><b>ויקרא רבה</b> כא,יב: "ולבשם" (ויקרא טז,ד) - יבלו שם. - תני רבי חייא: מלמד שטעונים גניזה, ואינם כשירים ליום הכיפורים אחר. רבי דוסא אמר: כשירים הם לכוהן הדיוט.</span><br><br><small>בירושלמי ובויקרא רבה דורשים מן "ולבשם", ובספרא ובבבלי (ראה להלן) דורשים מן "והניחם שם".</small><br><br>ומציעים ברייתא: <b>תני:</b> – שונה [התנא]: <b>רבי</b> (רבי יהודה הנשיא, תנא בדור החמישי) <b>אומר: שתי תשובות בדבר</b> – שתי קושיות יש להקשות על רבי דוסא שאומר שבגדי לבן ששימש בהם כוהן גדול ביום הכיפורים כשרים לכוהן הדיוט<b>, אחת בבגדי כהן גדול</b> – קושיה אחת מצד בגדי כוהן גדול<b>, ואחת בבגדי כהן הדיוט</b> – קושיה שנייה מצד בגדי כוהן הדיוט. - בספרא ובבבלי (ראה להלן) פירשו את שתי הקושיות. <b>קושיה אחת</b>: וכי אבנט של כוהן גדול הוא אבנט של כוהן הדיוט?! שכן אבנט של כוהן גדול ביום הכיפורים הוא של בוץ (פשתן בלבד), ואבנט של כוהן הדיוט הוא של כלאיים (עשוי צמר ופשתן רקומים יחד), כמו אבנט של כוהן גדול בשאר ימי השנה (כך דעת רבי בברייתא להלן). <b>קושיה שנייה</b>: וכי בגדים ששימשו בקדושה חמורה של כוהן גדול יחזרו וישמשו בקדושה קלה של כוהן הדיוט?! הרי מעלים בקודש ואין מורידים! (הקושיה הראשונה היא ביחס לאבנט בלבד, והקושיה השנייה היא ביחס לכל הבגדים)<b>.</b><br><br>ומציעים ברייתא: <b>תני:</b> – שונה [התנא]: <b>לא נחלקו רבי ורבי אלעזר בירבי שמעון</b> (תנא בדור החמישי) <b>על אבניטו של כהן גדול ביום הכיפורים שהוא של בוץ</b> – שנאמר בעבודה ביום הכיפורים: "וּבְאַבְנֵט בַּד יַחְגֹּר" (ויקרא טז,ד), <b>ועל שאר ימות השנה שיש בו כלאים</b> – שנאמר בבגדי אהרן (כוהן גדול): "וְאַבְנֵט תַּעֲשֶׂה מַעֲשֵׂה רֹקֵם" - תכלת וארגמן ותולעת שני ושש מושזר (שמות כח,לט)<b>. ועל מה נחלקו</b> – שני התנאים הללו<b>? על אבניטו של כהן הדיוט</b> – שלא נאמר בבגדי בני אהרן (כוהנים הדיוטות) אלא: "וְלִבְנֵי אַהֲרֹן... וְעָשִׂיתָ לָהֶם אַבְנֵטִים" (שמות כח,מ)<b>, שרבי אומר: יש בו כלאים</b> – כמו אבנט של כוהן גדול בשאר ימי השנה<b>, ורבי אלעזר בירבי שמעון אומר: אין בו כלאים</b> – כמו אבנט של כוהן גדול ביום הכיפורים<b>.</b><br><br>ומציעים את טעמו של אחד מהתנאים החולקים: <b>רבי יעקב בר אחא</b> (אמורא ארץ ישראלי בדור השלישי והרביעי) אמר בשם <b>רבי אבהו</b> (אמורא ארץ ישראלי בדור השלישי) שאמר <b>בשם רבי יוחנן</b> (גדול אמוראי ארץ ישראל בדור השני)<b>: טעמא דרבי:</b> – הטעם (המקור בכתוב) של רבי: נאמר בסיום סדר המילואים: <b>"וְעָשִׂיתָ לְאַהֲרֹן וּלְבָנָיו כָּכָה כְּכֹל אֲשֶׁר צִוִּיתִי אֹתָכָה"</b> (שמות כט,לה) – יש ללמוד מהכתוב הזה המשווה את אהרן ואת בניו: <b>- מה בגדי אהרן - יש בו</b> – באבנט של כוהן גדול בשאר ימי השנה, <b>כלאים, אף בגדי בניו - יש בהן</b> – באבנטים של כוהנים הדיוטות, <b>כלאים.</b><br><br>ושואלים: <b>מה עבד לה</b> – מה עושה אותה <b>רבי אלעזר בירבי שמעון?</b> – כיצד הוא מתמודד עם המקור בכתוב המסייע לרבי החולק עליו?<br>ומשיבים: <b>מה אהרן - בראוי לו, אף בניו - בראוי להן</b> – יש ללמוד מהכתוב הזה שאהרן ובניו היו שווים בכך שלאהרן היה האבנט הראוי לו (של כלאיים) ולבניו היו האבנטים הראויים להם (של בוץ)<b>.</b><br><br><span class="poetry indentAll"><b>ספרא</b> "צו" פרשה א: "ומכנסי בד ילבש על בשרו" (ויקרא ו,ג) - מה תלמוד לומר "ילבש"? (<small>והרי כבר נאמר "ולבש"!</small>) ...רבי דוסא אומר: להביא בגדי כוהן גדול של יום הכיפורים שיהו כשירים לכוהן הדיוט. - רבי אומר: שתי תשובות בדבר: וכי אבנט של כוהן גדול הוא אבנט של כוהן הדיוט?! דבר אחר: מששימשו בקדושה חמורה, יחזרו וישמשו בקדושה קלה?!</span><br><br><span class="poetry indentAll"><b>בבלי יומא</b> יב,ב: כי אתא רבין אמר: אבנטו של כוהן גדול ביום הכיפורים - דברי הכול של בוץ, בשאר ימות השנה - דברי הכול של כלאיים. לא נחלקו אלא באבנטו של כוהן הדיוט, בין ביום הכיפורים בין בשאר ימות השנה. שרבי אומר: של כלאיים, ורבי אלעזר ברבי שמעון אומר: של בוץ.</span><br><span class="poetry indentAll">אמר רב נחמן בר יצחק: אף אנן נמי תנינא: "על בשרו" (ויקרא ו,ג) - מה תלמוד לומר "ילבש"? ...רבי דוסא אומר: להביא בגדי כוהן גדול של יום הכיפורים שהם כשירים לכוהן הדיוט. - רבי אומר: שתי תשובות בדבר: וכי אבנטו של כוהן גדול ביום הכיפורים לא זהו אבנטו של כוהן הדיוט?! ועוד: בגדים שנשתמש בהם קדושה חמורה ישתמש בהם קדושה קלה?!...</span><br><span class="poetry indentAll">ואזדא רבי דוסא לטעמיה, דתניא: "והניחם שם" - מלמד שטעונים גניזה. רבי דוסא אומר: שלא ישתמש בהם ביום הכיפורים אחר (<small>אבל ראויים הם לכוהן הדיוט, שאינם טעונים גניזה</small>).</span><br>• • •
(ד) <small><b>בגדי כהונה מכפרים</b></small><br><b>אמר רבי סימון</b> (רבי שמעון בן פזי, אמורא ארץ ישראלי בדור השני והשלישי)<b>: כשם שהקרבנות מכפרין, כך הבגדים</b> – שמונה בגדי הכהונה של כוהן גדול, <b>מכפרין</b> – כמפורט להלן<b>.</b><br><br>במשנה שנינו: <b>"</b>כהן גדול משמש בשמונה כלים, וההדיוט בארבעה: <b>בכתונת ו</b>ב<b>מכנסים</b> וב<b>מצנפת ו</b>ב<b>אבנט</b>. מוסיף עליו כהן גדול: חושן ואפוד ומעיל וציץ<b>".</b><br>מפרטים על מה בגדי כהונה מכפרים.<br><b>כתונת היתה מכפרת</b> על <b>לובשי כלאים</b> – בגדים שעשויים צמר ופשתן, שכיוון שהכתונת היתה עשויה פשתן ולא היה בה צמר, לכן כיפרה הכתונת, שלא היתה עשויה כלאיים, על לובשי כלאיים<b>.</b> - ומציעים דעה חלופית עלומת שֵׁם: <b>אית דבעי מימר:</b> – יש [מי] שרוצה לומר: כתונת היתה מכפרת <b>על שופכי דמים</b> – הורגי בני אדם<b>,</b> ומציעים פסוק כסימוכין: <b>כמה דאת אמר:</b> – כמו שאתה אומר (במעשה מכירת יוסף): <b>"וַיִּטְבְּלוּ אֶת הַכֻּתֹּנֶת בַּדָּם"</b> (בראשית לז,לא) – האחים של יוסף שיקעו את כתונתו בדם השעיר ששחטו, כדי שתוכיח שיוסף נהרג. - הסמיכות שבין כתונת ודם ביוסף מלמדת על הסמיכות שבין כתונת ודם בכוהן גדול, ומכאן שהכתונת מכפרת על שופכי דמים (המילים 'לובשי כלאים אית דבעי מימר' נוספו במסירה שלפנינו על ידי מגיה על פי המקבילות במדרשי האגדה, ראה להלן. מילים אלו לא היו בירושלמי במקורו, והמגיה שהוסיפן שכח להוסיף 'על' לפניהן, וגם לא הביא את הפסוק המוצע במדרשי האגדה כסימוכין)<b>.</b><br><br><b>מכנסיים היה מכפר</b> (צריך לומר: 'היו מכפרין') <b>על גילוי עריות,</b> ומציעים פסוק כסימוכין: <b>כמה דאת אמר:</b> – כמו שאתה אומר (בעניין בגדי כהונה): <b>"וַעֲשֵׂה לָהֶם מִכְנְסֵי בָד לְכַסּוֹת בְּשַׂר עֶרְוָה"</b> (שמות כח,מב) – אתה חייב לעשות לכוהנים מכנסי פשתים שיכסו את הערווה. - ויש לדרוש את הכתוב, שהמכנסיים מחפים ומכפרים על עוון גילוי ערווה<b>.</b><br><br><b>מצנפת היתה מכפרת על גסי הרוח</b> – המתגאים, המתהלכים בקומה זקופה וראש מורם<b>,</b> ומציעים פסוק כסימוכין: <b>כמה דאת אמר:</b> – כמו שאתה אומר (בימי המילואים): <b>"וַיָּשֶׂם אֶת הַמִּצְנֶפֶת עַל רֹאשׁוֹ"</b> (ויקרא ח,ט) – משה שם את המצנפת על ראש אהרן. - המצנפת שבגובה הראש מכפרת על המתגאים המתהלכים בראש מורם<b>.</b><br><br><b>אבנט היה מכפר על הגנבים.</b> - ומציעים דעה חלופית עלומת שֵׁם: <b>ואית דבעי מימר:</b> – ויש [מי] שרוצה לומר: אבנט היה מכפר <b>על העוקמנים</b> – אנשים שאין ליבם ישר, רמאים המהלכים בדרכי עורמה ועקמומיות (המילים 'הגנבים ואית דבעי מימר על' נוספו במסירה שלפנינו על ידי מגיה על פי המקבילות במדרשי האגדה, ראה להלן)<b>.</b><br><b>אמר רבי לוי</b> (אמורא ארץ ישראלי בדור השלישי)<b>: שלשים ושתים אמה היה בו</b> – באבנט, בגימטריה: לב, רמז שמכפר על עקמומיות שבלב<b>, והיה מעקמו לכאן ולכאן</b> – מסבבו וכורכו סביב ליבו. ולכן היה האבנט מכפר על העוקמנים שאין ליבם ישר<b>.</b><br><br><b>חושן היה מכפר על מטי הדין</b> – המעוותים את הדין ושופטים שלא בצדק<b>,</b> ומציעים פסוק כסימוכין: <b>כמה דאת אמר:</b> – כמו שאתה אומר (בעניין בגדי כהונה): <b>"וְעָשִׂיתָ חֹשֶׁן מִשְׁפָּט"</b> (שמות כח,טו) – אתה חייב לעשות חושן המגלה את משפט ה' (לשואל באורים ותומים ששמו בחושן). ולכן היה החושן מכפר על מטי המשפט<b>.</b><br><br><b>אפוד היה מכפר על עובדי עבודה זרה,</b> ומציעים פסוק כסימוכין: <b>כמה דאת אמר:</b> – כמו שאתה אומר: <b>"</b>וְ<b>אֵין אֵפוֹד וּתְרָפִים"</b> (הושע ג,ד) – יש לדרוש את הכתוב, שכשאין אפוד יש עוון תרפים של עבודה זרה, שהאפוד שכוהן גדול לובש מכפר על עוון עבודה זרה<b>.</b><br><br><b>מעיל - רבי סימון</b> אמר <b>בשם רבי יונתן דבית גוברין</b> (אמורא ארץ ישראלי בדור השני, מהיישוב בית גוברין בשפלה לרגלי הרי יהודה)<b>: שני דברים לא היתה בהן</b> (צריך לומר: '<b>ל</b>הן') <b>כפרה</b> – לא מצאנו להם כפרה בקורבנות<b>, וקבעה להן התורה כפרה</b> – ממקום אחר<b>, ואֵילּוּ הן: האומר לשון הרע, וההורג נפש בשגגה. האומר לשון הרע לא היתה לו כפרה, וקבעה לו התורה כפרה - זוגי המעיל</b> – הפעמונים שבשולי המעיל<b>:</b> - נאמר בעניין בגדי כהונה: <b>"וְהָיָה עַל אַהֲרֹן לְשָׁרֵת, וְנִשְׁמַע קוֹלוֹ"</b> (שמות כח,לה) – כשאהרן משרת לפני ה' הוא חייב ללבוש את המעיל, ויישמע קול הפעמונים שבשולי המעיל; ויש לדרוש: <b>- יב</b>ו<b>א קול ויכפר על קול</b> – קול הפעמונים מכפר על קולו של האומר לשון הרע. - הרי שהמעיל היה מכפר על לשון הרע<b>. ההורג נפש לא היתה לו כפרה, וקבעה לו התורה כפרה - מיתת כהן גדול:</b> - נאמר בעניין הרוצח בשגגה: <b>"וְיָשַׁב בָּהּ עַד מוֹת הַכֹּהֵן הַגָּדֹל"</b> (במדבר לה,כה) – הרוצח בשגגה יישב בעיר המקלט עד שימות הכוהן הגדול (ורק אחרי מות הכוהן הגדול רשאי הרוצח לצאת מעיר המקלט). מכאן שמיתת כוהן גדול מכפרת על ההורג נפש בשגגה<b>.</b>
(ה) ומציעים קושיה מברייתא על האמור לפני כן: <b>תני</b> (נראה שצריך לומר: '<b>והא תני</b>')<b>:</b> – והרי [התנא] שונה: <b>רבי אליעזר בן יעקב</b> (השני, תנא בדור הרביעי) <b>אומר: נאמרה כפרה בפנים</b> – הכפרה של פר יום הכיפורים שנעשית בקודש הקודשים ובהיכל, שנאמר בעבודה ביום הכיפרים: "וְכִפֶּר עַל הַקֹּדֶשׁ מִטֻּמְאֹת בְּנֵי יִשְׂרָאֵל" (ויקרא טז,טז)<b>, ונאמרה כפרה בחוץ</b> – הכפרה של עגלה ערופה שנעשית מחוץ למקדש, שנאמר בפרשת עגלה ערופה: "וְנִכַּפֵּר לָהֶם הַדָּם" (דברים כא,ח) - על ידי עריפת העגלה יכופר לעם ישראל על הדם שנשפך<b>. מה כפרה האמורה בפנים</b> (צריך לומר: '<b>בחוץ</b>' ("קורבן העדה", "פני משה")) <b>- בן הבקר</b> – העגלה הערופה, <b>מכפר על שופכי דמים, אף כפרה</b> ה<b>אמורה בחוץ</b> (צריך לומר: '<b>בפנים</b>' ("קורבן העדה", "פני משה")) <b>- בן הבקר</b> – פר יום הכיפורים, <b>מכפר על שופכי דמים</b> – הרי שההורג נפש יש לו כפרה בעגלה הערופה ובפר יום הכיפורים, שלא כאמור לעיל שההורג נפש בשגגה לא היתה לו כפרה וקבעה לו התורה כפרה במיתת כוהן גדול!<b>.</b><br>ומתרצים את הקושיה בהצעת הבחנה בין שני מקרים: <b>כאן</b> – הכפרה במיתת כוהן גדול, <b>- בשוגג</b> – במקרה של הורג נפש בשגגה<b>, כאן</b> – הכפרה בעגלה ערופה ובפר יום הכיפורים, <b>- במזיד</b> – במקרה של הורג נפש במזיד<b>.</b><br>ומציעים קושיה על התירוץ הקודם: <b>שנייא היא</b> – שונָה היא (שונֶה הוא הדבר) <b>עגלה ערופה בין שוגג בין מזיד?!</b> (בתמיהה) – וכי יש הבדל בעגלה ערופה בין שני המקרים הנידונים?! הרי עגלה ערופה מכפרת גם על ההורג נפש בשגגה וגם על ההורג נפש במזיד, שכן אין ידוע מי ההורג והאם הרג בשגגה או במזיד, ולכן יש לדחות את התירוץ הקודם!<br>ומתרצים את הקושיה הקודמת בהצעת הבחנה אחרת בין שני מקרים: <b>אמר רבי יוסה</b> (מגדולי אמוראי ארץ ישראל בדור הרביעי)<b>: כאן</b> – הכפרה במיתת כוהן גדול, <b>- על חט</b> (חטא) <b>ידוע</b> – על מקרה שההורג בשגגה ידוע<b>, וכאן</b> – הכפרה בעגלה ערופה ובפר יום הכיפורים, <b>- על חט</b> (חטא) <b>שאינו ידוע</b> – על מקרה שההורג אינו ידוע<b>.</b>
(ו) <b>ציץ -</b> מציעים שתי דעות עלומות שֵׁם: <b>אית דבעי מימר:</b> – יש [מי] שרוצה לומר: ציץ היה מכפר <b>על הגודפנים</b> – המחרפים ומגדפים את שם ה'<b>. אית דבעי מימר:</b> – [ו]יש [מי] שרוצה לומר: ציץ היה מכפר <b>על עזי פנים</b> – חצופים, בעלי חוצפה<b>.</b><br>ומציעים קושיה על אחת מהדעות: <b>מאן דאמר:</b> – מי שאומר: <b>על הגודפנין - ניחא</b> – [הדבר] נוח (מובן שהציץ מכפר על הגודפנים)<b>,</b> ומסבירים: <b>דכתיב:</b> – שכתוב (בסיפור על דוד שמכה את גולית הפלשתי): <b>"וַתִּטְבַּע הָאֶבֶן בְּמִצְחוֹ"</b> (שמואל א יז,מט) – האבן שקלע דוד חדרה לתוך מצחו של גולית<b>, וכתיב:</b> – וכתוב (בעניין בגדי כהונה): <b>"וְהָיָה עַל מִצְחוֹ תָּמִיד"</b> (שמות כח,לח) – הציץ חייב להיות על מצחו של הכוהן הגדול תמיד. - הסמיכות שבין מצח וגידוף בגולית (גולית חירף וגידף את אלוהי ישראל) מלמדת על הסמיכות שבין מצח וגידוף בכוהן גדול, ומכאן שהציץ שמקומו על המצח מכפר על הגודפנים<b>.</b> - אבל <b>מאן דאמר:</b> – מי שאומר: <b>על עזי פנים?</b> – מניין שהציץ מכפר על עזי פנים?<br>ומתרצים את הקושיה: נאמר בנבואת תוכחה: <b>"וּמֵצַח אִשָּׁה זוֹנָה הָיָה לָךְ"</b> (ירמיהו ג,ג) – פניה של כנסת ישראל היו כפניה של זונה, שהיו עזי פנים. - הרי שעזות פנים מקומה במצח, ולכן הציץ שמקומו על המצח מכפר על עזי פנים<b>.</b><br><br><span class="poetry indentAll"><b>בבלי זבחים</b> פח,ב ו<b>ערכין</b> טז,א: אמר רבי עינייני בר ששון (<small>רבי אינייני בר סיסיי, אמורא ארץ ישראלי בדור השני</small>): למה נסמכה פרשת בגדי כהונה לפרשת קורבנות? לומר לך: מה קורבנות מכפרים, אף בגדי כהונה מכפרים.</span><br><span class="poetry indentAll">כתונת מכפרת על שפיכות דמים, שנאמר: "ויטבלו את הכותונת בדם" (בראשית לז,לא).</span><br><span class="poetry indentAll">מכנסיים מכפרים על גילוי עריות, שנאמר: "ועשה להם מכנסי בד לכסות בשר ערווה" (שמות כח,מב).</span><br><span class="poetry indentAll">מצנפת מכפרת על גסי הרוח. דאמר רבי חנינא: יבוא דבר שבגובה (<small>המצנפת שעל הראש</small>) ויכפר על גובה / על מעשה גובה (<small>חטא של גובה הלב וגאווה</small>).</span><br><span class="poetry indentAll">אבנט מכפר על הרהור הלב, אהיכא דאיתיה (<small>מכפר על המקום שישנו, כי האבנט היה חגור כנגד הלב</small>).</span><br><span class="poetry indentAll">חושן מכפר על הדינים (<small>שעוותו</small>), שנאמר: "ועשית חושן משפט" (שמות כח,טו).</span><br><span class="poetry indentAll">אפוד מכפר על עבודה זרה, שנאמר: "אין אפוד ותרפים" (הושע ג,ד).</span><br><span class="poetry indentAll">מעיל מכפר על לשון הרע. דאמר רבי חנינא: יבוא דבר שבקול (<small>פעמוני המעיל</small>) ויכפר על קול / על מעשה קול (<small>חטא של לשון הרע</small>).</span><br><span class="poetry indentAll">ציץ מכפר על עזות פנים. בציץ כתיב: / כתיב הכא: "והיה על מצח אהרן" (שמות כח,לח), ובעזות פנים כתיב: / וכתיב התם: "ומצח אישה זונה היה לך" (ירמיהו ג,ג).</span><br><br><span class="poetry indentAll"><b>ויקרא רבה</b> י,ו: אמר רבי סימון: כשם שהקורבנות מכפרים, כך הבגדים מכפרים.</span><br><span class="poetry indentAll">דתנינן: כוהן גדול משמש בשמונה כלים, וההדיוט בארבעה: בכתונת ובמכנסיים ובמצנפת ובאבנט. מוסיף עליו כוהן גדול: חושן ואפוד ומעיל וציץ.</span><br><span class="poetry indentAll">כתונת - לכפר על לובשי כלאיים, כמה דאת אמר: "ועשה לו כתונת פסים" (בראשית לז,ג) (<small>רמז לכלאיים, שהכתונת של פשתן והפסים של צמר, או פס של צמר ופס של פשתן</small>) / לכפר על שפיכות דמים, כמה דאת אמר: "ויטבלו את הכותונת בדם" (בראשית לז,לא).</span><br><span class="poetry indentAll">מכנסיים - לכפר על גילוי עריות, כמה דאת אמר: "ועשה להם מכנסי בד לכסות בשר ערווה" (שמות כח,מב).</span><br><span class="poetry indentAll">מצנפת - לכפר על גסי הרוח, כמה דאת אמר: "ושמת המצנפת על ראשו" (שמות כט,ו).</span><br><span class="poetry indentAll">אבנט - מאן דאמר: על העקמנים, ומאן דאמר: על הגנבים. - אמר רבי לוי: אבנט - שלושים ושתיים אמה היה, והיה עוקמו לפניו ולאחריו.</span><br><span class="poetry indentAll">חושן מכפר על מטי דינים, כמה דאת אמר: "ונתת אל חושן המשפט את האורים ואת התומים" (שמות כח,ל).</span><br><span class="poetry indentAll">אפוד מכפר על עבודה זרה, כמה דאת אמר: "ואין אפוד ותרפים" (הושע ג,ד).</span><br><span class="poetry indentAll">מעיל - רבי סימון בשם רבי נתן אמר: שני דברים אין להם כפרה, ונתנה להם תורה כפרה, ואלו הם: לשון הרע, והורג נפש בשגגה. האומר לשון הרע אין לו כפרה, ונתנה לו תורה כפרה. במה מתכפר לו? בזוגי המעיל, הדא היא דכתיב: "פעמון זהב ורימון, פעמון זהב ורימון, על שולי המעיל סביב" (שמות כח,לד), "והיה על אהרן לשרת, ונשמע קולו" (שמות כח,לה). אמר הקב"ה: יבוא הקול ויכפר על הקול. ההורג נפש בשגגה אין לו כפרה, ונתנה לו תורה כפרה. במה מתכפר לו? במיתת כוהן גדול, הדא היא דכתיב: "ואחרי מות הכוהן הגדול ישוב הרוצח" (במדבר לה,כח).</span><br><span class="poetry indentAll">ציץ - מאן דאמר: / אית דאמרין: על עזי פנים. מאן דאמר: / ואית דאמרין: על המגדפים. מאן דאמר: על עזי פנים - מבנות ציון (<small>שהיו עזות פנים</small>), כאן כתוב: / כתיב הכא: "והיה על מצח אהרן" (שמות כח,לח), ולהלן כתוב: / וכתיב התם: "ומצח אישה זונה היה לך" (ירמיהו ג,ג). מאן דאמר: על המגדפים - מגולית, כאן כתוב: "והיה על מצחו תמיד" (שמות כח,לח), ולהלן כתוב: "ותטבע האבן במצחו" (שמואל א יז,מט).</span><br><br><span class="poetry indentAll"><b>שיר השירים רבה</b> ד [ד] ה: דתנינן: כוהן גדול משמש בשמונה כלים, וההדיוט בארבעה: בכתונת ובמכנסיים ובמצנפת ובאבנט. מוסיף עליו כוהן גדול: חושן ואפוד ומעיל וציץ.</span><br><span class="poetry indentAll">כתונת היתה מכפרת על שופכי דמים, היך מה דאת אמר: "ויטבלו את הכותונת בדם" (בראשית לז,לא), ויש אומרים: על לובשי כלאיים, היך מה דאת אמר: "ועשה לו כתונת פסים" (בראשית לז,ג).</span><br><span class="poetry indentAll">מכנסיים מכפרים על גילוי עריות, היך מה דאת אמר: "ועשה להם מכנסי בד לכסות בשר ערווה" (שמות כח,מב).</span><br><span class="poetry indentAll">מצנפת מכפרת על גסי הרוח, היך מה דאת אמר: "ושמת את המצנפת על ראשו" (שמות כט,ו).</span><br><span class="poetry indentAll">אבנט היה מכפר, מאן דאמר: על הגנבים, ומאן דאמר: על העוקמנים. אמר רבי לוי: שלושים ושתיים אמות היה בו, והיה מעקמו לכאן ולכאן.</span><br><span class="poetry indentAll">חושן היה מכפר על מטי דין, היך מה דאת אמר: "ונתת אל חושן המשפט" (שמות כח,ל).</span><br><span class="poetry indentAll">אפוד היה מכפר על עובדי עבודה זרה, היך מה דאת אמר: "ואין אפוד ותרפים" (הושע ג,ד).</span><br><span class="poetry indentAll">מעיל היה מכפר על לשון הרע. - רבי סימון בשם רבי יונתן דבית גוברין: שני דברים לא היה להם כפרה, וקבעה להם התורה כפרה, ואלו הם: לשון הרע, וההורג נפש בשגגה. לשון הרע לא היה לו כפרה, וקבעה לו התורה כפרה - זוגי המעיל, שנאמר: "והיה על אהרן לשרת, ונשמע קולו" (שמות כח,לה), יבוא קול ויכפר על קול לשון הרע. וההורג בשגגה לא היה לו כפרה, וקבעה לו התורה כפרה - זו מיתת כוהן גדול, שנאמר: "וישב בה עד מות הכוהן הגדול" (במדבר לה,כה).</span><br><span class="poetry indentAll">ציץ היה מכפר על עזי פנים, ומאן דאמר: על הגודפנים. מאן דאמר: על עזי פנים - היך מה דאת אמר: "והיה על מצח אהרן" (שמות כח,לח), ולהלן הוא אומר: "ומצח אישה זונה היה לך" (ירמיהו ג,ג). ומאן דאמר: על הגודפנים - "והיה על מצחו תמיד" (שמות כח,לח), ולהלן הוא אומר: "ותטבע האבן במצחו" (שמואל א יז,מט).</span><br>• • •
(ז) <small><b>אורים ותומים והשאלה בהם</b></small><br>במשנה שנינו: "באילו נשאלין באורים ותומים".<br>מביאים ברייתא: <b>ולמה נקרא שמם אורים? שהן מאירין לישראל</b> – דורש 'אוּרים' מלשון אוֹר<b>. ותומים</b> – למה נקרא שמם כך<b>? שהן מתימין</b> (מיישרים) <b>לפניהם</b> – לפני ישראל, <b>את הדרך, שבשעה שהיו ישראל תמימין היו</b> – התומים, <b>מכוונין להן את הדרך, שכן מצאנו</b> – שבשעה שלא היו ישראל תמימים, לא היו התומים מכוונים להם את הדרך, <b>שוִודוּ</b> (מגיה תיקן כאן ולהלן 'וודו' ל-'בידו', והיא היא, שיש כאן חילוף של בי"ת רפה ו-וי"ו) <b>להן בגבע בנימן</b> – במלחמה שהיתה בין בני ישראל ובין בני בנימין בגבעה שבנחלת בנימין כיזבו ושיקרו האורים ותומים לישראל, כמסופר בשופטים כ,יז-כה, שבשני הימים הראשונים של המלחמה ניגפו בני ישראל פעמיים אף על פי ששאלו באורים ותומים ונענו שיעלו למלחמה<b>.</b><br><b>אמר רבי יהודה</b> (בר אלעאי, מגדולי התנאים בדור הרביעי)<b>: חס ושלום</b> – לא יעלה על הדעת<b>, לא וִודוּ להם בגבע בנימן</b> – לא כיזבו ושיקרו האורים ותומים לישראל בשני הימים הראשונים של המלחמה<b>, שבראשונה אמר 'עלה', ולא אמר 'נתתיו'</b> – ביום השני של המלחמה נאמר: "וַיִּשְׁאֲלוּ בַה' לֵאמֹר: הַאוֹסִיף לָגֶשֶׁת לַמִּלְחָמָה עִם בְּנֵי בִנְיָמִן אָחִי? וַיֹּאמֶר ה': <b>עֲלוּ</b> אֵלָיו" (שופטים כ,כג) (וכן ביום הראשון של המלחמה נאמר: "וַיִּשְׁאֲלוּ בֵאלֹהִים וַיֹּאמְרוּ בְּנֵי יִשְׂרָאֵל: מִי יַעֲלֶה לָּנוּ בַתְּחִלָּה לַמִּלְחָמָה עִם בְּנֵי בִנְיָמִן? וַיֹּאמֶר ה': יְהוּדָה בַתְּחִלָּה" (שופטים כ,יח)). ולכן בשני הימים הראשונים של המלחמה ניגפו בני ישראל, כיוון שלא נענו שינצחו<b>, ובשנייה אמר 'עלה' ואמר 'נתתיו'</b> – ביום השלישי של המלחמה נאמר: "וַיִּשְׁאֲלוּ בְנֵי יִשְׂרָאֵל בַּה'... לֵאמֹר: הַאוֹסִף עוֹד לָצֵאת לַמִּלְחָמָה עִם בְּנֵי בִנְיָמִן אָחִי, אִם אֶחְדָּל? וַיֹּאמֶר ה': <b>עֲלוּ</b>, כִּי מָחָר <b>אֶתְּנֶנּוּ</b> בְיָדֶךָ" (שופטים כ,כז-כח). ולכן ביום השלישי של המלחמה ניצחו בני ישראל, כיוון שנענו שינצחו<b>.</b><br><br><span class="poetry indentAll"><b>ספרי זוטא</b> כז,כא: למה נקרא שמו אורים ותומים? אורים - שהם מאירים דבריהם. תומים - שהיו שלמים בהם (<small>נראה שצריך לומר כמו בבבלי: משלימים דבריהם</small>) ולא היו מבדים. ומה שכבר בידו בגבעת בנימין, מפני שלא בחנו כל צורכם. בראשונה אמר "עלו", ולא אמר "אתננו בידך", בשנייה אמר "עלו, כי מחר אתננו בידך".</span><br><br><span class="poetry indentAll"><b>בבלי יומא</b> עג,ב: למה נקרא שמם אורים ותומים? אורים - שמאירים את דבריהם, תומים - שמשלימים (<small>ממלאים, מקיימים</small>) את דבריהם. ואם תאמר: בגבעת בנימין מפני מה לא השלימו דבריהם? - הם שלא ביחנו אם לנצח אם להינצח (<small>הם עצמם אשמים שלא ביררו את דברי האורים ותומים, ששאלו האם לעלות למלחמה, ולא שאלו האם ינצחו בה</small>), ובאחרונה שביחנו - הסכימו / השלימו להם, שנאמר: "...לאמור: האוסיף עוד לצאת למלחמה עם בני בנימין אחי, אם אחדל? ויאמר ה': עלו, כי מחר אתננו בידך" (שופטים כ,כח).</span><br><br><small>דברי ספרי זוטא והבבלי על מה שאירע בגבע בנימין הם כדברי רבי יהודה בברייתא שבירושלמי.</small>
(ח) ומביאים ברייתא: <b>ואין נשאלין שתי שאילות כאחת</b> – אין שואלים באורים ותומים שתי שאלות בבת אחת, אלא שואלים שאלה אחת ולאחר שהם משיבים חוזרים ושואלים שאלה שנייה<b>.</b><br>ומציעים גרסאות חלופיות עלומות שֵׁם של מקורות תנאיים: <b>אם נשאלו</b> – אם שאלו באורים ותומים שתי שאלות בבת אחת, על מה הם משיבים? <b>- אית תניי תני:</b> – יש תנא [ש]שונה: <b>משיבו על הראשונה ואין משיבו על השנייה</b> – האורים ותומים משיבים לשואל רק על השאלה הראשונה<b>, ואית תניי תני:</b> – ויש תנא [ש]שונה: <b>משיבו על השנייה ואינו משיבו על הראשונה</b> – האורים ותומים משיבים לשואל רק על השאלה השנייה<b>, ואית תניי תני:</b> – ויש תנא [ש]שונה: <b>אינו משיבו לא על הראשונה ולא על השנייה</b> – האורים ותומים אינם משיבים לשואל כלום<b>.</b><br><br><b>מאן דאמר:</b> – מי שאומר: <b>משיבו על הראשונה ואינו משיבו על השנייה -</b> יש להציע מקור לדעה הזו: <b>מן הדא:</b> – מזאת (מהפסוקים שלהלן): <b>"וַיֹּאמֶר דָּוִד: י'י אֱלֹהֵי יִשְׂרָאֵל</b>, שָׁמֹעַ שָׁמַע עַבְדְּךָ כִּי מְבַקֵּשׁ שָׁאוּל לָבוֹא אֶל קְעִילָה לְשַׁחֵת לָעִיר בַּעֲבוּרִי<b>"</b> (שמואל א כג,י) <b>"הֲיַסְגִּרֻנִי בַעֲלֵי קְעִילָה בְיָדוֹ? הֲיֵרֵד שָׁאוּל</b> כַּאֲשֶׁר שָׁמַע עַבְדֶּךָ? ה' אֱלֹהֵי יִשְׂרָאֵל, הַגֶּד נָא לְעַבְדֶּךָ. וַיֹּאמֶר י'י: יֵרֵד<b>"</b> (שמואל א כג,יא) – כשדוד ברח לקעילה ונודע לו ששאול המלך שרדף אחריו מתכוון לבוא לקעילה, דוד שאל באורים ותומים שתי שאלות בבת אחת, השאלה הראשונה: "הֲיַסְגִּרֻנִי בַעֲלֵי קְעִילָה בְיָדוֹ (ביד שאול)?", והשאלה השנייה: "הֲיֵרֵד שָׁאוּל?", והשיבו לו רק על השאלה השנייה, מדוע? <b>- דוד לא שאל כהוגן</b> – שהרי השאלה הראשונה מתאימה רק אם התשובה לשאלה השנייה חיובית<b>. לא צורכא דילה</b> – אין צורך [לומר] אלא: <b>"הֲיֵרֵד שָׁאוּל</b> כַּאֲשֶׁר שָׁמַע עַבְדֶּךָ?<b>", ואם ירד "הֲיַסְגִּרֻנִי בַעֲלֵי קְעִילָה בְיָדוֹ?"</b> – לפי הסדר ההגיוני היה דוד צריך לשאול שאלה ראשונה: האם יירד שאול לקעילה למלחמה עליה?, ושאלה שנייה: אם יירד שאול ויבקש מאנשי קעילה שימסרו לו את דוד, האם ימסרו אותו?. אבל כיוון שדוד שאל שלא כסדר ההגיוני, השיבו לו רק על שאלתו השנייה, שהיתה ראויה מבחינת הסדר להיות ראשונה. ומכאן שאם שאלו באורים ותומים שתי שאלות בבת אחת - הם משיבים לשואל רק על השאלה הראשונה<b>.</b><br><br><b>מאן דאמר:</b> – [ו]מי שאומר: <b>משיבו על השנייה ואינו משיבו על הראשונה -</b> יש להציע מקור לדעה הזו: <b>מן הדא:</b> – מזאת (מהפסוקים שלהלן): <b>"וַיֹּאמֶר דָּוִד: הֲיַסְגִּרוּ בַּעֲלֵי קְעִילָה אֹתִי</b> וְאֶת אֲנָשַׁי בְּיַד שָׁאוּל? וַיֹּאמֶר י'י: יַסְגִּירוּ<b>"</b> (שמואל א כג,יב) – לאחר שהשיבו לדוד רק על שאלתו השנייה, הוא חזר על שאלתו הראשונה והשיבו לו עליה. - נראה שמקומו של הפסוק הזה לעיל בסוף הקטע הדן בדעה הראשונה, והפסוק הזה מובא כדי לומר שכיוון שידע דוד ששאל שלא כסדר, חזר ושאל כסדר, כמו שהוא בבבלי, ראה להלן. וכאן יש לגרוס שוב את הפסוקים בשמואל א כג,י-יא שמובאים לעיל, שדוד שאל באורים ותומים שתי שאלות בבת אחת והשיבו לו רק על השאלה השנייה. ומכאן שאם שאלו באורים ותומים שתי שאלות בבת אחת - הם משיבים לשואל רק על השאלה השנייה<b>.</b><br><br><small>יש להציע לגרוס את הקטע הזה כך: <b>מאן דאמר: משיבו על השנייה ואינו משיבו על הראשונה - מן הדא: "וַיֹּאמֶר דָּוִד: י'י אֱלֹהֵי יִשְׂרָאֵל... הֲיַסְגִּרֻנִי בַעֲלֵי קְעִילָה בְיָדוֹ? הֲיֵרֵד שָׁאוּל</b> כַּאֲשֶׁר שָׁמַע עַבְדֶּךָ? ה' אֱלֹהֵי יִשְׂרָאֵל, הַגֶּד נָא לְעַבְדֶּךָ. וַיֹּאמֶר י'י: יֵרֵד<b>"</b> (שמואל א כג,י-יא).</small><br><br><b>מאן דאמר:</b> – [ו]מי שאומר: <b>אינו משיבו לא על הראשונה ולא על האחרונה -</b> יש להציע מקור לדעה הזו: (נראה שצריך להוסיף כמו לעיל: '<b>מן הדא:</b>' – מזאת (מהפסוק שלהלן):) <b>"וַיִּשְׁאַל דָּוִד בַּי'י לֵאמֹר: אֶרְדֹּף אַחֲרֵי הַגְּדוּד הַזֶּה? הַאַשִּׂגֶנּוּ?</b> וַיֹּאמֶר לוֹ: רְדֹף, כִּי הַשֵּׂג תַּשִּׂיג וְהַצֵּל תַּצִּיל<b>"</b> (שמואל א ל,ח) – דוד שאל באורים ותומים שתי שאלות בבת אחת, השאלה הראשונה: "[ה]אֶרְדֹּף אַחֲרֵי הַגְּדוּד הַזֶּה (של העמלקים)?", והשאלה השנייה: "הַאַשִּׂגֶנּוּ?", והשיבו לו על שתי השאלות, מדוע? <b>- דוד ביקש עליה רחמים: "י'י אֱלֹהֵי יִשְׂרָאֵל, הַגֶּד נָא לְעַבְדֶּךָ"</b> (שמואל א כג,יא) – דוד ביקש רחמים מה' שישיבו לו על כל שאלותיו, בשל הצרה הגדולה שהיתה לו, כמו שמפורש בכתוב בעניין שמובא לעיל, שכששאל דוד שתי שאלות בבת אחת: "הֲיַסְגִּרֻנִי בַעֲלֵי קְעִילָה בְיָדוֹ? הֲיֵרֵד שָׁאוּל?", הוא ביקש מה' שישיבו לו על שתי שאלותיו, שאמר: "י'י אֱלֹהֵי יִשְׂרָאֵל, הַגֶּד נָא לְעַבְדֶּךָ". אבל אם לא היה דוד מבקש רחמים, לא היו משיבים לו כלום. ומכאן שאם שאלו באורים ותומים שתי שאלות בבת אחת - אינם משיבים לשואל כלום<b>.</b> - ויש להציע סיוע לאמור לפני כן: <b>תדע לך</b> – מכאן תוכל להוכיח (שדוד ביקש רחמים גם בעניין כאן)<b>, שהרי שתים שאל</b> – השאלה הראשונה: "[ה]אֶרְדֹּף אַחֲרֵי הַגְּדוּד הַזֶּה?", והשאלה השנייה: "הַאַשִּׂגֶנּוּ?", <b>והשיבו</b> (בהבאת הירושלמי בר"ח: 'והשיבוהו') <b>שלש: "וַיֹּאמֶר לוֹ: רְדֹף, כִּי הַשֵּׂג תַּשִּׂיג וְהַצֵּל תַּצִּיל"</b> (שמואל א ל,ח) – השיבו לו על השאלה הראשונה: "רְדֹף", ועל השאלה השנייה השיבו לו: "הַשֵּׂג תַּשִּׂיג", ואף השיבו לו על מה שלא שאל: "וְהַצֵּל תַּצִּיל (מיד העמלקים את השבויים)". מכאן שדוד ביקש רחמים שישיבו לו<b>.</b><br><br><small>ב"שערי תורת ארץ ישראל" הציע לגרוס את הקטע הזה כך: <b>מאן דאמר: אינו משיבו לא על הראשונה ולא על השנייה -</b> (קושיה:) <b>והכתיב: "וַיֹּאמֶר דָּוִד: י'י אֱלֹהֵי יִשְׂרָאֵל... הֲיַסְגִּרֻנִי בַעֲלֵי קְעִילָה בְיָדוֹ? הֲיֵרֵד שָׁאוּל...?"</b> (שמואל א כג,י-יא)<b>!</b> - (תירוץ:) <b>דוד ביקש עליה רחמים: "י'י אֱלֹהֵי יִשְׂרָאֵל, הַגֶּד נָא לְעַבְדֶּךָ"</b> (שמואל א כג,יא)<b>.</b> - (קושיה:) <b>והכתיב: "וַיִּשְׁאַל דָּוִד בַּי'י לֵאמֹר: אֶרְדֹּף אַחֲרֵי הַגְּדוּד הַזֶּה? הַאַשִּׂגֶנּוּ?"</b> (שמואל א ל,ח)<b>!</b> - (תירוץ:) <b>עוד</b> (גם) <b>היא דוד ביקש עליה רחמים</b> (כך היה מעשה אבל אין זה מפורש בכתוב<b>).</b> - <b>תדע לך</b>...</small><br><br><small>אפשר לקבל את הצעת "שערי תורת ארץ ישראל", אך לא בדרך של קושיות ותירוצים, אלא בדרך של ניחותא כמו שפירשנו אנו את הקטע הזה.</small><br><br><span class="poetry indentAll"><b>בבלי יומא</b> עג,א-ב: תנו רבנן: ...אין שואלים שני דברים כאחד, ואם שאל - אין מחזירים לו אלא אחד, ואין מחזירים לו אלא ראשון, שנאמר: "ויאמר דוד:... היסגירוני בעלי קעילה בידו? הירד שאול כאשר שמע עבדך?... ויאמר ה': ירד" (שמואל א כג,י-יא).</span><br><span class="poetry indentAll">והא אמרת: אין מחזירים לו אלא ראשון! - דוד שאל שלא כסדר, והחזירו לו כסדר, וכיוון שידע ששאל שלא כסדר, חזר ושאל כסדר, שנאמר: "ויאמר דוד: היסגירו בעלי קעילה אותי ואת אנשיי ביד שאול? ויאמר ה': יסגירו" (שמואל א כג,יב).</span><br><span class="poetry indentAll">ואם הוצרך הדבר לשניים (<small>לשאול שני דברים כאחד</small>) - מחזירים לו שניים, שנאמר: "וישאל דוד בה' לאמור: ארדוף אחרי הגדוד הזה? האשיגנו? ויאמר לו: רדוף, כי השג תשיג והצל תציל" (שמואל א ל,ח).</span><br><br><small>בבבלי מובאת רק הדעה שאם שואלים שתי שאלות כאחת - אין משיבים אלא על השאלה הראשונה.</small><br><br>ומציעים גרסאות חלופיות עלומות שֵׁם של מקורות תנאיים: <b>אית תניי תני:</b> – יש תנא [ש]שונה: <b>הקול היה שומע</b> – הכוהן שהיה נשאל באורים ותומים היה שומע בנבואה קול שהגיע לאוזניו, וכך היה יודע להשיב את התשובה<b>. אית תניי תני:</b> – [ו]יש תנא [ש]שונה: <b>הכתב</b> היה <b>בולט</b> – אותיות מסוימות בשמות השבטים שהיו חקוקים על אבני החושן היו בולטות מן החושן, והכוהן שהיה נשאל באורים ותומים היה מצרף ברוח הקודש את האותיות הבולטות למילים, וכך היה יודע להשיב את התשובה<b>.</b><br>ומציעים קושיה על אחת מהדעות: <b>מאן דאמר:</b> – מי שאומר: <b>הקול היה שומע - ניחא</b> – [הדבר] נוח (מובן שהיה שומע את הקול)<b>,</b> ומסבירים: <b>דכתיב:</b> – שכתוב: <b>"וַיִּשְׁמַע אֶת הַקּוֹל</b> מִדַּבֵּר אֵלָיו<b>"</b> (במדבר ז,פט) – כשמשה בא אל אוהל מועד לדבר עם ה', משה לבדו שמע את קול ה' מדבר אליו. - וכך גם היה הכוהן הנשאל שומע את הקול<b>.</b> - אבל <b>מאן דאמר:</b> – מי שאומר: <b>הכתב היה בולט - והא לית</b> – והרי אין <b>חי'ת בשבטים ולא צד'י ולא קו'ף בשבטים!</b> – הרי אותיות אלו חסרות בשמות השבטים שהיו חקוקים על אבני החושן, וכיצד היה אפשר להשיב תשובה שיש בה אותיות אלו!<br>ומתרצים את הקושיה: <b>אברהם יצחק יעקב</b> היה <b>כתוב עליהן</b> – גם שמות שלושת האבות היו חקוקים על אבני החושן, שבהם יש אותיות אלו החסרות בשמות השבטים<b>.</b><br>ומציעים קושיה נוספת: <b>והא לית</b> – והרי אין <b>טי'ת בשבטים!</b> – וגם אינה בשמות שלושת האבות, וכיצד היה אפשר להשיב תשובה שיש בה האות טי'ת!<br>ומתרצים את הקושיה: <b>"כָּל אֵלֶּה שִׁבְטֵי יִשְׂרָאֵל"</b> (בראשית מט,כח) (בהבאת הירושלמי בר"ח: 'כל אלה שבטי ישורון', והוא שיבוש על פי הבבלי) <b>היה חקוק עליהן</b> – גם ארבע מילים אלו היו חקוקות על אבני החושן, שבהן יש האות טי'ת<b>.</b><br><br><span class="poetry indentAll"><b>בבלי יומא</b> עג,ב: כיצד נעשות (<small>האותיות באבני החושן שעל פיהן השיב הכוהן הנשאל</small>)? - רבי יוחנן אומר: בולטות (<small>האותיות של מילות התשובה היו בולטות מבין האותיות החקוקת בחושן</small>); וריש לקיש אומר: מצטרפות (<small>האותיות של מילות התשובה היו זזות ונעקרות ממקומן ומצטרפות למילים</small>) .</span><br><span class="poetry indentAll">והא לא כתיב צד'י! - אמר רב שמואל בר רב יצחק: אברהם יצחק ויעקב כתוב שם. - והא לא כתיב טי'ת! - אמר רב אחא בר יעקב: שבטי ישורון כתוב שם.</span><br><br><small>דעת רבי יוחנן בבבלי היא כדעת אחד מהמקורות התנאיים בירושלמי.</small><br>• • •
<h2>פרק ח</h2>
<h3>הלכה א</h3>
(א) <big><strong>משנה</strong></big><br><b>יום הכיפורים אסור באכילה ובשתייה וברחיצה</b> – במים, <b>ובסיכה</b> – בשמן, <b>ובנעילת הסנדל</b> – של עור, <b>ובתשמיש המיטה. המלך והכלה ירחצו את פניהם</b> – מותרים לרחוץ את פניהם ביום הכיפורים<b>, והחיה</b> – היולדת, <b>תנעול את הסנדל</b> – מותרת לנעול את הסנדל ביום הכיפורים, מפני שהצינה קשה לה<b>; דברי רבי אליעזר</b> (בן הורקנוס, תנא בדור השני)<b>. וחכמים אוסרין</b> – למלך ולכלה לרחוץ את פניהם, וליולדת לנעול את הסנדל<b>.</b><br>• • •
(ב) <big><strong>תלמוד</strong></big><br><small><b>יום הכיפורים אסור באכילה ובשתייה</b></small><br>במשנה שנינו: <b>"יום הכיפורים אסור באכילה ובשתייה" כול'.</b><br>תמהים על המשנה: <b>ענוש כרת</b> – הדין הוא שהאוכל ושותה ביום הכיפורים נענש בעונש כרת, כמו שכתוב בויקרא כג,כט<b>, ואת אמר הכין?!</b> – ואתה אומר כך?! (כיצד המשנה אומרת שאכילה ושתייה אסורות ביום הכיפורים, שמשמעות הדבר שאין כאן עונש אלא איסור מן התורה או מדברי חכמים בלבד, והרי יש כאן גם עונש מן התורה, ועל עונש אין אומרים 'אסור' אלא 'חייב'?)<br>ומתרצים את התמיהה: <b>אמר רבי הילא</b> (רבי אלעאי, אמורא ארץ ישראלי בדור השלישי)<b>: לפחות מכשיעורין נצרכה</b> – נצרכה המשנה לומר (ללמד דין זה. - הדין במשנה, שאכילה ושתייה אסורות ביום הכיפורים אך האוכל ושותה אינו ענוש כרת, הוא במקרה שאוכל ושותה פחות מכשיעור האמור להלן הלכה ב)<b>.</b><br><br><span class="poetry indentAll"><b>בבלי יומא</b> עג,ב: "יום הכיפורים אסור באכילה ובשתייה". - אסור?! ענוש כרת הוא! - אמר רבי אילא / אילעא, ואיתימא רבי ירמיה: לא נצרכה אלא לחצי שיעור (<small>ובחצי שיעור אין כרת</small>).</span><br><br><span class="mediumGrey">חצי שיעור שייך רק באכילה ובשתייה ולא ברחיצה ובסיכה וכו'. והקושיה מעיקרא היתה רק על אכילה ושתייה, אלא שלא רצו לומר שבגלל רחיצה וסיכה וכו' אמרה המשנה אסור גם באכילה ובשתייה ("מקורות ומסורות", מועד ג, עמוד קכה).</span>
(ג) ומביאים מדרש הלכה: בפרשת העבודה ביום הכיפורים נאמר: <b>"</b>בַּחֹדֶשׁ הַשְּׁבִיעִי בֶּעָשׂוֹר לַחֹדֶשׁ <b>תְּעַנּוּ אֶת נַפְשֹׁתֵיכֶם"</b> (ויקרא טז,כט) <b>-</b> יש לשאול: <b>יכול ישב לו בחמה ובצינה כדי שיצטער!</b> – אולי יעלה על דעתך שהעינוי האמור ביום הכיפורים הוא ציעור הגוף על ידי שישהה בחום או בקור! - ויש להשיב: <b>תלמוד לומר</b> (הכתוב מלמד לומר)<b>: "</b>וְ<b>כָל מְלָאכָה לֹא תַעֲשׂוּ"</b> (ויקרא טז,כט) – הרי שהכתוב ביום הכיפורים מקיש עינוי למלאכה, <b>- מלאכה אסרתי לך במקום אחר, ועינוי אסרתי לך במקום אחר</b> – וכמו שאיסור מלאכה שאמור ביום הכיפורים נלמד מאיסור מלאכה שאמור במקום אחר, כך גם עינוי שאמור ביום הכיפורים נלמד מעינוי שאמור במקום אחר<b>. מה מלאכה שאסרתי לך במקום אחר - מלאכה שחייבין עליה כרת</b> – איסור מלאכה שאמור ביום הכיפורים נלמד מאיסור מלאכה שאמור בשבת, והיא מלאכה שחייבים עליה כרת<b>, אף עינוי שאסרתי לך במקום אחר - עינוי שחייבין עליו כרת</b> – עינוי שאמור ביום הכיפורים נלמד מעינוי שאמור בפיגול ובנותר, כאמור להלן, והוא עינוי שחייבים עליו כרת, ולכן העינוי האמור ביום הכיפורים הוא איסור אכילת פיגול ונותר, ולא איסור ישיבה בחמה ובצינה, שאינו אסור במקום אחר<b>. ואֵילוּ הן</b> – עינויים שאמורים במקום אחר שחייבים עליהם כרת<b>? אֵילּוּ הפיגולין והנותרין</b> – שהאוכל פיגול (קורבן שנפסל בשל מחשבה לא רצויה של הכוהן בשעת אחת מעבודותיו) או נותר (בשר קורבן שנשאר לאחר הזמן הקבוע לאכילתו) - חייב כרת<b>.</b><br>ויש לשאול: <b>מניין לרבות את הטבלין?</b> – מאיפה למדים שהעינוי האמור ביום הכיפורים כולל גם איסור אכילת טבל (גידולי קרקע שלא הופרשו מהם התרומות והמעשרות שהם מחוייבים בהם)? והרי האוכל טבל - אינו חייב כרת, ואם כן, איסור אכילת טבל אינו עינוי שאמור במקום אחר שחייבים עליו כרת! - ויש להשיב: <b>תלמוד לומר: "תְּעַנּוּ אֶת נַפְשֹׁתֵיכֶם" - ריבה</b> – הכתוב הזה מיותר, כיוון שהתורה ציוותה על עינוי ביום הכיפורים גם במקום אחר, ולכן למדים מהכתוב הזה שהעינוי האמור ביום הכיפורים כולל גם איסור אכילת דברים אחרים<b>.</b><br>ויש לשאול: <b>מרבה אני את הטבלים שהן במיתה</b> – שהאוכל טבל - חייב מיתה בידי שמים<b>, ולא ארבה את הנבילות שאינן במיתה!</b> – מאיפה למדים שהעינוי האמור ביום הכיפורים כולל גם איסור אכילת נבילה (בעל חיים שמת)? והרי האוכל נבילה - אינו חייב מיתה, שלא כמו האוכל טבל שחייב מיתה, ולכן יעלה על הדעת שהעינוי האמור ביום הכיפורים אינו כולל איסור אכילת נבילה! - ויש להשיב: <b>תלמוד לומר: "תְּעַנּוּ אֶת נַפְשֹׁתֵיכֶם" - ריבה</b> (הסופר במסירה שלפנינו השמיט קטע זה בשל שוויון סופות ומגיה השלים)<b>.</b><br>ויש לשאול: <b>ארבה את הנבילות שהן ב'לא תעשה', ולא ארבה את החולין שאינן ב'לא תעשה'!</b> – מאיפה למדים שהעינוי האמור ביום הכיפורים כולל גם איסור אכילת חולין (אוכלים שאינם של קודש)? והרי האוכל חולין - אינו עובר ב'לא תעשה', שלא כמו האוכל נבילה שעובר ב'לא תעשה', ולכן יעלה על הדעת שהעינוי האמור ביום הכיפורים אינו כולל איסור אכילת חולין! - ויש להשיב: <b>תלמוד לומר: "תְּעַנּוּ אֶת נַפְשֹׁתֵיכֶם" - ריבה.</b><br>ויש לשאול: <b>ארבה את החולין שאינן ב'עמוד ואכול', ולא ארבה את התרומה ומעשר שיני שהן ב'עמוד אכול'!</b> – מאיפה למדים שהעינוי האמור ביום הכיפורים כולל גם איסור אכילת תרומה ומעשר שני? והרי האוכל תרומה ומעשר שני - מקיים מצוות 'עשה', שלא כמו האוכל חולין שאינו מקיים מצוות 'עשה', ולכן יעלה על הדעת שהעינוי האמור ביום הכיפורים אינו כולל איסור אכילת תרומה ומעשר שני! - ויש להשיב: <b>תלמוד לומר: "תְּעַנּוּ אֶת נַפְשֹׁתֵיכֶם" - ריבה.</b><br>ויש לשאול: <b>ארבה את התרומה והמעשר שאינן ב'בל תותיר', ולא ארבה את הקדשים שהן ב'בל תותיר'!</b> – מאיפה למדים שהעינוי האמור ביום הכיפורים כולל גם איסור אכילת קודשים (אוכלים של קודש)? והרי קודשים יש להם זמן קבוע לאכילתם, והמותיר מהם לאחר הזמן הקבוע לאכילתם - עובר ב'לא תעשה', שלא כמו האוכל תרומה ומעשר שני שאין להם זמן קבוע לאכילתם, ולכן יעלה על הדעת שהעינוי האמור ביום הכיפורים אינו כולל איסור אכילת קודשים! - ויש להשיב: <b>תלמוד לומר: "תְּעַנּוּ אֶת נַפְשֹׁתֵיכֶם" - ריבה</b> – הרי שלמדנו שהעינוי האמור ביום הכיפורים כולל איסור אכילת כל הדברים<b>.</b><br><br>וממשיכים את מדרש ההלכה: <b>דבר אחר</b> (דרשה אחרת)<b>: "תְּעַנּוּ אֶת נַפְשֹׁתֵיכֶם"</b> (ויקרא טז,כט) <b>- דבר שהוא עינוי אב בית נפש</b> (צריך לומר: 'עינוי <b>אבבית</b> נפש') – הכתוב "תענו את נפשותיכם" מדבר בדבר שהוא עינוי בבית הנפש - בבית הבליעה (בגרון)<b>. ואי זו זו?</b> – איזה הוא עינוי בבית הנפש? <b>זו אכילה ושתייה</b> – אכילה ושתייה, ולא שאר עינויי הגוף (בעניין האוכל נבלת עוף טהור שהיא מטמאת כשהיא בתוך בית הבליעה נאמר בספרא "אחרי מות" פרשה ח: "...תלמוד לומר: "נפש" - אבבית / אבית (=בבית) נפש היא מטמאה, אינה מטמאה לא בתוך המעיים ולא בתוך הפה". - נפש = בית הבליעה, גרון, כגון: "לכן הרחיבה שאול נפשה" (ישעיהו ה,יד), "אשר הרחיב כשאול נפשו" (חבקוק ב,ה), "אל תיתנני בנפש צריי" (תהילים כז,יב - לפי פירוש אחד), וכן בלשונות שמיות אחרות)<b>.</b><br><br>וממשיכים את מדרש ההלכה: <b>משם רבי ישמעאל</b> (מגדולי התנאים בדור השלישי) <b>אמרו: נאמר כאן: "תְּעַנּוּ אֶת נַפְשֹׁתֵיכֶם"</b> (ויקרא טז,כט)<b>, ונאמר להלן: "וַיְעַנְּךָ וַיַּרְעִבֶךָ"</b> (דברים ח,ג) – ה' עינה את בני ישראל במדבר בחוסר מים והרעיבם בחוסר לחם<b>. מה עינוי שנאמר להלן - עינוי רעבון</b> – עינוי על ידי חוסר אוכל<b>, אף עינוי שנאמר כאן - עינוי רעבון</b> – העינוי האמור ביום הכיפורים הוא איסור אכילה<b>.</b><br><br><span class="poetry indentAll"><b>ספרא</b> "אחרי מות" פרשה ה: "תענו את נפשותיכם" - יכול יישב לו בחמה ובצינה כדי שיצטער! תלמוד לומר: "וכל מלאכה לא תעשו" - אסרתי לך במקום אחר מלאכה, ואסרתי לך במקום אחר עינוי. מה מלאכה שאסרתי לך במקום אחר - מלאכה שחייבים עליה כרת, אף עינוי שאסרתי לך במקום אחר - עינוי שחייבים עליו כרת. ואילו הם? הנותרים והפיגולים.</span><br><span class="poetry indentAll">מניין לרבות את הטבלים? תלמוד לומר: "תענו את נפשותיכם" - ריבה.</span><br><span class="poetry indentAll">ארבה את הטבלים שהם במיתה, ולא ארבה את הנבילות שאינן במיתה! תלמוד לומר: "תענו את נפשותיכם" - ריבה.</span><br><span class="poetry indentAll">ארבה את הנבילות שהן בלא תעשה, ולא ארבה את החולין שאינם בלא תעשה! תלמוד לומר: "תענו את נפשותיכם" - ריבה.</span><br><span class="poetry indentAll">ארבה את החולין שאינם בעמוד ואכול, ולא ארבה את התרומה ומעשר שני שהם בעמוד ואכול! תלמוד לומר: "תענו את נפשותיכם" - ריבה.</span><br><span class="poetry indentAll">ארבה את התרומה ומעשר שני שאינם בבל תותירו, ולא ארבה את הקודשים שהם בבל תותירו! תלמוד לומר: "תענו את נפשותיכם" - ריבה.</span><br><span class="poetry indentAll">דבר אחר: "תענו את נפשותיכם" - עינוי שיהא בבית נפשותיכם. ואיזו זו? זו אכילה ושתייה.</span><br><span class="poetry indentAll">משום רבי ישמעאל אמרו: נאמר כאן: "תענו את נפשותיכם", ונאמר להלן: "ויענך וירעיבך". מה עינוי האמור להלן - רעבון, אף עינוי האמור כאן - רעבון.</span><br><br><span class="poetry indentAll"><b>בבלי יומא</b> עד,ב: תניא אידך: "תענו את נפשותיכם" (ויקרא טז,כט) - יכול יישב בחמה ובצינה ויצטער! - תלמוד לומר: "וכל מלאכה לא תעשו" - מה מלאכה - שחייבים עליה כרת במקום אחר, אף עינוי - שחייבים עליו כרת במקום אחר. ואי זה זה? זה פיגול ונותר.</span><br><span class="poetry indentAll">מרבה אני פיגול ונותר שהם בכרת, ולא ארבה טבלים שאינם בכרת! - תלמוד לומר: "תענו את נפשותיכם" - ריבה.</span><br><span class="poetry indentAll">מרבה אני טבלים שהם במיתה, ולא ארבה נבילות שאינן במיתה! - תלמוד לומר: "תענו את נפשותיכם" - ריבה.</span><br><span class="poetry indentAll">מרבה אני נבילות שהן בלאו, ולא ארבה חולין שאינם בלאו! - תלמוד לומר: "תענו את נפשותיכם" - ריבה.</span><br><span class="poetry indentAll">מרבה אני חולין שאינם בעמוד ואכול, ולא ארבה תרומה ומעשר שני שהם בעמוד ואכול! - תלמוד לומר: "תענו את נפשותיכם" - ריבה.</span><br><span class="poetry indentAll">מרבה אני תרומה ומעשר שני שאינם בבל תותירו, ולא ארבה קודשים שהם בבל תותירו! - תלמוד לומר: "תענו את נפשותיכם" - ריבה.</span><br><span class="poetry indentAll">דבי רבי ישמעאל תנא: נאמר כאן עינוי (<small>"תענו את נפשותיכם"</small>), ונאמר להלן עינוי (<small>"ויענך וירעיבך" (דברים ח,ג)</small>). מה להלן - עינוי רעבון, אף כאן - עינוי רעבון.</span>
(ד) ושואלים: <b>ולמה ששה דברים?</b> – מדוע יום הכיפורים אסור בשישה דברים: אכילה, שתייה, רחיצה, סיכה, נעילת הסנדל ותשמיש המיטה?<br>ומשיבים: <b>כנגד ששה עינויין האמורין בפרשה</b> – בעניין יום הכיפורים נאמרה שש פעמים החובה לענות את הנפש ביום הכיפורים<b>.</b><br>ומקשים: <b>והא ליתנון</b> – והרי אינם <b>אלא חמשה!</b> – הרי בפרשת העבודה ביום הכיפורים (ויקרא טז,כט: "תְּעַנּוּ אֶת נַפְשֹׁתֵיכֶם"; טז,לא: "וְעִנִּיתֶם אֶת נַפְשֹׁתֵיכֶם") ובעניין יום הכיפורים בפרשת המועדים (ויקרא כג,כז: "וְעִנִּיתֶם אֶת נַפְשֹׁתֵיכֶם"; כג,כט: "כִּי כָל הַנֶּפֶשׁ אֲשֶׁר לֹא תְעֻנֶּה בְּעֶצֶם הַיּוֹם הַזֶּה וְנִכְרְתָה מֵעַמֶּיהָ"; כג,לב: "וְעִנִּיתֶם אֶת נַפְשֹׁתֵיכֶם") נאמרה החובה לענות את הנפש ביום הכיפורים רק חמש פעמים, ולא שש פעמים!<br>ומתרצים: <b>אמר רבי תנחומא</b> (בר אבא, אמורא ארץ ישראלי בדור החמישי)<b>: ואחד מוסף</b> (בהבאת הירושלמי ב"ספר הרוקח": 'אחד במוסף') – בעניין מוסף של יום הכיפורים בפרשת התמידים והמוספים (במדבר כט,ז: "וְעִנִּיתֶם אֶת נַפְשֹׁתֵיכֶם") נאמרה החובה לענות את הנפש ביום הכיפורים פעם נוספת. הרי שישה עינויים<b>.</b><br><br><span class="poetry indentAll"><b>בבלי יומא</b> עו,א: הני חמישה עינויים כנגד מי? - אמר רב חסדא: כנגד חמישה עינויים שבתורה: "ובעשור..." (במדבר כט,ז), "אך בעשור..." (ויקרא כג,כז), "שבת שבתון..." (ויקרא כג,לב), "שבת שבתון..." (ויקרא טז,לא), "והיתה לכם..." ((ויקרא טז,כט).</span><br><span class="poetry indentAll">הני חמישה הוו, ואנן שיתא תנן! - שתייה בכלל אכילה היא (<small>והן נחשבות עינוי אחד</small>).</span><br><br>הבבלי אינו כולל את העינוי שבויקרא כג,כט: "כִּי כָל הַנֶּפֶשׁ אֲשֶׁר לֹא תְעֻנֶּה"<small>, לפי שאינו בלשון ציווי.</small><br><small>לפי הירושלמי, אכילה ושתייה נחשבות שני עינויים. אבל לפי הבבלי, הן נחשבות כעינוי אחד.</small><br>• • •
(ה) <small><b>רחיצה בתענית ציבור, בתשעה באב וביום הכיפורים</b></small><br>במשנה שנינו: <b>"</b>יום הכיפורים אסור <b>ברחיצה".</b><br><small>כאן התחלת מקבילה בירושלמי תעניות א,ו.</small><br>במשנה שם שנינו, שבתעניות השניות ובתעניות האחרונות של גשמים אסורים ברחיצה.<br><b>רבי</b> (במקבילה אין תואר זה) <b>זעורה בר חמא</b> (בדור השני לאמוראים) אמר בשם <b>רבי יוסי בירבי חנינא</b> (במסירה שלפנינו בא שם זה בהשלמת הסופר. וצריך לומר כמו במקבילה: '<b>יוסה בריה דרבי יהושע בן לוי</b>' - בנו של רבי יהושע בן לוי, אמורא ארץ ישראלי בדור השני. שם זה בא בהבאת הירושלמי בכמה מהראשונים) שאמר <b>בשם רבי יהושע בן לוי</b> (אמורא ארץ ישראלי בדור הראשון)<b>: בתענית ציבור</b> – בתעניות השניות (ובתעניות האחרונות של גשמים, <b>מרחיץ</b> (רוחץ) <b>פניו ידיו ורגליו כדרכו</b> – אף במים חמים, שבתענית ציבור לא אסרו אלא רחיצת כל גופו, אבל פניו ידיו ורגליו - מותר<b>. בתשעה באב מרחיץ ידיו ומעבירן על פניו</b> – כדי להרטיב את פניו בידיו, ואינו רוחץ פניו כדרכו, שלעניין רחיצה תשעה באב חמור מתענית ציבור<b>. ביום הכיפורים מרחיץ ידיו ומקנחן</b> – מנגב את ידיו, <b>במפה</b> (יריעה של אריג. מקור המילה בלטינית) <b>ומעביר את המפה על פניו</b> – כדי ללחלח את פניו, ואינו מעביר את ידיו על פניו, שיום הכיפורים חמור מתשעה באב<b>.</b><br><br><span class="poetry indentAll"><b>בבלי תענית</b> יג,א: כשאמרו (<small>בעניין תענית ציבור</small>) אסור ברחיצה - לא אמרו אלא כל גופו, אבל פניו ידיו ורגליו - מותר.</span><br><br>ומספרים: <b>רבי יונה</b> (מגדולי אמוראי ארץ ישראל בדור הרביעי) <b>תרי מרטוטה ויהב לה תותי כדה</b> – רבי יונה שרה (היה נוהג לשרות במים בערב יום הכיפורים) סמרטוט (חתיכת בגד) ונתן אותו תחת הכד (כלי חרס, כדי שייסחטו המים מהסמרטוט מחמת כובד הכד, וביום הכיפורים העביר את הסמרטוט הלח על פניו או על עיניו. אבל חתיכת בגד שרויה במים שלא נסחטה אסור להעביר ביום הכיפורים על פניו או על עיניו משום סחיטה, שאסור לסחוט ביום הכיפורים. - בהבאת הירושלמי בכמה מהראשונים: 'ויהב לה תותי כ<b>ר</b>ה' - תחת הכר (שתחת מראשותיו, כדי ללחלחו))<b>.</b><br><br><span class="poetry indentAll"><b>בבלי יומא</b> עח,א: זעירא בר חמא אושפיזכניה (<small>בעל אכסניה</small>) דרבי אמי ורבי אסי ורבי יהושע בן לוי ודכולהו רבנן דקיסרי הווה. אמר ליה ליוסף בריה דרבי יהושע בן לוי: בר אוריא (<small>בן תורה</small>), תא אימא (<small>בוא ואומר</small>) לך מילתא מעליתא דהוה עביד אבוך. ערב תשעה באב מביאים לו (<small>לרבי יהושע בן לוי</small>) מטפחת ושורה אותה במים, ולמחר מקנח בה פניו ידיו ורגליו. ערב יום הכיפורים שורה אותה במים ועושה אותה כמין כלים נגובים (<small>שהיה סוחטה, והיתה מתנגבת כל הלילה, שלא יבוא לידי איסור סחיטה</small>), ולמחר מעבירה על גבי עיניו.</span><br><br><small>רבי יונה נהג כפי שנהג רבי יהושע בן לוי לפי הבבלי.</small><br><br>ומציעים קושיה ממקור תנאי על האמור לפני כן: <b>והא תני:</b> – והרי [התנא] שונה: <b>אין בין תשעה באב לתענית ציבור אלא איסור מלאכה במקום שנהגו!</b> – אין הבדל ביניהם אלא בעניין זה, שבמקום שנהגו לעשות מלאכה בתשעה באב - עושים, שכן בתשעה באב לא נאסרה מלאכה, אלא שיש מקומות שנהגו שלא לעשות מלאכה משום אבלות, אבל בתענית ציבור נאסרה מלאכה. - הרי שלכל שאר הדברים תשעה באב ותענית ציבור שווים, ויש לפרוך את דברי רבי יהושע בן לוי לעיל שלעניין רחיצה תשעה באב חמור מתענית ציבור! - אין מתרצים קושיה זו.<br><br><span class="poetry indentAll"><b>בבלי פסחים</b> נד,ב: אמר רבי אלעזר: אסור לו לאדם שיושיט אצבעו במים בתשעה באב, כדרך שאסור להושיט ביום הכיפורים. - מיתיבי: אין בין תשעה באב לתענית ציבור אלא שזה (<small>תענית ציבור</small>) אסור בעשיית מלאכה וזה (<small>תשעה באב</small>) מותר בעשיית מלאכה במקום שנהגו (<small>לעשות</small>). הא לכל דבריהם (<small>האחרים</small>) - זה וזה שווים. ואילו גבי תענית ציבור תניא: כשאמרו אסור ברחיצה - לא אמרו אלא כל גופו, אבל פניו ידיו ורגליו - מותר! (<small>הרי שהחמיר רבי אלעזר בתשעה באב יותר מבתענית ציבור!</small>) - אמר רב פפא: תנא קולי קולי קתני (<small>התנא שנה רק דברים שבהם תשעה באב קל מתענית ציבור, אבל לא שנה דברים שבהם תשעה באב חמור מתענית ציבור</small>) / תנא חומרי חומרי קתני (<small>התנא שנה רק דברים שבהם תענית ציבור חמור מתשעה באב, אבל לא שנה דברים שבהם תענית ציבור קל מתשעה באב</small>).</span><br><br><small>גם בבבלי הקשו מאותה הברייתא, כמו שהקשו בירושלמי. אלא שבבבלי תירצו את הקושיה ובירושלמי לא תירצו.</small><br><br><b>מה בין תשעה באב לתענית ציבור?</b><br><span class="poetry indentAll"><b>בבלי תענית</b> יג,א: אמר רב חסדא: כל שהוא משום אבל (<small>יום שמתאבלים בו</small>), כגון תשעה באב (<small>שהוא משום אבלות החורבן</small>) ואבל - אסור (<small>ברחיצה</small>) בין בחמים בין בצונים. כל שהוא משום תענוג (<small>יום שאסור רק להתענג בו</small>), כגון תענית ציבור - בחמים אסור (<small>שיש בכך תענוג</small>), בצונים מותר.</span><br><br><small>בבבלי מבחינים בין תשעה באב לתענית ציבור. איסור הרחיצה בתענית ציבור נועד למנוע תענוג, ואילו איסור הרחיצה בתשעה באב נועד לגרום תחושה של אבלות. משום כך בעניין רחיצה בצונן יש הבדל בין תענית ציבור לתשעה באב (בתשעה באב - אסור, בתענית ציבור - מותר).</small><br><br><small>איסור המלאכה בתענית ציבור מיועד לאפשר השתתפות מירבית של הציבור במעמד התענית. משום כך גם בעניין מלאכה יש הבדל בין תענית ציבור לתשעה באב (בתשעה באב - מותר, בתענית ציבור - אסור).</small><br><small>אבל בעניינים אחרים אין הבדל ביניהם.</small><br><br>ומביאים ברייתא: <b>היה הולך</b> – ביום הכיפורים, <b>אצל רבו</b> – ללמוד תורה, או <b>אצל בתו</b> – לבקרה, <b>ועבר בים או בנהר</b> – ונשטפו רגליו במים, <b>- אינו חושש</b> – אין לו לדאוג שמא עבר על איסור רחיצה, שכן זה מותר, שאין האיסור אלא כשמתכוון להנאה ולתענוג (בהבאת הירושלמי בר"ח: 'היה הולך אצל רבו או מי שגדול ממנו - עובר בים או בנהר ואינו חושש', ובראבי"ה: 'היה הולך אצל רבו או אצל בתו - עובר בים ובנהר ואינו חושש')<b>. ניטנפו</b> (נתלכלכו) <b>רגליו</b> – ביום הכיפורים, <b>- מטבילן במים</b> – כדי לנקותן, <b>ואינו חושש</b> – אין לו לדאוג שמא עבר על איסור רחיצה, שכן זה מותר<b>.</b><br><br><b>הורי</b> – הורה (פסק הלכה למעשה) <b>רבי בא</b> (רבי אבא, אמורא בדור השלישי) <b>כהן</b> (=כְּהָהֵן) <b>תנייא</b> – כמו התנא הזה (כמו התנא בברייתא, שאם ניטנפו רגליו - מטבילן במים)<b>.</b><br><br><b>הורי</b> – הורה (הלכה למעשה) <b>רבי אחא</b> (אמורא ארץ ישראלי בדור הרביעי) <b>בבא מן הדרך</b> – ביום הכיפורים, <b>והיו רגליו קיהות</b> (רפות, חלשות) <b>עליו</b> – מטורח הדרך<b>, שמותר להרחיצם במים</b> – כדי לחזקן, שאם התירו מפני הטינוף, כל שכן שיש להתיר בשיש קצת צער<b>.</b><br><br><b>רחיצה ביום הכיפורים</b><br><span class="poetry indentAll"><b>תוספתא יומא</b> ד,ה (בעניין יום הכיפורים): רבן שמעון בן גמליאל אומר: אם היו ידיו / רגליו מלוכלכות בטיט ובצואה - מדיחן במים, כדי שלא יטנפו את כליו (<small>בגדיו</small>). היה הולך להקביל פני אביו, פני רבו, פני תלמידו - עובר כדרכו בים ובנהר, אפילו עד צווארו, ואינו חושש.</span><br><br><span class="poetry indentAll"><b>בבלי יומא</b> עז,ב (בעניין יום הכיפורים): תנו רבנן: אסור לרחוץ מקצת גופו ככל גופו, ואם היה מלוכלך / היו ידיו מלוכלכות בטיט ובצואה - רוחץ (<small>את המקום המלוכלך</small>) כדרכו ואינו חושש (<small>משום איסור רחיצה ביום הכיפורים, לפי שאינו מתכוון להנאה</small>).</span><br><span class="poetry indentAll">תנו רבנן: ההולך להקביל פני אביו או פני רבו או פני מי שגדול ממנו (<small>וצריך לעבור נהר בדרכו</small>) - עובר עד צווארו במים, ואינו חושש.</span><br><br><small>הדין של ניטנפו ידיו / רגליו מוסכם בירושלמי ובבבלי, אלא שבברייתא שבירושלמי ובבבלי לא תלו את הטעם בלכלוך כליו (בגדיו), שלא כמו בברייתא שבתוספתא.</small><br><br><b>היה הולך אצל בתו</b><br><small>ב<b>משנה עירובין</b> ג,ה מצאנו שאדם הולך אצל רבו בשבת, ושם ח,ה מצאנו שאדם הולך לשבות אצל בתו. ונקטו במשנה שם בתו דוקא ולא בנו (בבלי עירובין פו,א), משום שדיברו בהווה, שדרכו של אדם ללכת אצל בתו יותר מאצל בנו (ראה "מגיד משנה" על רמב"ם עירובין ד,יג), או שדרכה של בת כשנישאת לאיש ללכת אחרי בעלה ולדור בביתו, אבל דרכו של בן אף כשנושא אישה לדור בבית אביו. וגם כאן נקטו בתו ולא בנו משום כך.</small><br><br>כיוון שאמרו שהקלו להולך בדרך בעניין רחיצה, אומרים שהקלו להולך בדרך בעניין נעילת הסנדל.<br>ומציעים ברייתא: <b>תני:</b> – שונה [התנא]: <b>אבל</b> – שמתאבל על אחד מקרוביו שמת, <b>ומנודה</b> – שנידוהו חכמים, <b>שהיו מהלכין בדרך</b> – חוץ לעיר, <b>- מותרין בנעילת הסנדל</b> – משום שאינם מתכוונים לתענוג, אלא שלא יינגפו רגליהם מחמת הדרך<b>,</b> אבל <b>לכשיבואו בעיר - יחלוצו</b> – יסירו את נעליהם<b>. וכן</b> (כך הוא הדבר) <b>בתשעה באב, וכן בתענית ציבור</b> – שכל אדם אסור בהם בנעילת הסנדל<b>.</b><br><br><small>ברייתא זו הובאה גם בירושלמי ברכות ב,ו ומועד קטן ג,ה לעניין אבל, אלא שכשהעתיקו אותה לשם, העתיקו בטעות גם את הקטע שלפניה "הורי רבי בא... הורי רבי אחא...".</small><br><br><span class="poetry indentAll"><b>תוספתא תעניות</b> א,ו: כל אלו שאמרו (<small>במשנה תעניות א,ו</small>): אסורים בנעילת הסנדל, יצא מן הכרך - נועל, הגיע לכרך - חולץ. וכן אתה אומר במנודה ובאבל.</span><br><br><span class="poetry indentAll"><b>בבלי תענית</b> יג,א: וכשאמרו (<small>בעניין תענית ציבור</small>): אסור בנעילת הסנדל, לא אמרו אלא בעיר, אבל בדרך - מותר. הא כיצד? יצא לדרך (<small>חוץ לעיר</small>) - נועל (<small>את הסנדל</small>), הגיע לעיר - חולץ. וכן אתה אומר במנודה ובאבל.</span><br><br><small>וראה בבלי מועד קטן טו,ב.</small><br><br><small>בירושלמי ובמסכת שמחות ה,יב נאמרה הלכה זו בעיקרה באבל ובמנודה, והוסיפו שכן הוא גם בתשעה באב ובתענית ציבור. ובתוספתא ובבבלי נאמרה הלכה זו לעניין תענית ציבור, והוסיפו שכן הוא גם במנודה ובאבל.</small><br>• • •
(ו) <small><b>סיכת מעשר שני</b></small><br>במשנה שנינו: <b>"</b>יום הכיפורים אסור <b>בסיכה".</b><br><small>כאן המשך המקבילה בירושלמי תעניות א,ו.</small><br>במשנה שם שנינו, שבתעניות השניות ובתעניות האחרונות של גשמים אסורים בסיכה.<br><small>כאן התחלת מקבילות גם בירושלמי מעשר שני ב,א, שבת ט,ד ויומא ח,ג.</small><br><span class="poetry indentAll"><b>משנה מעשר שני</b> ב,א: מעשר שני ניתן לאכילה ולשתייה ולסיכה.</span><br><span class="poetry indentAll"><b>משנה שבת</b> ט,ד: מניין לסיכה שהיא כשתייה ביום הכיפורים (<small>שאסור לסוך את הגוף ביום הכיפורים כשם שאסור לשתות בו</small>)? - אף על פי שאין ראיה לדבר, (<small>אבל יש</small>) זכר לדבר, שנאמר: "ותבוא כמים בקרבו וכשמן בעצמותיו" (תהילים קט,יח) (<small>הרי שהושוותה סיכת שמן לשתיית מים</small>).</span><br><br>הסוגיה כאן שהועתקה מהירושלמי מעשר שני ב,א היא סופה של סוגיה ערוכה שם, וכך אמרו שם:<br><b>"מעשר שני ניתן לאכילה" כול'. - ניתן לאכילה - שכתוב בו אכילה</b> ("ואכלת לפני ה' אלוהיך במקום אשר יבחר לשכן שמו שם מעשר דגנך תירושך ויצהרך" (דברים יד,כג))<b>, לשתייה - שהשתייה בכלל אכילה. מניין שהשתייה בכלל אכילה? ... אית דבעי משמע</b> (יש שרוצה ללמוד שהשתייה בכלל אכילה) <b>מן הדא</b> (מן הכתוב הזה בעניין האוכל מעשר שני מחוץ לחומת ירושלים)<b>: "לא תוכל לאכול בשעריך מעשר דגנך ותירושך ויצהרך"</b> (דברים יב,יז) <b>- "ותירושך" זה היין</b> (שתייה)<b>, "ויצהרך" זו סיכה</b> (של שמן)<b>, והתורה קראה אותה</b> (את השתייה) <b>אכילה</b> (שנאמר: "לאכול")<b>. ואינו מחוור</b> (אינו ברור הלימוד מן הכתוב הזה שסיכה כשתייה, שאין סיכה כשתייה מן התורה אלא מדברי חכמים, ואין הלימוד הזה אלא אסמכתא)<b>. אין תימר</b> (אם תאמר) <b>מחוור הוא, ילקו עליו חוץ לחומה</b> (הסך שמן של מעשר שני חוץ לחומה של ירושלים ילקה עליו משום "לא תוכל לאכול בשעריך...", כמי שאכל ושתה מעשר שני חוץ לחומה, ומכיון שהסך אינו לוקה, הרי שאינו ברור הלימוד מן הכתוב הזה שסיכה כשתייה) <b>... מניין שאינו מחוור</b> (שאינו ברור הלימוד מן הכתוב הזה שסיכה כשתייה)<b>? - כהדא דתני:...</b><br><br><small>בירושלמי אמרו 'מחוור' על דבר שלמדוהו מן הכתוב, ו'אינו מחוור' על דבר שהוא מדברי חכמים שמצאו לו סמך בכתוב.</small><br><br>ומציעים ברייתא כדי להשיב לשאלה: <b>כהדא דתני:</b> – כמו [הברייתא] הזאת ששונה [התנא]: ('כהדא דתני' כאן אינו מתקשר לאמור לפניו. נראה שלפנינו העברה ממעשר שני ב,א ("הטרמינולוגיה של הירושלמי", עמוד 263 והערה 91)) <b>בשבת, בין סיכה שהיא של תענוג</b> – להנאה, <b>בין סיכה שאינה של תענוג</b> – אלא שהיא צורך הכרחי, כגון להעביר זוהמה או ריח רע, או לרפואה, <b>- מותר</b> – שבשבת מותר לסוך אפילו לרפואה בדבר שרגילים לסוך בו אפילו בריאים, ואין אסור לסוך אלא בדבר שאין רגילים לסוך בו אלא לרפואה (ראה משנה שבת יד,ד)<b>. ביום הכיפורים, בין סיכה שהיא של תענוג בין סיכה שאינה של תענוג - אסור. בתשעה באב ובתענית ציבור, סיכה שהיא של תענוג - אסור, שאינה של תענוג - מותר</b> – שלא החמירו בתשעה באב ובתענית ציבור כמו ביום הכיפורים. - בתשעה באב ובתענית ציבור כל שתייה אסורה, וסיכה יש שמותרת, ומכאן שאין סיכה כשתייה מן התורה, שאילו היתה סיכה כשתייה מן התורה, היו חכמים אוסרים בתשעה באב ובתענית ציבור כל סיכה כמו שהם אוסרים כל שתייה<b>.</b><br><br><span class="poetry indentAll"><b>תוספתא שבת</b> ג,ו (בעניין שבת): סכים כל מיני סיכות (<small>בין סיכה שהיא של תענוג, בין סיכה שאינה של תענוג, ואפילו הן מרפאות</small>).</span><br><span class="poetry indentAll">ו<b>שם</b> יב,יא-יב: החושש בראשו, וכן מי שעלו בו חטטים - סך הוא את השמן.</span><br><span class="poetry indentAll">סך אדם שמן על גבי מכתו.</span><br><br><span class="poetry indentAll"><b>בבלי יומא</b> עז,ב (בעניין יום הכיפורים): תנו רבנן: אסור לסוך מקצת גופו ככל גופו, ואם היה חולה או שהיו לו חטטים (<small>כתמים או כעין צלקות בעור הפנים או על עור הראש</small>) בראשו - סך כדרכו ואינו חושש.</span><br><br><small>לפי הבבלי, אין אסורה סיכה ביום הכיפורים אלא כשמתכוון להנאה ולתענוג, כמו רחיצה, אבל סיכה שאינה של תענוג (כגון לרפואה) מותרת. אבל לפי הירושלמי, כל סיכה אסורה ביום הכיפורים, שלא כמו רחיצה.</small><br><br>ומציעים ברייתא: <b>(והא)</b> (מילה זו אינה במקבילה בשבת ואין לגרוס אותה, והיא באשגרה מלהלן בסמוך. ראה "הטרמינולוגיה של הירושלמי", עמוד 157, הערה 51 על המקבילה בתעניות) <b>תני:</b> – שונה [התנא]: בתרומה <b>שוות</b> (שוותה) <b>סיכה לשתייה - לאיסור ולתשלומין</b> – שאסור לזר (שאינו כוהן) לשתות משקים של תרומה ולסוך שמן של תרומה, וזר ששתה או סך תרומה בשוגג - משלם קרן וחומש (משנה תרומות ו,א), ובמזיד ולא התרו בו - משלם קרן<b>, אבל לא לעונש</b> – לא שוותה סיכה לשתייה לעונש, שזר ששתה תרומה במזיד - חייב מיתה בידי שמים, ואם התרו בו למלקות - לוקה, וזר שסך תרומה במזיד - אינו חייב מיתה בידי שמים<b>. ביום הכיפורים - לאיסור</b> – שוותה סיכה לשתייה לאיסור, שאסור לשתות ולסוך ביום הכיפורים<b>, אבל לא לעונש</b> – לא שוותה סיכה לשתייה לעונש, שהשותה ביום הכיפורים בשוגג - חייב חטאת, ובמזיד - חייב כרת, ואם התרו בו למלקות - לוקה, והסך ביום הכיפורים בשוגג - אינו חייב חטאת, ובמזיד - אינו חייב כרת. מכאן שאין סיכה כשתייה מן התורה, שאילו היתה סיכה כשתייה מן התורה, היתה שווה סיכה לשתייה בתרומה וביום הכיפורים אף לעונש<b>.</b><br><br>ומציעים קושיה ממקור תנאי על האמור לפני כן: <b>והא תני:</b> – והרי [התנא] שונה: נאמר בעניין איסור אכילת קודש לזרים: <b>"וְלֹא יְחַלְּלוּ</b> אֶת קָדְשֵׁי בְּנֵי יִשְׂרָאֵל<b>"</b> (ויקרא כב,טו) – אסור לכוהנים לחלל את תרומת הקודשים על ידי מסירתה לזרים לאכילה; ויש ללמוד מן הכתוב: <b>- להביא את הסך ואת השותה</b> – הכתוב הזה, המדבר בחילול תרומה על ידי זרים, בא להוסיף את הסך תרומה ואת השותה תרומה, שאסור לזר לשתות ולסוך תרומה כמו שאסור לו לאכול תרומה<b>!</b> – הרי שסיכה כשתייה מן התורה, ושוותה סיכה לשתייה אף לעונש, שלא כדברי הברייתא לעיל!<br>ומתרצים את הקושיה: <b>אמר רבי יוחנן</b> (גדול אמוראי ארץ ישראל בדור השני)<b>: לית כאן</b> – אין כאן <b>סך</b> – 'סך' אינו צריך להיות כאן (אין לגרוס בברייתא 'סך', ולא בא הכתוב הזה לרבות אלא את השותה, שאין סיכה כשתייה מן התורה)<b>.</b><br>ודוחים את התירוץ: <b>אמר רבי אבמרי</b> (רבי אבא מרי, אמורא ארץ ישראלי בדור החמישי)<b>: אִין לית כאן</b> – אם אין כאן <b>סך, לית כאן</b> – אין כאן <b>שותה</b> – אם אין לגרוס בברייתא 'סך', אין לגרוס 'שותה' (כמבואר להלן, ואם כן, מה בא הכתוב הזה לרבות לפי הברייתא?)<b>. דל כן</b> (צריך לומר: 'דלא כן' / 'דִּלָכֵן' =דאין לא כן) – שאם לא כך (שאם תאמר שיש כאן שותה, ובא הכתוב הזה לרבות רק את השותה)<b>, דבר שהוא בא משני לווין</b> (לאוין) <b>מצטרף?!</b> – וכי דברים שנתרבו משני 'לאו'ים מצטרפים להתחייב עליהם?! כגון זר שאכל תרומה כחצי זית ושתה תרומה כחצי זית, שאם למדנו מ"ולא יחללו" את השותה, אין אכילה ושתייה מצטרפים בתרומה, שהאוכל אזהרתו מ"וכל זר לא יאכל קודש" (ויקרא כב,י), והשותה אזהרתו מ"ולא יחללו", והרי דברים שנתרבו משני לאווים אינם מצטרפים. ומכיוון שאכילה ושתייה מצטרפים בתרומה, על כורחנו שהשותה אזהרתו מ"וכל זר לא יאכל קודש", שהשתייה בכלל אכילה, ולא בא הכתוב "ולא יחללו" לרבות אלא את הסך, שלא למדנו מכאן את השותה, והברייתא שהזכירה את השותה נתכוונה לרבות את הסך כשותה. מכאן שסיכה כשתייה מן התורה, ושוותה סיכה לשתייה אף לעונש, שלא כדברי הברייתא לעיל!<br><br><small>הסופר של המסירה שלפנינו או הסופר הקדמון של כתב היד שממנו העתיק הסופר של המסירה שלפנינו קיצר מכאן ועד סוף הדיון בתשמיש המיטה, ומגיה השלים כמו בסוגיה המקבילה בתעניות.</small><br><br><span class="poetry indentAll"><b>תוספתא תרומות</b> ז,ג (בעניין תרומה): כשם שאכילה בכזית, אף שתייה בכזית (<small>כשיעור אכילה</small>). אכילה ושתייה אין מצטרפים.</span><br><br><span class="mediumGrey">הלכות אלו שבתוספתא נשנו גם לעניין חמץ (תוספתא פסחים א,יב), יום הכיפורים (יומא ד,ג) וחלב (כריתות ב,ב). במקומות שנשנו ההלכות הללו אחת מההלכות אינה שייכת אלא למקום אחד ונשנתה באשגרה בשאר המקומות. במקום ששנו: כשם שאכילה בכזית וכו', אין לשנות: אכילה ושתייה אין מצטרפים (שהרי אם שיעורם שווה מצטרפים), ובמקום ששנו: אכילה ושתייה אין מצטרפים, אין לשנות: כשם שאכילה בכזית וכו'. ביום הכיפורים אין לשנות: כשם שאכילה בכזית וכו', שהרי ביום הכיפורים השיעור הוא ככותבת, ושם שנו: אכילה ושתייה אין מצטרפים, מפני שאין שיעורם שווה. לשיטת רבי אבמרי בירושלמי, בתרומה אכילה ושתייה מצטרפים ("תוספתא כפשוטה").</span><br><br><span class="poetry indentAll"><b>ספרא</b> "אמור" פרשה ו: "ולא יחללו" - להביא את הסך ואת השותה.</span><br><br><span class="poetry indentAll"><b>בבלי נידה</b> לב,א: תניא: "ולא יחללו את קודשי בני ישראל" (ויקרא כב,טו) - לרבות את הסך ואת השותה. - שותה למה לי קרא (<small>המלמד שהשותה תרומה - חייב</small>)? שתייה בכלל אכילה היא! - אלא: לרבות את הסך כשותה. - ואיבעית אימא מהכא: "ותבוא כמים בקרבו וכשמן בעצמותיו" (תהילים קט,יח) (<small>הרי שסיכה כשתייה</small>).</span><br><br><small>התשובה הראשונה בבבלי היא כדברי רבי אבמרי, שיש כאן בברייתא סך ואין כאן שותה, וסיכה כשתייה מן התורה. והתשובה השנייה בבבלי היא כדברי רבי יוחנן, שאין כאן בברייתא סך, ואין סיכה כשתייה מן התורה, אבל יש זכר לדבר שסיכה כשתייה.</small>

(ח) <small>כאן התחלת מקבילה גם בירושלמי מעשר שני ה,יב.</small><br><span class="poetry indentAll"><b>משנה מעשר שני</b> ה,יב: "ולא נתתי ממנו למת" (דברים כו,יד) - לא לקחתי ממנו (<small>מדמי מעשר שני</small>) ארון ותכריכים למת.</span><br>שואלים (בעניין מעשר שני): <b>מניין שהוא מחוור ב'עשה'</b> (נראה שצריך לומר: 'שהוא <b>עובר</b> בעשה', כמו במקבילה במעשר שני ה,יב. המילה 'מחוור' היא אשגרה מהסוגיה שבירושלמי מעשר שני ב,א שלפני המשכה של הסוגיה שהועתק למקבילות, ראה העתקת הסוגיה לעיל)<b>?</b> – מניין למדים שהסך שמן של מעשר שני חוץ לחומת ירושלים עובר ב'עשה', אף שאינו עובר ב'לאו'? (בסוגיה שבירושלמי מעשר שני ב,א שהעתקנו לעיל אמרו, שאינו מחוור (אינו ברור הלימוד מן הכתוב) שסיכה כשתייה, ולכן הסך שמן של מעשר שני חוץ לחומת ירושלים אינו עובר ב'לאו' ואינו לוקה)<br><br>ומשיבים: <b>אמר רבי אלעזר</b> (אמורא בדור השני) <b>בשם רבי סימיי</b> (בדור המעבר שבין התנאים לאמוראים)<b>:</b> נאמר בביעור ווידוי מעשר: <b>"</b>וְ<b>לֹא נָתַתִּי מִמֶּנּוּ לְמֵת"</b> (דברים כו,יד) – לא השתמשתי במעשר לכל מטרה הקשורה לאדם מת, <b>- מה נן</b> (=אנן) <b>קיימין?</b> – [ב]מה אנחנו עומדים (עוסקים)? (באיזה מקרה יש להעמיד את הפסוק? שכן יש לדייק מלשון הכתוב, שמדובר בנתינה שאסורה לאדם מת דווקא, אבל נתינה בדומה לה לאדם חי מותרת) <b>אם להביא לו ארון ותכריכין</b> – אם פירוש הדברים בווידוי המעשר, שהמבער לא קנה מדמי מעשר שני ארון (מיטת מת) ותכריכים (בגדים) לצורך המת, <b>- לחי הוא אסור</b> – הרי דבר זה אסור לצורך אדם חי, שאסור לקנות מדמי מעשר שני בגדים לצורך אדם חי, משום שאסור לקנות מדמי מעשר שני כל מה שאינו לאכילה ולשתייה, ואם אסור לקנות מדמי מעשר שני בגדים לצורך אדם חי<b>, כל שכן למת</b> (במקבילות: 'לא כל שכן למת?!') – בוודאי ובוודאי שאסור לקנות מהם ארון ותכריכים לאדם מת, ואין הכתוב צריך להשמיענו זאת<b>. ואיזה</b>ו <b>דבר שמותר לחי ואסור למת? הוי אומר: זו סיכה</b> – פירוש הדברים בווידוי המעשר, שהמבער לא סך שמן של מעשר שני בירושלים על אדם מת, אף שמותר לסוך שמן של מעשר שני בירושלים על אדם חי. ומכאן שאסור לסוך שמן של מעשר שני חוץ לחומת ירושלים, והסך עובר ב'עשה', ש'לאו' הבא מכלל 'עשה' נחשב 'עשה'<b>.</b><br><br><small>עד כאן המקבילות בירושלמי מעשר שני ב,א ו-ה,יב, שבת ויומא ח,ג.</small><br><br><small>הסוגיה בעניין סיכת מעשר שני הועתקה ממעשר שני ב,א לשבת ולתעניות, משום שבשבת נאמר שסיכה כשתייה ביום הכיפורים, ובתעניות נאמר שסיכה כשתייה בתענית ציבור. הסוגיה הזו הועתקה ליומא מתעניות, כחלק מהעתקת כל הסוגיות הדנות באיסורים בתענית ציבור הזהים לאיסורים ביום הכיפורים (איסורי רחיצה, סיכה, נעילת הסנדל ותשמיש המיטה), ולכן קוצרה הסוגיה ביומא על ידי המעתיק.</small><br><small>סופה של הסוגיה הועתק גם למעשר שני ה,יב, משום שנזכרו בו דברי המשנה שם.</small><br><br><span class="mediumGrey">מקור הסוגיה הוא במעשר שני ב,א. שכן היא פותחת שם: 'מניין שאינו מחוור?', ועל זה באה התשובה: 'כהדא דתני' וכו'. וביתר המקומות הושמטה השאלה: 'מניין שאינו מחוור?'. ועוד, שהמשך הסוגיה: 'והא תני: "ולא יחללו"' וכו', 'מניין שהוא מחוור ב'עשה'?' וכו' שייך בבירור למעשר שני ונשנה בכל המקבילות. מכאן שהמקור הוא במעשר שני, וההמשך הועתק ליתר המקומות כדרך המקבילות. והסוגיה הועתקה לשבת, ליומא ולתעניות מכיוון שכולן דנות בסיכה.</span><br><span class="mediumGrey">באשר לקטע האחרון: 'מניין שהוא מחוור ב'עשה'?' וכו' שנשנה גם במעשר שני ה,יב, נראה שמקורו במעשר שני ב,א, ולא הועבר לפרק ה אלא מחמת הפסוק שמופיע בו ובמשנה שם: "ולא נתתי ממנו למת". ולא עוד אלא שהוא נראה כחולק על אותה משנה, שהרי כאן אמרו: 'אם להביא לו ארון ותכריכין' וכו', והרי כך באמת נדרש הפסוק באותה משנה. על כל פנים, אין שייכות לכל הקטע הזה שם אלא בפרק ב הדן בדין סיכה של מעשר שני ("סוגיות מקבילות בירושלמי" (עבודה), עמודים 64-65).</span><br><br><b>"ולא נתתי ממנו למת"</b><br><small>רבי סימאי אינו דורש את הכתוב "ולא נתתי ממנו למת" כמו שהמשנה מעשר שני ה,יב דורשת אותו. מהמשנה, שדורשת את הכתוב הזה: 'לא לקחתי ממנו ארון ותכריכים למת', משמע, שמותר לקנות מדמי מעשר שני בגדים לצורך החי.</small><br><br><span class="poetry indentAll"><b>ספרי דברים</b> פסקה שג: "ולא נתתי ממנו למת" - לא לקחתי ממנו ארון ותכריכים למת; דברי רבי אליעזר. - אמר לו רבי עקיבה: אם לחי אסור - אף למת אסור! / והלא אף לחי אסור! מה תלמוד לומר: "למת"? - שלא החלפתיו אפילו בדבר טהור.</span><br><br><small>דברי המשנה מעשר שני: "ולא נתתי ממנו למת" - 'לא לקחתי ממנו ארון ותכריכים למת' הם כרבי אליעזר. ודברי רבי סימאי בירושלמי: 'לחי הוא אסור, כל שכן למת' הם כרבי עקיבא.</small><br><br><span class="poetry indentAll"><b>בבלי יבמות</b> עד,א: אמר ריש לקיש משום רבי סימאי: מניין לשמן של מעשר שני שנטמא שמותר לסוכו (<small>לסוך בו</small>)? שנאמר: "ולא נתתי ממנו למת" (דברים כו,יד) - למת הוא דלא נתתי, הא לחי דומיא דמת נתתי. איזהו דבר ששווה בחיים ובמתים? הווי אומר: זו סיכה.</span><br><span class="poetry indentAll">מתקיף לה מר זוטרא: ואימא: ליקח (<small>לקנות</small>) לו (<small>בדמיו</small>) ארון ותכריכים (<small>שכיוצא בו בחי לקנות לו בגדים</small>)! - אמר רב הונא בריה דרב יהושע: "ממנו" - מגופו (<small>מן המעשר עצמו, ולא דבר שקונים בדמיו</small>). רב אשי אמר: "לא נתתי" דומיא ד"לא אכלתי", מה להלן (<small>אכילה</small>) - מגופו, אף כאן (<small>נתינה</small>) - מגופו.</span><br><br><small>דברי רבי סימאי בירושלמי ובבבלי דומים, אלא שבבבלי אמרו בפירוש שמדובר במעשר שני שנטמא, ואילו מהירושלמי משמע שמדובר במעשר שני טהור.</small><br>• • •
(ט) <small><b>נעילת הסנדל ביום הכיפורים ובתענית ציבור</b></small><br>במשנה שנינו: <b>"</b>יום הכיפורים אסור... <b>ובנעילת הסנדל".</b><br><small>כאן המשך המקבילה בירושלמי תעניות א,ו.</small><br>במשנה שם שנינו, שבתעניות השניות ובתעניות האחרונות של גשמים אסורים בנעילת הסנדל.<br>מציעים ברייתא: <b>תני:</b> – שונה [התנא]: <b>כל אֵילּוּ שאמרו</b> – במשנה תעניות א,ו<b>: אסורין בנעילת הסנדל, יצא לדרך</b> – חוץ לעיר, <b>- נועל</b> – את נעליו, שהוא מותר בנעילת הסנדל כשהוא מהלך בדרך<b>, הגיע לכרך</b> – בא לעיר, <b>- חולץ</b> – מסיר את נעליו<b>. וכן</b> – כך הוא הדבר, <b>באבל</b> – שמתאבל על אחד מקרוביו שמת<b>, וכן במנודה</b> – שנידוהו חכמים, שהאבל בימי אבלו והמנודה בימי נידויו אסורים בנעילת הסנדל (וכבר נאמרו הדברים האלה לעיל)<b>.</b><br><br><small>כאן התחלת מקבילה גם בירושלמי יבמות יב,א.</small><br>ומציעים גרסאות חלופיות עלומות שֵׁם של מקורות תנאיים: <b>אית תניי תני:</b> – יש תנא [ש]שונה: <b>יוצאין</b> – חוץ לבית (ברשות הרבים או בחצר), <b>באמפליא</b> (במקבילה בתעניות כאן ולהלן: 'באנפיליא', ובמקבילה ביבמות כאן ולהלן: 'באמפילייא') – נעל של לבד (בד עבה עשוי צמר מהודק. - מקור המילה אמפיליא / אנפיליא ביוונית ובלטינית), <b>ביום הכיפורים, ואית תניי תני:</b> – ויש תנא [ש]שונה: <b>אין יוצאין</b> באנפיליא ביום הכיפורים<b>.</b><br>ומיישבים את הסתירה בין המקורות התנאיים באמצעות אוקימתות: <b>אמר רב חסדא</b> (מגדולי אמוראי בבל בדור השני והשלישי)<b>: מאן דמר:</b> – מי שאומר: <b>יוצאין - באמפליא של בגד</b> – נעל לבד שאינה מחופה עור<b>, ומאן דמר:</b> – ומי שאומר: <b>אין יוצאין - באמפליא של עור</b> – נעל לבד המחופה עור כדי להגן על הלבד, שדינה כסנדל של עור שאסרו ביום הכיפורים<b>.</b><br><br><small>עד כאן המקבילה בירושלמי יבמות.</small><br><br><span class="poetry indentAll"><b>תוספתא יומא</b> ד,א: יום הכיפורים אסור... ובנעילת הסנדל... אפילו באנפיליא של בגד.</span><br><br><small>לפי התוספתא, אסור לצאת ברשות הרבים ביום הכיפורים אפילו באנפיליא של בגד (משום מראית העין, מפני שיש לו צורת מנעל). אבל לפי הירושלמי, מותר לצאת ברשות הרבים ביום הכיפורים באנפיליא של בגד.</small><br><br><span class="poetry indentAll"><b>בבלי יבמות</b> קב,ב: "באנפיליא - חליצתה פסולה". - למימרא דאנפיליא לאו מנעל הוא... ורמינהי: אחד מנעל וסנדל ואנפיליא לא יטייל בהם (<small>ביום הכיפורים</small>) לא מבית לבית ולא ממיטה למיטה! (<small>הרי שאנפיליא נחשבת מנעל!</small>) ...אמר רבא: לא קשיא. כאן - באנפיליא של עור, כאן - באנפיליא של בגד. - הכי נמי מסתברא, דאי לא תימא הכי, קשיא יום הכיפורים איום הכיפורים, דתניא: לא יטייל אדם בקורדקיסין (<small>נעליים העשויות מקליפות צמחים, ובעיקר מקליפת האלון ("תוספתא כפשוטה")</small>) בתוך ביתו, אבל מטייל הוא באנפיליא בתוך ביתו! אלא שמע מינה: כאן - באנפיליא של עור, כאן - באנפיליא של בגד. שמע מינה.</span><br><br><small>גם בבבלי יבמות וגם בירושלמי יבמות וכאן מיישבים את הסתירה בין המקורות התנאיים בעניין חליצה באנפיליא ובעניין נעילת אנפיליא ביום הכיפורים בהבחנה בין אנפיליא של עור ובין אנפיליא של בגד.</small><br><br><small>מדברי הברייתא בבבלי, שבאנפיליא של בגד התירו לטייל בתוך ביתו, משמע שלא התירו אלא לטייל בתוך ביתו, אבל לצאת חוץ לביתו אסור. אלא שמה שאמרו שם 'בתוך ביתו' לאו דוקא, ואורחא דמילתא נקטו, שאין דרכם של בני אדם לצאת חוץ לביתם באנפיליא. והתוספתא, שכתוב בה: 'אפילו באנפיליא של בגד', שיבוש היא, ויש לגרוס 'אנפיליא' סתם, והפירוש בשל עור (רשב"א ור"מ המאירי יבמות קב,ב).</small><br><br>ומספרים: <b>רבי יצחק בר נחמן</b> (אמורא ארץ ישראלי בדור השני והשלישי) <b>סלק לגבי</b> – עלה (בא) אצל <b>רבי יהושע בן לוי</b> (אמורא ארץ ישראלי בדור הראשון) <b>בלילי צומא רבא</b> – בליל הצום הגדול (יום הכיפורים, לבקרו)<b>. נפק לגבי</b>ה <b>לבוש</b> (צריך לומר כמו במקבילה: 'לב<b>י</b>ש') <b>סוליסה</b> (במקבילה כאן ולהלן: 'סולייסיה') – יצא (רבי יהושע בן לוי) אצלו (אצל רבי יצחק בר נחמן) לבוש (נעול) סולייס שלו (סנדל שיש לו סוליה של עור וחלק עליון של בד המוחזקים יחד על ידי רצועות, ואין לו עקב ולא חוטם (העור שבצד האצבעות). - מקור המילה סולייס בלטינית)<b>. אמר ליה:</b> – אמר לו (רבי יצחק בר נחמן לרבי יהושע בן לוי): <b>מה הוא דין?!</b> (בתמיהה) – מה הוא זה?! (מה פשר הדבר הזה?! מדוע יצאת בסולייס? - במקבילה כאן ולהלן: 'מהו הכין?!' (בתמיהה) - מהו כך?! מה פשר הדבר התמוה הזה?!) <b>אמר ליה:</b> – אמר לו (רבי יהושע בן לוי לרבי יצחק בר נחמן): <b>איסתניס אנא</b> (במקבילה: 'אני') – אדם חלש אני, ואיני יכול להלך יחף, ולא אסרו נעילת הסנדל לאיסתניס (מקור המילה איסתניס ביוונית)<b>.</b><br><br>ומספרים עוד: <b>רבי שמואל בר נחמן</b> (אמורא ארץ ישראלי בדור השני והשלישי) <b>סלק לגביה</b> (צריך לומר: 'לגבי') – עלה (בא) אצל <b>רבי יהושע בן לוי בלילי תעניתא</b> – בליל התענית (תשעה באב או תענית ציבור)<b>. נפק לגביה לבוש</b> (צריך לומר כמו במקבילה: 'לב<b>י</b>ש') <b>סוליסה</b> – יצא (רבי יהושע בן לוי) אצלו (אצל רבי שמואל בר נחמן) לבוש (נעול) סולייס שלו<b>. אמר ליה:</b> – אמר לו (רבי שמואל בר נחמן לרבי יהושע בן לוי): <b>מה הוא דין?!</b> (בתמיהה) – מה הוא זה?! (מה פשר הדבר הזה?!) <b>אמר ליה:</b> – אמר לו (רבי יהושע בן לוי לרבי שמואל בר נחמן): <b>איסתניס אני.</b><br><br>ומספרים: <b>רבי סמיי</b> (במקבילה: 'רבי שמי' - אמורא ארץ ישראלי בדור הרביעי והחמישי) <b>חמונ</b>י<b>ה נפיק בלילי תעניתא לבוש</b> (צריך לומר כמו במקבילה: 'לב<b>י</b>ש') <b>סוליסה</b> – ראו אותו (את רבי שמי) יוצא בליל התענית (תשעה באב או תענית ציבור) לבוש סולייס שלו<b>.</b><br><br>ומספרים: <b>חד תלמיד מן דרבי מנא</b> (הראשון, אמורא ארץ ישראלי בדור השני) <b>הורי לחד מן קריבויי דנשיא למלבש סוליסה</b> – תלמיד אחד מן (התלמידים) של רבי מנא הורה (פסק הלכה) לאחד מן הקרובים של הנשיא ללבוש סולייס שלו (ביום הכיפורים או בתענית)<b>. אמר ליה</b> (אולי צריך לומר: 'אמרון ליה')<b>:</b> – אמרו לו (לתלמיד): <b>אן מן</b> (צריך לומר: '<b>מן אן</b>' / '<b>מנן</b>') <b>הדה?</b> – מניין זאת (הפסיקה ללבוש סולייס)? <b>אמר ליה</b> (אולי צריך לומר: 'אמר לון')<b>:</b> – אמר להם (התלמיד): <b>מן</b> (במקבילה: 'מן הדא' - מזאת) <b>דרבי יהושע בן לוי הוא</b> (צריך לומר: 'היא') – משל רבי יהושע בן לוי היא (הפסיקה הזאת היא על סמך המעשה שעשה רבי יהושע בן לוי, שלבש סולייס ביום הכיפורים ובתענית)<b>. אמר ליה</b> (אולי צריך לומר: 'אמרון ליה')<b>:</b> – אמרו לו (לתלמיד): <b>רבי יהושע בן לוי איסתניס הוה</b> – רבי יהושע בן לוי איסתניס היה (ואין לפסוק על סמך המעשה שעשה)<b>.</b><br><br><span class="poetry indentAll"><b>בבלי יומא</b> עח,א-ב: ...מהו לצאת בסנדל של שעם (<small>קליפה רכה של אלון השעם</small>) ביום הכיפורים? - עמד רבי יצחק בר נחמני על רגליו ואמר: אני ראיתי את רבי יהושע בן לוי שיצא בסנדל של שעם ביום הכיפורים. ואמינא ליה: בתענית ציבור מאי? ואמר לי: לא שנא.</span><br><br><small>המעשה של רבי יהושע בן לוי בירושלמי נזכר בבבלי, אלא שבירושלמי מדובר בסולייס, ובבבלי מדובר בסנדל של שעם. סולייס מותר רק לאיסתניס, מפני שהוא של עור, אבל סנדל של שעם מותר אף למי שאינו איסתניס, מפני שאין לו שם מנעל.</small><br><small>לפי המסופר כאן, לבש רבי יהושע בן לוי סולייס בביתו. וביתו לאו דווקא, אלא שאין דרכם של בני אדם לצאת חוץ לביתם בסולייס, כמו שאין דרכם של בני אדם לצאת חוץ לביתם באנפיליא, כאמור לעיל. והדבר היה בלילה, מפני שבלילה דרכם של בני אדם להיות בביתם.</small><br><br><b>צומא רבא ותעניתא</b><br><small>בירושלמי ובמדרשי האגדה יום הכיפורים נקרא "צומא רבא" - הצום הגדול. נראה שהוסיפו לו את הכינוי "הגדול", כדי להבחין בינו לבין צומות אחרים שנקראו אף הם בכינוי הסתמי "צום". בבבלי ראש השנה כא,א מצאנו שיום הכיפורים נקרא בארץ ישראל "יומא רבה".</small><br><small>בירושלמי ראש השנה ג,ד מצאנו שתשעה באב נקרא "תעניתא".</small><br>• • •
(י) <small><b>טבילת בעל קרי ביום הכיפורים</b></small><br>במשנה שנינו: <b>"</b>יום הכיפורים אסור... <b>ובתשמיש המיטה".</b><br><small>כאן המשך המקבילה בירושלמי תעניות א,ו.</small><br>במשנה שם שנינו, שבתעניות השניות ובתעניות האחרונות של גשמים אסורים בתשמיש המיטה.<br>מציעים תמיהה על דברי המשנה: <b>אתי חמי</b> (צריך לומר כמו במקבילה: '<b>איתא</b> חמי')<b>:</b> – בוא [ו]ראה: <b>ברחיצה הוא אסור</b> – יום הכיפורים אסור ברחיצה<b>, בתשמיש המ</b>י<b>טה לא כל שכן?!</b> (בתמיהה) – בוודאי ובוודאי שהוא אסור בתשמיש המיטה, ומדוע היה צורך לשנות במשנה שהוא אסור בתשמיש המיטה? שכן כל המשמש מיטתו טובל כל גופו במים, מפני שתיקן עזרא שבעל קרי (אדם שיצא ממנו זרע, בין מרצונו ובין שלא מרצונו) טובל כדי לעסוק בתורה ולהתפלל, ומכיוון שיום הכיפורים אסור ברחיצה, אינו משמש מיטתו ביום הכיפורים, שאם ישמש מיטתו לא יהא רשאי לטבול, ואם לא יטבול לא יהיה רשאי להתפלל, והרי יום הכיפורים הוא יום שמוקדש לתפילה.<br>ומתרצים את התמיהה בהצעת שתי אפשרויות פרשניות למשנה: <b>תפתר</b> – תתפרש (המשנה), <b>במקום שאין טובלין</b> – במקום שאין נוהגים שהמשמש מיטתו טובל, וביחס למקום זה היה צורך לשנות במשנה שיום הכיפורים אסור בתשמיש המיטה<b>, או קודם שהתקין</b> (במקבילה סגנון ירושלמי מקורי: 'קודם עד שלא התקין') <b>עזרא טבילה לבעלי קריין</b> – בזמן שלפני שתיקן עזרא שבעל קרי טובל לא היה המשמש מיטתו טובל, וביחס לזמן זה היה צורך לשנות במשנה שיום הכיפורים אסור בתשמיש המיטה<b>.</b><br><br><small>תמיהת הירושלמי קשה, שהרי אמרו להלן שבעלי קריים טובלים כדרכם ביום הכיפורים, ואם כן, מצד איסור רחיצה היה רשאי לשמש מיטתו ביום הכיפורים ולטבול, ולכן היה צורך לשנות במשנה שהוא אסור בתשמיש המיטה.</small><br><small>וכבר כתב החיד"א בשו"ת "יוסף אומץ" סימן נה על כמה קושיות על תמיהת הירושלמי: "ומכוח כל זה צריך לומר, דהתרצן לא רצה להאריך, רק על פי שיטתו (של המקשן) השיבו. ואין הכי נמי דיכול להשיב לו דקושייתו אינה כלום מכמה אנפי. ולא חש להשיבו וקדם וסילקו על פי מידותיו, וכי האי גוונא רגילי רבוואתא קמאי למימר כידוע".</small><br><br><small>התמיהה ותירוצה הן אף על דברי המשנה בתעניות, שהרי גם תענית ציבור היא יום שמוקדש לתפילה.</small><br><br><small>מן התורה מותר לבעל קרי לעסוק בתורה בעודו בטומאתו כדין כל הטמאים, אבל עזרא ובית דינו הוציאוהו מכלל שאר הטמאים ותיקנו שלא יקרא בעל קרי בדברי תורה עד שיטבול. תקנת עזרא היתה בין לדברי תורה ובין לתפילה ולברכות.</small><br><br><small>כאן התחלת מקבילה גם בירושלמי ברכות ג,ד.</small><br><b>רבי יעקב בר אחא</b> (אמורא ארץ ישראלי בדור השלישי והרביעי) אמר בשם <b>רבי ייסא</b> (גם במקבילה בברכות: 'רבי יסא'. אבל במקבילה בתעניות: 'רבי אימי') שאמר <b>בשם רבי יהושע בן לוי</b> (אמורא ארץ ישראלי בדור הראשון)<b>: אין קרי</b> (פליטת זרע מקרית) <b>אלא מתשמיש המ</b>י<b>טה</b> – אין בעל קרי טעון טבילה לדברי תורה מתקנת עזרא אלא אם כן ראה קרי מחמת תשמיש, שרק המשמש עם אישה שראה קרי - צריך לטבול, אבל אם ראה קרי שלא מחמת תשמיש (שראה קרי מאונס) - אינו צריך לטבול<b>.</b><br><b>רב הונא</b> (גדול אמוראי בבל בדור השני) <b>אמר: אפילו ראה עצמו ניאות</b> (נהנה) <b>תוך חלום</b> (במקבילות: 'ניאות בחלום') – אף אם ראה קרי מחמת שראה את עצמו בחלום שהוא משמש - צריך לטבול, שלא כדברי רבי יהושע בן לוי שרק אם ראה קרי מחמת תשמיש - צריך לטבול<b>.</b><br>ומציעים קביעה עלומת שם שנדחית בהמשך: <b>הוו</b>ן <b>בעיין מימר:</b> – היו רוצים לומר: <b>ובלבד האשה</b> (צריך לומר כמו במקבילות: '<b>מ</b>אשה') – כשראה קרי מחמת שראה את עצמו בחלום שהוא משמש - צריך לטבול לדברי רב הונא רק אם ראה בחלום שהוא משמש עם אישה, אבל אם ראה בחלום שהוא משמש עם דבר אחר (ראה להלן) - אינו צריך לטבול<b>.</b><br>ודוחים את הקביעה על ידי הצעת דעה חולקת: <b>רבי יונה ורבי יוסא</b> (גדולי אמוראי ארץ ישראל בדור הרביעי) <b>תרוויהון</b> (צריך לומר: 'תריהון') <b>אמרין</b> – שניהם אומרים<b>: אפילו מדבר אחר</b> – כשראה קרי מחמת שראה את עצמו בחלום שהוא משמש - צריך לטבול לדברי רב חונא אף אם ראה בחלום שהוא משמש עם דבר אחר (כינוי בלשון נקייה למשכב זכר או למשכב בהמה), שלא כדברי מי שהיו רוצים לומר: ובלבד מאישה<b>.</b><br><br>ומציעים קושיה ממקור תנאי: <b>והא תנינן:</b> – והרי שנינו (משנה יומא ח,א): (במקבילות: 'תמן תנינן:') <b>יום הכיפורים אסור באכילה ובשתייה וברחיצה ובסיכה ובנעילת הסנדל ובתשמיש המ</b>י<b>טה!</b> ומציעים ברייתא המוסבת על המשנה ומצמצמת את תחולתה: <b>ותני עלה:</b> – ושונה [התנא] עליה (על המשנה): <b>בעלי קריין טובלין כדרכן</b> (כפי שהם רגילים לנהוג) <b>בצנעה</b> (בסתר, בחשאי) <b>ביום הכיפורים</b> – אף על פי שיום הכיפורים אסור ברחיצה, התירו לבעלי קרי לטבול את כל הגוף במקווה ביום הכיפורים, הואיל ואינם מתכוונים לתענוג אלא לשם טהרה, כדי שיוכלו לעסוק בתורה ולהתפלל<b>.</b> - ומציעים קושיה מהברייתא על מקור אמוראי: <b>לית הדא פליגא</b> – ו(כי) אין זאת (הברייתא) חלוקה (חולקת) <b>אדרבי</b> (צריך לומר כמו במקבילות: 'על רבי') <b>יהושע בן לוי, דרבי יהושע בן לוי אמר: אין קרי אלא מתשמיש המ</b>י<b>טה?!</b> (בתמיהה) – שלדברי רבי יהושע בן לוי, רק אם ראה קרי מחמת תשמיש המיטה - צריך לטבול, ומכיוון שיום הכיפורים אסור בתשמיש המיטה, אין בעל קרי שראה קרי ביום הכיפורים טובל ביום הכיפורים, שכן אם ראה קרי שלא מחמת תשמיש המיטה - אינו צריך לטבול. והרי לפי הברייתא, בעל קרי טובל ביום הכיפורים, ומכיוון שיום הכיפורים אסור בתשמיש המיטה, מדובר שראה קרי ביום הכיפורים שלא מחמת תשמיש המיטה, ומכאן שאם ראה קרי שלא מחמת תשמיש המיטה - צריך לטבול, שלא כדברי רבי יהושע בן לוי!<br>ומתרצים את הקושיה על ידי מתן פרשנות למקור שממנו הקשו: <b>פתר לה</b> – פותר אותה (רבי יהושע בן לוי מפרש את הברייתא): <b>בששימש מ</b>י<b>טתו מבעוד יום ושכח ולא טבל</b> – הברייתא מדברת במקרה ששימש מיטתו בערב יום הכיפורים כשעדיין יום, ושכח ששימש מיטתו, ולא טבל קודם יום הכיפורים, והוא זה שטובל ביום הכיפורים, כדי שיוכל לעסוק בתורה ולהתפלל (אבל אם לא שכח ששימש מיטתו, ולא טבל קודם יום הכיפורים, אסור לטבול ביום הכיפורים)<b>.</b><br>ומציעים תמיהה ממקור תנאי על הפרשנות שהוצעה לפני כן: <b>והא תני:</b> – והרי [התנא] שונה: <b>מעשה ברבי יוסי בר חלפתא</b> (תנא בדור הרביעי) <b>שראו אותו טובל בצנעה ביום הכיפורים</b> – מחמת קרי שראה<b>!</b> ויש לתמוה: <b>אית לך למימר</b> (במקבילות: 'אית לך מימר') – יש לך לומר (האם אתה יכול לומר) <b>באותו</b> (במקבילות: 'על אותו') <b>הגוף הקדוש בשוכח?!</b> (בתמיהה) – וכי אפשר לומר על רבי יוסי שטבל ביום הכיפורים מחמת קרי שראה, ששימש מיטתו מבעוד יום ושכח ששימש מיטתו ולא טבל קודם יום הכיפורים?! והרי רבי יוסי שתואר בכינוי "הגוף הקדוש" היה זהיר וזריז בטבילת קרי, וכשהיה רואה קרי היה טובל מיד! ולכן אי אפשר לפרש את הברייתא כפי שהוצע לפני כן, אלא הברייתא מדברת במקרה שראה קרי ביום הכיפורים שלא מחמת תשמיש המיטה, ומכאן שאם ראה קרי שלא מחמת תשמיש המיטה - צריך לטבול, שלא כדברי רבי יהושע בן לוי! - אין מתרצים קושיה זו.<br><br><small>רבי יוסי נקרא "הגוף הקדוש" משום רוב צניעותו, שלא נסתכל במילה שלו ולא ראו קורות ביתו אמרי חלוקו ובעל דרך סדין.</small><br><br><span class="poetry indentAll"><b>תוספתא יומא</b> ד,ה: בעלי קריים טובלים כדרכם ביום הכיפורים.</span><br><br><span class="mediumGrey">הברייתא שבירושלמי היא הברייתא שבתוספתא, אלא שהירושלמי הוסיף כפירוש את המילה "בצנעה", על פי המעשה ברבי יוסי שמביא אחר כך ("תוספתא כפשוטה").</span><br><br><span class="poetry indentAll"><b>בבלי יומא</b> פח,א: תניא: כל חייבי טבילות טובלים כדרכם ביום הכיפורים... בעל קרי טובל...</span><br><span class="poetry indentAll">תנו רבנן: הרואה קרי ביום הכיפורים - יורד וטובל...</span><br><br><small>עד כאן המקבילות בירושלמי תעניות וברכות.</small><br><br><span class="mediumGrey">ניתן להתלבט מהו מקורה של הסוגיה הזהה בירושלמי תעניות ויומא, שכן משניות תעניות ויומא דומות (שתיהן מונות את אותם הדברים האסורים בתענית ציבור וביום הכיפורים) והסוגיה יכלה להתפתח בכל אחת משתי המקבילות ("תופעת הגרשים בתלמוד הירושלמי").</span><br>• • •
(יא) <small><b>המלך והכלה ירחצו את פניהם והחיה תנעול את הסנדל</b></small><br>במשנה שנינו: <b>"המלך".</b><br>מציעים פסוק המשמש כמקור להלכה: <b>על שם "מֶלֶךְ בְּיָפְיוֹ תֶּחֱזֶינָה עֵינֶיךָ"</b> (ישעיהו לג,יז) – מלך מותר לרחוץ את פניו ביום הכיפורים מפני שראוי למלך להיראות נאה תמיד<b>.</b>
(יב) במשנה שנינו: <b>"הכלה".</b><br>מציעים נימוק להלכה: <b>מפני איבה</b> – כלה מותרת לרחוץ את פניה ביום הכיפורים מפני שיש לחשוש לרגשי שנאה של בעלה כלפיה אם לא תיראה נאה בתחילת נישואיהם<b>.</b>
(יג) <small><b>חכמים אוסרים</b></small><br>במשנה שנינו: <b>"</b>המלך והכלה ירחצו את פניהם, <b>והחיה תנעול את הסנדל; דברי רבי אליעזר</b>. וחכמים אוסרין<b>".</b><br>מציעים קביעה שנדחית בהמשך: <b>הוינן סברין מימר על סופה</b> – היינו סוברים לומר על סופה [של המשנה] (החכמים שאוסרים חולקים רק על חיה (יולדת), שבסוף דברי רבי אליעזר, אך אינם חולקים על מלך וכלה שבתחילת דברי רבי אליעזר, וגם הם מודים שמותר למלך ולכלה לרחוץ את פניהם)<b>.</b> - ושוללים את הקביעה: <b>אשכח תני על כולהון</b> – נמצא [תנא ש]שונה על כולם (על כל האישים שנזכרו במשנה. - החכמים שאוסרים חולקים גם על מלך וכלה שבתחילת דברי רבי אליעזר, ולפי דברי החכמים אסור למלך ולכלה לרחוץ את פניהם, שכן שנו בברייתא, שהחכמים אוסרים למלך ולכלה לרחוץ את פניהם ולחיה לנעול את הסנדל)<b>.</b><br><br><span class="poetry indentAll"><b>בבלי יומא</b> עח,ב: תניא: המלך והכלה לא ירחצו את פניהם. רבי חנניא בן תרדיון אומר משום רבי אליעזר: המלך והכלה ירחצו את פניהם.</span><br><span class="poetry indentAll">מלך מאי טעמא? - אמר רבי אבא בר זבדא אמר רב: "מלך ביופיו תחזינה עיניך" (ישעיהו לג,יז).</span><br><span class="poetry indentAll">כלה מאי טעמא? - כדי שלא תתגנה על בעלה.</span><br>תניא: החיה לא תנעול את הסנדל. רבי חנניא בן תרדיון אומר משום רבי אליעזר: החיה תנעול את הסנדל.<br><span class="poetry indentAll">מאי טעמא? - משום צינה (<small>שמא תצטנן אם תהלך יחפה</small>).</span><br>• • •
<h3>הלכה ב</h3>
(א) <big><strong>משנה</strong></big><br><b>האוכל ביום הכיפורים ככותבת הגסה</b> – כשיעורה של תמרה גדולה ממין משובח הנקרא כותבת<b>, כמוה וכגלעינתה</b> – שאינו חייב כרת משום אכילה ביום הכיפורים אלא אם כן אכל מאכל כשיעור תמרה עם גלעינה<b>, והשותה כמלוא לוגמיו</b> – כמות של משקה שהיא מעט פחות משיעור הנוזלים שיכול אדם למלא בפיו ולגומעם בבת אחת (לוגם - חלל הפה), <b>- חייב</b> – במזיד כרת ובשוגג קורבן חטאת (בשאר איסורי אכילה ושתייה של מאכלות אסורים אדם חייב אם אכל כזית מן האיסור או שתה רביעית ממנו. ביום הכיפורים הקלו בשיעור האכילה יותר מבשאר איסורים, כי שיעור ככותבת הגסה גדול משיעור כזית)<b>.</b><br><b>כל הא</b>ו<b>כלין מצטרפין לככותבת</b> – אם אכל ממאכל אחד פחות מככותבת וממאכל אחר פחות מככותבת, אבל בשניהם יחד היה ככותבת - הריהו חייב<b>, וכל המשקין מצטרפין לכמלוא לוגמיו. האוכל והשותה</b> – אכל כחצי כותבת ושתה כחציו של מלוא לוגמיו, <b>- אינן מצטרפין.</b><br>• • •
(ב) <big><strong>תלמוד</strong></big><br><small><b>האוכל ביום הכיפורים ככותבת הגסה</b></small><br>במשנה שנינו: "האוכל ביום הכיפורים ככותבת הגסה, כמוה וכגלעינתה - חייב".<br>מציעים היסק מן האמור במשנה: <b>אמר רבי יוסה</b> (מגדולי אמוראי ארץ ישראל בדור הרביעי)<b>: זאת אומרת, שו</b> (=שהוא) <b>צריך</b> (במסירה שלפנינו מחק מגיה 'שו' בשל אי הבנת מבטא הירושלמי והגיה 'שצריך') <b>למעך את חללו</b> – בשרה של הכותבת הגסה אינו דבוק בגלעינתה אלא יש חלל בין הבשר ובין הגלעין, וצריך למעך את החלל כדי שידבק בשרה של הכותבת בגלעינתה ולא יישאר בה חלל, שאין משערים שיעור אכילה של יום הכיפורים אלא בה ובגלעינתה, והחלל אינו בכלל השיעור<b>.</b> - ומציעים הוכחה להיסק בדרך השלילה: <b>דל כן</b> (צריך לומר: 'דלא כן' / 'דִּלָכֵן' =דאין לא כן) – שאם לא כך (שאם לא תאמר כפי שנאמר לעיל, שהוא צריך למעך את חללו)<b>,</b> יש להקשות: <b>ניתני</b> – נשְׁנה (במשנה)<b>: כמוה וכגלעינתה ומחללה!</b> (צריך לומר: 'ו<b>כ</b>חללה', כמו שהוא בהבאת הירושלמי בראשונים) – המשנה היתה צריכה להיות מנוסחת באופן אחר ולהזכיר גם את חללה של הכותבת, שהחלל הוא בכלל השיעור!<br><br>ומציעים ברייתא: <b>תני</b> – שונה <b>רבי שמעון בן אלעזר</b> (תנא בדור החמישי)<b>: ככותבת נמרית</b> – משערים שיעור אכילה של יום הכיפורים בכותבת ממקום ששמו בית נמרין (מקום בעמק הירדן המזרחי שהיה מפורסם בתמריו. מקום זה נזכר ביהושע יג,כז בשם בית נמרה. - רבי שמעון בן אלעזר מקל ומגדיל את השיעור, שהכותבות שבנמרין גדולות הן מהכותבות שבארץ ישראל)<b>.</b><br><br><span class="poetry indentAll"><b>תוספתא יומא</b> ד,ג: האוכל ביום הכיפורים ככותבת הגסה, כמוה וכגלעינתה, שבארץ ישראל - חייב. רבי שמעון בן לעזר אומר: ככותבת נימרין.</span><br>• • •
(ג) <small><b>השותה ביום הכיפורים כמלוא לוגמיו</b></small><br>במשנה שנינו: "והשותה כמלוא לוגמיו - חייב".<br>מציעים ברייתא: <b>תני:</b> – שונה [התנא]: השותה ביום הכיפורים <b>מלא לוגמיו</b> - חייב<b>.</b><br>ומקשים: <b>מה?! ופליג?!</b> – הוא חלוק?! (האם הברייתא הקובעת שיעור של מלוא לוגמיו חולקת על משנתנו הקובעת שיעור של כמלוא לוגמיו?)<br>ומשיבים: <b>מלוא לוגמיו שהוא ניתן ללוגמא אחת</b> – הברייתא אינה חולקת על משנתנו, שהשיעור של מלוא לוגמיו שבברייתא אין פירושו מלוא פיו ממש (שיעור הנוזלים שיכול אדם למלא בפיו ולגומעם בבת אחת), אלא פירושו מלוא צד אחד של פיו (שיעור הנוזלים שיכול אדם למלא בצידו האחד של פיו ולגומעם בבת אחת), שנראה כמלוא לוגמיו, שאם יסלק את המשקה שבפיו לצד אחד, יהיה אותו הצד בולט ונראה כאילו כל פיו מלא<b>.</b><br><br>ומציעים ברייתא: <b>תני</b> – שונה [התנא] <b>משם בית שמי: מלוא לוגמיו</b> (אין לגרוס שתי מילים אלו ("שערי תורת ארץ ישראל"; "מבוא לנוסח המשנה", עמוד 140)) <b>ברביעית</b> – השותה ביום הכיפורים בשיעור של רביעית הלוג - חייב (בית שמי סברו ששיעור השתייה שחייבים עליו ביום הכיפורים הוא רביעית כבשאר איסורי שתייה)<b>.</b><br><br>ומציעים קושיה: <b>רבי חייה בר אדא</b> (השני, אמורא ארץ ישראלי בדור החמישי) <b>בעא קומי</b> – שאל (הקשה) לפני <b>רבי מנא</b> (השני, מגדולי אמוראי ארץ ישראל בדור החמישי)<b>: ולמה לא תנינתה</b> – ולמה לא שנינו אותה <b>מקולי בית שמי ומחומרי בית הלל?</b> – למה לא שנה התנא של המשנה את מחלוקת בית שמי ובית הלל בעניין שיעור השתייה שחייבים עליו ביום הכיפורים במשנה עדויות פרק ד עם הדברים שהם מקולי בית שמי ומחומרי בית הלל שנמנו שם? שלכאורה ראוי היה להזכיר שם מחלוקת זו שבה בית שמי מקלים ובית הלל מחמירים, שכן בית שמי אומרים ששיעור השתייה שחייבים עליו ביום הכיפורים הוא רביעית, ובית הלל אומרים ששיעור השתייה שחייבים עליו ביום הכיפורים הוא כמלוא לוגמיו (יש להניח שמשנתנו היא דעת בית הלל), וההנחה היא שאצל האדם הממוצע כמלוא לוגמיו קטן מרביעית, ונמצא שבמחלוקת זו בית הלל מחמירים יותר מבית שמי.<br>ומתרצים את הקושיה: <b>אמר ליה:</b> – אמר לו (רבי מנא לרבי חייה בר אדא): <b>מפני לוגמו של בן אבטיח</b> – אדם שהיו לוגמו גדול (הוא נזכר במשנה כלים יז,יב כאדם שהיה אגרופו גדול), <b>שהיה מחזיק יותר מרביעית</b> – ואצל אדם זה רביעית קטנה מכמלוא לוגמיו. הרי שלא אצל כל אדם בית הלל מחמירים יותר מבית שמי, ולכן לא שנה התנא של המשנה את מחלוקת בית שמי ובית הלל בעניין שיעור השתייה שחייבים עליו ביום הכיפורים במשנה עדויות פרק ד עם הדברים שהם מקולי בית שמי ומחומרי בית הלל שנמנו שם<b>.</b><br><br><small>לדעת בית הלל, שיעור השתייה שחייבים עליו ביום הכיפורים הוא לפי גודל לוגמיו של השותה, שלא כמו לדעת בית שמי ששיעור השתייה שחייבים עליו הוא קבוע לכל אדם.</small><br><br><span class="poetry indentAll"><b>תוספתא יומא</b> ד,ג: רבי ליעזר אומר: השותה מלוא לוגמיו - חייב.</span><br><br><span class="poetry indentAll"><b>בבלי יומא</b> פ,א-ב: "והשותה מלוא לוגמיו". - אמר רב יהודה אמר שמואל: לא מלוא לוגמיו ממש (<small>מלוא שני צדדי פיו</small>), אלא כל שאילו מסלקם (<small>את המשקים</small>) לצד אחד (<small>של פיו</small>) וייראה כמלוא לוגמיו. - והא אנן מלוא לוגמיו תנן! - אימא: כמלוא לוגמיו (<small>כשיעור הנראה מלוא לוגמיו</small>).</span><br><span class="poetry indentAll">מיתיבי: כמה ישתה (<small>ביום הכיפורים</small>) ויהא חייב? בית שמאי אומרים: כדי רביעית, ובית הלל אומרים: מלוא לוגמיו. רבי יהודה אומר משום רבי אליעזר: כמלוא לוגמיו...! - מי אלימא ממתניתין, דקתני מלוא לוגמיו ואוקימנא כמלוא לוגמיו, הכא נמי כמלוא לוגמיו. - אי הכי, היינו רבי יהודה משום רבי אליעזר (<small>האומר כמלוא לוגמיו</small>)! - איכא בינייהו מלוא לוגמיו דחוק (<small>לבית הלל חייב רק על כמלוא לוגמיו ברווח, ולרבי אליעזר חייב אפילו על כמלוא לוגמיו דחוק</small>).</span><br><span class="poetry indentAll">מתקיף לה רב הושעיא: אם כן (<small>שלבית הלל השיעור אינו מלוא לוגמיו ממש אלא כמלוא לוגמיו</small>), הווה ליה מקולי בית שמאי ומחומרי בית הלל (<small>ששיעור רביעית גדול מכמלוא לוגמיו</small>), וליתנייה (<small>במסכת עדויות</small>) גבי קולי בית שמאי וחומרי בית הלל! - אמר ליה רבה: כי איתשיל, בעוג מלך הבשן איתשיל (<small>השאלה נשאלה לגבי אדם גדול מן הרגיל, ואצל אדם זה שיעור רביעית קטן מכמלוא לוגמיו</small>), דהווה ליה בית שמאי לחומרא.</span><br><br><small>הגרסה במשנה שבבבלי: "מלוא לוגמיו", והגרסה במשנה שבירושלמי: "<b>כ</b>מלוא לוגמיו".</small><br><br><span class="mediumGrey">רבי אליעזר שבתוספתא ("רבי ליעזר אומר: השותה מלוא לוגמיו - חייב") חולק על משנתנו ששנתה כמלוא לוגמיו, ורבי אליעזר סובר מלוא לוגמיו ממש. ובברייתא שבבבלי נמסר שרבי יהודה אומר משום רבי אליעזר כמלוא לוגמיו, וחולק על סתם התוספתא שלנו. ובירושלמי ("תני: מלוא לוגמיו") הכוונה כנראה לברייתא סתמית אחרת שנשנית בהקבלה למשנתנו ולא חלקה עליה ("תוספתא כפשוטה").</span><br><br><span class="mediumGrey">גם בירושלמי מקשה רבי חייה בר אדא קושיה זו שהקשה רב הושעיא, ורבי מנא מתרץ לו מעין תירוצו של רבה בבבלי. אלא שבירושלמי קושייתו מבוססת על הגרסה במשנה "<b>כ</b>מלוא לוגמיו" שהניח שהיא דעת בית הלל ("מקורות ומסורות", מועד ג, עמוד קלו).</span><br>• • •
<h3>הלכה ג</h3>
(א) <big><strong>משנה</strong></big><br><b>אכל ושתה בעלם</b> (בהעלם) <b>אחד</b> – שנעלם ממנו שהוא יום הכיפורים, או שלא ידע שאסור לאכול ולשתות ביום הכיפורים, ולאחר שאכל ושתה נודע לו, <b>- אינו חייב אלא חטאת אחת</b> – קורבן חטאת אחד, לפי שאכילה ושתייה איסור אחד הם שלא התענה. אבל אם נודע לו בין אכילה לשתייה או בין אכילה לאכילה וחזר ושכח - הרי אלו שני העלמות וחייב שתי חטאות<b>. אכל ועשה מלאכה</b> – אפילו בהעלם אחד, <b>- חייב שתי חטאות</b> – שני קורבנות חטאת, לפי ששני איסורים הם<b>. אכל א</b>ו<b>כלין שאינן ראויין לאכילה,</b> או ש<b>שתה משקין שאינן ראויין לשתייה,</b> או ש<b>שתה ציר</b> – מוהל היוצא מדגים הנמלחים, <b>או מורייס</b> – ציר של דגים כבושים (מקור המילה מורייס בלטינית). וטובלים בהם מאכלים אחרים, אבל אין שותים אותם בפני עצמם, <b>- פטור.</b><br><b>התינוקות</b> (ילדים) <b>אין מענין אותן ביום הכיפורים, אבל מחנכין אותן קודם שנה וקודם שתים</b> – מרגילים אותם להתענות שנה ושנתיים קודם שהגיעו לגיל החיוב להתענות מן התורה, שהוא שנת השתים עשרה בבת ושנת השלוש עשרה בבן<b>, בשביל שיהו רגילין למצוות.</b><br>• • •
(ב) <big><strong>תלמוד</strong></big><br><small><b>שתייה בכלל אכילה</b></small><br>במשנה שנינו: "אכל ושתה בעלם אחד - אינו חייב אלא חטאת אחת".<br>שואלים: <b>למה?</b> – מדוע אכל ושתה בהעלם אחד - אינו חייב אלא חטאת אחת?<br>ומשיבים: <b>שתייה בכלל אכילה</b> – ההלכה היא ששתייה כלולה בתוך אכילה, כמו שלמדים להלן מכמה מקורות<b>. אין אכילה בכלל שתייה.</b><br><br><small>המילים "אין אכילה בכלל שתיה" יתירות, ונראה שהן הועברו מהמשך הסוגיה, ששם אמרו: "ניחא כמאן דאמר: שבועה שלא אוכל, ושתה. ברם כמאן דאמר: שבועה שלא אשתה, ואכל - שתייה בכלל אכילה, אין אכילה בכלל שתייה".</small><br><br><small>ב"גליונות הירושלמי" (עמוד 595) כתב ר"ש ליברמן: "למה? - שתייה בכלל אכילה. אין אכילה בכלל שתייה" - זהו סיום מסוף הסוגיה. וכנראה היה כתוב כאן (<small>אחרי "למה"</small>): גרש (<small>המילה 'גרש' מורה שהסוגיה שהעתיק הסופר מקוצרת כאן והמשכה נמצא במקום אחר</small>) עד "ברם כמאן דאמר: שבועה שלא אשתה, ואכל? - שתייה בכלל אכילה, אין אכילה בכלל שתייה", ואחר כך השלים הסופר את כל הסוגיה (<small>ולא מחק כאן את המילים "אין אכילה בכלל שתייה"</small>).</small><br><br><small>כאן התחלת מקבילות בירושלמי מעשר שני ב,א ושבועות ג,א.</small><br><span class="poetry indentAll"><b>משנה מעשר שני</b> ב,א: מעשר שני ניתן לאכילה ולשתייה ולסיכה.</span><br><span class="poetry indentAll"><b>ירושלמי מעשר שני</b> ב,א: "ניתן לאכילה" - שכתוב בו אכילה (<small>"וְאָכַלְתָּ לִפְנֵי ה' אֱלֹהֶיךָ<b>"</b> (דברים יד,כג)</small>). - "לשתייה" - שהשתייה בכלל אכילה (<small>וכיוון שמעשר שני ניתן לאכילה, הוא ניתן גם לשתייה</small>). - מניין שהשתייה בכלל אכילה? - רבי יונה שמע לה...</span><br>שואלים: <b>מניין שהשתייה בכלל אכילה?</b> – מהיכן למדים הלכה זו? (להלן מוצעים מספר מקורות להלכה זו)<br><br>ומשיבים בהצעת מקור (פסוק עם דרשה): <b>רבי יונה</b> (מגדולי אמוראי ארץ ישראל בדור הרביעי) <b>שמע לה מן הדא:</b> – רבי יונה שומע (לומד) אותה (את ההלכה שהשתייה בכלל אכילה) מזאת (מהדרשה הזאת): באיסור אכילת דם נאמר: <b>"עַל כֵּן אָמַרְתִּי לִבְנֵי יִשְׂרָאֵל: כָּל נֶפֶשׁ מִכֶּם לֹא תֹאכַל דָּם"</b> (ויקרא יז,יב)<b>.</b> - ויש לשאול: <b>מה נן קיימין?</b> – [ב]מה אנחנו עומדים (עוסקים)? (באיזה מקרה יש להעמיד את הפסוק המדבר באכילת דם?) - ויש להציע אפשרות שנדחית: <b>אם בדם שקרש</b> – אם המקרה שבו מדובר הוא בדם שקרש ואוכלים אותו, <b>-</b> יש להקשות ממקור תנאי על האפשרות המוצעת: <b>הא תני:</b> (צריך לומר: '<b>והא תני:</b>') – והרי [התנא] שונה: <b>דם שקרש אינו לא אוכל ולא משקה!</b> – ומשמע ממקור זה שאין אסור לאכול דם שקרש, ולכן המקרה שבו מדובר אינו דם שקרש. - ויש להציע את האפשרות הנכונה: <b>אלא כי</b> ('כן') <b>נן קיימין</b> – [ב]כך אנחנו עומדים (עוסקים)<b>, כמות שהוא</b> – המקרה שבו מדובר הוא בדם שהוא נוזל ושותים אותו<b>, והתורה קראת</b> (קראה) <b>אותו אכילה</b> – אף על פי כן, הכתוב אומר "תֹאכַל", ומכאן שהשתייה בכלל אכילה<b>.</b><br>ומציעים קושיה ממקור תנאי על האמור לפני כן: <b>והתני:</b> – והרי [התנא] שונה: <b>המחה</b> (שרה המיס) <b>את החֵלֶב וגמייו</b> (במקבילות: 'וגמעו' - שתה ובלע אותו)<b>,</b> או ש<b>הקפה</b> (הקריש) <b>את הדם ואכלו, אם יש בו כזית</b> (ארבע מילים אלו נוספו במסירה שלפנינו על ידי מגיה כמו שהוא במקבילה בשבועות, אך אינן במקבילה במעשר שני) <b>- חייב!</b> – הרי שאסור לאכול דם שקרש! ואם כן, יש להעמיד את הפסוק המדבר באכילת דם בדם שקרש. ונמצא שנדחה המקור שהציע רבי יונה להלכה שהשתייה בכלל אכילה.<br>ושואלים: <b>מה עבד לה</b> – מה עושה אותה <b>רבי יונה?</b> – כיצד יפרש רבי יונה את המקור לעיל בעניין דם שקרש, שהיה משמע לו ממנו שאין אסור לאכול דם שקרש? והרי אסור לאכול דם שקרש!<br>ומתרצים את השאלה בהצעת פרשנות חדשה למקור לעיל: <b>אינו אוכל לטמאו</b> (במקבילה במעשר שני: 'לטמא', ובמקבילה בשבועות: 'ליטמא') <b>טומאת אוכלין</b> – דם שקרש אינו נחשב אוכל ואינו מקבל טומאה כדין אוכלים שנטמאו<b>, ולא משקה לטמאו</b> (במקבילה במעשר שני: 'לטמא', ובמקבילה בשבועות: 'ליטמא') <b>טומאת משקה</b> (במקבילות: 'משקין') – דם שקרש אינו נחשב משקה ואינו מקבל טומאה כדין משקים שנטמאו<b>.</b><br><br><span class="poetry indentAll"><b>תוספתא טהרות</b> ב,ה: הדם שקרש - לא אוכל ולא משקה. חשב עליו לאוכלים - מטמא טומאת אוכלים, ולמשקים - בטלה דעתו.</span><br><br><small>בתוספתא מפורש, שהדם שקרש אינו לא אוכל לטמא טומאת אוכלים ולא משקה לטמא טומאת משקים, כמו שפירשו בירושלמי.</small><br><br><span class="poetry indentAll"><b>תוספתא כריתות</b> ב,יט: המחה את החלב וגמאו, הקפה את הדם ואכלו, אם יש בו כזית - חייב.</span><br><br>ומציעים מקור אחר (פסוק עם דרשה): <b>חזר רבי יונה שמע לה מן הדא:</b> – חזר רבי יונה (מהמקור שהציע לפני כן בגלל הקושיה לעיל) [ו]שמע (למד) אותה (את ההלכה שהשתייה בכלל אכילה) מן [הדרשה] הזאת: בעניין מעשר שני נאמר: <b>"וְנָתַתָּה הַכֶּסֶף בְּכֹל אֲשֶׁר תְּאַוֶּה נַפְשְׁךָ,</b> בַּבָּקָר וּבַצֹּאן וּבַיַּיִן וּבַשֵּׁכָר וּבְכֹל אֲשֶׁר תִּשְׁאָלְךָ נַפְשֶׁךָ, וְאָכַלְתָּ שָּׁם לִפְנֵי ה' אֱלֹהֶיךָ<b>"</b> (דברים יד,כו) – מותר לך לקנות בכסף שבו תחליף את המעשר השני בשר ויין ושכר וכל סוג אוכל שתרצה, אבל עליך לאכול את מה שקנית רק במקום הנבחר<b>.</b> - ויש לשאול: <b>מה נן קיימין?</b> – [ב]מה אנחנו עומדים (עוסקים)? (באיזה מקרה יש להעמיד את הפסוק המדבר באכילת יין שנקנה בכסף מעשר שני?) - ויש להציע אפשרות שנדחית: <b>אם בטועם</b> (במקבילה במעשר שני: 'בנותן') <b>טעם יין לתוך התבשיל</b> (במקבילה במעשר שני: 'בתבשיל', ובמקבילה בשבועות: 'לתבשיל') – אם המקרה שבו מדובר הוא ביין שהוא נותן לתבשיל ואוכלים את התבשיל שיש בו טעם יין, ויש כאן אכילה ממש, <b>-</b> יש להקשות על האפשרות המוצעת: <b>והלא טעם יין</b> (במקבילות 'הטעם') <b>לפגם הוא!</b> – הרי הוא פוגם את טעם היין כשהוא נותן אותו לתבשיל, ואסור לעשות כך ביין שנקנה בכסף מעשר שני, ולכן המקרה שבו מדובר אינו ביין שהוא נותן לתבשיל. - ויש להציע את האפשרות הנכונה: <b>אלא כי</b> ('כן') <b>נן קיימין</b> – [ב]כך אנחנו עומדים (עוסקים)<b>, כמות שהוא</b> (במקבילה בשבועות: 'כל שהוא') – המקרה שבו מדובר הוא ביין שהוא נוזל ושותים אותו<b>, והתורה קראת אותו אכילה</b> – אף על פי כן, הכתוב אומר "וְאָכַלְתָּ", ומכאן שהשתייה בכלל אכילה (המשפט 'אלא כי נן קיימין...' נוסף במסירה שלפנינו על ידי מגיה כמו שהוא במקבילה בשבועות, אך הוא חסר במקבילה במעשר שני)<b>.</b><br><br>ומציעים פרשנות למקור האחר כדי לדחות את דברי רבי יונה: <b>רבנ</b>י<b>ן דקיסרין אמרי</b>ן<b>:</b> – חכמי קיסריה אומרים: <b>תיפתר</b> – תתפרש (הפסוק המדבר באכילת יין שנקנה בכסף מעשר שני יתפרש), <b>באילין אורזנייא וגומננייא</b> (צריך לומר כמו במקבילה במעשר שני: '<b>וגמזוזינייה</b>') – בתבשילי אורז ובתבשילי גמזיות (גמזיות הם פירות החרוב והשקמה הגדלים על הגזעים עצמם ולא רק על הענפים כבשאר עצי הפרי (<b>"</b>תוספתא כפשוטה", זרעים א, עמוד 361), ואולי הם פירות התאנה) האלה<b>. כל הטפל לאכילה כאכילה היא</b> – המקרה שבו מדובר הוא ביין ששותים אחרי שאוכלים מעדני אורז, ושתיית היין טפלה לאכילת האורז, מפני שעיקר השתייה בא כדי לבטל את מתיקות האורז ("תוספתא כפשוטה", זרעים א, עמוד 64); או שהמקרה שבו מדובר הוא ביין ששותים אחרי שאוכלים מעדני גמזיות. וכיוון שהשתייה טפלה לאכילה, השתייה נחשבת כאכילה, ולכן הכתוב אומר "וְאָכַלְתָּ", ולא משום שהשתייה בכלל אכילה. ונמצא שיש לדחות את המקור האחר שהציע רבי יונה להלכה שהשתייה בכלל אכילה<b>.</b>
(ג) ומציעים מקור אחר (מקור תנאי): <b>רבי יוסה</b> (מגדולי אמוראי ארץ ישראל בדור הרביעי) <b>שמע לה מן הדא:</b> – רבי יוסה שומע (לומד) אותה (את ההלכה שהשתייה בכלל אכילה) מזאת (מהמשנה שבועות ג,א): האומר: "<b>שבועה שלא אוכל</b>"<b>, ואכל ושתה</b> – בהעלם אחד, <b>- אינו חייב אלא אחת</b> – חייב חטאת אחת אם הוא שוגג, ופעם אחת מלקות אם הוא מזיד, משום שלא עבר אלא על שבועה אחת, שכן שתייה בכלל אכילה היא, והנשבע שלא יאכל אסור אף בשתייה. מכאן שהשתייה בכלל אכילה<b>.</b><br><b>אמרון חברייא קומי רבי יוסה:</b> – אמרו החברים (תלמידי חבורתו) לפני רבי יוסה: <b>אמור דבתרה:</b> – אֱמוֹר את שאחריה (את הסיפא של המשנה שבועות ג,א): האומר: "<b>שבועה שלא אוכל ושלא אשתה</b>" – שפירט בשבועתו גם שתייה<b>, ואכל ושתה</b> – אפילו בהעלם אחד, <b>- חייב שתים</b> – חייב שתי חטאות אם הוא שוגג, ושתי פעמים מלקות אם הוא מזיד, משום שעבר על שתי שבועות<b>!</b> – ואם שתייה בכלל אכילה היא, לא יהיה חייב אלא אחת, כמו מי שנשבע שלא יאכל, ואכל וחזר ואכל בהעלם אחד. אלא מכאן שאין שתייה בכלל אכילה!<br><b>אמר לון</b> – אמר להם (לחברים) <b>רבי יוסי: אִילּוּ מי שהיו לפניו שני ככרים, ואמר: שבועה שלא אוכל ככר זה, וחזר</b> [<b>ואמר: שבועה שלא אוכל ככר זו,</b> (נראה שיש כאן השמטה מחמת הדומות, והושלם כמו במקבילות)] <b>ואכלן שניהן כאחת</b> (המילה 'שניהן' נוספה במסירה שלפנינו על ידי מגיה. ובמקבילה בשבועות: 'ואכל שתיהן') <b>- שמא אינו חייב שתים?!</b> (בתמיהה) – וכמו שבמקרה זה שנשבע שלא יאכל כיכר אחת וחזר ונשבע שלא יאכל כיכר שנייה, ואכל שתי הכיכרות - חייב שתיים, משום שעבר על כל שבועה בפני עצמה, כך גם במקרה שנשבע שלא יאכל ושלא ישתה, ואכל ושתה - חייב שתיים, משום שעבר על שתי שבועות, שכיוון שנשבע במפורש גם על השתייה, אף על פי ששתייה בכלל אכילה היא, גילה דעתו שכשנשבע על האכילה לא התכוון אלא לאכילה. כך השיב רבי יוסי לחברים.
(ד) ומציעים מקור אחר (מקור תנאי): <b>רבי חנניה</b> (דציפורין, אמורא ארץ ישראלי בדור החמישי) <b>בשם רבי פינחס</b> (אמורא ארץ ישראלי בדור הרביעי) <b>שמע לה מן הדא:</b> – רבי פינחס שומע (לומד) אותה (את ההלכה שהשתייה בכלל אכילה) מזאת (מהמשנה שבועות ג,ד): האומר: "<b>שבועה שלא אוכל</b>"<b>, ואכל אוכלין שאינן ראויין לאכילה, ושתה</b> – או שתה, <b>משקין שאינן ראויין לשתייה - פטור</b> – משום שלא עבר על שבועתו, לפי שלא התכוון אלא למאכלים הראויים לאכילה ולמשקים הראויים לשתייה (עד כאן המשנה)<b>.</b> - ויש להציע דיוק פרשני למקור התנאי כדי להוכיח ממנו את ההלכה: <b>מפני ששתה משקין שאינן ראויין לשתייה</b> – לכן הנשבע פטור<b>, אבל אם</b> (במסירה שלפנינו הוסיף מגיה 'אכל אוכלין שהן ראויין לאכילה' על פי המקבילה בשבועות, אך מילים אלו אינן במקבילה במעשר שני והן מיותרות) <b>שתה משקין שהן ראויין לשתייה - חייב. לא</b> "<b>שבועה שלא אוכל</b>" <b>אמר?!</b> (בתמיהה) – הרי הוא נשבע שלא לאכול, ואף על פי כן, הוא חייב אם שתה משקים הראויים לשתייה, ומכאן שהשתייה בכלל אכילה.<br>ומעירים: <b>ניחא כמתניתן</b> – [הדבר] נוח כמשנתנו (משנה שבועות ג,ד)<b>, דאנן אמרין</b> – שאנחנו אומרים<b>:</b> "<b>שבועה שלא אוכל</b>" – ההוכחה ממשנה זו שהשתייה בכלל אכילה מובנת על פי הנוסח במשנתנו שהוא נשבע שלא לאכול בלבד, ואף על פי כן, הוא חייב אם שתה משקים הראויים לשתייה<b>.</b> [<b>ברם</b>] – אבל <b>כרבי</b> (רבי יהודה הנשיא, תנא בדור החמישי) – כברייתא דבי רבי ("מבוא לנוסח המשנה", עמוד 72) <b>דו אמר</b> – שהוא אומר<b>: שבועה שלא אוכל ושלא אשתה?</b> – על פי הנוסח בברייתא שהוא נשבע שלא לאכול או שלא לשתות, אי אפשר להוכיח שהשתייה בכלל אכילה מן הדין שהוא חייב אם שתה משקים הראויים לשתייה, שכן הוא נשבע בפירוש שלא לשתות.<br><br><small>ברייתא דבי רבי היא אוסף ברייתות מבית מדרשו של רבי שכללו גרסאות אחרות לנאמר במשנתנו. בברייתא דבי רבי שנו: "'שבועה שלא אוכל', ואכל אוכלין שאין ראויין לאכילה; 'שבועה שלא אשתה', ושתה משקין שאין ראויין לשתייה - פטור".</small>
(ה) ומציעים מקור אחר (מקור תנאי): <b>רבי חיננה</b> (רבי חנינה דציפורין, אמורא ארץ ישראלי בדור החמישי) <b>שמע לה מן הדא:</b> (במסירה שלפנינו נשמט מ'שמע לה מן הדא' כאן עד 'שמע לה מן הדא' במימרה הבאה, ומגיה השלים כמו במקבילה במעשר שני) – רבי חיננה שומע (לומד) אותה (את ההלכה שהשתייה בכלל אכילה) מזאת (מהמשנה יומא ח,ג): <b>האוכל ושותה</b> (צריך לומר: 'אכל ושתה') <b>בהעלם אחת - אינו חייב אלא אחת</b> – לפי שהשתייה בכלל אכילה<b>.</b>
(ו) ומציעים מקור אחר (פסוק): <b>רבי אבא מרי</b> (אמורא ארץ ישראלי בדור החמישי) <b>שמע לה מן הדא:</b> – רבי אבא מרי שומע (לומד) אותה (את ההלכה שהשתייה בכלל אכילה) מזאת (מהפסוק הזה): בביעור ווידוי מעשר נאמר: <b>"לֹא אָכַלְתִּי בְאֹנִי</b> מִמֶּנּוּ<b>"</b> (דברים כו, יד) – לא אכלתי מן המעשר בהיותי אונן, כשהיה קרובי המת מוטל לפניי<b>, אלא שתיתי?!</b> (בתמיהה) – וכי לא אכל מן המעשר באנינותו, אבל שתה ממנו באנינותו?! והרי אסור גם לשתות ממנו באנינות! ואף על פי כן, הכתוב אומר "לא אָכַלְתִּי", ומכאן שהשתייה בכלל אכילה.
(ז) ומציעים שאלה: <b>ניחא כמאן דאמר:</b> (צריך לומר כמו במקבילה בשבועות: '<b>עד כדון בשאמר:</b>') – עד כאן בשאמר: "<b>שבועה שלא אוכל</b>"<b>, ושתה</b> – הדין במקרה שנשבע שלא לאכול ושתה ידוע, שהוא חייב, לפי שהשתייה בכלל אכילה, כאמור לעיל<b>. ברם כמאן דאמר:</b> (צריך לומר כמו במקבילה בשבועות: '<b>אמר:</b>') – אבל אמר: "<b>שבועה שלא אשתה</b>"<b>, ואכל?</b> – מה הדין במקרה שנשבע שלא לשתות ואכל? האם הדין גם במקרה זה שהוא חייב? (הגרסה כאן ובמעשר שני אינה מובנת, ונראה שהיא שובשה על פי האמור לעיל: "ניחא כמתניתן דאנן אמרין... ברם כרבי דו אמר...". ההגהה היא כמו ב"קורבן העדה" וב"פני משה", וכן הגיה ב"אוצר לשונות ירושלמיים" עמוד 1137 במקבילה במעשר שני)<br>ופושטים את השאלה: <b>שתייה בכלל אכילה,</b> אבל <b>אין אכילה בכלל שתייה</b> – ולכן הדין במקרה שנשבע שלא לשתות ואכל שהוא פטור<b>.</b><br><br><small>עד כאן המקבילה בירושלמי שבועות.</small>
(ח) ומציעים מקור אחר (פסוק): <b>ואית דבעי מישמעינה מן הדא:</b> – ויש [מי] שרוצה לשמוע (ללמוד) אותה (את ההלכה שהשתייה בכלל אכילה) מזאת (מהפסוק הזה): בעניין מצוות הקשורות למקדש ולקודשיו נאמר: <b>"לֹא תוּכַל לֶאֱכֹל בִּשְׁעָרֶיךָ</b> מַעְשַׂר דְּגָנְךָ וְתִירֹשְׁךָ וְיִצְהָרֶךָ<b>"</b> (דברים יב,יז) – אסור לך לאכול מעשר שני בעריך (אלא רק בירושלים)<b>. "תִירֹשְׁךָ" - זה היין</b> – שתיית יין<b>, "יִצְהָרֶךָ" - זו סיכה</b> – סיכת הגוף בשמן<b>, והתורה קראת אותו אכילה</b> – אף על פי שהכתוב מדבר בשתיית יין, הוא אומר "לֶאֱכֹל", ומכאן שהשתייה בכלל אכילה<b>.</b><br><br><small>אפשר לדחות את המקור שהציע רבי אבא מרי ואת המקור האחרון שהוצע, כמו שדחו חכמי קיסריה לעיל את המקור שהציע רבי יונה. וכבר הקשה כך ב"ספר ניר".</small><br><br><span class="mediumGrey">נראה שמקור הסוגיה שבירושלמי הוא במעשר שני, שכן המשך הסוגיה עוסק בסיכת מעשר שני, שאינה עניין לא ליומא ולא לשבועות. המשניות ביומא ובשבועות מובאות בתוך הסוגיה כמקורות למושג "שתייה בכלל אכילה", ולכן הועברה הסוגיה למסכתות הללו, ועובדה זו מעידה שהסוגיה משנית היא ביומא ובשבועות. לעומת זאת, מן המשנה במעשר שני עצמה אין להסיק בהכרח שהשתייה בכלל אכילה, ולכן הירושלמי במעשר שני אומר שמעשר שני ניתן לשתייה משום ש"שתייה בכלל אכילה", ובהקשר זה מן הראוי להביא הוכחות לכלל "שתייה בכלל אכילה" ("פרק שבועות שתים בתרא - בבלי שבועות פרק שלישי", עמודים 174-175).</span><br><br><small>על הסוגיה המקבילה בבבלי שבועות כב,ב-כג,א והשוואת הסוגיות בבבלי ובירושלמי, ראה "פרק שבועות שתים בתרא - בבלי שבועות פרק שלישי", עמודים 169-183.</small><br>• • •<br><br><small><b>סיכת מעשר שני</b></small><br><small>כאן המשך המקבילה בירושלמי מעשר שני ב,א.</small><br>קובעים: <b>ואינו מחוור</b> – אינו ברור הלימוד מן הכתוב בדברים יב,יז שהובא לעיל שסיכה כשתייה, שאין סיכה כשתייה מן התורה אלא מדברי חכמים, ואין הלימוד הזה אלא אסמכתא<b>.</b> - ומוכיחים את הטיעון בדרך השלילה: <b>אין תימר:</b> – אם תאמר: <b>מחוור הוא - ילקו עליו חוץ לחומה!</b> – הסך שמן של מעשר שני חוץ לחומה של ירושלים ילקה עליו משום "לא תוכל לאכול בשעריך...", כמי שאכל ושתה מעשר שני חוץ לחומה, ומכיון שהסך אינו לוקה, הרי שאינו ברור הלימוד מן הכתוב הזה שסיכה כשתייה.<br><br><small>בירושלמי אמרו 'מחוור' על דבר שלמדוהו מן הכתוב, ו'אינו מחוור' על דבר שהוא מדברי חכמים שמצאו לו סמך בכתוב.</small><br><br><b>אמר רבי יוסה בן חנינה</b> (אמורא ארץ ישראלי בדור השני)<b>: אין לוקין חוץ לחומה אלא על מעשר שיני טהור שנכנס לירושלם ויצא</b> – האוכל מעשר שני חוץ לחומה אינו לוקה אלא אם כן אכל ממנו לאחר שנכנס המעשר לירושלים ויצא חוץ לחומה, אבל האוכל מעשר שני חוץ לחומה לפני שנכנס המעשר לירושלים אינו לוקה עליו, שכך דרשו החכמים מהכתובים בעניין מעשר שני<b>.</b><br><br>ושואלים: <b>ומניין שאינו מחוור</b> – שאינו ברור הלימוד מן הכתוב הזה שסיכה כשתייה<b>?</b><br><small>כאן התחלת מקבילות גם בירושלמי שבת ט,ד, יומא ח,א ותעניות א,ו.</small><br>ומשיבים בהצעת ברייתא: <b>כהדא דתני:</b> – כמו [הברייתא] הזאת ששונה [התנא]: <b>בשבת, בין סיכה שהיא של תענוג</b> – להנאה, (הסופר של המסירה שלפנינו או הסופר הקדמון של כתב היד שממנו העתיק הסופר של המסירה שלפנינו קיצר כאן את הסוגיה שהובאה לעיל בהלכה א וכתב: '<b>גרש בהילכתא קדמייתא</b>', ואנו השלמנו את הסוגיה משם) <b>[בין סיכה שאינה של תענוג</b> – אלא שהיא צורך הכרחי, כגון להעביר זוהמה או ריח רע, או לרפואה, <b>- מותר</b> – שבשבת מותר לסוך אפילו לרפואה בדבר שרגילים לסוך בו אפילו בריאים, ואין אסור לסוך אלא בדבר שאין רגילים לסוך בו אלא לרפואה (ראה משנה שבת יד,ד)<b>. ביום הכיפורים, בין סיכה שהיא של תענוג בין סיכה שאינה של תענוג - אסור. בתשעה באב ובתענית ציבור, סיכה שהיא של תענוג - אסור, שאינה של תענוג - מותר</b> – שלא החמירו בתשעה באב ובתענית ציבור כמו ביום הכיפורים. - בתשעה באב ובתענית ציבור כל שתייה אסורה, וסיכה יש שמותרת, ומכאן שאין סיכה כשתייה מן התורה, שאילו היתה סיכה כשתייה מן התורה, היו חכמים אוסרים בתשעה באב ובתענית ציבור כל סיכה כמו שהם אוסרים כל שתייה<b>.</b><br><br>ומציעים ברייתא: <b>תני:</b> – שונה [התנא]: בתרומה <b>שוות</b> (שוותה) <b>סיכה לשתייה - לאיסור ולתשלומין</b> – שאסור לזר (שאינו כוהן) לשתות משקים של תרומה ולסוך שמן של תרומה, וזר ששתה או סך תרומה בשוגג - משלם קרן וחומש (משנה תרומות ו,א), ובמזיד ולא התרו בו - משלם קרן<b>, אבל לא לעונש</b> – לא שוותה סיכה לשתייה לעונש, שזר ששתה תרומה במזיד - חייב מיתה בידי שמים, ואם התרו בו למלקות - לוקה, וזר שסך תרומה במזיד - אינו חייב מיתה בידי שמים<b>. ביום הכיפורים - לאיסור</b> – שוותה סיכה לשתייה לאיסור, שאסור לשתות ולסוך ביום הכיפורים<b>, אבל לא לעונש</b> – לא שוותה סיכה לשתייה לעונש, שהשותה ביום הכיפורים בשוגג - חייב חטאת, ובמזיד - חייב כרת, ואם התרו בו למלקות - לוקה, והסך ביום הכיפורים בשוגג - אינו חייב חטאת, ובמזיד - אינו חייב כרת. מכאן שאין סיכה כשתייה מן התורה, שאילו היתה סיכה כשתייה מן התורה, היתה שווה סיכה לשתייה בתרומה וביום הכיפורים אף לעונש<b>.</b><br><br>ומציעים קושיה ממקור תנאי על האמור לפני כן: <b>והא תני:</b> – והרי [התנא] שונה: נאמר בעניין איסור אכילת קודש לזרים: <b>"וְלֹא יְחַלְּלוּ</b> אֶת קָדְשֵׁי בְּנֵי יִשְׂרָאֵל<b>"</b> (ויקרא כב,טו) – אסור לכוהנים לחלל את תרומת הקודשים על ידי מסירתה לזרים לאכילה; ויש ללמוד מן הכתוב: <b>- להביא את הסך ואת השותה</b> – הכתוב הזה, המדבר בחילול תרומה על ידי זרים, בא להוסיף את הסך תרומה ואת השותה תרומה, שאסור לזר לשתות ולסוך תרומה כמו שאסור לו לאכול תרומה<b>!</b> – הרי שסיכה כשתייה מן התורה, ושוותה סיכה לשתייה אף לעונש, שלא כדברי הברייתא לעיל!<br>ומתרצים את הקושיה: <b>אמר רבי יוחנן</b> (גדול אמוראי ארץ ישראל בדור השני)<b>: לית כאן</b> – אין כאן <b>סך</b> – 'סך' אינו צריך להיות כאן (אין לגרוס בברייתא 'סך', ולא בא הכתוב הזה לרבות אלא את השותה, שאין סיכה כשתייה מן התורה)<b>.</b><br>ודוחים את התירוץ: <b>אמר רבי אבמרי</b> (רבי אבא מרי, אמורא ארץ ישראלי בדור החמישי)<b>: אִין לית כאן</b> – אם אין כאן <b>סך, לית כאן</b> – אין כאן <b>שותה</b> – אם אין לגרוס בברייתא 'סך', אין לגרוס 'שותה' (כמבואר להלן, ואם כן, מה בא הכתוב הזה לרבות לפי הברייתא?)<b>. דל כן</b> (צריך לומר: 'דלא כן' / 'דִּלָכֵן' =דאין לא כן) – שאם לא כך (שאם תאמר שיש כאן שותה, ובא הכתוב הזה לרבות רק את השותה)<b>, דבר שהוא בא משני לווין</b> (לאוין) <b>מצטרף?!</b> – וכי דברים שנתרבו משני 'לאו'ים מצטרפים להתחייב עליהם?! כגון זר שאכל תרומה כחצי זית ושתה תרומה כחצי זית, שאם למדנו מ"ולא יחללו" את השותה, אין אכילה ושתייה מצטרפים בתרומה, שהאוכל אזהרתו מ"וכל זר לא יאכל קודש" (ויקרא כב,י), והשותה אזהרתו מ"ולא יחללו". ומכיון שאכילה ושתייה מצטרפים בתרומה, על כורחנו שהשותה אזהרתו מ"וכל זר לא יאכל קודש", שהשתייה בכלל אכילה, ולא בא הכתוב "ולא יחללו" לרבות אלא את הסך, שלא למדנו מכאן את השותה, והברייתא שהזכירה את השותה נתכוונה לרבות את הסך כשותה. מכאן שסיכה כשתייה מן התורה, ושוותה סיכה לשתייה אף לעונש, שלא כדברי הברייתא לעיל!<b>]</b>
(ט) <small>כאן התחלת מקבילה גם בירושלמי מעשר שני ה,יב.</small><br><span class="poetry indentAll"><b>משנה מעשר שני</b> ה,יב: "ולא נתתי ממנו למת" (דברים כו,יד) - לא לקחתי ממנו (<small>מדמי מעשר שני</small>) ארון ותכריכים למת.</span><br>שואלים (בעניין מעשר שני): <b>מניין שהיא מחוור ב'עשה'</b> (נראה שצריך לומר: '<b>שהוא עובר</b> בעשה', כמו במקבילה במעשר שני ה,יב. המילה 'מחוור' היא אשגרה מהסוגיה לעיל)<b>?</b> – מניין למדים שהסך שמן של מעשר שני חוץ לחומת ירושלים עובר ב'עשה', אף שאינו עובר ב'לאו'? (בסוגיה שלעיל אמרו, שאינו מחוור (אינו ברור הלימוד מן הכתוב) שסיכה כשתייה, ולכן הסך שמן של מעשר שני חוץ לחומת ירושלים אינו עובר ב'לאו' ואינו לוקה)<br><br>ומשיבים: <b>רבי לעזר</b> (אמורא בדור השני) <b>בשם רבי סימיי</b> (בדור המעבר שבין התנאים לאמוראים)<b>:</b> נאמר בביעור ווידוי מעשר: <b>"</b>וְ<b>לֹא נָתַתִּי מִמֶּנּוּ לְמֵת"</b> (דברים כו,יד) – לא השתמשתי במעשר לכל מטרה הקשורה לאדם מת, <b>- מה נן</b> (=אנן) <b>קיימין?</b> – [ב]מה אנחנו עומדים (עוסקים)? (באיזה מקרה יש להעמיד את הפסוק? שכן יש לדייק מלשון הכתוב, שמדובר בנתינה שאסורה לאדם מת דווקא, אבל נתינה בדומה לה לאדם חי מותרת) <b>אם להביא לו ארון ותכריכין</b> – אם פירוש הדברים בווידוי המעשר, שהמבער לא קנה מדמי מעשר שני ארון (מיטת מת) ותכריכים (בגדים) לצורך המת<b>, דבר שהוא אסור לחי</b> – דבר זה אסור לצורך אדם חי, שאסור לקנות מדמי מעשר שני בגדים לצורך אדם חי, משום שאסור לקנות מדמי מעשר שני כל מה שאינו לאכילה ולשתייה, <b>- לחי הוא אסור</b> – אם אסור לקנות מדמי מעשר שני בגדים לצורך אדם חי<b>, לא כל שכן למת?!</b> (בתמיהה) – בוודאי ובוודאי שאסור לקנות מהם ארון ותכריכים לאדם מת, ואין הכתוב צריך להשמיענו זאת<b>. אי זהו דבר שהוא מותר לחי ואסור למת? הוי אומר: זה סיכה</b> – פירוש הדברים בווידוי המעשר, שהמבער לא סך שמן של מעשר שני בירושלים על אדם מת, אף שמותר לסוך שמן של מעשר שני בירושלים על אדם חי. ומכאן שאסור לסוך שמן של מעשר שני חוץ לחומת ירושלים, והסך עובר ב'עשה', ש'לאו' הבא מכלל 'עשה' נחשב 'עשה'<b>.</b><br><br><small>עד כאן המקבילות בירושלמי מעשר שני ב,א ו-ה,יב, שבת, יומא ח,א ותעניות.</small><br>• • •
(י) <small><b>איסור מלאכה וחובת עינוי ביום הכיפורים</b></small><br><b>אזהרה</b> (מצוות התורה שלא לעשות דבר האסור) <b>למלאכת היום - "</b>וְ<b>כָל מְלָאכָה לֹא תַעֲשׂוּ</b> בְּעֶצֶם הַיּוֹם הַזֶּה" (ויקרא כג,כח) – בעיצומו של יום הכיפורים אסור לעשות מלאכה. וזו אזהרה למלאכת היום, כי נאמר בה "בְּעֶצֶם הַיּוֹם הַזֶּה" שמשמעו: במשך היום בלבד<b>.</b><br><b>עונש</b> למלאכת היום <b>- "</b>וְכָל הַנֶּפֶשׁ אֲשֶׁר תַּעֲשֶׂה כָּל מְלָאכָה בְּעֶצֶם הַיּוֹם הַזֶּה <b>וְהַאֲבַדְתִּי אֶת הַנֶּפֶשׁ הַהִוא</b> מִקֶּרֶב עַמָּהּ<b>"</b> (ויקרא כג,ל) – אדם העושה מלאכה במזיד בעיצומו של יום הכיפורים ייענש בעונש כרת (בידי שמים). וזה עונש למלאכת היום, כי נאמר בו "בְּעֶצֶם הַיּוֹם הַזֶּה"<b>.</b><br><b>אזהרה לעינוי היום - "כי כל הנפש אשר לא תעונה". עונש - "ונכרתה הנפש ההיא"</b> (במקום המילים 'אזהרה לעינוי היום' והמילה 'עונש', נראה שצריך לומר: <b>עונש לעינוי היום - "כִּי כָל הַנֶּפֶשׁ אֲשֶׁר לֹא תְעֻנֶּה</b> בְּעֶצֶם הַיּוֹם הַזֶּה <b>וְנִכְרְתָה מֵעַמֶּיהָ"</b> (ויקרא כג,כט) – אדם שלא מתענה בעיצומו של יום הכיפורים ייענש בעונש כרת. וזה עונש לעינוי היום, כי נאמר בו "בְּעֶצֶם הַיּוֹם הַזֶּה". - אבל אזהרה לעינוי היום לא כתובה. - הלשון "ונכרתה הנפש ההיא" לא נאמרה ביום הכיפורים. - ב"ספר ניר" הגיה כהגהתנו)<b>.</b><br><br><span class="poetry indentAll"><b>ספרא</b> "אמור" פרשה יא: "וכל מלאכה לא תעשו בעצם היום הזה" - הרי זו אזהרה למלאכה. "וכל הנפש אשר תעשה כל מלאכה בעצם היום הזה והאבדתי את הנפש ההיא" - הרי זה עונש מלאכה. "כי כל הנפש אשר לא תעונה בעצם היום הזה ונכרתה" - הרי זה עונש עינוי.</span><br><br><small>מהספרא מוכח כהגהתנו בירושלמי שרק עונש לעינוי היום כתוב אבל אזהרה לעינוי לא כתובה, וכמו שאמרו בירושלמי להלן.</small><br><br><b>אזהרה למלאכת הלילה - לית כאן</b> – אין כאן, כי באזהרה למלאכה נאמר "בְּעֶצֶם הַיּוֹם הַזֶּה" שמשמעו: במשך היום בלבד<b>.</b><br><b>עונש</b> למלאכת הלילה <b>- לית כאן</b> – אין כאן, כי בעונש למלאכה נאמר "בְּעֶצֶם הַיּוֹם הַזֶּה"<b>.</b><br><b>אזהרה ועונש לעינוי הלילה - לית כתיב</b> (נראה שצריך לומר: <b>אזהרה לעינוי - לית כתיב</b> – אזהרה, הן לעינוי היום והן לעינוי הלילה - לא כתובה; <b>עונש לעינוי הלילה - לית כאן</b> – אין כאן, כי בעונש לעינוי נאמר "בְּעֶצֶם הַיּוֹם הַזֶּה". - ר"ח קנייבסקי הגיה משפט זה באופן דומה)<b>.</b><br><br><small>ב"גליונות הירושלמי" הציע ר"ש ליברמן שתי הגהות למשפט זה: "אזהרה ועונש לעינוי הלילה - לית [כאן. לא 'אשר לא תעונה'] כתיב?!" (עמוד 595), או: "אזהרה ועונש לעינוי הלילה - לית [כאן. והא 'לא תעונה'] כתיב" (עמוד 1722), ואין זה ("לא תעונה") לשון אזהרה.</small>
(יא) <b>רבי שמעון בן לקיש</b> (מגדולי אמוראי ארץ ישראל בדור השני) <b>בעי</b> – שואל (מקשה)<b>: מה הוה ליה למימר ביה?</b> – מה היה לו (לַכָּתוּב) לומר בו (בעניין אזהרה לעינוי ביום הכיפורים)? <b>"לֹא תְעֻנֶּה"?!</b> – וכי היה לו לַכָּתוּב לומר: "לא תעונה"?! ודאי שלא היה לו לומר כך, שהרי "לא תעונה" משמע שאסור להתענות ביום הכיפורים! <b>אלא 'לא תאכל'?</b> – שמא היה לו לַכָּתוּב לומר: "לא תאכל"? <b>כל אכילות שבתורה כזית, וכאן ככותבת!</b> – גם לא היה לו לומר כך, שכן כל איסורי אכילה שבתורה שנאמרו בלשון זה הם בשיעור כזית, ואילו איסור אכילה ביום הכיפורים הוא בשיעור ככותבת! - ולכן לא נאמרה בתורה אזהרה לעינוי.<br><b>אמר רב הושעיה</b> (אמורא בדור השלישי)<b>: 'הִשָּׁמֶר פֶּן</b> (<b>ו</b>)<b>לֹא תְעֻנֶּה'!</b> – היה לו לַכָּתוּב לומר כך, שלשון זה משמעו שיש להיזהר שלא תהיה בלתי מעונה, שהלשון "הישמר פן" הוא אזהרה שלא לעשות, והוא מצוות 'לא תעשה'.<br>ומקשים על דברי רב הושעיה: <b>הא תלת אזהרן!</b> – הרי שלוש אזהרות! (הלשון "הישמר" בפני עצמו הוא אזהרה שלא לעשות, וכן הלשון "פן", וכן הלשון "לא", ונמצא שאם היה הכתוב אומר 'הישמר פן לא תעונה', היו כאן שלוש אזהרות ולא אזהרה אחת!)<br><b>אמר רבי חונה</b> (רבי הונא, אמורא ארץ ישראלי בדור הרביעי)<b>: השמר באותה האמירה שאמרתי לך: "הִשָּׁמֶר בְּנֶגַע הַצָּרַעַת לִשְׁמֹר מְאֹד וְלַעֲשׂוֹת</b>, כְּכֹל אֲשֶׁר יוֹרוּ אֶתְכֶם הַכֹּהֲנִים הַלְוִיִּם<b>"</b> (דברים כד,ח)<b>!</b> – היה לו לַכָּתוּב לומר בסגנון 'הישמר באותה האמירה שאמרתי לך בעניין עינוי ביום הכיפורים', שהוא אזהרה לאדם שיהיה נזהר בעינוי, כעין מה שהכתוב אומר בעניין נגע הצרעת, שהוא אזהרה למי שבו נגע צרעת שיהיה נזהר בנגע, שלא יתלוש סימניו, אלא יראנו לכוהן! (אין דוחים את דברי רבי חונה)<br><br><span class="poetry indentAll"><b>בבלי יומא</b> פא,א: אמר ריש לקיש: מפני מה לא נאמרה אזהרה בעינוי? - משום דלא אפשר. היכי נכתוב? נכתוב: 'לא תעונה'! - קום אכול הוא. נכתוב: 'לא תאכל'! - אכילה בכזית.</span><br><span class="poetry indentAll">מתקיף לה רב הושעיא: ונכתוב: 'הישמר פן לא תעונה'! - אם כן, נפישי להו לאווי.</span><br><span class="poetry indentAll">מתקיף לה רב ביבי בר אביי: ונכתוב: 'הישמר בעינוי'! - 'הישמר' דלאו - לאו, 'הישמר' דעשה - עשה (<small>'הישמר בעינוי' הוא 'הישמר' דעשה, ואינו אזהרה</small>).</span><br><span class="poetry indentAll">מתקיף לה רב אשי: ונכתוב: 'לא תסור מן העינוי'! - קשיא.</span><br><br><small>דברי ריש לקיש ודברי רב אושעיא שווים בשני התלמודים. דברי רב ביבי בר אביי בבבלי הם דברי רבי חונה בירושלמי. בבבלי נדחו דברי רב ביבי בר אביי, אך בירושלמי לא נדחו דברי רבי חונה.</small>
(יב) ומציעים ברייתא: <b>תני</b> – שונה <b>רבי חייה</b> (בדור המעבר שבין התנאים לאמוראים)<b>: לא יאמר</b> – הכתוב, <b>עונש במלאכה שאינו צריך, הייתי למד</b> – עונש במלאכה, <b>מן העינוי</b> – בדרך של קול וחומר<b>. מה אם העינוי הקל</b> – שאינו נוהג בימים טובים ובשבתות, אלא רק ביום הכיפורים, <b>- חייבין</b> עליו <b>כרת</b> – אם אינו מתענה<b>, מלאכה החמורה</b> – שהיא נוהגת גם בימים טובים ובשבתות, <b>- אינו דין שיהו חייבין עליה כרת?!</b> (בתמיהה) – בוודאי ובוודאי שיהיו חייבים עליה כרת אם הוא עושה מלאכה! ואם כן, אין צורך שיאמר הכתוב עונש במלאכה. <b>הא לא נאמר עונש במלאכה אלא ליתן אזהרה לפניו</b> (צריך לומר בדומה לספרא: 'אלא <b>ללמד</b> אזהרה <b>לעינוי</b>', וכן הגיה ב"שערי תורת ארץ ישראל") – נאמר עונש במלאכה כדי ללמוד אזהרה בעינוי מן המלאכה<b>. מה עונש שנאמר במלאכה - אזהרה לפניו</b> – נאמרה אזהרה לפני העונש, שלא ענש הכתוב אלא אם כן הזהיר שלא לעשות את הדבר שהעניש עליו<b>, אף עונש שנאמר בעינוי - אזהרה לפניו</b> – הרי זה כמו שנאמרה אזהרה לפני העונש. מכאן למדים אזהרה בעינוי, שאינה כתובה בו<b>.</b><br><br><span class="poetry indentAll"><b>ספרא</b> "אמור" פרשה יא: ...אבל אזהרה לעינוי ליום עצמו לא שמענו. כשהוא אומר עונש מלאכה, שאין תלמוד לומר, שכבר קול וחומר הוא: ומה אם עינוי שאינו נוהג בימים טובים ובשבתות - הרי הוא ענוש עליו, מלאכה שהיא נוהגת בימים טובים ובשבתות - אינו דין שיהא ענוש עליה?! אם כן, למה נאמר עונש מלאכה? נלמד ממנו אזהרה לעינוי. מה עונש מלאכה - לאחר אזהרה, אף עונש עינוי - לאחר אזהרה.</span><br><br><span class="poetry indentAll"><b>בבלי יומא</b> פא,א: ותנא מייתי לה מהכא: ...אבל אזהרה לעינוי של יום עצמו לא למדנו, ומניין? לא יאמר עונש במלאכה, שהרי בא מקול וחומר מעינוי: ומה עינוי שאינו נוהג בשבתות ובימים טובים - ענש, מלאכה שנוהגת בשבתות ובימים טובים - אינו דין שענש?! אם כן, למה נאמר עונש במלאכה? מופנה להקיש ולדון ממנו גזירה שווה: נאמר עונש בעינוי, ונאמר עונש במלאכה. מה מלאכה - לא ענש אלא אם כן הזהיר, אף עינוי - לא ענש אלא אם כן הזהיר.</span><br><br>במסירה שלפנינו מוצעת הברייתא של דברי רבי אליעזר בן יעקב אחרי דברי רבי זעורה ורבי יודן להלן, אך דבריהם מוסבים על הברייתא, ולכן הועברה הברייתא לכאן. וכן הגיה ב"שערי תורת ארץ ישראל".<br>ומציעים ברייתא: <b>תני:</b> – שונה [התנא]: <b>רבי אליעזר בן יעקב</b> (השני, תנא בדור הרביעי) <b>אומר: נאמר "בְּעֶצֶם הַיּוֹם הַזֶּה" במלאכה</b> – "וְכָל הַנֶּפֶשׁ אֲשֶׁר תַּעֲשֶׂה כָּל מְלָאכָה בְּעֶצֶם הַיּוֹם הַזֶּה וְהַאֲבַדְתִּי אֶת הַנֶּפֶשׁ הַהִוא מִקֶּרֶב עַמָּהּ" (ויקרא כג,ל)<b>, ונאמר "בְּעֶצֶם הַיּוֹם הַזֶּה"</b> (ויקרא כג,כט) <b>בעינוי</b> – "כִּי כָל הַנֶּפֶשׁ אֲשֶׁר לֹא תְעֻנֶּה בְּעֶצֶם הַיּוֹם הַזֶּה וְנִכְרְתָה מֵעַמֶּיהָ" (ויקרא כג,כט)<b>. מה "בְּעֶצֶם הַיּוֹם הַזֶּה" שנאמר במלאכה - לא חלקתה בו בין יום ללילה</b> – שהמלאכה אסורה הן ביום והן בלילה, מפני שבמלאכה נאמרו כמה אזהרות, ורק באחת מהן נאמר "בְּעֶצֶם הַיּוֹם הַזֶּה" שמשמעו: במשך היום בלבד, <b>בין עונש לאזהרה</b> – שבמלאכה נאמרו הן עונש והן אזהרה<b>, אף "בְּעֶצֶם הַיּוֹם הַזֶּה" שנאמר בעינוי - לא נחלוק בו בין יום ללילה בין עונש לאזהרה</b> – הרי שלמדים מגזירה שווה אזהרה בעינוי, שאינה כתובה בו<b>.</b><br><br>ומציעים היסק מן האמור לפני כן: <b>אמר רבי זעורה</b> (רבי זירא, מגדולי אמוראי ארץ ישראל בדור השלישי)<b>: הדא אמרה:</b> – זאת אומרת: <b>למידין</b> מ<b>גזירה שוה אפילו מופנה מצד אחד</b> – שהרי "בְּעֶצֶם הַיּוֹם הַזֶּה" שנאמר בעונש במלאכה אינו צריך לגופו, משום שנאמר "בְּעֶצֶם הַיּוֹם הַזֶּה" באזהרה במלאכה והוא מופנה לגזירה שווה (אבל "בְּעֶצֶם הַיּוֹם הַזֶּה" שנאמר בעונש בעינוי צריך לגופו, משום שלא נאמרה אזהרה בעינוי, ואין צורך בהפניה משני צדדים. ופירוש "למידין" - למדים ואין משיבים. - גזירה שווה מופנה משני צדדים היא גזירה שווה ששני הפסוקים שדורשים אותה מהם, הפסוק המלמד והפסוק הנלמד, פנויים לדרשה זו ואינם נדרשים לאף עניין אחר. גזירה שווה מופנה מצד אחד היא גזירה שווה שרק פסוק אחד שדורשים אותה ממנו פנוי לדרשה זו בעוד שהפסוק השני כבר נדרש לעניין מסוים)<b>.</b><br><b>אמר רבי יודן</b> (אמורא ארץ ישראלי בדור הרביעי)<b>: ולא דרבי עקיבה</b> (תנא בדור השלישי, מגדולי התנאים) <b>היא, דרבי עקיבה אמר: למידין מגזירה שוה אף על פי שאינה מופנה?!</b> (בתמיהה) – הרי רבי אליעזר בן יעקב הוא מתלמידיו של רבי עקיבה, ומן הסתם הוא הולך בכללי המדרש של רבו, והרי רבי עקיבה אומר שדורשים גזירה שווה אף אם אינה מופנה כל עיקר! נמצא שאין המסקנה של רבי זעורה כלום (רבי יודן משיג על הדיוק היוצא מדברי רבי זעורה, שמכלל דבריו יוצא שבשאינה מופנה כלל אין למדים ממנה, והרי זה בניגוד לשיטת רבי עקיבה).<br><br><small>כסגנון זה של דברי רבי זעורה ורבי יודן נמצא בירושלמי סנהדרין ז,ד בסוגיית הבא על האם והבא על אשת אב.</small><br><br><span class="poetry indentAll"><b>בבלי יומא</b> פא,א: אמר רבינא: תנא "עצם" "עצם" (<small>"עצם היום הזה" שנאמר הן בעינוי והן במלאכה</small>) גמר.</span><br><span class="poetry indentAll">מופנה, דאי לא מופנה - איכא למיפרך כדפרכינן, לאיי אפנויי מפני. - מאי מפני? - חמישה קראי כתיבי במלאכה: חד לעונש דיממא, וחד לעונש דליליא, וחד לאזהרה דיממא, וחד לאזהרה דליליא, וחד לאפנויי לאקושי עינוי למלאכה (<small>ללמד בגזירה שווה אזהרת עינוי מאזהרת מלאכה בגזירה שווה</small>) בין דיממא בין דליליא.</span><br><br><small>דברי רבינא בבבלי הם הברייתא ששונה רבי אליעזר בן יעקב.</small><br><small>בבבלי לא שמעו על שיטת רבי עקיבא הדורש גזירה שווה אף על פי שאינה מופנה, וסברו שאין דורשים גזירה שווה שאינה מופנה לדעת הכול. ראה בבלי נידה כב,ב.</small><br><br>ומציעים שאלה: <b>עד כדון</b> – עד עכשיו, <b>כרבי עקיבה</b> – מקורו של הדבר, שיש אזהרה בעינוי, ידוע לפי רבי עקיבה (רבי אליעזר בן יעקב, שלמד אזהרה בעינוי מגזירה שווה, הוא מתלמידיו של רבי עקיבה, ומן הסתם הוא הולך בכללי המדרש של רבו).
(יג) <b>כרבי ישמעאל</b> (מגדולי התנאים בדור השלישי)<b>?</b> – כיצד אפשר ללמוד מקורו של הדבר, שיש אזהרה בעינוי, לפי רבי ישמעאל, שגישתו שונה מגישת רבי עקיבה? (בין שני החכמים האלה ישנם הבדלים יסודיים בדרכי מדרש ההלכה של כל אחד ואחד. רבי עקיבה לומד גזירה שווה אף על פי שאינה מופנה משום צד, אבל רבי ישמעאל אינו לומד גזירה שווה אלא אם כן היא מופנה מצד אחד ("מבואות לספרות התנאים", עמודים 522-523))<br>ומשיבים בהצעת ברייתא המיוחסת לרבי ישמעאל: <b>תני</b> – שונה <b>רבי ישמעאל: "והיתה לכם לחוקת עולם בחדש השביעי"</b> (ויקרא כג,כט) <b>- הקיש</b> (הִשווה) <b>מלאכה לעינוי</b> (צריך לומר: 'הקיש <b>עינוי למלאכה</b>')<b>. מה מלאכה שאסרתי לך - מלאכה שחייבין עליה כרת</b> (לשון זה הוא אשגרה מלעיל הלכה א ("גליונות הירושלמי" של ר"ש ליברמן). ונראה שצריך לומר: '<b>מה מלאכה שחייבין עליה כרת - מוזהרין עליה</b>') – כמו שמלאכה שחייבים עליה כרת יש בה אזהרה<b>, אף עינוי שאסרתי לך - עינוי שחייבין עליו כרת</b> (לשון זה הוא אשגרה מלעיל הלכה א ("גליונות הירושלמי" של ר"ש ליברמן). ונראה שצריך לומר: '<b>אף עינוי שחייבין עליו כרת - מוזהרין עליו</b>') – כך גם עינוי שחייבים עליו כרת יש בו אזהרה. הרי שלמדים מגזירה שווה אזהרה בעינוי, שאינה כתובה בו (אין מובן לגרסה שלפנינו, כי אין צריך היקש ללמד עונש בעינוי, שהרי כתוב עונש בעינוי, אבל צריך היקש ללמד אזהרה בעינוי, שהרי לא כתובה אזהרה בעינוי. - ההיקש שאמר רבי ישמעאל לפי הגהתנו קרוב להיקש שאמר רבי ישמעאל בבבלי, אף שהמלמדים שונים בירושלמי ובבבלי. - הגהתנו דומה להגהה ב"שערי תורת ארץ ישראל")<b>.</b><br><br><span class="poetry indentAll"><b>בבלי יומא</b> פא,א: דבי רבי ישמעאל תנא: נאמר כאן (<small>ביום הכיפורים</small>) עינוי, ונאמר להלן (<small>באונס נערה המאורסה</small>) עינוי (<small>"על דבר אשר עינה את אשת רעהו" (דברים כב,כד)</small>). מה להלן - לא ענש אלא אם כן הזהיר (<small>באזהרת לאו</small>), אף כאן - לא ענש אלא אם כן הזהיר.</span><br>• • •
(יד) <small><b>הכוסס חיטים של תרומה והגומע חומץ של תרומה</b></small><br><b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: האוכל</b> ("הירושלמי כפשוטו", עמוד 185; "גליונות הירושלמי" של ר"ש ליברמן: צריך לומר: '<b>הכוסס</b> (מכרסם, לועס) <b>חיטי</b>', כגרסה במשפט במקבילה בשבת שנמחק, ראה להלן) <b>כלאי הכרם</b> – הכוסס גרגרי חיטה, ללא בישול, שאסורים בהנאה משום שהם של כלאי הכרם (מכיוון שהגרגרים קשים, אין הדרך לאכול אותם אלא לכסוס אותם), כיוון שזו דרך אכילתם של גרגרי חיטה, <b>- לוקה.</b><br><br><small>כאן התחלת מקבילות בירושלמי תרומות ו,א ושבת יד,ד.</small><br><b>רבי אבהו</b> אמר <b>בשם רבי יוחנן:</b> (במקבילה בשבת הוסיף מגיה במסירה שלפנינו: 'הכוסס חטי כלאי הכרם - לוקה', ומחק) <b>הכוסס</b> (מכרסם, לועס) <b>חיטי תרומה</b> – זר (שאינו כוהן) הכוסס גרגרי חיטה שאסורים לזרים באכילה משום שהם של תרומה, כיוון שזו דרך אכילתם של גרגרי חיטה, <b>- לוקה</b> – אם כסס במזיד והתרו בו<b>.</b><br><br><b>רבי אבהו</b> אמר <b>בשם רבי יוחנן: המגמא חומץ של תרומה</b> – זר (שאינו כוהן) המגמא יין שהחמיץ שאסור לזרים בשתייה משום שהוא של תרומה (אין הדרך לשתות חומץ אלא לגמא אותו - למלא פיו ולבלוע), כיוון שזו דרך שתייתו של חומץ, <b>- לוקה</b> – אם גמא במזיד והתרו בו<b>.</b><br><br>ומביאים ברייתא: <b>המגמע חומץ של תרומה</b> – בשוגג, <b>- משלם את הקרן ואינו משלם את החומש</b> – שלדעת החכמים אין זו דרך שתייה, ואינו משלם חומש אלא אם שתה תרומה כדרך שתייה (במקבילה בתרומות אין משפט זה)<b>.</b> (במקבילה בתרומות נוסף 'תני:') <b>הכוסס חיטי תרומה</b> – בשוגג, <b>- משלם את הקרן ואינו משלם את החומש</b> – שלדעת החכמים אין זו דרך אכילה, ואינו משלם חומש אלא אם אכל תרומה כדרך אכילה<b>. רבי</b> (רבי יהודה הנשיא, תנא בדור החמישי) <b>אומר: אומר אני שהוא משלם קרן וחומש</b> – שלדעת רבי זו דרך שתייתו של חומץ וזו דרך אכילתם של גרגרי חיטה, ולכן הוא משלם גם חומש. - דעת רבי יוחנן לעיל כרבי<b>.</b><br><br><b>רבי ירמיה</b> (מגדולי אמוראי ארץ ישראל בדור השלישי והרביעי) אמר <b>בשם רבי אמי</b> (אמורא ארץ ישראלי בדור השלישי)<b>: מודין חכמים לרבי במגמע חומץ של תרומה לאחר טיבלו</b> (צריך לומר כמו במקבילה בשבת: '<b>טיבולו</b>') – לאחר שטיבל את פיתו בחומץ ואכל מפיתו, (צריך להוסיף כמו במקבילות: '<b>שהוא</b>') <b>משלם קרן וחומש, שהחומץ משיב</b> (צריך לומר כמו במקבילות: '<b>מיישב</b>') <b>את הנפש</b> – מרגיע, ובמקרה זה כשגמע חומץ הרי זו דרך שתייה<b>.</b><br><br><small>עד כאן המקבילות בירושלמי תרומות ושבת.</small><br><br><span class="mediumGrey">מקורה של הסוגיה הוא בתרומות, שכן המשנה דנה שם בדין אוכל תרומה שהוא עניינה של הסוגיה. והועתקה הסוגיה ליומא, ללמדנו שחומץ הוא משקה הראוי לשתייה וחייבים עליו ביום הכיפורים ("סוגיות מקבילות בירושלמי" (עבודה), עמוד 77).</span><br><br><span class="poetry indentAll"><b>בבלי יומא</b> פ,ב-פא,א: אמר רבי ירמיה אמר רבי יוחנן: זר שכסס שעורים של תרומה - משלם את הקרן ואינו משלם את החומש / פטור מן החומש. - מאי טעמא? "ואיש כי יאכל קודש בשגגה ויסף חמישיתו עליו" (ויקרא כב,יד) - פרט למזיק (<small>ואכילת שעורים אינה קרויה אכילה</small>).</span><br><br><small>רק הכוסס שעורים של תרומה אינו משלם חומש, שכיוון שהשעורים אינם מאכל אדם אלא מאכל בהמה, אין האוכל שעורים שלא תוקנו נחשב כאוכל. אבל הכוסס חיטים נחשב דרך אכילה, ואם היו של תרומה - משלם חומש לדעת רבי יוחנן.</small><br>• • •
(טו) <small><b>התינוקות ביום הכיפורים</b></small><br>במשנה שנינו: <b>"תינוקות אין מענין אותן ביום הכיפורים</b>, אבל מחנכין אותן קודם שנה וקודם שתים<b>".</b><br>מביאים מחלוקת אמוראים בנוגע לפרשנותה של המשנה.<br><b>רב חונה</b> (רב הונא, גדול אמוראי בבל בדור השני) <b>פתר מתניתא</b> – פותר (מפרש) את המשנה<b>: תינוקות אין מענין אותן ביום הכיפורים</b> – כלל<b>, ולא מחנכין אותן</b> – לא מרגילים אותם להתענות<b>. קודם לשנה קודם לשנתים מחנכין</b> – שנה ושנתיים קודם שהגיעו לגיל החיוב להתענות מרגילים אותם להתענות כמה שעות<b>.</b><br>[ו]<b>רבי יוחנן</b> (גדול אמוראי ארץ ישראל בדור השני) <b>פתר מתניתא</b> – פותר (מפרש) את המשנה<b>: תינוקות אין מענין אותן ביום הכיפורים, אבל מחנכין</b> – מרגילים אותם להתענות כמה שעות<b>. קודם לשנה קודם לשתים משלימין</b> – שנה ושנתיים קודם שהגיעו לגיל החיוב להתענות מרגילים אותם להתענות יום שלם (רבי יוחנן אינו מגיה את משנתנו, אלא הוא מפרש "מחנכין" שבמשנתנו - משלימים, ו"אין מענין אותן" פירושו שאין מחנכים אותם בהשלמה, והוסיף מעצמו: "אבל מחנכין" אותם לשעות, אבל קודם שנה קודם שתים מחנכים אותם חינוך גמור ומשלימים ("תוספתא כפשוטה"))<b>.</b><br>ושואלים: <b>עד איכן?</b> – באיזה גיל מחנכים את התינוקות להתענות כמה שעות לפי רבי יוחנן?<br>ומשיבים: <b>רבי אחא</b> (אמורא ארץ ישראלי בדור הרביעי) אמר בשם <b>רבי חיננה</b> (אמורא ארץ ישראלי בדור השלישי) שאמר בשם <b>רבי יעקב בר אידי</b> (אמורא ארץ ישראלי בדור השני והשלישי) שאמר <b>בשם רבי שמעון בן חלפתא</b> (תנא בדור החמישי)<b>: כבן תשע וכבן עשר</b> – מחנכים את התינוקות להתענות כמה שעות בגיל תשע שנים בבת ובגיל עשר שנים בבן, שהוא שלוש שנים קודם שהגיעו לגיל החיוב להתענות מן התורה<b>.</b><br><span class="poetry indentAll"><b>תוספתא יומא</b> ד,ב: תינוקות סמוך לפרקם מחנכים אותם לפני שנה ולפני שתיים, בשביל שיהו רגילים במצוות.</span><br><span class="poetry indentAll"><b>בבלי יומא</b> פב,א: אמר רב הונא: בן שמונה ובן תשע מחנכים אותם לשעות, בן עשר ובן אחת עשרה משלימים מדרבנן, בן שתים עשרה משלימים מדאורייתא, ובתינוקת (<small>מדובר בבת שמגיעה לגיל החיוב להתענות מן התורה כשהיא בת שתים עשרה שנה</small>).</span><br><span class="poetry indentAll">ורב נחמן אמר: בן תשע בן עשר מחנכים אותם לשעות, בן אחת עשרה ובן שתים עשרה - משלימים מדרבנן, בן שלש עשרה משלימים מדאורייתא, ובתינוק (<small>מדובר בבן שמגיע לגיל החיוב להתענות מן התורה כשהוא בן שלוש עשרה שנה</small>).</span><br><span class="poetry indentAll">ורבי יוחנן אמר: השלמה מדרבנן ליכא. בן עשר ובן אחת עשרה מחנכים אותם לשעות, בן שתים עשרה - משלימים מדאורייתא, ובתינוקת. בן אחת עשרה ובן שתים עשרה מחנכים אותם לשעות, בן שלוש עשרה משלימים מדאורייתא, ובתינוק.</span><br><span class="mediumGrey">אי אפשר להתאים את המחלוקת בבבלי לירושלמי ("תוספתא כפשוטה").</span><br>• • •
<h3>הלכה ד</h3>
(א) <big><strong>משנה</strong></big><br><b>עברה</b> – אישה מעוברת, <b>שהריחה</b> – ריח מאכל ביום הכיפורים והתאוותה לאכול ממנו ועלולה להסתכן אם לא ייתנו לה, <b>- מאכילין אותה עד שתשוב נפשה</b> – עד שתירגע<b>.</b><br><b>חולה - מאכילין אותו על פי בקיין</b> (בקיאים) – מומחים, רופאים האומרים שיסתכן החולה אם יצום<b>, אם אין שם בקיין - מאכילין אותו על פי עצמו, עד שיאמר: דַּיִּי</b> – מספיק לי<b>.</b><br>• • •
(ב) <big><strong>תלמוד</strong></big><br><small><b>מעוברת ביום הכיפורים</b></small><br>במשנה שנינו: "עברה שהריחה - מאכילין אותה עד שתשוב נפשה".<br>מביאים ברייתא: <b>כתחילה תוחבה</b> (צריך לומר כמו בהבאת הירושלמי ברבנו חננאל: '<b>תוחבין לה</b>') <b>ברוטב</b> – אישה מעוברת שהריחה ריח של מאכל בשר אסור בכל ימי השנה והתאוותה לאכול ממנו - בהתחלה מכניסים לה קנה בתוך הרוטב שנתבשל בו הבשר האסור, והקנה תופס רק משהו מהרוטב, והיא טועמת ממנו, מפני שאין איסורו של הרוטב חמור כאיסורו של הבשר<b>. אם שבה נפשה</b> – אם נרגעה בטעימה זו, <b>- הרי יפה, ואם לאו</b> – אם לא נרגעה בטעימה מהרוטב, <b>- נותנין לה מגופו של איסור</b> – מאכילים אותה מהבשר האסור עצמו<b>.</b><br><br><span class="poetry indentAll"><b>בבלי יומא</b> פב,א: תנו רבנן: עברה שהריחה בשר קודש או בשר חזיר (<small>והתאוותה לאכול ממנו</small>) - תוחבים לה כוש (<small>קנה, יתד</small>) ברוטב (<small>של אותו בשר</small>). אם נתיישבה דעתה - מוטב, ואם לאו - מאכילים אותה / מביאים לה רוטב עצמו. אם נתיישבה דעתה - מוטב, ואם לאו - מאכילים אותה / מביאים לה שומן עצמו, שאין לך דבר שעומד בפני פיקוח נפש חוץ מעבודה זרה וגילוי עריות ושפיכות דמים.</span><br><br>ומספרים: <b>שתי עוברות</b> – נשים מעוברות, שנתאוו לאכול ביום הכיפורים, <b>באו לפני רבי טרפון</b> (תנא בדור השני)<b>. שלח לגבון תרין תלמידים</b> – שלח אצלן שני תלמידים<b>. אמר לון:</b> – אמר להם (רבי טרפון לתלמידים): <b>אזלון ואמרון לון:</b> – לכו ואמרו להם (לעוברים, שהעובר הוא שמשתוקק לאכול, ולא אימו שהיא רק המספקת לו): (בהבאת הירושלמי ברבנו חננאל נוסף 'יומא דין') <b>צומא רבה הוא</b> – (היום הזה) הצום הגדול (יום הכיפורים) הוא<b>. אמרין לקדמייא ושדך</b> – אמרו (התלמידים כך) ל(עובר) הראשון ושקט (מתאוותו)<b>, וקרוי</b> (צריך לומר: 'וקרו<b>ן</b>') <b>עלוי</b> – וקראו עליו (על העובר הראשון את הפסוק)<b>: "מִבֶּטֶן אִמִּי אֵלִי אָתָּה"</b> (תהילים כב,יא) – עוד ממעי אימי אתה אלוהיי. - רבי טרפון קרא עליו את הפסוק הזה לרמז שהעובר הזה ניכר הוא בעודו ברחם אימו שעתיד הוא להיות צדיק<b>. אמרין לתיניינא ולא שדך</b> – אמרו (התלמידים כך) ל(עובר) השני ולא שקט (מתאוותו)<b>, וקרון עלוי</b> – וקראו עליו (על העובר השני את הפסוק)<b>: "זֹרוּ רְשָׁעִים מֵרָחֶם, תָּעוּ מִבֶּטֶן דֹּבְרֵי כָזָב"</b> (תהילים נח,ד) – עוד מרחם אימם סרו הרשעים מדרך הישר, עוד מבטן אימם תעו הרמאים מהדרך הטובה. - רבי טרפון קרא עליו את הפסוק הזה לרמז שהעובר הזה ניכר הוא בעודו ברחם אימו שעתיד הוא להיות רשע<b>.</b><br><br><span class="poetry indentAll"><b>בבלי יומא</b> פב,ב (תרגום): מעוברת הריחה (<small>ריח מאכל ביום הכיפורים</small>). באו לפני רבי. אמר להם: לחשו לו (<small>לעובר</small>) שיום הכיפורים הוא. לחשו לו ונלחש (<small>הועילה הלחישה</small>). קרא עליו (<small>רבי על העובר</small>): "בטרם אצורך בבטן ידעתיך" וגו' (ירמיהו א,ה). יצא ממנה רבי יוחנן.</span><br><span class="poetry indentAll">מעוברת הריחה. באו לפני רבי חנינא. אמר להם: לחשו לו, ולא נלחש. קרא עליו: "זורו רשעים מרחם" (תהילים נח,ד), יצא ממנה שבתאי אוצר פירות (<small>קונה פירות בעונתם בזול ואוגר אותם ומוכר אותם לאחר עונתם ביוקר ומרוויח על חשבון הציבור בדרך רמייה</small>).</span><br>• • •
(ג) <small><b>חולה ביום הכיפורים</b></small><br>במשנה שנינו: "חולה - מאכילין אותו על פי בקיין".<br>מביאים ברייתא: <b>חולה אומר: יכול אני</b> – לצום כל יום הכיפורים<b>, ורופא אומר: אינו יכול</b> – החולה לצום, וצריך הוא לאכול, משום שיש סכנת נפשות אם לא יאכל, <b>- שומעין לרופא</b> – ומאכילים את החולה<b>. רופא אומר: יכול הוא</b> – החולה לצום<b>, וחולה אומר: אינו</b> (צריך לומר: 'אינ<b>י</b>') <b>יכול</b> – לצום, וצריך אני לאכול, <b>- שומעין לחולה</b> – ומאכילים את החולה<b>.</b><br><br>ומציעים בעיה המתעוררת בעקבות הקביעה של הברייתא: <b>לא צורכא דלא</b> – אין צורך [בלימוד ועיון] אלא (כלומר, אין הספק אלא) <b>חולה אומר: יכול אני</b> – לצום<b>, ורופא אומר: איני יודע</b> – שהרופא מסתפק האם החולה יכול לצום<b>?</b> – האם הדין במקרה זה הוא שמאכילים את החולה, כמו במקרה שהרופא אומר שהחולה אינו יכול לצום, או שמא הדין במקרה זה ששומעים לחולה ואין מאכילים אותו, כיוון שהרופא מסתפק ואינו אומר בוודאי שהחולה אינו יכול לצום?<br>ופושטים את הבעיה: <b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>: נעשה כספק נפשות</b> – הדבר דומה לעניין ההלכה כמו ספק סכנת נפשות בשבת<b>, וכל ספק נפשות דוחה את השבת</b> (משנה להלן ח,ו) – מחללים את השבת אפילו על ספק סכנת נפשות, שמקלים בספק. - ואם בשבת החמורה, שעונשה במזיד סקילה, מקלים בספק סכנת נפשות, בוודאי שביום הכיפורים הקל, שעונשו במזיד כרת, מקלים בספק סכנת נפשות. ולכן הדין במקרה זה, שהרופא מסתפק האם יש סכנת נפשות אם לא יאכל, שמאכילים את החולה, כמו במקרה שהרופא אומר שהחולה אינו יכול לצום, מפני שספק סכנת נפשות הוא כסכנה וודאית<b>.</b><br><br><span class="poetry indentAll"><b>בבלי יומא</b> פג,א: אמר רבי ינאי: חולה אומר: צריך (<small>לאכול</small>), ורופא אומר: אינו צריך - שומעים לחולה. רופא אומר: צריך, וחולה אומר: אינו צריך - שומעים לרופא.</span><br><br><small>דברי רבי ינאי בבבלי מקבילים לדברי הברייתא בירושלמי.</small><br><small>"צריך" בבבלי מקביל ל"אינו יכול" בירושלמי.</small><br>• • •
<h3>הלכה ה</h3>
(א) <big><strong>משנה</strong></big><br><b>מי שאחזו בולמוס</b> (רעב חזק ביותר ובלתי נשלט. מקור המילה בולמוס ביוונית) – ויש סכנת נפשות למי שאחזו, <b>- מאכילין אותו</b> – אפילו ביום הכיפורים, <b>אפילו דברים טמאים</b> – דברים אסורים, כגון נבילות וטריפות ושרצים, אם אין שם דברים מותרים, <b>עד שיאורו עיניו.</b><br><b>מי שנשכו כלב שוטה</b> (כלב שלקה במחלת הכלבת) – ויש סכנת נפשות למי שנשכו, <b>- אין מאכילין אותו</b> – בכל ימות השנה, ולאו דווקא ביום הכיפורים, <b>מחצר הכבד שלו</b> – מיותרת הכבד של הכלב הנושך, לפי שאין משום רפואה באכילה זו, אלא שהעם נוהגים בה<b>. רבי מתיה בן חרש</b> (תנא בדור השלישי והרביעי) <b>מתיר</b> – להאכילו מחצר הכבד של הכלב, שהוא סובר שרפואה גמורה היא, לפיכך מותר להאכילו גם דבר טמא; או שהוא סובר שאפילו אינה רפואה מותר להאכילו מספק<b>.</b><br><b>ועוד אמר רבי מתיה בן חרש: החושש בפיו - מטילין בתוכו סם</b> – של רפואה, <b>בשבת, מפני שהוא ספק נפשות</b> – ספק סכנת נפשות<b>, וכל ספק נפשות דוחה את השבת.</b><br><b>מי שנפלה עליו מפולת</b> – בשבת וביום הכיפורים<b>, ספק הוא שם ספק אינו שם</b> – שאין ידוע האם הוא נמצא תחת המפולת או שיצא ממנה<b>, ספק חי ספק מת</b> – שאף אם הוא נמצא תחת המפולת, אין ידוע האם הוא עדיין חי או שכבר מת<b>, ספק נכרי ספק ישראל</b> – שאין ידוע האם מי שנמצא תחת המפולת הוא גוי או יהודי, <b>- מפקחין עליו</b> – חופרים ומחפשים אחר האדם שנפלה עליו המפולת עד שימצאו אותו<b>. מצאוהו חי - מפקחין עליו</b> – מטפלים בו ומשגיחים עליו<b>, ואם מת - יניחוהו.</b><br>• • •
(ב) <big><strong>תלמוד</strong></big><br><small><b>מי שאחזו בולמוס</b></small><br>במשנה שנינו: "מי שאחזו בולמוס - מאכילין אותו אפילו דברים טמאים, עד שיאורו עיניו".<br>שואלים: <b>מניין שמאכילין אותו</b> – את מי שאחזו בולמוס, <b>דבילה וצימוקין של תרומה</b> – אפילו יש שם דברים אחרים של חולין<b>?</b><br>ומשיבים: <b>מן הדא:</b> – מזאת (מהפסוק הזה): נאמר במלחמת דוד בעמלקי: <b>"וַיִּתְּנוּ לוֹ פֶלַח דְּבֵלָה וּשְׁנֵי צִמֻּקִים</b> וַיֹּאכַל, וַתָּשָׁב רוּחוֹ אֵלָיו, כִּי לֹא אָכַל לֶחֶם וְלֹא שָׁתָה מַיִם שְׁלֹשָׁה יָמִים וּשְׁלֹשָׁה לֵילוֹת<b>"</b> (שמואל א ל,יב) – דוד ואנשיו נתנו לנער מצרי שמצאו חתיכת עיגול תאנים כבושות ושני אשכולות צימוקים, ולאחר שאכל עבר ממנו בולמוס הרעב ושבה רוחו אליו. - מכאן שמאכילים דבילה וצימוקים למי שאחזו בולמוס, מפני שמיני מתיקה משיבים את רוחו של אדם רעב. וטוב יותר להאכיל אותו מיני מתיקה, מפני שמיני מתיקה משיבים את רוחו של אדם רעב באכילת כמות מועטה, מה שאין כן מזון אחר, שאינו משיב את רוחו אלא באכילת כמות מרובה, ורצוי להשיב את רוחו בזמן קצר ככל האפשר, כדי שלא יבוא לידי סכנה<b>.</b><br><br><span class="poetry indentAll"><b>תוספתא שבת</b> ח,ל: מניין למי שאחזו בולמוס שמאכילים אותו דבילה? שנאמר: "וייתנו לו פלח דבילה" וגו' (שמואל א ל,יב).</span><br><br><b>רבי חונה</b> (רבי הונא, אמורא ארץ ישראלי בדור הרביעי) <b>אמר: עשרים וארבעה עשרונות שאכל דוד ברעבון אכלן</b> – אחימלך הכוהן בנוב נתן לדוד את לחם הפנים שסולק מן השולחן באוהל מועד כדי לתת במקומו לחם חדש (שמואל א כא,ז), ואף על פי שלחם הפנים מותר באכילה רק לכוהנים, ראה אחימלך במצבו של דוד מקרה של פיקוח נפש, כי אחזו בולמוס של רעב. לחם הפנים היה שתים עשרה חלות, וכל חלה היתה אפויה משני עשרונים (עשיריות האיפה) סולת (ויקרא כד,ה), הרי שכל החלות היו נאפות מעשרים וארבעה עשרונים<b>.</b><br><br>ומספרים: <b>רבי יוחנן</b> (גדול אמוראי ארץ ישראל בדור השני) <b>מטתיה כן ואכל מה דאשכח קדמוי</b> – הגיעו כך (אירע לו שאחזו בולמוס) ואכל את מה שמצא לפניו (אף שהיה דבר האסור באכילה)<b>, וקרון עלוי</b> – וקראו עליו (על רבי יוחנן את הפסוק)<b>: "הַחָכְמָה תְּחַיֶּה בְעָלֶיהָ"</b> (קוהלת ז,יב) – החוכמה יכולה להציל את חיי החכמים. - חוכמתו של רבי יוחנן, שידע שמי שאחזו בולמוס מאכילים אותו אפילו דברים אסורים, הצילה את חייו ממוות ברעב<b>.</b><br><br><span class="poetry indentAll"><b>בבלי יומא</b> פג,ב: אמר רבי יוחנן: פעם אחת אחזני בולמוס, ורצתי למזרחה של תאינה ואכלתי (<small>אין התאינים מבשילות כולן בבת אחת, ובצד שבו זורחת השמש תחילה שם הן מבשילות תחילה, ולכן רץ לחלק המזרחי של עץ התאינה ששם מצויות תאנים בשלות יותר מבחלקיו האחרים</small>), וקיימתי בעצמי: "החוכמה תחיה בעליה" (קוהלת ז,יב).</span><br><br><span class="poetry indentAll"><b>קוהלת רבה</b> ז [יב] א: מעשה ברבי יוחנן שאחזו בולמוס והלך לאמאוס (<small>חמת של טבריה</small>), וישב לו למזרחה של תאנה ונתרפא. אמרון ליה: הדא מנא לך? אמר לון: מן דוד, דכתיב "וייתנו לו פלח דבילה ושני צימוקים ויאכל ותשוב רוחו אליו" (שמואל א ל,יב). וקרון עליה: "החוכמה תחיה בעליה" (קוהלת ז,יב).</span><br><br><small>לפי הבבלי וקוהלת רבה, רבי יוחנן אכל דבילה. ולפי הירושלמי, הוא אכל דבר כל שהוא.</small><br><br>ומציעים ברייתא: <b>תני:</b> – שונה [התנא]: <b>מאכילין אותו</b> – את מי שאחזו בולמוס, <b>את הכל בקל</b> (צריך לומר כמו בתוספתא ובבבלי: 'את <b>הקל הקל'</b>) – אם אין מאכלים מותרים להאכיל אותו וצריכים להאכיל אותו מאכלים אסורים - מקדימים להאכיל אותו מדברים שאיסורם קל יותר, שמא תשוב רוחו בכך<b>. נבילה ותרומה</b> – אם יש נבילה או תרומה בלבד להאכיל אותו, <b>- מאכילין אותו מתרומה</b> – שתרומה חמורה פחות מנבילה, מפני שתרומה אסורה רק מדברי חכמים בזמן הזה, כמוסבר להלן<b>; טבל ושביעית</b> – אם יש טבל (גידולי קרקע שלא הופרשו מהם תרומה ומעשרות) או שביעית בלבד להאכיל אותו, <b>- מאכילין אותו שביעית</b> – מקדימים להאכיל אותו שביעית, שהרי טבל יש בו מיתה בידי שמים ושביעית הוא ב'לא תעשה' בלבד<b>.</b><br><br>ומציינים: <b>חלה וערלה</b> – אם יש חלה (התרומה שמפרישים מן העיסה או מן הלחם) או עורלה (פירות עצי הפרי בשלוש השנים הראשונות לנטיעתם) בלבד להאכיל אותו, <b>- צריכה</b> – [הדבר] נצרך (הדבר צריך לימוד ועיון, הדבר מסופק) – הדין במקרה הזה מסופק, שהרי יש חומרה בזה שאין בזה, שחלה יש בה מיתה בידי שמים לזר האוכל אותה, מה שאין כן עורלה, ועורלה אסורה אף בהנאה, מה שאין כן חלה<b>.</b><br><br><small>כאן התחלת מקבילה בירושלמי תרומות יא,ח.</small><br><b>אמר רבי יוסה</b> (מגדולי אמוראי ארץ ישראל בדור הרביעי)<b>: קשיתה קומי</b> – הקשיתי אותה (את הקושיה) לפני <b>רבי בא</b> (רבי אבא, אמורא בדור השלישי)<b>: תרומה בעון מיתה</b> – זר האוכל תרומה חייב מיתה בידי שמים<b>, ונבילה ב'לא תעשה'</b> – האוכל נבילה עובר ב'לא תעשה' בלבד<b>, ואת אמר הכין?!</b> – ואתה אומר כך?! (הרי תרומה חמורה מנבילה, ולמה אם יש נבילה או תרומה בלבד להאכיל את מי שאחזו בולמוס - מקדימים להאכיל אותו תרומה?)<br>(צריך להוסיף כמו במקבילה: '<b>אמר ליה:</b>' - אמר לו (רבי בא):) <b>כמאן דאמר:</b> – כמי שאומר: <b>מאיליהן קיבלו עליהן את המעשרות</b> – כשחזרו ישראל לארץ בימי עזרא קיבלו עליהם בעצמם הפרשת תרומה ומעשרות, ולכן אינם נוהגים בארץ בזמן הזה אלא מדברי חכמים ולא מן התורה, אבל נבילה היא איסור מן התורה. ולכן אם יש נבילה או תרומה בלבד להאכיל את מי שאחזו בולמוס - מקדימים להאכיל אותו תרומה<b>.</b><br><br><small>עד כאן המקבילה בירושלמי תרומות.</small><br><br><span class="mediumGrey">נראה שזה (קטע זה ביומא) לקוח מתרומות, ומפני שאותה השאלה (של רבי יוסה) שייכת גם ביומא סידרו זה גם שם (ביומא) ("על הירושלמי", עמוד 34 בהערה).</span><br><br><span class="poetry indentAll"><b>תוספתא יומא</b> ד,ד: מי שאחזו בולמוס - מאכילים אותו הקל הקל. כיצד? היו לפניו טבל ושביעית - מאכילים אותו שביעית; נבילה ותרומה - מאכילים אותו תרומה.</span><br><br><span class="poetry indentAll"><b>בבלי יומא</b> פג,א: תנו רבנן: מי שאחזו בולמוס - מאכילים אותו הקל הקל. טבל ושביעית - מאכילים אותו שביעית.</span><br>• • •
(ג) <small><b>כלב שוטה</b></small><br>במשנה שנינו: "מי שנשכו כלב שוטה - אין מאכילין אותו מחצר הכבד שלו".<br>מביאים ברייתא: <b>סימני כלב שוטה: פיו פתוח</b>(<b>ה</b>) (הסופר במסירה שלפנינו כתב 'סתום', ומגיה מחק וכתב 'פתוחה' כמו בבבלי, והוא הנכון. נראה שהלשון 'פיו סתום' הוא אשגרה מסימני ולד השרוי במעי אימו האמורים בכמה מקומות)<b>, רירו יורד</b> – מפיו<b>, אזניו סרוחות</b> (מדולדלות ונופלות כלפי מטה)<b>, זנבו נתון בין שתי יריכותיו</b> – בין רגליו<b>, מהלך לצדדין</b> – ואינו מהלך ישר<b>, והכלבים נובחין בו. ויש אומרים: אף הוא נובח ואין קולו הולך</b> – אין נביחתו נשמעת בשל שיתוק במיתרי הקול (הסופר במסירה שלפנינו כתב 'הולך', ומגיה מחק וכתב 'נשמע' כמו בבבלי, והמובן אחד הוא. הלשון 'קולו הולך' מצוי בעיקר במקורות ארץ ישראליים, והלשון 'קולו נשמע' מצוי בעיקר במקורות בבליים או במקורות שהושפעו מהם)<b>.</b>
(ד) ושואלים: <b>מה עיסקיה דהדין כלב שוטה?</b> – מה עיסקו (טיבו) של הכלב השוטה הזה? (מה גורם לכלב להיות שוטה?)<br>ומשיבים בהבאת מחלוקת אמוראים: <b>רב</b> (אמורא בבלי בדור הראשון, מגדולי האמוראים) <b>ושמואל</b> (מגדולי אמוראי בבל בדור הראשון) – נחלקו שני החכמים<b>. חד אמר:</b> – [חכם] אחד אומר: <b>רוח תזזית</b> (טירוף הדעת, שיגעון) <b>עולה עליו</b> – ולכן נעשה שוטה<b>. וחורנה אמר:</b> – ו[החכם] האחר אומר: <b>אשה עושה כשפים ובודקת בו</b> – אישה מנסה בו את כשפיה, ולכן נעשה שוטה (נקט אישה משום שלפי המצוי רוב הנשים היו עוסקות בכשפים)<b>.</b><br><br><span class="poetry indentAll"><b>בבלי יומא</b> פג,ב: תנו רבנן: חמישה דברים (<small>סימנים</small>) נאמרו בכלב שוטה: פיו פתוח, ורירו נוטף, ואוזניו סרוחות, וזנבו מונח לו בין ירכותיו, ומהלך על צידי דרכים. ויש אומרים: אף נובח ואין קולו נשמע.</span><br><span class="poetry indentAll">ממאי הווי? (<small>ממה נהיה הכלב שוטה?</small>) - רב אמר: נשים כשפניות משחקות בו. ושמואל אמר: רוח רעה שורה עליו.</span><br><br><small>בבבלי מפורש מה אמר רב ומה אמר שמואל, מה שאין כן בירושלמי.</small><br><br>ומספרים: <b>גרמני עבדיה דרבי יודן נשייא</b> – גרמני (על שם מוצאו) עבדו של רבי יודן הנשיא (הנשיא בדור הראשון והשני לאמוראים) <b>נשכו כלב שוטה והאכילו</b> (בהבאת הירושלמי ב"ספר האשכול" וברי"ץ גיאת: 'והאכילוהו') – את העבד, <b>מחצר כבד שלו</b> – מיותרת הכבד של הכלב הנושך<b>, ולא נתרפא מימיו</b> – מכאן שהכבד אינו מועיל לריפוי מחלת הכלבת שלקה בה אדם שנשכו כלב שוטה<b>.</b><br><br><b>אל יאמר לך אדם שנשכו כלב שוטה וחיה</b> (נשאר בחיים) – שאדם שננשך על ידי כלב נגוע בכלבת אינו ניתן לריפוי (כך היה בזמנם)<b>,</b> ואל יאמר לך אדם <b>שעקצו</b> (דקר אותו) <b>חוורבר</b> (חברבר - מין לטאה מנומרת וארסית / נחש ארסי) <b>וחיה,</b> ואל יאמר לך אדם <b>שבעטתו פרדה וחיה, ובלבד פרדה לבנה</b> – רק מי שבעטה בו פרדה לבנה אינו חי (משפט זה מובא בירושלמי ברכות ח,ה. כאן הזכירו כלב שוטה תחילה משום שדיברו כאן בכלב שוטה, ובברכות הזכירו חברבר תחילה משום שדיברו שם בחברבר)<b>.</b><br>• • •
(ה) <small><b>ספק נפשות דוחה את השבת</b></small><br>במשנה שנינו: "וכל ספק נפשות דוחה את השבת".<br>שואלים: <b>מניין שספק נפשות דוחה את השבת?</b> – מאיפה למדים הלכה זו?<br>ומשיבים: <b>רבי אבהו</b> (אמורא ארץ ישראלי בדור השלישי) אמר <b>בשם רבי יוחנן</b> (גדול אמוראי ארץ ישראל בדור השני)<b>:</b> נאמר בעניין שמירת השבת: <b>"אַךְ אֶת שַׁבְּתֹתַי תִּשְׁמֹרוּ"</b> (שמות לא,יג) <b>- מיעוט</b> – המילה "אך" באה למעט (להוציא מן הכלל), שאין עליכם חובה לשמור את כל השבתות. ומכאן למדים שבשבת שיש בה ספק סכנת נפשות מחללים את השבת<b>.</b><br>ומציעים דעה חלופית עלומת שֵׁם: <b>אית דבעי מימר:</b> – יש [מי] שרוצה לומר: <b>אמרה תורה: חלל עליו</b> – על מי שהוא בספק סכנת נפשות, <b>שבת</b> – להצילו מן הסכנה<b>, והוא יושב ומשמר שבתות הרבה</b> – בעתיד, כיוון שיינצל. - במכילתא דרבי ישמעאל ובבבלי (ראה להלן) למדו דבר זה ממה שאמרה התורה: "וְשָׁמְרוּ בְנֵי יִשְׂרָאֵל אֶת הַשַּׁבָּת לַעֲשׂוֹת אֶת הַשַּׁבָּת לְדֹרֹתָם" (שמות לא,טז) - אתם חייבים לשמור את השבת כך שתהיו יכולים לעשות ולקיים את השבת גם בעתיד, אבל לא שתדחה השבת פיקוח נפש ועל ידי כך לא תהיו יכולים לעשות את השבת בעתיד. ומכאן למדים שבשבת שיש בה ספק סכנת נפשות מחללים את השבת, שהרי על ידי שמחללים שבת זו על מי שהוא בסכנה, יהיה יכול לעשות הרבה שבתות בעתיד<b>.</b><br><span class="mediumGrey">מסתבר שברוב המקומות המונח 'אית דבעי מימר' מציע מסורות אמוראיות, מכיוון שהוא מציע חלופות לדעות אמוראיות או סתמיות, אולם כאן הוא מציע דעה שהיא תנאית ביסודה. השווה מכילתא דרבי ישמעאל "כי תישא" מסכתא דשבתא פרשה א (<small>ראה להלן</small>). המסורת שהוצעה על ידי המונח כאן מובאת כחלופה לדעה המיוחסת לרבי אבהו בשם רבי יוחנן ("הטרמינולוגיה של הירושלמי", עמוד 59 והערה 218).</span><br><br><span class="poetry indentAll"><b>מכילתא דרבי ישמעאל</b> "כי תישא" מסכתא דשבתא פרשה א: מניין לפיקוח נפש שדוחה את השבת? ...רבי יוסי הגלילי אומר: כשהוא אומר: "אך את שבתותיי תשמורו" (שמות לא,יג), "אך" - חלק, יש שבתות שאתה דוחה, ויש שבתות שאתה שובת. - רבי נתן אומר: הרי הוא אומר: "ושמרו בני ישראל את השבת לעשות את השבת לדורותם" (שמות לא,טז) - חלל עליו שבת אחת, כדי שישמור שבתות הרבה.</span><br><span class="poetry indentAll">"ושמרו בני ישראל את השבת" (שמות לא,טז) - זה הוא שהיה רבי נתן אומר: חלל עליו שבת אחת, כדי שישמור שבתות הרבה.</span><br><br><span class="poetry indentAll"><b>בבלי יומא</b> פה,א-ב: מניין לפיקוח נפש שדוחה את השבת? ...רבי יוסי הגלילי אומר: "את שבתותיי תשמורו" (שמות לא,יג) - יכול לכול! תלמוד לומר: "אך" - חלק. - רבי שמעון בן מנסיא אומר: "ושמרו בני ישראל את השבת לעשות את השבת לדורותם" (שמות לא,טז) - אמרה תורה: חלל עליו שבת אחת, כדי שישמור שבתות הרבה.</span><br><br><small>דעת רבי אבהו בשם רבי יוחנן בירושלמי היא מעין דעת רבי יוסי הגלילי במכילתא ובבבלי, והדעה החלופית בירושלמי היא דעת רבי נתן במכילתא ודעת רבי שמעון בן מנסיא בבבלי.</small><br>• • •
(ו) <small><b>מי שנפלה עליו מפולת</b></small><br>במשנה שנינו: "מי שנפלה עליו מפולת... מפקחין עליו".<br><b>רבי זעורה</b> (רבי זירא, מגדולי אמוראי ארץ ישראל בדור השלישי) אמר בשם <b>רבי חייה</b> (רבי חייא בר בא, אמורא ארץ ישראלי בדור השלישי) שאמר <b>בשם רבי יוחנן</b> (גדול אמוראי ארץ ישראל בדור השני)<b>: מבוי</b> (רחוב צר) <b>שכולו גוים, וישראל</b> (יהודי) <b>אחד דר בתוכו, ונפלה בו מפולת</b> – על אחד מהדרים במבוי, ואין אנו יודעים על מי מהם נפלה המפולת, <b>- מפקחין עליו</b> – חופרים ומחפשים בשבת וביום הכיפורים אחר האדם שנפלה עליו המפולת, <b>בשביל ישראל של שם</b> (בירושלמי כתובות א,י ששם מובאת מימרה זו: 'ישראל ששם') – לפי שאין הולכים בפיקוח נפש אחר הרוב, ואנו חוששים שנפלה המפולת על היהודי<b>.</b><br><br><span class="poetry indentAll"><b>בבלי יומא</b> פד,ב: אמר רב יוסף אמר רב יהודה אמר שמואל: אין הולכים בפיקוח נפש אחר הרוב (<small>אלא גם במקום שיש רוב גויים ומיעוט יהודים, ואין ידוע אם האדם שצריך להצילו הוא גוי או יהודי, מחללים עליו את השבת</small>).</span><br><span class="poetry indentAll">אמר רבי אסי אמר רבי יוחנן: תשעה גויים וישראל אחד (<small>ונפלה מפולת על אחד מהם בשבת</small>), באותה חצר (<small>אם נפלה המפולת באותה חצר שהם דרים בה</small>) - מפקחים, בחצר אחרת (<small>אם נפלה המפולת בחצר אחרת ואין אנו יודעים מי מבני החצר האחת שהה בחצר האחרת בזמן נפילת המפולת</small>) - אין מפקחים.</span><br><br>ושואלים: <b>עד איכן?</b> – עד איזה איבר בגופו של מי שנפלה עליו מפולת יש להגיע בשעת החפירה בשבת וביום הכיפורים כדי לבדוק האם הוא חי או מת?<br>ומשיבים בהבאת מחלוקת חכמים שזהותם אינה ידועה: <b>תרין אמורין</b> – שני אמוראים (נחלקו בדבר זה)<b>. חד אמר:</b> – [חכם] אחד אומר: <b>עד חוטמו</b> – יש להגיע עד חוטמו של מי שנפלה עליו מפולת כדי לבדוק האם הוא נושם, ואם אינו נושם - אין להמשיך ולחפור בשבת וביום הכיפורים<b>, וחורנה אמר:</b> – ו[החכם] האחר אומר: <b>עד טיבורו</b> – יש להגיע עד טבורו של מי שנפלה עליו מפולת כדי לבדוק האם הוא נושם, ואם אינו נושם - אין להמשיך ולחפור בשבת וביום הכיפורים<b>.</b><br>ומיישבים את המחלוקת בין האמוראים באמצעות אוקימתות: <b>מאן דאמר:</b> – מי שאומר: <b>עד חוטמו - בהוא דהוה קיים</b> – באותו (אדם) שהיה עומד (שמי שנפלה עליו מפולת נמצא כשהוא עומד וניתן להגיע עד חוטמו תחילה)<b>, ומאן דאמר:</b> – ומי שאומר: <b>עד טיבורו - בהוא דהוה רבין</b> (צריך לומר: 'ר<b>כ</b>ין') – באותו (אדם) שהיה רכון (שמי שנפלה עליו מפולת נמצא כשהוא כפוף ונטוי כלפי מטה וניתן להגיע עד טבורו תחילה)<b>.</b><br><br><span class="poetry indentAll"><b>בבלי יומא</b> פה,א: תנו רבנן: עד היכן הוא בודק (<small>את מי שנפלה עליו מפולת האם הוא עדיין חי</small>)? - עד חוטמו (<small>כדי לברר האם הוא נושם</small>) / עד טיבורו, ויש אומרים: עד ליבו (<small>כדי לברר האם ליבו פועם</small>) / עד חוטמו.</span><br><br><small>בבבלי מחלוקת תנאים, ובירושלמי "תרין אמורין".</small><br><br><span class="mediumGrey">"תרין אמורין" נאמר בירושלמי כמה פעמים גם על תנאים, כלומר, שני שונים של משניות וברייתות ("מחקרים בספרות התלמוד ובלשונות שמיות" ב, עמוד 394).</span><br><small>הוזכר שם הירושלמי כאן.</small>
(ז) ומציעים ברייתא: <b>תני:</b> – שונה [התנא]: <b>הזריז</b> – להציל בשבת את מי שנמצא בסכנה ואינו מתמהמה בחילול השבת, הרי זה <b>משובח</b> (מעולה, מובחר)<b>, והנשאל</b> – החכם הנשאל בשבת על ידי אדם האם הוא מותר להציל את מי שנמצא בסכנה, הרי זה <b>מגונה</b> (מכוער) – שהחכם היה לו לדרוש ברבים שיידעו כולם שמותר להציל בשבת את מי שנמצא בסכנה, ולא יצטרכו לשאול אותו בשעת מעשה<b>, והשואל</b> – אדם השואל בשבת את החכם האם הוא מותר להציל את מי שנמצא בסכנה, ואינו מזדרז להצילו, <b>הרי זה שופך דמים</b> (רוצח) – שבעוד שהוא שואל, עלול מי שנמצא בסכנה למות<b>.</b><br><br><span class="poetry indentAll"><b>תוספתא שבת</b> טו,יא: מפקחים על ספק נפש בשבת, והזריז הרי זה משובח.</span><br><br><span class="poetry indentAll"><b>בבלי יומא</b> פד,ב: תנו רבנן: מפקחים פיקוח נפש בשבת, והזריז הרי זה משובח.</span>
(ח) <small>כאן התחלת מקבילות בירושלמי שבת טז,ו ונדרים ד,ז.</small><br>ומציעים ברייתא: <b>תני:</b> – שונה [התנא]: <b>כל דבר שהוא של סכנה - אין אומרים: יֵעָשו דברים</b> – שיש בהם חילול השבת, לצורך הצלה מן הסכנה, <b>בגוים ובקטנים</b> – על ידי גויים או על ידי יהודים קטנים בשנים. והטעם שאין אומרים כך, שלא תהא השבת קלה בעיני בני אדם, ויבואו להתיר מלאכה בשבת על ידי גוי וקטן אפילו במקום שאין בה צורך<b>, אלא אפילו בגדולים אפילו בישראל</b> – הדברים ייעשו על ידי יהדים גדולים בשנים<b>.</b><br><br><span class="poetry indentAll"><b>תוספתא שבת</b> טו,טו: אין אומרים: ייעשו דברים בגויים ובקטנים, אלא בגדולים שבישראל.</span><br><br><span class="poetry indentAll"><b>בבלי יומא</b> פד,ב: תניא: ...אין אומרים: ייעשו דברים הללו על ידי גויים על ידי קטנים, אלא אפילו בגדולים (<small>אנשים מבוגרים</small>) / אלא על ידי גדולי ישראל (<small>חכמים</small>).</span><br><br><small>בבבלי יש חילופי גרסאות ופירושים.</small><br><br><small><b>גוי שבא לכבות דליקה</b></small><br>ומביאים ברייתא: <b>מעשה שנפלה דליקה</b> – בשבת, <b>בחצירו של יוסי בן סימאי בשיחין</b> (יישוב בגליל התחתון קרוב לציפורי)<b>, וירדו בני קצרה</b> (טירה, מצודה. מקור המילה במילה הלטינית קסטרא) <b>של ציפורין</b> (עיר בגליל התחתון) – החיילים הרומאים שהיו מוצבים שם, <b>לכבותו</b> – את הדליקה, <b>ולא הניח להן</b> – לכבות, שהחמיר על עצמו<b>. אמר</b> – יוסי בן סימאי לחיילים<b>: הניחו לגבאי שיגבה את חובו</b> – תנו לה' להיפרע ממני על חטאי, שהשריפה היא עונש על חטא. בכך הצדיק עליו את הדין של ה' על הדליקה שנפלה בחצירו בשבת דווקא, ולכן לא רצה שיכבו אותה<b>. מיד קשר עליו הענן</b> – כיסה הענן עליו את השמים, <b>וכיבהו</b> – את הדליקה, שירד גשם מן הענן<b>. ובמוצאי שבת שלח</b> – יוסי בן סימאי, <b>לכל אחד ואחד מהן</b> – מהחיילים, <b>סלע</b> (מטבע שערכו ארבעה דינרים)<b>, ולאיפרכוס שלהן</b> – המפקד של החיילים (מקור המילה איפרכוס ביוונית, ומשמעה: מושל מחוז), <b>חמשים דינר</b> – הוא שילם להם כדי לעודד אותם לכבות להבא דליקות בציפורי בשבת; וגם כי לא רצה להשתכר מן הנס שנעשה לו, שהרי אילו היה מתיר להם לכבות, בוודאי היו מצליחים בזה, ובוודאי היה משלם להם<b>.</b> - <b>אמרו חכמים: לא היה צריך לעשות כן</b> – לא היה יוסי בן סימאי צריך למנוע מהגויים מלכבות את האש, שהרי שנינו במשנה שבת טז,ו: 'נוכרי שבא לכבות - אין אומרים לו: "כבה", "אל תכבה"' (אין חייבים למחות בגוי ולומר לו שלא יכבה. אבל אם כיבה מעצמו, היהודי רשאי ליהנות ממעשיו בשבת)<b>.</b><br><br><span class="poetry indentAll"><b>תוספתא שבת</b> יג,ט: נוכרי שבא לכבות - אין אומרים לו: "כבה" ו"אל תכבה" (<small>פסקה מהמשנה שבת טז,ו</small>). - מעשה שנפלה דליקה בחצירו של יוסף בן סימאי משיחין, ובאו אנשי קצטרה של ציפורי לכבותה ולא הניחם, וירד ענן וכיבה. אמרו חכמים: לא היה צריך. אף על פי כן, למוצאי שבת שלח להם סלע לכל אחד ואחד, ולהיפרכוס שבהם שלח חמישים דינרים.</span><br><br><span class="poetry indentAll"><b>בבלי שבת</b> קכא,א: תנו רבנן: מעשה שנפלה דליקה בחצירו של יוסף בן סימאי בשיחין, ובאו אנשי קסטרא של ציפורי לכבותה, מפני שאפוטרופוס של מלך היה (<small>ממונה ומפקח על נכסי המלך אגריפס השני</small>), ולא הניחם, מפני כבוד השבת, ונעשה לו נס וירדו גשמים וכיבוה, ולערב שיגר (<small>שלח</small>) לכל אחד מהם שני סלעים, ולאפרכוס שבהם חמישים. וכששמעו חכמים בדבר אמרו: לא היה צריך לכך, שהרי שנינו: נוכרי שבא לכבות, אין אומרים לו: "כבה" ו"אל תכבה".</span><br><br><span class="poetry indentAll"><b>דברים רבה</b> (<small>ליברמן</small>) פרשת "ואתחנן": מעשה ביוסי בן סימאי דמן שיחין שנפלה דליקה בחצירו בשבת ויצא וירד קסדור של ציפורין לכבותה, ולא הניח להם. אמר: היאך אני מקיים (<small>"ואהבת את ה' אלוהיך"</small>) בכל ממונך?</span><br><br><small>טעמים שונים נאמרו בירושלמי, בבבלי ובדברים רבה מדוע לא הניח יוסי בן סימאי לכבות את הדליקה.</small><br><br>ומספרים: <b>חד נפתיי הוה מגיריה דרבי יונה</b> (מגדולי אמוראי ארץ ישראל בדור הרביעי) – נבטי אחד היה שכנו של רבי יונה (הנבטים היו שבטים שמקורם בחצי האי ערב, שחיו בארץ אדום ובדרום הנגב והתפשטו צפונה אל החורן והבשן עד סוריה)<b>. נפלת דליקתא במגירותיה דרבי יונה</b> – נפלה דליקה (בשבת) בשכונתו של רבי יונה<b>. אזל ההוא נפתייא בעי מטפתה</b> (צריך לומר כמו במקבילה בשבת: 'מטפייתה') – הלך אותו הנבטי ורצה לכבות אותה (את הדליקה)<b>, ולא שבקיה רבי יונה</b> – ולא הניח לו רבי יונה (לכבות)<b>. אמר ליה:</b> – אמר לו (הנבטי לרבי יונה): <b>בגדך מדלי</b> – במזלך רכושי (רכושי תלוי במזלך)<b>. אמר ליה:</b> – אמר לו (רבי יונה לנבטי): <b>אין</b> – כן (אני מקבל עליי אחריות לנזק שייגרם לרכושך מהשריפה)<b>.</b> - <b>ואישתיז</b>י<b>ב כולה</b> – וניצל כולה (כל השכונה של רבי יונה מן האש, שכבתה האש בזכותו של רבי יונה)<b>.</b><br><br>ומספרים עוד: <b>רבי יודן דכפר אמי</b> – של כפר אימי (יש מזהים את מקומו עם כפר ימה, היא יבנאל (ירושלמי מגילה א,א), במזרח הגליל התחתון), <b>פרס גולתיה על גדישא דנורא ערקה</b> (צריך לומר כמו במקבילות: '<b>ו</b>נורא ערק<b>ת</b>') <b>מיניה</b> – פרס גלימתו על הגדיש (הערימה של התבואה בשבת, לפני שהגיעה האש לשם) והאש ברחה ממנו (מהגדיש ולא נשרף)<b>.</b><br><br><small>עד כאן המקבילות בירושלמי שבת ונדרים.</small><br><br><small>בשלושת הסיפורים האלה כבתה האש בשבת בדרך נס.</small><br><br><span class="mediumGrey">סוגיה זו עוסקת במעשים שונים בדליקה בשבת. ושם מקורה, על הפסקה שם: "נוכרי שבא לכבות" וכו'. ליומא הועתקה הסוגיה על הפסקה כאן: "שכל ספק נפשות דוחה את השבת". והשמיטו את תחילת הסוגיה ופתחו ב"תני". וכיוון שהתחילו להעתיק ברייתא זו משם, המשיכו להעתיק מה שבא אחריה שם ממעשים בדליקות שאין להם כל מקום כאן. הסוגיה הועתקה ליומא משבת או מנדרים, ואין להכריע ("סוגיות מקבילות בירושלמי" (עבודה), עמודים 81-82).</span><br>• • •
<h3>הלכה ו</h3>
(א) <big><strong>משנה</strong></big><br><b>חטאת</b> – קורבן חטאת שמביא העובר בשוגג על מצוות 'לא תעשה' שיש בה מעשה שחייבים עליה כרת, <b>ואשם ודאי</b> – קורבן שמביא הכופר בתביעת ממון שנשבע לשקר והודה, או שמביא המועל בהקדש, <b>מכפרין</b> – על החטאים שהם באים עליהם<b>. מיתה ויום הכיפורים</b> – או יום הכיפורים, <b>מכפרין עם התשובה</b> – כשיש עימהם תשובה, שהוא שב בתשובה ומתחרט על חטאיו לפני מיתתו או ביום הכיפורים<b>. התשובה</b> – לבדה, <b>מכפרת על עבירות הקלות, על 'עשה' ועל 'לא תעשה', ועל החמורות היא תולה</b> – התשובה מגינה עליו מפני עונש מן השמים, אבל אינה מכפרת כפרה גמורה, <b>עד שיבוא יום הכיפורים ויכפר.</b><br>• • •
(ב) <big><strong>תלמוד</strong></big><br><small><b>כפרת יום הכיפורים ושעירי יום הכיפורים</b></small><br>מציעים משנה ממקום אחר: <b>תמן תנינן:</b> – שם שנינו (משנה שבועות א,ו): <b>ועל זדון</b> [טומאת] <b>מקדש וקדשיו</b> – על הטמא שנכנס למקדש במזיד או שאכל קודש במזיד, ולא התרו בו, <b>- שעיר הנעשה בפנים ביום הכיפורים מכפר</b> – שעיר של יום הכיפורים שהכוהן הגדול זורק את דמו בקודש הקודשים ובהיכל מכפר על הטמא (מגיה הגיה במסירה שלפנינו: 'ויום הכיפורים'. בשני כתבי יד של המשנה: 'ויום הכיפורים', ובכתב יד שלישי: 'יום הכיפורים' ללא ו'. נראה שהגרסה המקורית במשנה היתה: 'שעיר הנעשה בפנים מכפר'. המילים 'יום הכיפורים' לא היו בנוסח המקורי של המשנה המייצגת את עולם המקדש שלפני החורבן שבו השעירים כיפרו על העוונות. רק לאחר חורבן הבית הוסיפו אותן כדי ללמד שהיום מכפר. בגרסה 'ביום הכיפורים' יש משום פרשנות, והיא הולמת את כוונת המשנה)<b>. ועל שאר עבירות שבתורה</b> – מי שעבר על שאר עבירות שבתורה<b>:</b> ה<b>קלות ו</b>ה<b>חמורות</b> – בין על עבירות קלות ובין על עבירות חמורות<b>,</b> ה<b>זדונות ו</b>ה<b>שגגות</b> – בין שעשאן במזיד ולא התרו בו ובין שעשאן בשוגג<b>, הודע ולא הודע</b> – בין שנודע לו שעבר על ספק עבירה ובין שלא נודע לו שעבר על ספק עבירה<b>, 'עשה' ו'לא תעשה'</b> – בין שעבר על מצוות 'עשה' ובין שעבר על מצוות 'לא תעשה'<b>, כריתות ומיתות בית דין</b> – בין שעבר עבירה שחייבים עליה כרת ובין שעבר עבירה שחייבים עליה מיתת בית דין, <b>- שעיר המשתלח</b> – שעיר של יום הכיפורים שהכוהן הגדול מתוודה עליו את כל העוונות והוא משתלח לעזאזל, <b>מכפר</b> – על מי שעבר עבירות אלו<b>.</b>
(ג) <small>כאן התחלת מקבילה בירושלמי שבועות א,ו.</small><br>ותמהים על המשנה: <b>לא היא</b> (במקבילה: 'לא הן') <b>קלות 'עשה' ו'לא תעשה'?!</b> (בתמיהה) – וכי עבירות קלות אינן עבירות על מצוות 'עשה' ועל מצוות 'לא תעשה'?! הרי עבירות קלות הן עבירות אלו, ומדוע שנינו במשנה גם "הקלות" וגם "'עשה' ו'לא תעשה'"? <b>לא היא</b> (במקבילה: 'לא הן') <b>חמורות כריתות ומיתות בית דין?!</b> (בתמיהה) – וכי עבירות חמורות אינן עבירות שחייבים עליהן כריתות ומיתות בית דין?! הרי עבירות חמורות הן עבירות אלו, ומדוע שנינו במשנה גם "החמורות" וגם "כריתות ומיתות בית דין"?<br>ומתרצים את התמיהה בהצעת פירוש למשנה: <b>רבי יודה אומר</b> (צריך לומר כמו במקבילה: '<b>אמר רב יהודה</b>' - מגדולי אמוראי בבל בדור השני)<b>: כיני מתניתא:</b> – כך היא המשנה: "<b>הקלות והחמורות</b>" <b>- אותן הקלות</b> (צריך להוסיף: '<b>והחמורות</b>' ("פני משה"; "גליון הש"ס")) – שהזכירה המשנה, <b>בין שעשאן בזדון בין שלא עשאן בזדון</b> (במקום ארבע המילים האחרונות, צריך לומר כמו במקבילה: 'בין <b>שעשאן בשגגה</b>') – בין שעשה את העבירות הקלות והחמורות במזיד ולא התרו בו ובין שעשאן בשוגג ("הזדונות והשגגות" שהזכירה המשנה מוסב על "הקלות והחמורות")<b>, אותן החמורות</b> (צריך לומר: 'אותן <b>השגגות</b>' ("פני משה"; "גליון הש"ס"), בדומה לאמור בבבלי) – שהזכירה המשנה, <b>בין שנתוודע לו בהן בין שלא נתוודע לו בהן</b> – ספק עבירות בשוגג, בין שנודע לו הספק קודם יום הכיפורים ובין שלא נודע לו הספק אלא לאחר יום הכיפורים (כך מפרש רבי בון בר חייה להלן את דברי המשנה האלה. "הודע ולא הודע" שהזכירה המשנה מוסב על "השגגות")<b>. אֵילוּ הן הקלות? 'עשה' ו'לא תעשה'</b> – עבירות קלות הן עבירות על מצוות 'עשה' ועל מצוות 'לא תעשה' ("'עשה' ו'לא תעשה'" שהזכירה המשנה מפרש את "הקלות")<b>. אֵילוּ הן החמורות? כריתות ומיתות בית דין</b> – עבירות חמורות הן עבירות שחייבים עליהן כריתות ומיתות בית דין ("כריתות ומיתות בית דין" שהזכירה המשנה מפרש את "החמורות")<b>.</b><br><span class="poetry indentAll"><b>בבלי שבועות</b> יב,ב: "ועל שאר עבירות שבתורה: הקלות והחמורות, הזדונות והשגגות" כו'.</span><br><span class="poetry indentAll">היינו קלות, היינו 'עשה' ו'לא תעשה'! היינו חמורות, היינו כריתות ומיתות בית דין! היינו זדונות, היינו הודע! היינו שגגות, היינו לא הודע! (<small>ומדוע חזרה המשנה וכפלה אותם עניינים עצמם?</small>)</span><br><span class="poetry indentAll">אמר רב יהודה: הכי קאמר: על שאר עבירות שבתורה: הקלות והחמורות, בין שעשאן במזיד בין שעשאן בשוגג, ואותן שעשאן בשוגג בין שנודע לו ספיקן (<small>שנודע לו לפני יום הכיפורים שעבר על ספק עבירה והוא חייב להביא קורבן אשם תלוי, אלא שלא הביא עד יום הכיפורים</small>) בין שלא נודע לו ספיקן (<small>שלא נודע לו לפני יום הכיפורים שעבר על ספק עבירה</small>). ואלו הן הקלות? 'עשה' ו'לא תעשה'. ואלו הן החמורות? כריתות ומיתות בית דין.</span><br><small>התמיהה ותירוצו של רב יהודה שווים בשני התלמודים.</small><br><small>הבבלי סבר בקושייתו ש"זדונות" הוא "הודע" ו"שגגות" הוא "לא הודע", ולכן הקשה: "היינו זדונות, היינו הודע! היינו שגגות, היינו לא הודע!". אבל הירושלמי פירש "הודע ולא הודע" כמו שאנו מפרשים בכל מקום, ולכן לא הקשה כך.</small><br><span class="mediumGrey">רב יהודה פירש ״הקלות והחמורות״ על פי המשנה יומא ח,ח: "התשובה מכפרת על עבירות הקלות, על 'עשה' ועל 'לא תעשה', ועל החמורות היא תולה...", והברייתא שם (יומא פה,ב ושבועות לט,א ותוספתא יומא ד,ה): "ואלו הן קלות: 'עשה' ו'לא תעשה'. ואלו הן חמורות: כריתות ומיתות בית דין" ("מבוא לנוסח המשנה", עמוד 337).</span><br><b>כשם שהשעיר הנעשה בפנים מכפר על הזדונות</b> – מכפר על זדון טומאת מקדש וקודשיו (משנה שבועות א,ו, ראה לעיל), <b>ותולה על השגגות בדבר שיש בו חיוב קרבן</b> (במקבילה אין חמש המילים האחרונות) – מגן מפני עונש מן השמים על שגגת טומאת מקדש וקודשיו שיש בה ידיעה בתחילה ואין בה ידיעה בסוף, שידע שנטמא קודם שאכל את הקודש או קודם שנכנס למקדש, ולא נזכר בטומאתו לאחר שאכל את הקודש או לאחר שנכנס למקדש, עד שייוודע לו שאכל את הקודש או שנכנס למקדש בטומאה ויביא קורבן עולה ויורד לכפר על שגגתו (משנה שבועות א,ב)<b>, אף שעיר המשתלח מכפר</b> (צריך לומר כמו במקבילה: 'אף שעיר המשתלח <b>כן</b>' ("גליון אפרים"; "אוצר לשונות ירושלמיים"). - הסופר במסירה שלפנינו כתב 'כן מכפר' ונמחק 'כן') – גם שעיר המשתלח, ששנינו במשנה שבועות א,ו שהוא מכפר על הזדונות והשגגות, הוא כמו השעיר הנעשה בפנים, שהוא מכפר על הזדונות ותולה על השגגות בדבר שיש בו חיוב קורבן אך אינו מכפר על השגגות, שמגן מפני עונש כשלא ידע שחטא בשוגג, אבל כשייוודע לו שחטא בשוגג - הוא חייב להביא קורבן לכפר על שגגתו<b>.</b>
(ד) ומציעים קושיה על המשנה שבועות א,ו: <b>ניחא</b> – [הדבר] נוח, <b>לא הודע</b> – דינו של המקרה של לא הודע מובן (דברי המשנה, שיום הכיפורים מכפר על חטא שלא נודע לו שעשהו בשוגג, מובנים)<b>. הודע</b> – דינו של המקרה של הודע אינו מובן (דברי המשנה, שיום הכיפורים מכפר על חטא שנודע לו שעשהו בשוגג, אינם מובנים), <b>- לא כן תנינן:</b> – [ו]לא כך שנינו (משנה כריתות ו,ד): <b>חייבי חטאות ואשמות וודאין שעבר עליהן יום הכיפורים</b> – שעשו עבירות שהתחייבו עליהן חטאות או אשמות ודאים, ולא הביאו את קורבנותיהם עד יום הכיפורים, <b>- חייבין</b> [להביא לאחר יום הכיפורים] – את קורבנותיהם, שאין יום הכיפורים מכפר עליהם<b>, וחייבי אשמות תלויין</b> – שעשו עבירות שהתחייבו עליהן אשמות תלויים, ולא הביאו את קורבנותיהם עד יום הכיפורים (אשם תלוי הוא קורבן שחייב להביא מי שספק עבר בשוגג על חטא, שעל ודאו חייבים קורבן חטאת), <b>- פטורין</b> – מלהביא לאחר יום הכיפורים את קורבנותיהם, שיום הכיפורים מכפר עליהם<b>?!</b> (בתמיהה) – הרי שיום הכיפורים מכפר על חטא שלא נודע לו שעשהו בשוגג, אבל על חטא שנודע לו שעשהו בשוגג אין יום הכיפורים מכפר!<br>ומתרצים את הקושיה: <b>אמר רבי בון בר חייה</b> (אמורא ארץ ישראלי בדור השלישי)<b>: בין שנתודע לו בהן בין שלא נתוודע לו בהן</b> – כך הוא פירוש דברי המשנה "הודע ולא הודע", שאם היה לו ספק האם חטא, יום הכיפורים מכפר בין שנודע לו הספק קודם יום הכיפורים ובין שלא נודע לו הספק אלא לאחר יום הכיפורים. - אבל אם נודע לו שחטא בוודאי - אין יום הכיפורים מכפר<b>.</b><br><br>יש להעביר את שני המשפטים האלה ולגרוס אותם להלן ("קורבן העדה"; "פני משה").<br>(<b>ולמה לא אמר: בשלא נתוודע לו בהן?</b><br><b>מילתיה אמרה: ואפילו לא נתודע לו בהן, יום הכיפורים מכפר.</b>)
(ה) ומציעים משנה ממקום אחר: <b>תמן תנינן:</b> – שם שנינו (משנה כריתות א,ב): <b>על אֵילּוּ</b> – על העבירות שנמנו במשנה כריתות א,א, <b>חייבין על זדונן כרת</b> – העובר על אחת מהן במזיד בלא התראה חייב כרת, <b>ועל שגגתן חטאת</b> – העובר על אחת מהן בשוגג חייב קורבן חטאת, <b>ועל לא הודע שלהם אשם תלוי</b> – אם היה לו ספק האם חטא באחת מהן - חייב להביא קורבן אשם תלוי<b>.</b><br><br>ותמהים על המשנה כריתות א,ב: <b>ולא כבר כיפר יום הכיפורים?!</b> (בתמיהה) – מדוע, כשהיה לו ספק האם חטא, הוא חייב להביא קורבן אשם תלוי לאחר יום הכיפורים, והרי כבר כיפר עליו יום הכיפורים, כמו ששנינו במשנה כריתות ו,ד שחייבי אשמות תלויים שעבר עליהם יום הכיפורים - פטורים מלהביא לאחר יום הכיפורים את קורבנותיהם?<br>ומתרצים את התמיהה בהצעת אוקימתא למשנה: <b>רבי שמעון</b> (צריך להוסיף: '<b>בן לקיש</b>', שהוא אמר בכמה מקומות בשם האמורא שלהלן ("מבוא הירושלמי")) (מגדולי אמוראי ארץ ישראל בדור השני) אמר <b>בשם רבי לוי סובייה</b> (אמורא ארץ ישראלי בדור הראשון)<b>: במורד ביום הכיפורים היא מתניתה</b> – היא המשנה (יש להעמיד את המשנה במקרה שאותו אדם, שהיה לו ספק האם חטא, אינו מאמין שיום הכיפורים מכפר, שבמקרה זה אין יום הכיפורים מכפר עליו, ולכן הוא חייב להביא קורבן אשם תלוי)<b>.</b><br><br><span class="poetry indentAll"><b>בבלי כריתות</b> ז,א: "על אלו חייבים על זדונם כרת... חוץ ממטמא מקדש וקודשיו".</span><br><span class="poetry indentAll">ממאי קא מפיק ליה? (<small>מאיזה דין התנא מוציא את מטמא מקדש וקודשיו מן הכלל של חייבי כריתות, והרי גם הוא חייב כרת?</small>) - הכי קתני: חוץ ממטמא מקדש וקודשיו שאין מביא אשם תלוי (<small>כשיש לו ספק האם חטא</small>).</span><br><span class="poetry indentAll">וליתני: חוץ משעבר עליו יום הכיפורים (<small>שאין מביא אשם תלוי כשיש לו ספק האם חטא, כיוון שכיפר עליו יום הכיפורים</small>)!</span><br><span class="poetry indentAll">אמר ריש לקיש: כי קתני (<small>כשהוא שונה במשנה את מי שפטור מאשם תלוי</small>) מידי דאיתיה לחטאיה ורחמנא פטריה (<small>דבר שספק חטאו צריך כפרה, ואף על פי כן הוא פטור מאשם תלוי, ויש בזה חידוש שהוא פטור מאשם תלוי, ולכן הוא שונה אותו, כגון מטמא מקדש וקודשיו, שהוא פטור מאשם תלוי משום שאשם תלוי בא רק אם חייב להביא חטאת קבועה כשוודאי חטא ואילו מטמא מקדש וקודשיו חייב להביא קורבן עולה ויורד כשוודאי חטא</small>), אבל עבר עליו יום הכיפורים ליתיה לחטאיה (<small>אין ספק חטאו צריך כפרה</small>), דהא כיפר ליה יום הכיפורים (<small>ואין בזה חידוש שהוא פטור מאשם תלוי, ולכן אינו שונה אותו</small>).</span><br><span class="poetry indentAll">רבי יוחנן אמר: במבעט (<small>בכפרת יום הכיפורים</small>), דלא מכפר עליה יום הכיפורים, דאי הדר ביה בתר יום הכיפורים, מחייב לאתויי אשם תלוי.</span><br><span class="poetry indentAll">וריש לקיש (<small>שלא העמיד את המשנה במבעט</small>) סבר: כי מבעט נמי מכפר עליה יום הכיפורים.</span><br><br><small>בבבלי שמו את דברי ריש לקיש שבירושלמי ("במורד") בפי רבי יוחנן ("במבעט"), ולא עוד אלא שהקדימו בבבלי את דברי ריש לקיש לדברי רבי יוחנן שלא כרגיל.</small><br><small>כדעת ריש לקיש בבבלי, שיום הכיפורים מכפר גם על המבעט, יש בירושלמי להלן: "האומר: אין יום הכיפורים מכפר - [יום הכיפורים מכפר עליו]".</small><br><br>כאן צריכים לגרוס את שני המשפטים שלעיל, וכן הוא במקבילה.<br>[ושואלים: <b>ולמה לא אמר</b> – החכם<b>: בשלא נתוודע לו בהן?</b> – מדוע לא תירץ רבי שמעון בן לקיש את התמיהה על המשנה כריתות א,ב, שיש להעמיד את המשנה במקרה שאותו אדם, שהיה לו ספק האם חטא, לא נודע לו הספק אלא לאחר יום הכיפורים, שבמקרה זה אין יום הכיפורים מכפר עליו, ולכן הוא חייב להביא קורבן אשם תלוי?<br>ומשיבים בהצעת היסק: <b>מילתיה אמרה:</b> – דבריו אומרים (יש להסיק מהמימרה של רבי שמעון בן לקיש): <b>ואפילו לא נתודע לו בהן</b> (במקבילה נוסף 'ביום הכיפורים')<b>, יום הכיפורים מכפר</b> – אם היה לו ספק האם חטא, יום הכיפורים מכפר אפילו לא נודע לו הספק אלא לאחר יום הכיפורים<b>.</b>]
(ו) במשנה שבועות א,ו שנינו, ששעיר המשתלח מכפר על 'עשה' ועל 'לא תעשה'.<br><b>"'עשה'" - אף על פי שלא עשה תשובה</b> – שעיר המשתלח מכפר על מי שעבר על מצוות 'עשה' אף שלא עשה תשובה לפני יום הכיפורים<b>.</b><br><b>"'לא תעשה'" - רבי שמואל</b> (אמורא ארץ ישראלי בדור הרביעי) אמר <b>בשם רבי זעורא</b> (רבי זירא, מגדולי אמוראי ארץ ישראל בדור השלישי)<b>: והוא שעשה תשובה</b> – שעיר המשתלח מכפר על מי שעבר על מצוות 'לא תעשה' רק אם עשה תשובה לפני יום הכיפורים, שהתשובה ושעיר המשתלח מכפרים עליו<b>.</b><br><br><span class="poetry indentAll"><b>בבלי שבועות</b> יב,ב-יג,א: האי 'עשה' היכי דמי? אי דלא עבד תשובה (<small>לפני יום הכיפורים</small>) - "זבח רשעים תועבה" (משלי כא,כז)! (<small>וכיוון שהוא עצמו אינו יכול להביא קורבן ולהתכפר, כיצד יכפר עליו שעיר המשתלח?</small>) ואי דעבד תשובה - והתניא: עבר על מצוות 'עשה' ועשה תשובה - לא זז משם עד שמוחלים לו! (<small>הרי שאין לו צורך שיכפר עליו שעיר המשתלח!</small>)</span><br><span class="poetry indentAll">אמר רבי זירא: בעומד במרדו (<small>שלא עשה תשובה, ואף על פי כן שעיר המשתלח מכפר עליו</small>), ורבי היא (<small>שאומר שיום הכיפורים מכפר על כל עבירות שבתורה אף אם לא עשה תשובה</small>).</span><br><br><small>מדברי רבי זירא בבבלי הנסמכים על דעת רבי משמע, ששעיר המשתלח מכפר אף שלא עשה תשובה לא רק על 'עשה' אלא גם על 'לא תעשה'. אבל לפי רבי זירא בירושלמי, שעיר המשתלח מכפר על 'לא תעשה' רק אם עשה תשובה.</small><br><br><small>מקור חלק זה של המקבילה הוא בשבועות על המשנה שם א,ו המדברת על כפרת יום הכיפורים ושעירי יום הכיפורים. משבועות הועתק חלק זה של המקבילה ליומא, משום שהמשנה כאן ח,ח אומרת שמיתה ויום הכיפורים מכפרים עם התשובה.</small><br><small>נראה שהקטע בחלק זה של המקבילה העוסק במשנה כריתות א,ב מקורו בכריתות על המשנה שם (כנראה היה ירושלמי על סדר קודשים אלא שאבד), ומשם הועתק לשבועות.</small><br>• • •
<h3>הלכה ז</h3>
(א) <big><strong>משנה</strong></big><br><b>האומר:</b> "<b>אחטא ואשוב, אחטא ואשוב</b>" <b>- אין מספיקין בידו לעשות תשובה</b> – אין נותנים לו מן השמים יכולת לשוב בתשובה<b>;</b> האומר: "<b>אחטא ויום הכיפורים מכפר</b>" <b>- אין יום הכיפורים מכפר.</b><br><b>עבירות שבין אדם למקום - יום הכיפורים מכפר, ושבינו לבין חבירו - אין יום הכיפורים מכפר עד שירצה</b> (יפייס) <b>את חבירו. את זו דרש רבי לעזר בן עזריה</b> (תנא בדור השלישי)<b>: "מִכֹּל חַטֹּאתֵיכֶם לִפְנֵי יְיָ תִּטְהָרוּ"</b> (ויקרא טז,ל) – דורש: מחטאים שביניכם לבין ה' תטהרו, אבל מחטאים שביניכם לבין החבר לא תטהרו, <b>- עבירות שבין אדם למקום - יום הכיפורים מכפר, ושבינו לבין חבירו - אין יום הכיפורים מכפר עד שירצה את חבירו.</b><br><b>אמר רבי עקיבה</b> (תנא בדור השלישי, מגדולי התנאים)<b>: אשריכם ישראל, לפני מי אתם מיטהרין? ומי מטהר אתכם</b> – לעתיד לבוא<b>? אביכם שבשמים</b> (תואר של אלוהים)<b>, שנאמר: "וְזָרַקְתִּי עֲלֵיכֶם מַיִם טְהוֹרִים וּטְהַרְתֶּם" וגו'</b> (יחזקאל לו,כה)<b>; ואומר</b> – הפסוק<b>: "מִקְוֵה יִשְׂרָאֵל י'י"</b> (ירמיהו יז,יג) – דורש "מקווה" (תקווה) כמו מקווה מים, <b>- מה המקוה מטהר את הטמאים, אף הקב"ה מטהר</b> – לעתיד לבוא, <b>את ישראל.</b><br>• • •
(ב) <big><strong>תלמוד</strong></big><br><small><b>כפרת עולה ויום הכיפורים ומיתה</b></small><br>במשנה שנינו: "האומר: אחטא ויום הכיפורים מכפר - אין יום הכיפורים מכפר".<br><small>כאן המשך המקבילה בירושלמי שבועות א,ו.</small><br><br><span class="poetry indentAll"><b>ספרא</b> דיבורא דנדבה פרשה ג: "ונרצה לו לכפר עליו" (ויקרא א,ד) - מלמד שהמקום רוצה לו. ועל מה המקום רוצה לו?... על מצוות 'עשה' ועל מצוות 'לא תעשה' שיש בה 'קום ועשה'.</span><br><span class="poetry indentAll"><b>תוספתא מנחות</b> י,יב: ...על מה עולה מכפרת? על מצוות 'עשה' ועל מצוות 'לא תעשה' שיש בה 'קום עשה'.</span><br><span class="poetry indentAll"><b>בבלי יומא</b> לו,א: ...אין עולה באה אלא על 'עשה' ועל 'לא תעשה' שניתק ל'עשה' (<small>מצוות 'לא תעשה', שאם עבר אדם עליה, הוא יכול לתקן את העבירה על ידי קיום מצוות 'עשה'</small>).</span><br><br><small>בניגוד לחטאת ולאשם שמכפרים רק על אותה עבירה שהופרשו בשבילה ורק על עבירה אחת, הרי עולה שהביאה בנדר או בנדבה מכפרת על מצוות 'עשה' אף על פי שלא הופרשה בשבילה ואפילו על כמה מצוות 'עשה'. טעמו של דבר הוא, שעולה אינה קורבן חובה, שאף אם עבר אדם על מצוות "עשה" אינו חייב להביא עולה, אלא שעולה היא דורון שאדם מביא מרצונו לה', ועל ידי הבאתו הוא מתרצה לה', וממילא מתכפר לו כל 'עשה' שביטל.</small><br><br><b>האומר:</b> "<b>אין עולה מכפרת</b>" – מי שביטל מצוות 'עשה' ומקריב קורבן עולת נדבה שמכפר על ביטול מצוות 'עשה', ואומר שאין ביכולת הקורבן לכפר על חטאו, <b>- אין עולה מכפרת עליו.</b> האומר: "<b>מכפרת היא, אי איפשי שתכפר לי</b>" – מי שביטל מצוות 'עשה' ומקריב קורבן עולת נדבה, ואומר שיש ביכולת הקורבן לכפר על חטאו, אך אין רצונו שהקורבן יכפר עליו, <b>- אינה מכפרת לו על כרחו</b> – שאין העולה מכפרת אלא לרצונו של המקריב<b>.</b><br>(במקבילה נוסף '<b>האומר:</b>') "<b>אין יום הכיפורים מכפר</b>" <b>- [</b>צריך להוסיף: '<b>יום הכיפורים מכפר [עליו]</b>'<b>].</b> האומר: "<b>מכפרת היא</b> (צריך לומר: 'מכפר הוא')<b>, אי איפשי שיכפר לי</b>" <b>- מכפר הוא לו על כורחו</b> – הטעם מבואר להלן (הגרסה של קטע זה במקבילה משובשת. - הדעה כאן מנוגדת לדעת רבי שמעון בן לקיש לעיל, שאדם שמבעט ביום הכיפורים, שאינו מאמין שיום הכיפורים מכפר, אין יום הכיפורים מכפר עליו)<b>.</b><br><br><b>אמר רבי חנניה בריה דרבי הלל</b> (אמורא ארץ ישראלי בדור החמישי)<b>: לא כולא מן הדין בר נשא מימור למלכא:</b> – לא הכול מן האדם הזה (אין זה בכוחו של אדם ואין זה תלוי בו) לומר למלך: <b>לית את מלך</b> – אין אתה מלך (אין אדם יכול לומר למלך שאינו מלך, כי המלך מולך עליו בעל כורחו. - זה משל למי שאומר: "אין יום הכיפורים מכפר" או למי שאומר: "אי אפשי שיכפר לי יום הכיפורים", שמכפר הוא לו על כורחו, כיוון שכפרת יום הכיפורים היא בידי ה' שהוא מלך, ואין אדם יכול להתנגד לדבר שהוא בידי מלך)<b>.</b><br><br>(<b>ו</b>)<b>העולה מכפרת על הירהור הלב</b> – קורבן עולה מכפר על מחשבת עבירה, שמי שהרהר בליבו לעשות עבירה ומקריב קורבן עולה, הקורבן מכפר עליו<b>.</b><br>ומציעים מקור לקביעה: <b>מה טעמא?</b> – מה הטעם? (מה המקור בכתוב לדבר זה?) <b>"וְהָעֹלָה עַל רוּחֲכֶם הָיוֹ לֹא תִהְיֶה"</b> (יחזקאל כ,לב) – הדבר שאתם חושבים לא יהיה<b>. - אמר רבי לוי</b> (אמורא ארץ ישראלי בדור השלישי)<b>: "והעולה על רוחכם היו לא תהיה"</b> (אין לגרוס שוב את הכתוב, ויש לגרוס כמו במקבילה: '<b>העולה מכפרת על רוחכם</b>') – יש לדרוש את המילים "והעולה על רוחכם", שקורבן העולה מכפר על המחשבה שבלב<b>. וכן איוב אומר: "וְהִשְׁכִּים בַּבֹּקֶר וְהֶעֱלָה עֹלוֹת מִסְפַּר כֻּלָּם</b>, כִּי אָמַר אִיּוֹב: אוּלַי חָטְאוּ בָנַי וּבֵרְכוּ אֱלֹהִים בִּלְבָבָם<b>"</b> (איוב א,ה) – כשגמרו בני איוב את תקופת ימי המשתה, הקריב איוב קורבנות עולה לפי מספר כולם, שמא חטאו בימי המשתה וקיללו את ה' בהרהורי לבבם<b>.</b> - ויש להציע היסק: <b>הדא אמרה</b> – זאת אומרת<b>, שהעולה מכפרת על הרהור הלב</b> (משפט זה נוסף במסירה שלפנינו על ידי מגיה כמו במקבילה)<b>.</b><br><br><span class="poetry indentAll"><b>ויקרא רבה</b> ז,ג: תני רבי שמעון בן יוחי: אין העולה באה אלא על הרהור הלב. - רבי לוי אמר: מקרא מלא הוא: "והעולה על רוחכם" (יחזקאל כ,לב). ממי את למד (<small>שהעולה באה על הרהור הלב</small>)? מבניו של איוב: "וְהָלְכוּ בָנָיו וְעָשׂוּ מִשְׁתֶּה בֵּית אִישׁ יוֹמוֹ..." (איוב א,ד), "וַיְהִי כִּי הִקִּיפוּ יְמֵי הַמִּשְׁתֶּה... וְהִשְׁכִּים בַּבֹּקֶר וְהֶעֱלָה עֹלוֹת מִסְפַּר כֻּלָּם, כִּי אָמַר אִיּוֹב: אוּלַי חָטְאוּ בָנַי וּבֵרֲכוּ אֱלֹהִים בִּלְבָבָם" (איוב א,ה). הדא אמרה: אין העולה באה אלא על הרהור הלב.</span><br><br><small>בירושלמי הובא המאמר, שהעולה מכפרת על הרהור הלב, בסתם, שלא כמו בויקרא רבה.</small><br><small>הדעה שבמקורות שהבאנו לעיל שהעולה מכפרת על מצוות 'עשה' היא של רבי עקיבא, והדעה שאין העולה מכפרת אלא על הרהור הלב היא של רבי שמעון בן יוחי.</small>
(ג) ומביאים ברייתא: <b>רבי</b> (רבי יהודה הנשיא, תנא בדור החמישי) <b>אומר: על כל עבירות שבתורה - יום הכיפורים מכפר, חוץ מן הפורק עול</b> – שאינו מקבל עליו את עול המצוות, <b>והמיפר ברית</b> – שאינו מקיים את מצוות ברית המילה, ואינו מל את עצמו (בירושלמי פאה א,א וסנהדרין י,א פירשו, שהמפר ברית הוא המושך לו עורלה כדי שלא יהיה ניכר שהוא נימול וייראה כגוי), <b>והמגלה פנים בתורה</b> – שהוא מביע דעות של כפירה בעיקרי התורה או שהוא מזלזל בהם (ראה בירושלמי פאה א,א וסנהדרין י,א מה שפירשו בזה)<b>, אם</b> (במקבילה: '<b>שאם</b>') <b>עשה תשובה</b> – על שלוש העבירות החמורות האלו, <b>- מתכפר לו</b> – יום הכיפורים מכפר עליו עם התשובה<b>, ואם לאו</b> – אם לא עשה תשובה, <b>- אינו מתכפר לו.</b><br><br>ומציעים תמיהה על דברי רבי: <b>רבי זבידא</b> (אמורא ארץ ישראלי בדור הרביעי) <b>אמר: רבי יסא</b> (רבי אסי, אמורא ארץ ישראלי בדור השלישי) <b>מקשי</b> – מקשה<b>: מיסבור סבר</b> – סָבוֹר סובר <b>רבי שיום הכיפורים מכפר בלא תשובה?!</b> (בתמיהה) – האם יעלה על הדעת שרבי יסבור שעל כל עבירות שבתורה, חוץ משלוש העבירות החמורות שנזכרו, יום הכיפורים מכפר בלי תשובה?!<br>(במקבילה נוסף 'אתא') <b>רבי אשיין</b> (אמורא ארץ ישראלי בדור החמישי) אמר בשם <b>רבי יונה</b> (מגדולי אמוראי ארץ ישראל בדור הרביעי) שאמר בשם <b>רבי בא</b> (רבי אבא, אמורא בדור השלישי) שאמר בשם <b>רבי חייה</b> (בר אבא, אמורא ארץ ישראלי בדור השלישי) שאמר <b>בשם רבי יוחנן</b> (גדול אמוראי ארץ ישראל בדור השני)<b>: מודה רבי שאין יום הכיפורים מכפר אלא בתשובה, הא</b> – אבל <b>מיתה מכפרת בלא תשובה</b> – רבי מסכים שיום הכיפורים אינו מכפר לבדו בלא תשובה, אבל הוא סובר שמיתה מכפרת בלא תשובה, שאף כשאינו שב בתשובה לפני מיתתו, המיתה מכפרת עליו. וחל שיבוש בדברי רבי בברייתא לעיל (הנוסח במקבילה שונה: 'יום הכיפורים מכפר בלא תשובה, ומיתה ממרקת בלא תשובה' - רבי סובר שיום הכיפורים מכפר לבדו בלא תשובה, וכן מיתה)<b>.</b><br><br>ומציעים ברייתא המסייעת לאמור לפני כן: <b>תני</b> (צריך לומר כמו במקבילה: '<b>ותני כֵן</b>')<b>:</b> – ושונה [התנא] כך: <b>יום מיתה כיום תשובה</b> (צריך לומר כמו במקבילה: 'יום מיתה <b>כתשובה</b>') – מיתה מכפרת כמו תשובה, ואף כשאינו שב בתשובה ביום מיתתו, המיתה מכפרת עליו<b>.</b><br>ושואלים: <b>מאן תנינתה</b> (צריך לומר כמו במקבילה: 'מאן <b>תניתה</b>')<b>?</b> – מי שנה אותה (את הברייתא)?<br>ומשיבים: <b>רבי</b> – שהוא סובר שמיתה מכפרת בלא תשובה<b>.</b><br>ומציעים מסקנה: <b>הווי:</b> – הוֹוֶה (כלומר, נמצא): (במקבילה אין מילה זו) <b>הדא היא דתנינן</b> (צריך לומר: '<b>הדא דתנינן</b>' ("הטרמינולוגיה של הירושלמי", עמוד 175, הערה 188))<b>:</b> – [המשנה] הזאת ששנינו (משנה יומא ח,ח): <b>מיתה ויום הכיפורים</b> – או יום הכיפורים, <b>מכפרין עם התשובה</b> – כשיש עימהם תשובה, שהוא שב בתשובה ומתחרט על חטאיו ביום מיתתו או ביום הכיפורים, <b>- דלא כרבי</b> – הדעה במשנה חולקת על דעתו של רבי, שרבי סובר שמיתה מכפרת בלא תשובה (במקבילה: 'הדא היא דתנינן תמן', וגם שם צריך לומר: 'הדא דתנינן תמן' או 'ההיא דתנינן תמן'. - מופע דומה יש בירושלמי יבמות יג,ז: "הוי: ההיא דתנינן תמן:... דלא כרבן גמליאל")<b>.</b><br><br><span class="poetry indentAll"><b>תוספתא יומא</b> ד,ט: חטאת ואשם ומיתה ויום הכיפורים כולם אין מכפרים אלא עם התשובה... רבי יהודה אומר: מיתה ויום הכיפורים מכפרים עם התשובה (<small>לשון המשנה יומא ח,ח</small>), תשובה מכפרת עם המיתה (<small>אם מת לפני יום הכיפורים</small>), ויום המיתה הוא כתשובה (<small>יום המיתה מכפר על כל העבירות המתכפרות בתשובה בלבד, והכוונה ל'עשה' ו'לאו' שאין בו מעשה, ועליהם מיתה מכפרת בלי תשובה</small>).</span><br><br><span class="mediumGrey">לפי מסורת ארץ ישראל, רבי הוא שעומד בשיטת רבי יהודה שבתוספתא. וכן אמרו במכילתא דרבי ישמעאל "יתרו" מסכתא דבחודש פרשה ז: "רבי אומר: ...הא למדת שיום המיתה מכפר". וכן בירושלמי כאן (ומקבילה בשבועות): "רבי אומר: על כל עבירות שבתורה יום הכיפורים מכפר... רבי אשיין, רבי יונה, רבי בא, רבי חייה בשם רבי יוחנן: מודה רבי שאין יום הכיפורים מכפר אלא בתשובה (וכן צריך לומר בירושלמי שבועות: "...רבי חייה בשם רבי יוחנן: [מודה רבי שאין] יום הכיפורים" וכו׳, ונשמט שם המוסגר בטעות סופר). הא מיתה מכפרת בלא תשובה. ...הווי: הדא היא דתנינן: מיתה ויום הכיפורים מכפרין עם התשובה - דלא כרבי". והכוונה להמשך המשנה: "התשובה מכפרת על 'עשה' ועל 'לא תעשה'" (אבל מן הרישא אין ראיה, ואפשר לפרשה שמיתה ויום הכיפורים מכפרים על הכול, ואפילו על החמורות ביותר), ומשמע מתוך דבריה שאם לא עשה תשובה אינו מתכפר לו (שמיתה לבדה אינה מכפרת בשום מקום), אבל לשיטת רבי מתכפר לו במיתתו אפילו לא עשה תשובה. והוא בניגוד לשיטת הבבלי, שרבי מדבר ביום הכיפורים בלא תשובה. ובבבל שנו בדברי רבי "יום הכיפורים", במקום "מיתה" (ולפי שיטת הירושלמי אין מי שסובר שיום הכיפורים מכפר בלא תשובה) ("תוספתא כפשוטה").</span><br><br><span class="poetry indentAll"><b>בבלי יומא</b> פה,ב: "מיתה ויום הכיפורים מכפרים עם התשובה".</span><br><span class="poetry indentAll">עם התשובה - אין, בפני עצמם (<small>בלא תשובה</small>) - לא. נימא דלא כרבי. דתניא: רבי אומר: על כל עבירות שבתורה, בין עשה תשובה בין לא עשה תשובה, יום הכיפורים מכפר, חוץ מפורק עול ומגלה פנים בתורה ומיפר ברית בשר (<small>ברית מילה</small>), שאם עשה תשובה - יום הכיפורים מכפר, ואם לא עשה תשובה - אין יום הכיפורים מכפר!</span><br><span class="poetry indentAll">אפילו תימא רבי, תשובה בעיא יום הכיפורים (<small>כדי לגמור את הכפרה</small>), יום הכיפורים לא בעי תשובה (<small>אלא מכפר אפילו בלא תשובה</small>).</span><br><br>מקור חלק זה של המקבילה הוא ביומא. תחילתו של חלק זה העוסק בכפרת עולה ויום הכיפורים, שפותח בהאומר אין עולה מכפרת ואין יום הכיפורים מכפר, מתקשר למשנה כאן ח,ט המדברת בהאומר אחטא ויום הכיפורים מכפר. <small>סופו של חלק זה העוסק בדברי רבי על כפרת יום הכיפורים בלא תשובה וכפרת מיתה בלא תשובה מובאים בהקשר למשנה כאן ח,ח האומרת שמיתה ויום הכיפורים מכפרים עם התשובה שחלוקה על רבי. מיומא הועתק חלק זה של המקבילה לשבועות, כהמשך לחלק הקודם של המקבילה שלעיל.</small><br>• • •
(ד) <small><b>חילוקי כפרה וכפרת שעיר המשתלח</b></small><br><small>כאן המשך המקבילה בירושלמי שבועות א,ו והתחלת מקבילה גם בירושלמי סנהדרין י,א.</small><br>מביאים ברייתא: <b>שאל רבי מתיה בן חרש</b> (תנא בדור השלישי והרביעי) <b>את רבי אלעזר בן עזריה</b> (תנא בדור השלישי) <b>בישיבה</b> (במקבילה בשבועות אין מילה זו, ואינה גם במקורות המקבילים האחרים. אפשר שהוא אשגרה מהלשון 'ביום שהושיבו / הלכו ומינו את רבי אלעזר בן עזריה בישיבה' המופיע כמה פעמים בירושלמי)<b>, אמר לו</b> – רבי מתיה בן חרש (במקבילה בשבועות אין שתי מילים אלו)<b>: שמעת ארבעה חלוקי כפרה</b> – דרגות בכפרה על חטאים, <b>שהיה רבי ישמעאל</b> (מגדולי התנאים בדור השלישי) <b>דורש</b> – מן הכתובים<b>?</b><br><b>אמר לו</b> – רבי אלעזר בן עזריה<b>: שלשה הם</b> – ולא ארבעה הם, <b>חוץ מן התשובה</b> – מלבד התשובה שהיא נצרכת עם כל אחד ואחד מהשלושה<b>. כתוב אחד אומר: "שׁוּבוּ, בָּנִים שׁוֹבָבִים</b>, אֶרְפָּה מְשׁוּבֹתֵיכֶם<b>"</b> (ירמיהו ג,כב) – ה' קורא לישראל המרבים לחטוא שיחזרו בתשובה, והוא מבטיח להם שיסלח לעוונותיהם; הרי שתשובה מכפרת<b>, וכתוב אחר אומר: "כִּי בַיּוֹם הַזֶּה יְכַפֵּר עֲלֵיכֶם</b> לְטַהֵר אֶתְכֶם, מִכֹּל חַטֹּאתֵיכֶם לִפְנֵי ה' תִּטְהָרוּ<b>"</b> (ויקרא טז,ל) – ביום הכיפורים יכפר הכוהן הגדול (בעבודתו לפני ה' במקדש) על חטאיכם, ותיחשבו לפני ה' טהורים מכל חטאיכם; הרי שיום הכיפורים מכפר<b>, וכתוב אחר אומר: "וּפָקַדְתִּי בְשֵׁבֶט פִּשְׁעָם</b> וּבִנְגָעִים עֲוֹנָם<b>"</b> (תהילים פט,לג) – ה' יעניש אותם במכת מקל (בייסורים) בגלל פשעם ויביא עליהם חוליים בגלל עוונם; הרי שייסורים מכפרים<b>, וכתוב אחר אומר: "אִם יְכֻפַּר הֶעָוֹן הַזֶּה לָכֶם עַד תְּמֻתוּן</b>, אָמַר אֲדֹנָי ה' צְבָאוֹת<b>"</b> (ישעיהו כב,יד) – ה' נשבע שלא יכופר לכם עוונכם החמור כי אם בעונש מיתה; הרי שמיתה מכפרת<b>. הא כיצד?</b> – כיצד יתקיימו ארבעה הכתובים הללו? -<br><b>עבר</b> (במקבילה בסנהדרין וכן בקטע סבונה בשבועות: 'העובר') <b>על מצות 'עשה' ושב</b> – בתשובה, <b>מיד - אינו זז ממקומו</b> – שעשה תשובה, <b>עד שימחול</b> (במקבילה בשבועות: 'שיימחל') <b>לו</b> (במקבילה בסנהדרין נוסף 'הקב"ה')<b>. עליו הכתוב אומר: "שׁוּבוּ, בָּנִים שׁוֹבָבִים</b>, אֶרְפָּה מְשׁוּבֹתֵיכֶם<b>"</b> (ירמיהו ג,כב)<b>.</b><br><b>העובר</b> (במקבילה בשבועות כאן ולהלן: 'עבר') <b>על מצוה ב'לא תעשה' ושב מיד - התשובה</b> – שעשה, <b>תולה</b> – שלא ייענש, <b>ויום הכיפורים מכפר</b> – שכיוון שעבירה על מצוות 'לא תעשה' חמורה יותר מעבירה על מצוות 'עשה', אין בכוח התשובה לבדה לכפר<b>. עליו הכתוב אומר: "כִּי בַיּוֹם הַזֶּה יְכַפֵּר עֲלֵיכֶם"</b> (ויקרא טז,ל)<b>.</b><br><b>העובר על כריתות ומיתות בית דין במזיד</b> – העובר במזיד על עבירות שיש בהן עונש כרת או מיתת בית דין, <b>- התשובה</b> – שעשה, <b>ויום הכיפורים מכפרין מחצה</b> – שמפני חומר העבירה אין בכוח התשובה ויום הכיפורים לכפר הכול<b>, והייסורין</b> – שבאו עליו, <b>בשאר ימות השנה</b> (במקבילות אין שלוש מילים אלו, אבל ישנן בקטע גניזה ובקטע סבונה בשבועות) <b>מכפרין מחצה</b> – אבל העינויים של יום הכיפורים אינם נחשבים לייסורים ("תוספתא כפשוטה")<b>. עליו הכתוב אומר: "וּפָקַדְתִּי בְשֵׁבֶט פִּשְׁעָם וּבִנְגָעִים עֲוֹנָם"</b> (תהילים פט,לג) – אבל העובר על כריתות ומיתות בית דין בשוגג - התשובה תולה ויום הכיפורים מכפר<b>.</b><br><b>אבל מי שנתחלל בו</b> (במקבילה בשבועות במסירה שלפנינו: 'על ידו') <b>שם שמים</b> – שעבר עבירה שהיה בה חילול ה', בין שעשה את העבירה בשוגג, ובין שעשאה במזיד (משנה אבות ד,ד: "אחד שוגג ואחד מזיד בחילול השם". - וראה "תוספתא כפשוטה", מועד, עמוד 824), <b>- אין כח לא בתשובה</b> – שעשה, <b>לתלות ולא ביום הכיפורים לכפר ולא בייסורין</b> – שבאו עליו, <b>למרק</b> (לכפר, להסיר חטא) – מפני שחטא חילול ה' הוא חמור מאוד<b>, אלא</b> ה<b>תשובה ויום הכיפורים מכפרין שליש, והייסורין מכפרין שליש, והמיתה ממרקת בייסורין</b> (במקבילה בסנהדרין: 'ומיתה ממרקת שליש'. ובמקבילה בשבועות: 'אלא תשובה ויום הכיפורים תולין ומיתה ממרקת עם הייסורין')<b>. עליו הכתוב אומר: "אִם יְכֻפַּר הֶעָוֹן הַזֶּה לָכֶם עַד תְּמֻתוּן"</b> (ישעיהו כב,יד)<b>. הא</b> – הרי <b>למדנו</b> (בקטע סבונה בשבועות: 'למדת') – מהכתוב הזה, <b>שהמיתה ממרקת</b> – את העוון לגמרי, מה שאין בכוח התשובה ויום הכיפורים והייסורים לעשות. - כך דרש רבי ישמעאל את ארבעה הכתובים ולמד מהם את חילוקי הכפרה. רבי ישמעאל דירג את החטאים ודרכי הכפרה עליהם מן הקל אל החמור (שלושה חילוקי כפרה הם ולא ארבעה, כיוון שהתשובה נצרכת עם כולם, ולכן העובר על מצוות 'עשה' שאין לו כפרה אלא דיו בתשובה אינו נמנה בין השלושה)<b>.</b><br><br><small>חילוקי הכפרה שדרש וחידש רבי ישמעאל הם דרכי הכפרה שנתחדשו לאחר החורבן כשבטלו הקורבנות והכפרה הועברה מסדרי המקדש למעשי התשובה של היחיד.</small><br><br><span class="poetry indentAll"><b>תוספתא יומא</b> ד,ו-ח: רבי ישמעאל אומר: ארבעה חילוקי כפרה הם: עבר על מצוות 'עשה' ועשה תשובה - אין זז ממקומו עד שמוחלים לו, שנאמר: "שובו, בנים שובבים, ארפא משובתם" (ירמיהו ג,כב).</span><br><span class="poetry indentAll">עבר על מצוות 'לא תעשה' ועשה תשובה - תשובה תולה ויום הכיפורים מכפר, שנאמר: "כי ביום הזה יכפר עליכם" וגו' (ויקרא טז,ל).</span><br><span class="poetry indentAll">עבר על כריתות ומיתות בית דין (<small>בכתב יד אחד של התוספתא נוסף 'במזיד'</small>) ועשה תשובה - תשובה ויום הכיפורים תולים וייסורים שבשאר ימות השנה (<small>בשני כתבי של התוספתא אין שלוש מילים אלו</small>) ממרקים (<small>אבל העינויים של יום הכיפורים אינם נחשבים לייסורים</small>), שנאמר: "ופקדתי בשבט פשעם" וגו' (תהילים פט,לג).</span><br><span class="poetry indentAll">אבל מי שנתחלל בו שם שמים מזיד (<small>בשני כתבי של התוספתא אין מילה זו</small>) ועשה תשובה - אין כוח לא בתשובה לתלות, ולא ביום הכיפורים לכפר, אלא תשובה ויום הכיפורים מכפרים שליש, וייסורים שבשאר ימות השנה מכפרים שליש, ומיתה ממרקת עם הייסורים, ועל זה נאמר: "אם יכופר העוון הזה" וגו' (ישעיהו כב,יד). מלמד שיום מיתה ממרק.</span><br><br><span class="poetry indentAll"><b>מכילתא דרבי ישמעאל</b> מסכתא ד"בחודש" פרשה ז: הלך רבי מתיא בן חרש אצל רבי אלעזר הקפר (<small>תנא בדור החמישי</small>) ללודקיא, אמר לו: רבי, שמעת בארבע חילוקי כפרה שהיה רבי ישמעאל דורש?</span><br><span class="poetry indentAll">אמר לו: כתוב אחד אומר: "שובו, בנים שובבים" (ירמיהו ג,כב), הא למדת שתשובה מכפרת. וכתוב אחד אומר: "כי ביום הזה יכפר עליכם" (ויקרא טז,ל), הא למדת שיום הכיפורים מכפר. וכתוב אחד אומר: "אם יכופר העוון הזה לכם עד תמותון" (ישעיהו כב,יד), הא למדת שמיתה מכפרת. וכתוב אחד אומר: "ופקדתי בשבט פשעם ובנגעים עוונם" (תהילים פט,לג), הא למדת שייסורים מכפרים. כיצד יתקיימו ארבעה כתובים אלו?</span><br><span class="poetry indentAll">העובר על מצוות 'עשה' ועשה תשובה - אינו זז משם עד שמוחלים לו, ועל זה נאמר: "שובו, בנים שובבים".</span><br><span class="poetry indentAll">והעובר על מצוות 'לא תעשה' ועשה תשובה - אין כוח בתשובה לכפר, אלא התשובה תולה ויום הכיפורים מכפר, ועל זה נאמר: "כי ביום הזה יכפר עליכם".</span><br><span class="poetry indentAll">והמזיד על כריתות ועל מיתות בית דין ועשה תשובה - אין כוח בתשובה לתלות ולא ביום הכיפורים לכפר, אלא תשובה ויום הכיפורים מכפרים מחצה וייסורים ממרקים ומכפרים מחצה, ועל זה נאמר: "ופקדתי בשבט פשעם ובנגעים עוונם".</span><br><span class="poetry indentAll">מי שמחלל שם שמים ועשה תשובה - אין כוח בתשובה לתלות ולא ביום הכיפורים לכפר ולא ייסורים בלבד ממרקים, אלא התשובה ויום הכיפורים תולים ויום המיתה וייסורים ממרקים, ועל זה נאמר: "אם יכופר העוון הזה לכם עד תמותון".</span><br><br><span class="poetry indentAll"><b>בבלי יומא</b> פו,א: שאל רבי מתיא בן חרש את רבי אלעזר בן עזריה ברומי: שמעת ארבעה חילוקי כפרה שהיה רבי ישמעאל דורש?</span><br><span class="poetry indentAll">אמר: שלושה הם, ותשובה עם כל אחד ואחד. עבר על מצוות 'עשה' ושב - אינו זז משם עד שמוחלים לו, שנאמר: "שובו, בנים שובבים" (ירמיהו ג,כב). עבר על מצוות 'לא תעשה' ועשה תשובה - תשובה תולה, ויום הכיפורים מכפר, שנאמר: "כי ביום הזה יכפר עליכם מכל חטאותיכם" (ויקרא טז,ל). עבר על כריתות ומיתות בית דין ועשה תשובה - תשובה ויום הכיפורים תולים, וייסורים ממרקים, שנאמר: "ופקדתי בשבט פשעם ובנגעים עוונם" (תהילים פט,לג). אבל מי שיש חילול השם בידו - אין כוח לא בתשובה לתלות, ולא ביום הכיפורים לכפר, ולא בייסורים למרק, אלא כולם תולים, ומיתה ממרקת, שנאמר: "ונגלה באוזניי, ה' צבאות, אם יכופר העון הזה לכם עד תמותון" (ישעיהו כב,יד).</span><br><br><span class="mediumGrey">חילופי גברי ושינויי מקומות יש כאן בין המקורות. בחטיבות דברי תנאים (מכילתא ואבות דרבי נתן נוסח א פרק כט) רבי אלעזר הקפר נשאל בלודקיא (לודקיא היתה מרכז גדול באסיה הקטנה) על ידי רבי מתיא בן חרש, ואילו בתלמודים רבי אלעזר בן עזריה הוא שנשאל על ידו ב"ישיבה" או ב"רומי". חילוף שמות האישים ושמות המקומות הוא תופעה ידועה, וכרגיל חטיבות התנאים מייצגות את הנוסח המקורי. כנראה התחלף השם "רבי אלעזר הקפר" בשם השכיח יותר "רבי אלעזר בן עזריה". "בישיבה" שבירושלמי בוודאי נזקף לאשגרת הלשון הנובעת מאזכורי רבי אלעזר בן עזריה בישיבה, כבירושלמי ברכות ד, א = תענית ד,א: "ומינו את רבי אלעזר בן עזריה בישיבה". אף בחילוף שמות הערים, השמות השכיחים באים כרגיל במקום המוכרים פחות, וכאן "רומי" מוזכרת על פי הידוע שהיא מקומו של רבי מתיא בן חרש ("מחקרי לשון ומינוח בספרות התלמודית", עמוד 385).</span><br><span class="mediumGrey">רבי מתיא שייך לדור הרביעי או לדור החמישי (של התנאים). רבי אלעזר ישב בלודקיא, ורבי מתיא, שישב אולי ברומא באותה תקופה, הלך אליו לבקש את תורת רבי ישמעאל (שם, עמוד 412).</span><br><br><span class="mediumGrey">חילוף דומה (לחילוף בין המקבילות בירושלמי במי שנתחלל בו שם שמים) מצוי בין שאר הנוסחים של הברייתא: התוספתא גורסת 'תשובה ויום הכיפורים מכפרים שליש' כמו הירושלמי יומא וסנהדרין, בעוד שהמכילתא, אבות דרבי נתן (נוסח א פרק כט) והבבלי גורסים 'תשובה ויום הכיפורים תולים' כמו הירושלמי שבועות. עם זאת, שום נוסח של הברייתא בירושלמי אינו זהה לנוסחי הברייתא שבשאר המקורות, ונראה שאין לתלות את חילופי הגרסאות בירושלמי בהשפעה ספרותית ישירה של המקורות האחרים ("סוגיות מקבילות ומסורת נוסח הירושלמי", "תרביץ" ס, עמודים 530-531).</span>
(ה) ומציעים קביעה הלכתית: <b>אמר רבי יוחנן</b> (גדול אמוראי ארץ ישראל בדור השני)<b>: זו דברי רבי לעזר בן עזריה ורבי ישמעאל ורבי עקיבה</b> (שתי המילים האחרונות הן אשגרה מהירושלמי שבת ט,ג, ששם אמר רבי יוחנן כסגנון זה והזכיר שלושה תנאים אלה ("שערי תורת ארץ ישראל")) – הדעה שכפרת יום הכיפורים תלויה בתשובה היא דעתם של רבי אלעזר בן עזריה שנזכרה במשנה יומא ח,ט ושל רבי ישמעאל שנזכרה בברייתא לעיל (לדעת רבי ישמעאל, אין יום הכיפורים מכפר על כל העבירות, ועל העבירות שהוא מכפר כפרתו תלויה בתשובה. ולדעת רבי אלעזר בן עזריה, יום הכיפורים מכפר רק על עבירות שבין אדם למקום, ועל עבירות שבין אדם לחבירו כפרת יום הכיפורים תלויה בריצוי חבירו שהיא תשובה. - רבי עקיבה נזכר במשנה יומא ח,ט, אך לא התייחס לכפרת יום הכיפורים ולתשובה)<b>, אבל דברי חכמים:</b> – אבל פסיקת ההלכה היא: <b>שעיר המשתלח</b> – לעזאזל ביום הכיפורים, <b>מכפר</b> – על כל העבירות שנזכרו בברייתא, ואף על עבירה שהיה בה חילול ה'<b>. אם אין שעיר</b> – המשתלח ביום הכיפורים, <b>- היום מכפר</b> – יום הכיפורים לבדו מכפר על כל העבירות. ואין כפרת יום הכיפורים תלויה בתשובה (במקבילה בשבועות: 'יום הכיפורים מכפר'. ובמקבילה בסנהדרין אין חמש מילים אלו)<b>.</b><br><br><small>על הסוגיה כאן ראה "יום הכיפורים והתשובה: על משמעותו המתפתחת של יום הכיפורים", "והנה רבקה יוצאת: עיונים במדעי היהדות לכבוד רבקה דגן", עמודים 202-207.</small><br><br>ושואלים: <b>כיצד הוא</b> – יום הכיפורים, <b>מכפר</b> – על כל העבירות<b>?</b><br>ומשיבים בהבאת מחלוקת אמוראים: <b>רבי זעורה</b> (רבי זירא, מגדולי אמוראי ארץ ישראל בדור השלישי) <b>אמר: כל שהוא</b> (צריך לומר כמו במקבילות: '<b>כל שהוא כל שהוא</b>', והוא הסגנון הרגיל בירושלמי) – יום הכיפורים מכפר במשך היום על כל העבירות מעט מעט, בהדרגה, לא בבת אחת<b>.</b><br><b>רבי חנניה</b> (אמורא ארץ ישראלי בדור השלישי) <b>א</b>(<b>ו</b>)<b>מר: בסוף</b> – יום הכיפורים מכפר בסופו של היום על כל העבירות<b>.</b><br>ומציעים מקרי נפקות בין שתי הדעות האמוראיות: <b>מה מפקא מביניהון?</b> – מה יוצא מביניהם? (מה מקרי הנפקות בין הדעות השונות?) <b>מת, מרד</b> (כך גם בקטע סבונה בשבועות. - גם בקטע גניזה בשבועות היה הנוסח בגוף הקטע 'מרד' ("רשימת תיקונים ב'גנזי הירושלמי'"). - ובמקבילות במסירה שלפנינו: 'מת מיד') – אדם שמת ביום הכיפורים או שמרד ביום הכיפורים (שאמר שאין יום הכיפורים מכפר)<b>. על דעתיה דרבי זעורה</b> – על דעתו של רבי זעורה<b>, כבר כיפר</b> – יום הכיפורים כיפר על מקצת מהעבירות שעבר אותו אדם, שכן יום הכיפורים מכפר מתחילת היום ועד סופו, ובמקרה זה כיפר עד שמת או עד שמרד<b>. על דעתיה דרבי חנניה</b> – על דעתו של רבי חנינה<b>, לא כיפר</b> – יום הכיפורים לא כיפר כלל על העבירות שעבר אותו אדם, שכן יום הכיפורים מכפר בסופו, ובמקרה זה כבר מת או מרד לפני סופו של היום, ואין כפרה לאחר מיתה ולאחר מרידה (כסגנון כאן שמוצעות שתי נפקותות דומות יחד יש בירושלמי שבועות ג,ז, ושם ו' החיבור מחברת ביניהן ומשמעה 'או'. - אין לגרוס 'מת מיד', כי משמעו שמת מיד בתחילת יום הכיפורים, ובמקרה זה לא כיפר יום הכיפורים כלל אף על דעתו של רבי זעורה)<b>.</b><br><br><small>לפי הבבלי כריתות ז,א ו-יח,ב, יום הכיפורים מכפר כל שעה שבו (יכול לכפר בכל רגע שבו, שלא כשתי דעות האמוראים בירושלמי), ורק יומו של יום הכיפורים מכפר ולא לילו.</small><br><br>ומציעים מקור תנאי המסייע לדברי אחד מהאמוראים שלפני כן: <b>אמר רבי זעורה: מתניתא מסייעא</b> – המשנה (המקור התנאי, והוא הברייתא להלן) מסייעת <b>לרבי חנניה: חומר בשעיר מה שאין ביום הכיפורים</b> – יש חומרה (מעלה) בשעיר המשתלח שאינה ביום הכיפורים<b>, וביום הכיפורים מה שאין בשעיר</b> – יש חומרה ביום הכיפורים שאין בשעיר המשתלח<b>, שיום הכיפורים מכפר בלא שעיר, והשעיר אינו מכפר אלא ביום הכיפורים</b> (כך גם בקטע גניזה בשבועות. ובמקבילות במסירה שלפנינו: 'אינו מכפר בלא יום הכיפורים') – זה חומר ביום הכיפורים שאין בשעיר<b>. חומר בשעיר</b> – שאין ביום הכיפורים<b>, שהשעיר מכפר מיד</b> – כשנעשתה מצוות שילוחו של השעיר, כשהגיע למדבר או כשנדחף ונזרק לצוק<b>, ויום הכיפורים מכפר משתחשך</b> – אם אין שעיר המשתלח. מכאן סיוע לדעת רבי חנניה שיום הכיפורים מכפר בסופו<b>.</b><br><br><span class="poetry indentAll"><b>תוספתא יומא</b> ד,טז-יז: רבי לעזר ברבי יוסי / שמעון אומר: חומר בשעיר שאין ביום הכיפורים, וביום הכיפורים שאין בשעיר, שיום הכיפורים מכפר בלא שעיר, ושעיר אין מכפר אלא עם יום הכיפורים. חומר בשעיר, שהשעיר מכפר מיד, ויום הכיפורים עם חשיכה.</span><br><br><b>אמר רבי חונה</b> (אמורא ארץ ישראלי בדור הרביעי)<b>: איתתבת קומי</b> – הושבה (הוקשתה קושיה) לפני <b>רבי ירמיה</b> (מגדולי אמוראי ארץ ישראל בדור השלישי והרביעי) – הקשו לפניו על דעת רבי זעורה מהברייתא לעיל שאומרת שיום הכיפורים מכפר בסופו, <b>ואמר</b> – רבי ירמיה הציע פרשנות לברייתא המבוססת על אוקימתא כדי לתרץ את הקושיה שהקשו לפניו<b>: תיפתר</b> – תתפרש (הברייתא), <b>שהיה בדעתן להביא שעיר אחר ולא הביאו</b> – קרה בזמן המקדש שאבד השעיר המשתלח והיה בדעת הציבור להביא שעיר אחר במקום השעיר שאבד, ולא הביאו עד שתחשך, שלא מצאו שעיר אחר, שבמקרה זה יום הכיפורים מכפר בסופו של היום, כשאי אפשר להביא עוד שעיר, ואין יום הכיפורים מכפר קודם לכן, שכיוון שהיה בדעתם להביא שעיר אחר, השעיר היה ראוי לכפר. אבל בזמן הזה שאין שעיר כלל, יום הכיפורים מכפר כל שהוא כל שהוא ולא בסופו של היום (ובזה אמרו לעיל: "אם אין שעיר - יום הכיפורים מכפר", שלדעת רבי זעורה הוא מכפר כל שהוא כל שהוא)<b>.</b><br>ומקשים על האוקימתא שהציע רבי ירמיה: <b>רבי יוסי בירבי בון בעי</b> – שואל (מקשה) (במקבילה בסנהדרין: 'אמר רבי יוסה בן יוסה:', ובמקבילה בשבועות: 'אמר רבי יוסי:')<b>: ואֵין הקב"ה רואה את הנולד?!</b> (בתמיהה) – וכי אין הקב"ה יודע את העתיד?! <b>ויכפר מיד!</b> – כיוון שהוא יודע את העתיד, הוא יודע שלא יביאו שעיר אחר עד שתחשך, ומדוע במקרה זה אין יום הכיפורים מכפר מיד בתחילתו? ולכן יש לדחות את האוקימתא שהציע רבי ירמיה כדי לתרץ את הקושיה שהקשו לפניו על דעת רבי זעורה! (אין מתרצים קושיה זו)<br><br><small>עד כאן המקבילות בירושלמי שבועות וסנהדרין.</small><br><br><small>מקור חלק זה של המקבילה הוא ביומא. חלק זה העוסק בחילוקי הכפרה ומדבר על התשובה ויום הכיפורים והייסורים והמיתה, מובא בהקשר למשנה כאן ח,ח האומרת שמיתה ויום הכיפורים מכפרים עם התשובה. מיומא הועתק חלק זה של המקבילה לשבועות, כהמשך לחלקים הקודמים של המקבילה שלעיל, משום שסופו של חלק זה עוסק בכפרת שעיר המשתלח ויום הכיפורים, שבה עוסקת המשנה בשבועות א,ו.</small><br><small>במקבילות בשבועות וביומא אמרו: "רבי אומר: על כל עבירות שבתורה יום הכיפורים מכפר, חוץ מן הפורק עול והמיפר ברית והמגלה פנים בתורה, שאם עשה תשובה - מתכפר לו, ואם לאו - אין מתכפר לו", ובהמשך מובאת הסוגיה של חילוקי הכפרה. מכיוון שבירושלמי סנהדרין שם לעיל מובאת ברייתא "הוסיפו עליהן (על אלו שנמנו במשנה שם י,א שאין להם חלק לעולם הבא): הפורק עול והמיפר ברית והמגלה פנים בתורה - אין להן חלק לעולם הבא", הועתקה הסוגיה של חילוקי הכפרה לסנהדרין.</small><br>• • •
(ו) <small><b>עבירות שבין אדם לחברו - ירצה את חברו</b></small><br>במשנה שנינו: "עבירות שבין אדם למקום - יום הכיפורים מכפר, ושבינו לבין חבירו - אין יום הכיפורים מכפר עד שירצה את חבירו".<br><b>שמואל</b> (מגדולי אמוראי בבל בדור הראשון) <b>אמר: ההן דחטא על חבריה צריך מימר ליה:</b> – זה שחטא לחבירו צריך לומר לו: "<b>סרחית עלך</b>" – סרחתי עליך (חטאתי לך)<b>. ואין קבליה</b> – ואם קיבלו (אם קיבל חבירו את ריצויו), <b>- הא טבאות</b> – הרי מוטב<b>, ואִין לא</b> – ואם לא, <b>- מייתי בני נש ומפייס ליה קומיהון</b> – מביא בני אדם ומפייס אותו (את חבירו) לפניהם (שכיוון שמפייס אותו ברבים חובה עליו למחול לו)<b>.</b><br>ומציעים מקור לדבר זה: <b>הדא הוא</b> (צריך לומר: 'ה<b>י</b>א') <b>דכתיב:</b> – זאת היא שכתוב (זה הוא הדבר שכתוב במענה של אליהוא לאיוב): <b>"יָשֹׁר עַל אֲנָשִׁים"</b> (איוב לג,כז) – ישיר (יכריז, יצהיר) בפני אנשים; ויש לדרוש את הכתוב: <b>- יעשה שורה של אנשים</b> – דורש "ישור" לשון שורה<b>, "וַיֹּאמֶר: חָטָאתִי וְיָשָׁר הֶעֱוֵיתִי וְלֹא שָׁוָה לִי"</b> (איוב לג,כז) – יאמר בווידויו על חטאו בפני האנשים, שחטא ועיוות את הישר ולא היה כדאי לו שחטא<b>, אם עשה כן</b> – אף אם חבירו לא קיבל את ריצויו לפני אנשים<b>, עליו הכתוב אומר: "פָּדָה נַפְשׁוֹ מֵעֲבֹר בַּשָּׁחַת וְחַיָּתוֹ בָּאוֹר תִּרְאֶה"</b> (איוב לג,כח) – ה' הציל אותו ממוות, ונפשו ראתה אור (האור הוא סמל החיים וניגודו של המוות. פשוטם של הכתובים הוא וידויו של החולה שנתרפא על חטאיו ורפואתו מחוליו)<b>.</b><br><b>מית</b> – מת (חבירו ולא ריצה אותו לפני שמת)<b>, צריך מפייסתיה על קיבריה ומימר:</b> "<b>סרחית עלך</b>" – צריך לפייס אותו על קברו ולומר: סרחתי עליך (חטאתי לך)<b>.</b><br><br><b>ירושלמי בבא קמא</b> ח,ז: רב אמר: אדם שסרח על חבירו תחילה, והלך וביקש ממנו [פעם ראשונה ושנייה ושלישית] ולא קיבלו, [מה יעשה?] יעשה שורה של בני אדם / אנשים ויפייסנו [לפניהם], [הדא היא] דכתיב: "יָשֹׁר עַל אֲנָשִׁים" [- יעשה שורה של אנשים,] "וַיֹּאמֶר: חָטָאתִי וְיָשָׁר הֶעֱוֵיתִי וְלֹא שָׁוָה לִי". ואם עשה כן, מה כתיב תמן? " <span class="poetry indentAll">פָּדָה נַפְשׁוֹ מֵעֲבֹר בַּשָּׁחַת וְחַיָּתוֹ בָּאוֹר תִּרְאֶה".</span><br><span class="poetry indentAll">אמר רבי יוסה / רבי יוסה בן יוסה: הדא דתמר - באותו שלא הוציא עליו שם רע, אבל באותו שהוציא עליו שם רע - אין לו מחילה עולמית.</span><br><br><small>הגרסה בירושלמי בבא קמא במסירה שלפנינו ובכתב יד ספרדי לקויה בחסרונות, והשלמנו על פי הבאת הירושלמי ב"אור זרוע", בתשובות הגאונים ("שערי תשובה" סימן סט), ב"מנורת המאור", ב"ערכי תנאים ואמוראים" ובפסקי רי"ד.</small><br><br><span class="mediumGrey">הדין (<small>שהוא צריך לפייס את חבירו</small>) הוא דווקא כשהוא סרח על חבירו תחילה, אבל אם חבירו התחיל - אינו חייב לפייסו אם שילם לו כגמולו ("ירושלמי נזיקין", עמוד 123).</span><br><br><span class="poetry indentAll"><b>בבלי יומא</b> פז,א: אמר רבי יצחק: כל המקניט (<small>מרגיז</small>) את חבירו אפילו בדברים - צריך לפייסו...</span><br><span class="poetry indentAll">אמר רב חסדא: וצריך לפייסו בשלוש שורות של שלושה שלושה בני אדם, שנאמר: "ישור על אנשים ויאמר: חטאתי וישר העוויתי ולא שווה לי" (איוב לג,כז).</span><br><span class="poetry indentAll">אמר רבי יוסי בר חנינא: כל המבקש מטו (<small>סליחה</small>) מחבירו אל יבקש ממנו יותר משלוש פעמים...</span><br><span class="poetry indentAll">ואם מת - אמר רבי אבהו: מביא עשרה בני אדם ומעמידם על קברו ואומר: חטאתי לה' אלוהי ישראל ולפלוני שחבלתי בו.</span><br><br><small>לפי הבבלי, צריך לפייסו בשלוש שורות של בני אדם. ולפי הירושלמי, מפייסו בשורה אחת.</small><br><small>לפי הבבלי, אם מת, מפייסו על קברו בעשרה בני אדם. ומהירושלמי משמע, שאם מת, מפייסו על קברו בעצמו.</small><br><small>בבבלי הובאו דברי אמוראים ארץ ישראלים, ובירושלמי הובאו דברי אמוראים בבליים (שמואל ביומא ורב בבבא קמא).</small><br>• • •
(ז) <small><b>וידוי ביום הכיפורים</b></small><br>מציעים ברייתא: <b>תני:</b> – שונה [התנא]: <b>עבירות שנתודה עליהן ביום הכיפורים שעבר אינו צריך להתודות עליהן יום הכיפורים הבא</b> – שכבר נמחלו לו העבירות<b>. אם עשה כן</b> – אם חזר ונתוודה עליהן, <b>- עליו הכתוב אומר: "כְּכֶלֶב שָׁב עַל קֵאוֹ כְּסִיל שׁוֹנֶה בְאִוַּלְתּוֹ"</b> (משלי כו,יא) – כמו כלב השב אל מה שהקיא כדי לאוכלו, כך הכסיל חוזר על איוולתו שוב ושוב. - וגם מי שחוזר ומתוודה על העבירות שכבר נמחלו לו הוא כמו כלב השב על קיאו, שמאחר שכבר נמחלו לו העבירות הרי הוא כמי שהקיא מתוכו דבר מאוס, וכשהוא חוזר ומתוודה על העבירות שכבר נמחלו לו הרי הוא כמי ששב אל קיאו<b>.</b><br><br>ומציעים ברייתא נוספת: <b>תני:</b> – שונה [התנא]: <b>רבי ליעזר</b> (בן הורקנוס, תנא בדור השני) <b>אומר: הרי זה</b> – שחוזר ומתוודה על העבירות שנמחלו לו, <b>זריז ונשכר</b> – חרוץ ומקבל שכר על זריזותו<b>.</b><br><br>ומציעים מקור לדברי רבי אליעזר: <b>מה טעמא דרבי ליעזר?</b> – מה הטעם (המקור בכתוב) של רבי אליעזר? - כתוב בווידוי שאמר דוד על החטא שחטא בבת שבע: <b>"וְחַטָּאתִי נֶגְדִּי תָמִיד"</b> (תהילים נא,ה) – תמיד אני זוכר את חטאי ומתחרט עליו. מכאן יש ללמוד שאדם צריך להתוודות תמיד על חטאיו, אף שכבר התוודה עליהם<b>.</b><br>ושואלים: <b>מה מקיים רבי ליעזר טעמון דרבנ</b>י<b>ן:</b> – מה מקיים רבי אליעזר את טעמם של החכמים: <b>"כְּכֶלֶב שָׁב עַל קֵאוֹ כְּסִיל שׁוֹנֶה בְאִוַּלְתּוֹ"</b> (משלי כו,יא)<b>?</b> – כיצד רבי אליעזר מתמודד עם הכתוב הזה המסייע לחכמים החולקים עליו (הדעה הסתמית בברייתא הראשונה)?<br>ומשיבים: <b>בשונה באותה העבירה</b> – הכתוב הזה אומר כך על מי שחוזר ועושה את אותה העבירה שכבר עשה, ולא על מי שחוזר ומתוודה על העבירות שכבר נמחלו לו<b>.</b><br>ושואלים: <b>מה מקיימין רבנ</b>י<b>ן טעמא דרבי ליעזר:</b> – מה מקיימים החכמים את הטעם של רבי אליעזר: <b>"וְחַטָּאתִי נֶגְדִּי תָמִיד"</b> (תהילים נא,ה)<b>?</b> – כיצד החכמים החולקים על רבי אליעזר מתמודדים עם הכתוב הזה המסייע לרבי אליעזר?<br>ומשיבים: <b>שלא יהו בעיניו כאִילּוּ לא עשאן, אלא כ</b>(<b>ש</b>)<b>עשאן ונמחל לו</b> – מהכתוב הזה יש ללמוד שאדם שהתוודה על חטאיו לא יחשוב כאילו לא עשה אותם כלל, אלא יחשוב שעשה אותם ונמחלו לו, ועל ידי כך ייזהר ולא יעשה אותם שוב<b>.</b><br><br><span class="poetry indentAll"><b>תוספתא יומא</b> ד,טו: דברים שהתוודה עליהם ביום הכיפורים שעבר - אין צריך להתוודות עליהם ליום הכיפורים הבא אלא אם כן עבר עליהם. עבר עליהם - צריך שיתוודה עליהם. לא עבר עליהם והתוודה עליהם - על זה נאמר: "ככלב שב על קיאו" (משלי כו,יא).</span><br><span class="poetry indentAll">רבי אליעזר בן יעקב / רבי אליעזר אומר: הרי זה משובח, שנאמר: "כי פשעיי אני אדע וחטאתי נגדי תמיד" (תהילים נא,ה).</span><br><br><small>לפני הירושלמי לא היה הטעם של רבי אליעזר בגוף הברייתא.</small><br><br><span class="poetry indentAll"><b>בבלי יומא</b> פו,ב: תנו רבנן: עבירות שהתוודה עליהן יום הכיפורים זה - אין צריך להתוודות עליהן יום הכיפורים אחר, ואם שנה בהן - צריך להתוודות יום הכיפורים אחר, ואם לא שנה בהן וחזר והתוודה עליהן - עליו הכתוב אומר: "ככלב שב על קיאו כסיל שונה באיוולתו" (משלי כו,יא).</span><br>רבי אליעזר בן יעקב / רבי אליעזר אומר: כל שכן שהוא משובח, שנאמר: "כי פשעיי אני אדע וחטאתי נגדי תמיד" (תהילים נא,ה). <span class="poetry indentAll">אלא מה אני מקיים "ככלב שב על קיאו"? זה שעבר עבירה ושנה בה.</span><br><br><small>בבבלי גם מה שרבי אליעזר מקיים את הכתוב המסייע לדעה החולקת עליו הוא בגוף הברייתא.</small>
(ח) ומביאים ברייתא: <b>מצות הוידוי ערב יום הכיפורים עם חשיכה</b> – סמוך לחשיכה, בשעת כניסת יום הכיפורים, בתפילת ערבית<b>, עד שלא נשתקע במאכל ובמשתה</b> (נראה שיש כאן חיסרון, וצריך לומר כמו בתוספתא ובבבלי: '<b>אבל אמרו חכמים: צריך להתודות עד שלא נשתקע במאכל ובמשתה</b>' - צריך להתוודות בערב יום הכיפורים לפני הסעודה, מחשש שאדם לא יוכל לומר את הווידוי עם חשיכה)<b>. אף על פי שנתודה בערבית, צריך להתודות בשחרית; אף על פי שנתודה בשחרית, צריך להתודות במוסף; אף על פי שנתודה במוסף, צריך להתודות במנחה; אף על פי שנתודה במנחה, צריך להתודות בנעילה</b> – תפילה נוספת שמתפללים בזמן נעילת שערים<b>, שכל היום כשר לוידוי</b> – ולכן צריך להתוודות בכל תפילות היום<b>.</b><br><br><span class="mediumGrey">משנה מגילה ב,ה: "כל היום כשר... לווידוי יום הכיפורים" - הכוונה לווידויו של הכוהן הגדול שאינו כשר אלא ביום. חובת היחיד להתוודות ביום הכיפורים נובעת מעצם מהותו של יום הכיפורים - אין כפרה בלא וידוי, ולכן חייב כל אחד ואחד להתוודות. אפשר שיסוד החיוב הוא אחרי החורבן, בזמן שלא היה כוהן גדול מתוודה בשמם של כל ישראל, ולכן הרגישו חובה שכל אחד ואחד יתוודה בעצמו ("מועדי ישראל בתקופת המשנה והתלמוד", עמוד 285).</span><br><br><span class="poetry indentAll"><b>תוספתא יומא</b> ד,יד: מצוות וידוי ערב יום הכיפורים עם חשיכה. אבל אמרו חכמים: מתוודה אדם קודם שיאכל וישתה, שמא תיטרף דעתו באכילה ובשתייה (<small>ולא יוכל להתוודות מבערב</small>). ואף על פי שהתוודה קודם שיאכל וישתה, צריך שיתוודה לאחר אכילה ושתייה, שמא אירע בו דבר קלקלה בסעודה; ואף על פי שהתוודה לאחר אכילה ושתייה, צריך שיתוודה ערבית; ואף על פי שהתוודה ערבית, צריך שיתוודה שחרית; ואף על פי שהתוודה שחרית, צריך שיתוודה במוסף, ואף על פי שהתוודה במוסף, צריך שיתוודה במנחה; ואף על פי שהתוודה במנחה, צריך שיתוודה בנעילה, שמא אירע בו דבר קלקלה כל היום כולו.</span><br><br><span class="poetry indentAll"><b>בבלי יומא</b> פז,ב: תנו רבנן: מצוות וידוי ערב יום הכיפורים עם חשיכה. אבל אמרו חכמים: יתוודה קודם שיאכל וישתה, שמא תיטרף דעתו בסעודה (<small>מפני רוב אכילה ושתייה</small>). ואף על פי שהתוודה קודם שאכל ושתה, מתוודה לאחר שיאכל וישתה, שמא אירע דבר קלקלה (<small>חטא</small>) בסעודה; ואף על פי שהתוודה ערבית, יתוודה שחרית; שחרית, יתוודה במוסף; במוסף, יתוודה במנחה; במנחה, יתוודה בנעילה.</span><br><br>ושואלים: <b>כיצד הוא מתודה?</b> – מהו נוסח הווידוי שאדם אומר ביום הכיפורים?<br>ומשיבים: <b>רבי ברכיה</b> (אמורא ארץ ישראלי בדור הרביעי) אמר <b>בשם רבי בא בר בינה</b> (רבי אבא בר אבינא, אמורא ארץ ישראלי בדור השני)<b>: רבוני</b> (קריאת פנייה אל אלוהים)<b>, חטאתי ומורע</b> (רוע) <b>עשיתי</b> – עשיתי מעשים רעים<b>, ובדעת רעה הייתי עומד</b> – הייתי נמצא במחשבה רעה<b>, ובדרך רחוקה הייתי מהלך</b> – הייתי נוהג בהתנהגות דחויה ופסולה<b>, וכשם שעשיתי איני עושה</b> – לא אעשה עוד כמו המעשים הרעים שעשיתי (בווידוי זה יש חרטה על העבר וקבלה על העתיד)<b>. יהי רצון מלפניך, י'י אלהיי, שתמחול לי על כל עונותיי, ותסלח לי על כל חטאותיי</b> (מגיה במסירה שלפנינו הוסיף 'שתכפר לי על כל פשעי')<b>.</b><br><br><span class="poetry indentAll"><b>ויקרא רבה</b> ג,ג: אמר רבי בא בר אבינא: כיצד צריך אדם להתוודות ערב יום הכיפורים? צריך אדם לומר: מודע (<small>יהא ידוע וגלוי ("יוונית ויוונות בארץ ישראל", עמוד 254, הערה 11)</small>) כל מה שעשיתי, ובדעת רעה הייתי עומד, ובדרך רחוקה הייתי מהלך, כמות שעשיתי עוד איני עושה. יהי רצון מלפניך, י"י אלוהיי, שתמחול לי על כל עוונותיי ותסלח לי על כל פשעיי ותכפר לי על כל חטאיי.</span><br><br><small>בירושלמי: "מו<b>ר</b>ע עשיתי". ובויקרא רבה: "מו<b>ד</b>ע כל מה שעשיתי".</small>
(ט) ומציעים ברייתא: <b>תני:</b> – שונה [התנא]: <b>צריך לפרוט את מעשיו</b> – אדם צריך לפרט בווידויו את חטאיו שעשה<b>; דברי רבי יהודה בן בתירה</b> (תנא בדור השלישי)<b>. רבי עקיבה</b> (תנא בדור השלישי, מגדולי התנאים) <b>אומר: אינו צריך לפרוט את מעשיו</b> – ורשאי הוא להסתפק בווידוי כללי על חטאיו (ברייתא זו מובאת בירושלמי נדרים ה,ד)<b>.</b><br><br><small>נוסח הווידוי שהוצע לעיל על ידי רבי ברכיה בשם רבי בא בר בינה הוא על פי שיטת רבי עקיבא.</small><br><br>ומציעים מקור לדברי רבי יהודה בן בתירה: <b>מה טעמא דרבי יהודה?</b> – מה הטעם (המקור בכתוב) של רבי יהודה בן בתירה? - כתוב בחטא העגל: <b>"אָנָּא חָטָא הָעָם הַזֶּה חֲטָאָה גְדֹלָה וַיַּעֲשׂוּ לָהֶם אֱלֹהֵי זָהָב"</b> (שמות לב,לא) – משה בתפילתו לה' בעד העם פתח בדברי וידוי ופירט את החטא שחטא העם: "ויעשו להם אלוהי זהב". מכאן שאדם צריך לפרט בווידויו את חטאיו שעשה<b>.</b><br>ושואלים: <b>מה עבד לה רבי עקיבה?</b> – מה עושה אותה רבי עקיבה? (כיצד רבי עקיבה מתמודד עם הכתוב המסייע לרבי יהודה בן בתירה החולק עליו)?<br>ומשיבים: <b>מי גרם להם</b> – לישראל שחטאו ועשו עגל זהב<b>? אני</b> – ה'<b>, שהרביתי להם כסף וזהב</b> – כשיצאו ממצרים (לשון זה הוא על פי הכתוב בהושע ב,י על חטאם של ישראל: "וְכֶסֶף (ש)הִרְבֵּיתִי לָהּ וְזָהָב עָשׂוּ (מסכה) לַבָּעַל")<b>. למה?</b> – מדוע גרם ריבוי הזהב שחטאו ישראל? ויש להשיב בדרך משל: <b>שאין חמור נוקק</b> (נוער. - מגיה במסירה שלפנינו הגיה 'נוהק' - נוער) (בדפוסי הירושלמי נוספה כאן בטעות המילה 'אלא', וכך מצוטט המשל הזה בטעות בהרבה מקומות) <b>מתוך כפיפה</b> (סל קטן הקלוע) <b>של חרובין</b> (יש להשלים כאן על פי דברים רבה: '<b>אלא מתוך אבוס של שעורין</b>') – אין החמור נוער כשהוא אוכל מעט חרובים והוא נשאר רעב, אלא הוא נוער כשהוא אוכל הרבה שעורים והוא נעשה שבע. חרובים הם מאכל בהמה (ירושלמי מעשרות ג,א), אלא שאין נותנים מהם לבהמות אלא מעט כתוספת למזונן. נראה שבעל חמור היה לו כפיפה של חרובים ואבוס של שעורים, והיה מערב למאכל חמורו מעט חרובים שבכפיפה בהרבה שעורים שבאבוס, אבל אין החמור נעשה שבע מאכילת מעט חרובים אלא מאכילת הרבה שעורים. - והנמשל הוא, שאין אדם חוטא אלא מרוב טובה. ואף ישראל לא חטאו אלא מרוב זהב שהיה להם (דברי ה' בעניין העגל שעשו ישראל נאמרו על סמך הכתוב בהושע ב,י שהוא דברי ה'. ולפי זה יש לומר, שמשה בדבריו "ויעשו להם אלוהי זהב" לימד זכות על ישראל, שהזהב שה' הרבה להם גרם להם שעשו עגל זהב, ולכן ראוי שה' ימחל לישראל על חטא העגל)<b>.</b><br><br><span class="poetry indentAll"><b>תוספתא יומא</b> ד,יד: וצריך לפרוט את החטא; דברי רבי יהודה בן פתירא, שנאמר: "אנא חטא העם הזה חטאה גדולה ויעשו להם אלוהי זהב" (שמות לב,לא). - רבי עקיבא אומר: אין צריך. אם כן, למה נאמר "ויעשו להם אלוהי זהב"? אלא כך אמר המקום: מי גרם להם שיעשו אלוהי זהב? אני, שהרביתי להם זהב.</span><br><br><small>לפני הירושלמי לא היה הטעם של רבי יהודה בן בתירה בגוף הברייתא.</small><br><br><span class="poetry indentAll"><b>בבלי יומא</b> פו,ב: וצריך לפרוט / לפרש את החטא, שנאמר: "אנא חטא העם הזה חטאה גדולה ויעשו להם אלוהי זהב" (שמות לב,לא); דברי רבי יהודה בן בבא / בן בתירא. - רבי עקיבא אומר: אינו צריך, שנאמר: "אשרי נשוי פשע כסוי חטאה" (תהילים לב,א).</span><br><span class="poetry indentAll">אלא מהו שאמר משה / מה אני מקיים: "ויעשו להם אלוהי זהב"? - כדרבי ינאי. דאמר רבי ינאי: אמר משה לפני הקב"ה: ריבונו של עולם, כסף וזהב, שהרבית להם לישראל עד שאמרו: "דיי", גרם להם שיעשו אלוהי זהב (<small>הרי ש"ויעשו להם אלוהי זהב" אינו פירוט החטא אלא לימוד זכות על ישראל</small>).</span><br><br><small>בתוספתא ובירושלמי לא נתפרש טעמו של רבי עקיבא.</small><br><br><span class="poetry indentAll"><b>דברים רבה</b> (<small>ליברמן</small>) פרשת "דברים": אמר רבי ברכיה: "ויעשו להם אלוהי זהב" (שמות לב,לא) - מי גרם להם לעשות אלוהי זהב? הזהב שהוציאו בידם (<small>ממצרים</small>). - אמר רבי יהושע בן לוי: לית חמור נוהק מגו כפישין דחרובין אלא מיגו אורי דשערין (<small>אין חמור נוהק מתוך כפישות (סלים) של חרובים אלא מתוך אבוס של שעורים ("דברים רבה" (ליברמן), עמוד 7)</small>).</span><br><br><small>"נקק" הוא קולו של החמור רק בכתיבת הסופר בירושלמי כאן. ייתכן ש"נקק" הוא צורה ארמית של מילה אכדית.</small><br><br><small>"נהק" הוא קולו של החמור על פי הפסוק "הֲיִנְהַק פֶּרֶא עֲלֵי דֶשֶׁא?!" (איוב ו,ה) - שאלה מליצית. לפי פסוק זה, אין הפרא (חמור הבר) נוער מרעב כאשר יש לו דשא למאכלו והוא שבע ממאכלו. בירושלמי כאן מצוי פתגם הפוך, שאין החמור נוער אלא כשיש לו מזון בשפע.</small><br><br><span class="mediumGrey">מצינו שבעלי חיים משמיעים מיני קולות בשעת שובעם ובשעת רעבונם. איוב מציין בפועל נהק את זעקת הרעב. השווה תיאור הרעבים: "בֵּין שִׂיחִים יִנְהָקוּ" (איוב ל,ז). נהקת הפראים (חמורי הבר) הרעבים נשמעת למרחקים. וכן מתאר ירמיהו את נעירת הפראים בשעת הבצורת (יד,ו) ("דעת מקרא" איוב ו,ה).</span><br><br><span class="poetry indentAll"><b>בבלי ברכות</b> לב,א: "ודי זהב" (דברים א,א) - מאי "ודי זהב"? - אמרי דבי רבי ינאי: כך אמר משה לפני הקב"ה: ריבונו של עולם, כסף וזהב, שהשפעת להם לישראל עד שאמרו: "דיי", גרם להם שעשו את העגל. משל: אין ארי נוהם מתוך קופה (<small>סל</small>) של תבן (<small>שאינו יכול ליהנות ממנה</small>) אלא מתוך קופה של בשר (<small>שלאחר ששבע הוא נוהם</small>).</span><br><br><small>המשל בבבלי "אין ארי נוהם מתוך קופה של תבן אלא מתוך קופה של בשר" מקביל למשל בירושלמי ובדברים רבה "אין חמור נוהק מתוך כפיפה של חרובים אלא מתוך אבוס של שעורים".</small><br>• • •
(י) <small><b>הקב"ה עתיד לטהר את ישראל</b></small><br><b>כתוב: "מִקְוֵה יִשְׂרָאֵל י'י" וגו'</b> (ירמיהו יז,יג) – דורש "מקווה" (תקווה) כמו מקווה מים, <b>- מה המקוה מטהר את הטמאים, אף הקב"ה מטהר</b> – לעתיד לבוא, <b>את ישראל. וכן הוא</b> – הפסוק, <b>אומר</b> – בנבואה על גאולת ישראל, טהרתו ויישובו בארץ<b>: "וְזָרַקְתִּי עֲלֵיכֶם מַיִם טְהוֹרִים וּטְהַרְתֶּם, מִכֹּל טֻמְאוֹתֵיכֶם וּמִכָּל גִּלּוּלֵיכֶם אֲטַהֵר אֶתְכֶם"</b> (יחזקאל לו,כה) – דרך משל: אחרי שאחזיר אתכם לאדמתכם, אטהר אתכם. טיהור עם ישראל מחטאיו על ידי ה' מתואר כאן בצורה סמלית. - כוונת דרשה זו, שבעולם הזה הכוהן הגדול מכפר ומטהר את ישראל מכל חטאותיהם ביום הכיפורים, אבל לעתיד לבוא הקב"ה מטהר את ישראל. וזה סיום נאה למסכת זו שעוסקת ברובה בעבודת הכפרה והטהרה של הכוהן הגדול ביום הכיפורים<b>.</b><br><br><span class="poetry indentAll"><b>ויקרא רבה</b> טו,ט: לפי שבעולם הזה הכוהן רואה את הנגעים, אבל לעתיד לבוא אמר הקב"ה: אני מטהר אתכם, הדא היא דכתיב: "וזרקתי עליכם מים טהורים וטהרתם" (יחזקאל לו,כה).</span><br><span class="poetry indentAll"><b>פסיקתא דרב כהנא</b> ד,י ו<b>פסיקתא רבתי</b> פסקה יד: לפי שבעולם הזה מטמאים ומטהרים מפי כוהן (<small>טומאת נגעים וטהרת אפר פרה אדומה</small> <small>(ההזאה במי אפר הפרה אינה צריכה כוהן, וכשרה בזר, אבל הכוהנים היו רגילים בהזאה)</small>), אבל לעתיד לבוא אינו כן, אלא הקב"ה עתיד לטהרם, דכתיב: "וזרקתי עליכם מים טהורים וטהרתם, מכל טומאותיכם ומכל גילוליכם אטהר אתכם" (יחזקאל לו,כה).</span><br><br><small>סופה של המסכת בירושלמי מופיע לפנינו בסופה של המסכת במשנה. נראה מהירושלמי כאן שסופה של המסכת במשנה ("אמר רבי עקיבא...") הוא הוספה למשנה (וכן כתב ב"מבוא לנוסח המשנה", עמודים 974-975 ועמוד 1307).</small><br>• • •
