<h1>ספרי זוטא; מדרשה של לוד</h1>
שאול ליברמן
<h2>מבוא</h2>
<b>מבוא</b>
הכל צריכים מזל, אפילו ס"ת שבהיכל. איתרע מזלנו ומדרש תנאים לספר במדבר אבד מאתנו ולא הגיעו אלינו אלא קטעים בודדים מכתבי יד ופיסקאות שנשקעו בדברי רבותינו הראשונים. מדרש זה שהירושלמי והבבלי שאבו ממנו, שהגאונים והראשונים שתו את מימיו, נתגלגל אלינו רק בצורת ליקוטים שהחכמים האחרונים אספו אותם אחד לאחד. וכבר עמדו חכמי זמנינו על טיבו המיוחד של ספר זה וראו שהוא משונה בהלכותיו ובטרמינולוגיא שלו משאר מקורות חז"ל. אפשר ואפשר שמטעם זה הססו לפרסם אותו ונתנו זכות קדימה לספרים שאינם מתמיהים.
אבל הספר הזה מפיץ אור חדש על כמה סוגיות שבבבלי,<sup style="color: gray;">2</sup> ומצויות בו ידיעות הסטוריות חשובות מאד,<sup style="color: gray;">3</sup> וכן שפע המלים החדשות שלו מעשיר את אוצר לשוננו.<sup style="color: gray;">4</sup> כדאי הוא המדרש שלנו שאדם מישראל יפסיק ממשנתו ויקדיש מזמנו לחקור בספר זה, ולא באנו כאן אלא לבסס כמה מן המסקנות של החכמים, להרחיב את המחקר, להוסיף ולייחד את הספר שלנו בתוך שאר המדרשים, ודרך אגב גם לדון בשיטות המחקר המקובלות על חכמי זמנינו, שלפעמים מגזימין בהן.<sup style="color: gray;">5</sup> נתלינו במחקר זה גם כבמסגרת להכניס לתוכה פירושים וברורים להלכות הקשות המרובות במדרש שלנו. להלן בפנים הספר נאמר וחזר ונאמר שהשמטנו את הדיון בהלכות שכבר דנו בו הראשונים,<sup style="color: gray;">6</sup> ובעיקר בדברים שכבר הביאם הרמב"ם, אבל פשיטא שדקדקנו בדבריהם בשעת הצורך להעמיד את הפירוש הנכון או את הגירסא הנכונה בס"ז.<sup style="color: gray;">7</sup> ואפילו במקום שלא הביאו הראשונים את המדרש שלנו בשמו אפשר להסתייע קצת בדבריהם לנוסח שהיה לפניהם בספרי זוטא.<sup style="color: gray;">8</sup>
בחסרונות הליקוטים שבידינו מבוססים בעיקרם על מדרש הגדול ועל הילקוט שמעוני, והרי הספר האחרון בדפוסים שלנו לקה תכופות ובשיבושים, ואף הפיסקאות מס"ז לא נמלטו מהן. במחברתי זו השתמשתי בילקוט כ"י אוקספורד,<sup style="color: gray;">9</sup> ונמצאנו למדים שאף מכ"י אחד אפשר להשלים כמה חסרונות שבילקוט בדפוס<sup style="color: gray;">10</sup> ולתקן הרבה שיבושים שבו.<sup style="color: gray;">11</sup> ויפה טרחו החכמים ולקטו את הפיסקאות של ספרי זוטא מתוך תורת הראשונים, אבל עדיין לא נגמרה המלאכה, ויש להוסיף הרבה, עיין, לדוגמא, להלן, עמ' 10-6, עמ' 41, ועוד.
אחת מן הכוונות היסודיות שבמחקר זה היא לעורר את החכמים להוציא מחדש ספר נפלא זה; לחפש ולפשפש בכל הספריות שמא ימצאו עוד קטעים מן המדרש שלנו; לבדוק בדיקה יסודית את דברי הראשונים בדפוסים ובכי"י ולהוציא מתוכם את תורת ס"ז, ואף לבדוק בכל כתה"י של הילקוט, מה"ג ומדרש במ"ר את הפיסקאות של הספר שלנו שנשקעו בתוכם. מחברתי זו אינה אלא דוגמא, משום שחברתי אותה במשך זמן קצר ובשעה שהייתי טרוד בעבודות אחרות, אבל אפשר ללמוד ממנה את החשיבות היתרה של המדרש שלנו.
והנני מוסר מודעה: במחברתי זו נקטתי תכופות בסיגנון חריף נגד חכמי זמננו, בטענות מסלקות ובתשובות ממרקות. פשוט הוא שאין לראות בזה יחס של זלזול כל שהוא בגדולים,<sup style="color: gray;">12</sup> ואין כאן אלא מליצות בעלמא, כתבלין בנעימה לקריאה רהוטה.
ומסיים אני בתודה לידידי הרב ר' אליעזר ארי' הלוי פינקלשטין, נגיד בית המדרש שלנו, שתמיד סייע בידי להוציא את כל מה שאני כותב. יעמוד על הברכה בכל לשון של ברכה. וכן מודה אני לידי"נ הר"ז הלוי דימיטרובסקי על שטרח לקרוא את עלי ההגהה בעיון רב.
ועל טוב ייזכרו בית הדפוס של מאוריס דזשייקובס בפילדלפיה ובעליו ד"ר משה דזשייקובס וצוות פועליו המומחים: מסדרי האותיות, המְעַמדים והמגיהים, ובמיוחד - ד"ר מנחם ג. גלן, מר אפרים פישל הערשטיין ומר מאיר ווייציל, שעשו את מלאכתם מלאכת הקודש במסירות ובאמונה.
בעה"י יום ב' ט"ז אלול תשכ"ח.
<h2>הליקוטים שבידינו</h2>
א <br><b>הליקוטים שבידינו</b>
כבר חקרו ודרשו החכמים על סידורם ומקום סידורם של המקורות העתיקים של רז"ל, וע"פ רוב עדיין הדברים במקומם עומדים; זה אומר בכה וזה אומר בכה, ולא נתחוורו העניינים. ברצוננו לדון כאן על ספר מיוחד במינו, ספר שהוא מעין יוצא דופן בספרות התנאים, והוא ספרי זוטא. הראשון שציין באופן מקיף לראשונים שמביאים דברים מספרי זוטא ולכינויין השונים של ספר זה הוא ריט"ל צונץ בספרו בגרמנית Die Gottesdienstliche Vorträge der Juden, הוצ' שנייה, עמ' 51 הערה D. שוב דן בספר זה בצורה מקיפה ד"ר נ' ברילל<sup style="color: gray;">2</sup> ואחריו כשאר וכתכו בו כמה חכמים אחרים, עיין בספרות שציין מהרי"ן אפשטין בספרו מבואות לספרות התנאים, עמ' 741, ויש להוסיף על דבריו:
1. אוצר המלך על הרמב"ם לדו"ז הגאון ר' צדוק הכהן מלובלין (לודז, תרצ"ט), שו"ת בדין טומאת אהל סי' קל"ד, עמ' 84 ואילך.
2. רש"א פאזנאנסקי בעתון הצפירה<sup style="color: gray;">4</sup> תרע"ז, מספר 17. 3. הר"ח אלבק Untersuchungen über die halakischen Midraschim, עמ' 148 ואילך.
בשנת 1894 פרסם רש"ז שכטר קטע מספרי זוטא כ"י אוקספורד<sup style="color: gray;">5</sup> בצופה האנגלי סדרא ישנה ח"ו, עמ' 656 ואילך. הקטע מכיל את סוף פרשת מטות וחלק מפרשת מסעי.<sup style="color: gray;">6</sup> ובאחרונה פרסם מהרי"ן אפשטין קטע גדול מספרי זוטא מכ"י פירקוביץ שבספריה הממלכתית בלנינגרד בתרביץ ש"א ס"א (ירושלים, תר"צ), עמ' 57 ואילך, לרובה של פרשת חקת.<sup style="color: gray;">7</sup>
רד"ה קעניגסבערגער פרסם (פלעשען, תרס"ז) ליקוטים מס"ז (מן הילקוט, מה"ג ועוד), אבל לא גמר את עבודתו, והרב הגדול ר' חיים שאול הורוביץ התחיל לפרסם את הליקוטים מספרי זוטא במכתב החדשי הגרמני ח"כ (1906) ואילך וסיים את הספר במכתב החדשי הנ"ל חנ"ד (1910), והוציאו בהוצאה מיוחדת באותה שנה.<sup style="color: gray;">8</sup> ובשנת תרע"ז הוציאו לאור בהוצאה מתוקנת<sup style="color: gray;">9</sup> בקובץ "מעשי התנאים" ח"ג, עמ' 227 ואילך. בהוצאה זו לקט ת"ח גדול זה (שהיה בקי נפלא ועמקן) את ההבאות בילקוט, במדרש הגדול, במדרש במדבר רבה<sup style="color: gray;">10</sup> ובראשונים,<sup style="color: gray;">11</sup> ועל פי הוצאה זו הן כל המובאות להלן. הרב ר' יעקב זאב יאסקאוויטץ הוציא לאור מדרש זה (לודז, תרפ"ט?), ובראש הספר ניתן תרגום עברי למבואו של הרח"ש הורוביץ. גוף הספר הוא ע"פ הוצאת הורוביץ, והערותיו מיוסדות ברובן על דבריו של הורוביץ (והמחבר מזכירן לפעמים בשם "הערות ד"ל", כלומר, הערות דפוס ליפסיאה), אלא שהוסיף הרבה דברים על דרך החידוש והפלפול, וביניהם הערות חשובות. וכן יצא ספר זה עם פירוש "ספירי אפרים" ע"י הרא"ז גרבוז (ירושלים, תש"ז). הוצאה זו מצטיינת בזה שהושמטו שם הסימנים להבאות ממה"ג ולמקומות המסופקים.
בעל הילקוט והראשונים (ברוב רובן של הפיסקאות) מציינים את מקורם כשמביאים דברים בשם ספרי זוטא, אבל בעל מדרש הגדול שמרבה להעתיק מס"ז אינו מציין את מקורו, כמנהגו, ועלינו להתייחס בזהירות יתירה למובאות בספר זה, כידוע.
סוף דבר, חוץ מן הקטעים הנ"ל שפרסמו הרש"ז שכטר ומהרי"ן אפשטין אין בידינו אלא ליקוט שבוודאי ובוודאי אינו שלם, כפי שאפשר לראות מן הקטע שפרסם מהרי"ן אפשטין, אבל מאידך גיסא אנו למדים מן הקטע הנ"ל שליקוטיו של הרח"ש הורוביץ אינם רחוקים לגמרי משלמות.
נוסיף כאן, לדוגמא, קטעים מספרי זוטא החסרים בהוצאת הורוביץ. וכן בילקוט ואתחנן רמז תת"כ (בד"ר רמז תתי"ח): ספרי בפרש' פנחס, <b>דבר אחר<sup style="color: gray;">13</sup> [רב] לך</b> (דברים ג', כ"ו) אמר ליה הב"ה הרבה ממה שביקשת נתון לך, אילו הייתה נכנס לארץ ישראל היית נכנס לתוך בני אדם מתי' ובני אדם [מתים]<sup style="color: gray;">14</sup> קוברין אותך, עכשיו אתה נכנס לתוך מלאכי השרת, ומלאכי השרת קוברין אותך, שנאמ' (דברים ל"ד, ה') <b>וימת שם משה</b> וגו', מלמד שמיתת משה מפי הב"ה. מנין אף מיתת אהרן וכו'.<sup style="color: gray;">15</sup> דבר אחר <b>רב לך</b>. הרבה לך ממה שביקשת נתון לך, אילו היית נכנס לשם לא היית מספיק לראות כולה כל ימיך, ועכשיו הריני מראה אותך כולה כאילו באצבע, שנאמר ויראהו ה' (דברים ל"ד, א') וגו'. ד"א <b>רב לך</b> הרבה לך ממה שביקשת נתון לך אילו הייתה נכנס לארץ היית נכנס בקבר מעשה אדם, ועכשיו אתה נקבר בקבר מעשה שמים, שנאמר <b>וירא ראשית לו</b> (דברים ל"ג, כ"א) וגו', אין ספון אלא מצוייר, שנאמר <b>וספון בארז</b> (ירמיה כ"ב, י"ד). אמר משה לפני הב"ה, מה אני יוצא מתפילתי ריקם בדבר הזה, נאמר לו <b>עלה ראש הפסגה</b> (דברים ג', כ"ו). ר' אליעזר<sup style="color: gray;">17</sup> אומר אילו קדמו מעשים של משה לתפילתו לא היה נענש. ר' שמעון אומר אפילו קדמו מעשיו לתפילתו היה כעכש. אדם שהעיד עליו המקום <b>והאיש משה עניו מאד</b> (במדבר י"ב, ג') היה לו להקפיד כנגד כל ישראל (כלומר, אתמה). וכל זה אינו בספרי פרשה פנחס, ובילקוט כ"י אוקספורד מפורש: ספרי <b>זוטי</b> בפנחס.<sup style="color: gray;">20</sup> וכל הפיסקא (חוץ מקטע קטן באמצע שהשמטנוה כאן) חסרה בהוצ' הורוביץ, עמ' 318-319.
וכן בס"ז, עמ' 240, שורה 3: איש כי יפליא כשיפרש. לנדור פרט למהרהר. וצריך להשלים ע"פ מדרש רבה כ"י אוקספורד 354 ע"ב (עיין לעיל הערה 10): כשיפרש. ד"א<sup style="color: gray;">21</sup> יפליא להביא מי שיודע להפלות, כשיודע לפרוש,<sup style="color: gray;">22</sup> לנדור פרט למהרהר.<sup style="color: gray;">23</sup> ובאוצר המלך לדו"ז הגאון ר' צדוק מלובלין<sup style="color: gray;">24</sup> כתב: "ואגב אזכיר מה שראיתי בספר פענח רזא (סוף פרשת בהעלותך) מביא <b>מספרי קטן</b> דין מחודש במצורע מבטן אמו, וטעמו שם לא הבנתי, וגם צ"ע ממשנה<sup style="color: gray;">25</sup> ע"ש, ומשמע מדבריו דאינו שם גבי צרעת מרים רק במקומו בפרשת נגעים. וא"כ צ"ל בספרא, והיה לו מספרי זוטא גם על ספר ויקרא, וקרי ליה ספרא קטן" וכו'. ובאמת מלשונו של בעל פענח רזא משמע שהוא מפרש את דברי רש"י במקומו ע"פ מקור במקום אחר, ע"פ מדרש שלא נאמר על הפסוק "אשר בצאתו מרחם אמו". ברם דברי בעל פענח רזא לקוחים מספר פשטים ופרושים לר' יעקב מווינא סוף בהעלותך (הוצ' גראשבערג, מגנצא, תרח"ם), עמ' 153, וכ"ה שם: <b>אל נא תהי כמת אשר בצאתו מרחם אמו</b> (במדבר י"ב, י"ב). בספרי, קטן שנולד מצורע אין לו טהרה עולמית, שלא יכולין לקיים בו הסגר, ואם אינך מרפאה בתפילה אין לה תקנה עולמית, כי לא נוכל לקיים זה הסגר, דאין קרוב רואה הנגעים.<sup style="color: gray;">26</sup> <b>ויאכל חצי בשרו</b> (שם) כי אחותיכו היא ולא כשאר כ"א חצי הלידה. ובמנחת יהודה במקומו (דעת זקנים, מ"ז סע"ב): מצאתי כתוב בשם ר' טוביה מבי"שנא<sup style="color: gray;">27</sup> <b>שמצא בספרי אשר בצאתו מרחם אמו</b> כי הנגע היוצא מן הבטן אין לו טהרה עולמית.<sup style="color: gray;">28</sup> ומדבריהם משמע שהדברים נאמרו כאן לפסוק הנ"ל.
דברים הללו אין לפנינו בספרי בשום נוסח, ונאמנת עלינו דברי רבותינו שכן מצאו בספרי. ברם רגילים הראשונים לקרוא לספרי זוטא "ספרי" סתם, וממילא אנו רשאים להניח שהדברים שהביאו היו לפניהם בס"ז כאן במקומו. ושמא צ"ל: בספרי [קטן], קטן שנולד וכו', וציינו הראשונים את מקורם בפירוש.<sup style="color: gray;">30</sup> אמנם הדברים קשים, כפי שהקשה הגאון ר' צדוק הנ"ל ממשנת כגעים, כבר הקשר כן בעלי התוספות בספר מושב זקנים, הוצ' ר"ס ששון, עמ' תמ"ח, ותירצו: וי"ל דלא ממש קאמר, אלא כלומר שאין לו רפואה עולמית.<sup style="color: gray;">31</sup> ומה שהקשו הראשונים<sup style="color: gray;">32</sup> ומה בכך שאין קרוב רואה את הנגעים, הרי בלי ראיית כהן לא תטמא, קושיא זו היא גם על הספרי,<sup style="color: gray;">33</sup> כפי שהזכירו כמה מהם בפירוש. ועיין מה שתירץ בפירוש בעל הטורים במקומו והר"י מווינא שם.
ולא עוד אלא שנ"ל קרוב לוודאי שגם ההמשך בפשטים ופרושים לר"י מווינא (ועיין גם בפענח רזא במקומו שם) הנ"ל הוא מאותו מקור עתיק. וכ"ה שם: <b>ד"א<sup style="color: gray;">34</sup> אל נא תהי כמת</b>. כבעל מום שמבקשין עליו שימות. ובירושלמי שבת פי"ט ה"ב, י"ז ע"א (ומקבילה ביבמות פ"ח, ט' ע"א): רבי אבין אמר נעשה פצוע דכא <b>ונתענה עליו ומת</b>. רבנן דקיסרין מרין כרות שפכה נעשה ונתענה ומת.
ומהרי"ן אפשטין העיר (תרביץ ש"ו, ספר הרמב"ם, עמ' 128) על המפרש לתמיד כ"ז א, ועל המיוחס להראב"ד שם שהעידו על ההלכה "אין פוחתין מי"ג גזברין ומז' אמרכלין" שכך היא שנויה זאת הברייתא בסִפְרֵי, אבל הספרים הישנים הם חלוקים (לשון המיוחס להראב"ד. ובמפרש הנ"ל: וזהו הלשון נמי איכא בספרי וכו'). והסיק מהרי"ן אפשטין: "אבל וודאי שהכוונה <b>לס"ז</b>, שכן דווקא בס"ז ישנם כמה סתמות כר' נתן". ועיין גם במלא"ש שקלים פ"ה מ"ב (בשם ר' יהוסף אשכנזי). אבל לא ידעתי מניין לקח מהרי"ן אפשטין את הניקוד של "בסִפְרֵי", שהרי אפשר מאד שהכוונה לסִפְרִי (ספר שלי), בניגוד לספרים ישנים (עיין מ"ש בתוספתא כפשוטה לשקלים עמ' 692, הערה 50), ואינו עניין כלל לא לספרי ולא לס"ז. מ"מ וודאי גמור אין כאן, ושמא באמת כיוונו הראשונים לס"ז, אלא שהמאספים השמיטו את הפיסקא ההיא מליקוטיהם. יתר על כן נראה ברור שבעל הילקוט ובעל מדרש הגדול השמיטו הרבה דברים שכשכר בס"ז אם הם מצויים גם בספרי, או שהם קרובים לדרשות הספרי,<sup style="color: gray;">36</sup> תדע לך שהוא כן שהרי בכגון דא השמיט הילקוט והביא במדרש הגדול, או להפך, מה שאין כן הדברים שלא הובאו ולא נרמזו בספרי כלל, ע"פ רוב נמצאים בשניהם יחד. ובספר מאור עינים<sup style="color: gray;">37</sup> לר' עזריה מן האדומים כותב: וכן תמצא בספרי סוף פרשת בלק (הוצ' הורוביץ, עמ' 173), <b>ובנסחאות מדוייקות הוא ראש פרשת פנחס</b>,<sup style="color: gray;">38</sup> וז"ל <b>לכן אמור וגו'</b> מלמד שעמדו ממנו בבנין ראשון י"ח כהנים נביאים וכו' שכן היא הגרסא הנכונה לפי מה שראיתי בשני ספרי כתובים יד קדמונים מאד, וכן <b>בספרי זוטא</b> אשר בעל הערוך ערך טג כנהו מדרש פנים [אחרים?] וכו', בבית ראשון עמדו ממנו י"ח כ"ג וכו'. ואנו למדים מכאן שהיה לפניו ספרי זוטא בכ"י,<sup style="color: gray;">39</sup> ושבעל הילקוט ובעל מדרש הגדול לא העתיקו כאן מספרי זוטא, מפני שהדברים נמצאים גם בספרי,<sup style="color: gray;">40</sup> ועיין מ"ש להלן, עמ' 141, הערה 1, בשם מושב זקנים לבעלי התוספות, והשמיטוהו בילקוט ובמה"ג משום שכ"ה גם בספרי שם ריש פי' קי"ג. ושמא היא ט"ס בס' מושב זקנים, והמלה "זוטא" נשתבשה מלהלן שם.<sup style="color: gray;">41</sup> ועיין פי' רבינו הכל במקומו ובפירושו לתו"כ אמור ספר"ח, ובמיוחס להר"ש שם, ק' רע"א.
<h2>המשניות בספרי זוטא</h2>
ב <br><b>המשניות בספרי זוטא</b>
בתחילה מוטל עלינו לברר את מהות הספר הזה שהוא משונה כל כך משאר המדרשים שבידינו. היסוד העיקרי בבעיות ממין זה הוא לבדוק בפרוטרוט את טיב הספר שאנו דנים עליו ולא להסתפק בדוגמאות מעטות שמזדמנות ליד. מהרי"ן אפשטין כותב:<sup style="color: gray;">1</sup> שמדרש זה, ס"ז, מצטיין ומתבדל מכל מדרשי הלכה בסגנון דרשותיו, וביחוד בהלכותיו, ומשנתו אינה מתאימה כלל למשנתנו (עיין כבר הורוביץ בפתיחתו) משנת רבי וכו'. וכן הוא כותב במבוא לספרות התנאים, עמ' 742: הוא שייך לענף אחר של האילן הגדול הזה (כלומר, דבי ר"ע), ענף השונה גם בכמה וכמה מהלכותיו, גם בשמות החכמים שנזכרו בו, וגם בטרמינולוגיה, ממשנת בית ר"ע וממדרשם. גם <b>בלשונו</b> (הפיזור הוא שלי) ובסגנונו מתייחד ונבדל מכל שאר מדרשי הלכה ומכל ספרות התנאים שבידינו. סתם החכם ולא פירש מה כוונתו במלה "בלשונו". אפשר שכבר הרגיש שיש לפנינו במדרש זה לשון אחרת שונה משאר המדרשים, ואפשר שאין כאן אלא שם נרדף ל"סגנונו", כפי שיוצא מדבריו בתרביץ הנ"ל, אחרת לא היה נמנע מלהביא דוגמא לדבר. וכנראה שסמך על דברי הורוביץ בהקדמתו לספרי שהוציא לאור, עמ' xvi ואילך, שמונה שם לשונות של טרמינולוגיה. ואף בעניין של אי ההתאמה למשנתנו סמך על הורוביץ הנ"ל, כפי שהזכיר בפירוש בתרביץ הנ"ל, והרי הורוביץ אינו מביא שם אלא שלש דוגמאות בלבד.<sup style="color: gray;">2</sup>
ברם בספרו הגדול, מבוא לנוה"מ שנתפרסם בחייו, בדיונו על יחס המשניות המובאות במדרשי הלכה, מנה גם את המשניות שבס"ז (עמ' 746-739), דן בהן, ובריש עמ' 746, הוא מסיק לנכון: "מכל אלו יוצא שהמשנה של ספרי זוטא אינה כלל משנה שלנו וכו', חשובה היא בשביל חקירת המקורות של המשנה, אבל לא לתולדות הנוסח שלנו". מסקנא זו בוודאי נכונה, אלא שעל הדוגמאות שהביא יש לדון הרבה, ולפיכך נבדוק את העניין בפרוטרוט.<sup style="color: gray;">3</sup> מתחילה נוציא מן הדיון את ההבאות במדרש הגדול בשם "מכאן אמרו" שעניינן מוכיח שאינן מספרי זוטא כלל. ורגיל הוא לסגנן מעצמו ולהעתיק את לשון הר"מ ולפתוח: מכאן אמרו, כידוע.<sup style="color: gray;">4</sup> וכן בס"ז, עמ' 233, שורה 3: מיכן אמרו אלו שב"ד מקנין להן וכו', והוא לשון הר"מ בפ"א מה' סוטה ה"י. שם, שורה 24: מיכן אמרו אמר עד אחד אני ראיתיה שנטמאת וכו', והוא לשון מה"ג בעצמו ע"פ המשנה בסוטה פ"ו מ"ב בצרוף לשון הר"מ בפ"א מה' סוטה הט"ו. עמ' 241 שורה 24: מיכן אמרו סתם נזירות שלשים יום, מנין יהיה. והוא ע"פ הבבלי נזיר ה' א'. עמ' 259, שורה 8: מיכן אמרו יחידים נדחים (כ"ה במה"ג, ואצל הורוביץ כשמטה מכה זו בטעות) לפסח שני, אין המרובין נדחין. והיא ע"פ לשון הרמב"ם ברפ"ז מה' קרבן פסח כפי שהעיר לנכון מהרי"ן אפשטין במבוא לנוה"מ, עמ' 741. עמ' 262, שורה 7: מיכן אמרו על אלו מתענין ומתריעין וכו', והוא לשון הר"מ ברפ"ב מה' תעניות. עמ' 289, שורה 2: מיכן אמרו טלית שאולה פטורה מן הציצית וכו', והוא לשון הר"מ פ"ג מה' ציצית סה"ד. עמ' 291, שורה 11: מיכן אמרו כהן שומר בפנים ובן לוי שומר בחוץ, והוא ע"פ לשון הר"מ בפ"ח מה' בית הבחירה ה"ד. עמ' 296, שורה 4: מיכן אמרו הרי מי שמת בכר יום שלשים ואחד וכו', והוא ניסוח בעל מה"ג בעצמו ע"פ משנת בכורות פ"ח מ"ו ולשון הר"מ בפי"א מה' בכורים הי"ז. עמ' 298, שורה 12: מיכן אמרו אין מוציאין המעשר מיד הכהנים וכו', והוא לשון הר"מ פ"א מה' מעשר ה"ד. עמ' 301, שורה 11: מיכן אמרו כל המומין הפוסלין במוקדשין וכו', והוא לשון הר"מ בפ"א מה' פרה ה"ז. עמ' 303, שו' 15: מיכן אמרו שרפה שלא בעצים, או בכל עצים וכו', והוא לשון הר"מ בפ"ד שם הט"ז, ואינו בקטע מן הגניזה שפרסם מהרי"ן אפשטין.<sup style="color: gray;">5</sup>
עכשיו נעבור לדיבור זה ("מכאן אמרו") שהובא בפיסקאות שהן בוודאי מספרי זוטא. עמ' 231, שורה 7: מכאן אמרו משמרה שזכת בכסף תזכה באיל. במשנתנו בב"ק ספ"ט: נתן הכסף ליהויריב ואשם לידעיה יצא. ועיין בספרי פיס' ד', עמ' 8. וכנראה שאף לפנינו הכוונה שלכתחילה צריך לתת את האיל לאותו משמר שנתן לו את הכסף, כמו שהעיר הורוביץ בשם הגהות הרד"ל לבמ"ר.
עמ' 283, שו' 22: מכאן אמרו<sup style="color: gray;">7</sup> שתי נשים שעשו שני קבין וכשכו זה בזה פטורין מן החלה, אין צריך לומר האשה שעשת שני קבין וקב אורז, או קב תרומה, באמצע אין מצטרפין. <b>דבר שניטלה תרומתו באמצע אינן מצטרפין</b>, שכבר נתחייב בחלה. קב ישן וקב חדש שכשכן זה בזה ר' ישמעאל אומר יטול מן האמצע וחכמים אוסרין. ההלכות אינן סותרות את משנתנו פ"ד מ"א מ"ג ומ"ד, אבל הניסוח הוא אחר לגמרי, ולפנינו בס"ז משנה אחרת.<sup style="color: gray;">9</sup>
עמ' 284, שורה 1: מכאן אמרו נכרי שנתן לו עיסה פטורה מן החלה, נתנה לו במתנה עד שלא גלגל חייב משגלגל פטור. העושה עיסה עם הגוים אם אין בשל ישראל כשעור פטורה מן החלה. והוא כלשון משנתנו בחלה פ"ג מ"ה.
שם שורה 6: מכאן אמרו עיסת כלבים שהרועים אוכלין ממנה חייבת בחלה ומערבין בה (עיין בבלי עירובין פ"א א') ומשתתפין בה ומברכין עליה ומזמנין עליה ונאפית ביום טוב ויוצא בה משום מצה, <b>וחייב עליה משום חמץ ונקחת בכסף מעשר</b> ומטמא טומאת אוכלין. ואם אין הרועים אוכלין ממנה אינם חייבים בחלה וכו'. במשנת חלה פ"א מ"ח לא נזכרו חמץ וכסף מעשר, ומסיים שם: בין כך ובין כך מטמאה טומאת אוכלין. מתוך הברייתא שלנו ברור ש"אין הרועים אוכלין ממנה" כוונתה שאינה ראוייה כלל למאכל אדם, והדבר אינו תלוי כלל בהסכמת הרועים, כר"ש בן לקיש<sup style="color: gray;">10</sup> בירושלמי שם פ"א רה"ט, כ"ח ע"ד, שהרי מכאן יוצא מפורש שאם אין הרועים אוכלים ממנה אין חייבין עליה משום חמץ בפסח, והחיוב משום חמץ אינו תלוי כלל בדעת האדם. אבל שאר האמוראים פירשו (ירושלמי שם) שדין משנתנו נוהג אפילו בעיסה הראוייה לאכילה, אלא שהיא נעשית מתחילתה לאכילת כלבים. ובפיה"מ במקומו פירש הר"מ שאם אין הרועים אוכלין ממנה אין אדם יוצא בה ידי חובתו בפסח, משום שאין אדם יוצא ידי חובתה בפסח אלא בדבר שחייב בחלה. ובחיבורו פ"ו מה' חמץ ומצה ה"ה פירש שאינו יוצא בה משום שאינה משומרת לשם מצה. ומתוך הברייתא שלנו מוכח שאינו יוצא בה משום שהיא כעפרא בעלמא, ואפילו משום חמץ אינו חייב עליה.<sup style="color: gray;">11</sup>
ואשר למחלוקת בין משנת חלה ששונה: בין כך ובין כך מטמאה טומאת אוכלין, וס"ז שלפיו דווקא אם הרועים אוכלים ממנה מטמאה טומאת אוכלין, כלומר, דווקא אם היא ראויה למאכל אדם מטמאה טומאת אוכלין, אבל אם נפסלה ממאכל אדם אינה מטמאה, הרי לפי הרמב"ם הנ"ל<sup style="color: gray;">12</sup> אין קושי, והוא מפרש את משנתנו שלא נפסלה ממאכל אדם, אלא שהרועים חשבו עליה למאכל בהמה, ואין מאכל אדם יוצא ידי טומאה במחשבה. ברם כבר ראינו שר"ש בן לקיש בירושלמי פירש גם את משנתנו שהחילוק בעיסת הכלבים הוא אם היא ראוייה למאכל אדם, או לא, ומכאן שאם פסלוה הרועים ממאכל אדם ע"י עירוב מורסן, עדיין מטמאה טומאת אוכלין כיוון שהכלבים אוכלים ממנה, כדין כל המיוחד לאוכל אדם שנפסל מאכילת אדם, וכמשנת טהרות פ"ח מ"ו, שלא כספרי זוטא. ופירשו החכמים האחרונים<sup style="color: gray;">13</sup> שבס"ז היא משנת ר' נתן (תוספתא נדה פ"ו הי"א), ואמרו בפירוש בבבלי פסחים מ"ה ב' על משנת טהרות הנ"ל: כמאן, דלא כר' נתן.
ואף שדבריהם מסתברים שהרי מצינו כמה סתמות בס"ז כר' נתן (עיין ע"ז להלן), מ"מ כאן אין הדבר בטוח, שהרי מחלוקת זו של כת קודמין היא. ר"ח סגן הכהנים, שהיה עדיין בזמן הבית, סובר (תוספתא תרומות פ"ט ה"י, עמ' 158) כמשנת טהרות הנ"ל, אבל מאידך גיסא ר' אליעזר הגדול וחביריו סוברים שמאכל אדם שנפסל מאכילת אדם שוב אינו מקבל טומאה. וכן אמרו בתו"כ שמיני ריש פרק ט', כ"ד ע"ג: אשר <b>יאכל</b> פרט לאוכל סרוח. ופירש הראב"ד: לאוכל סרוח. פי' שנפסל מלאכול לכלב. ופירש ע"פ ההלכה. אבל יפה הרגיש בתוספת העזרה במקומו (פ"ה ע"ג) שלפי פשוטו פירושו שנפסל ממאכל אדם. והביא ראיה מתו"כ להלן שם פרשה ח' ה"ד, כ"ה ע"ד: ר' אליעזר אומר אשר ישתה פרט למשקה סרוח. אמרו לו אין משקים יוצאים לא <b>ידי</b> עופות ולא <b>ידי</b> פרה.<sup style="color: gray;">15</sup> והרי כאן ברור מתשובת החכמים שמשקה סרוח הוא שנפסל משתיית אדם גרידא. וכתב הרב שם שבאוכלים אינם חולקים החכמים, משום דמשקין חמורים. וכדבריו מפורש בירושלמי תרומות פי"א ה"ב מ"ז ע"ד: אלא כך משיב ר' ליעזר לחכמים [כ]מה דאית לכון <b>אשר יאכל</b>, פרט לאוכל סרוח, כן אית לי אשר ישתה, פרט למשקה סרוח. אמרו לו לא דומין אוכלין למשקין. הרי לך מפורש שר' אליעזר וחביריו סוברין שאוכל שנפסל מאכילת אדם אינו מקבל טומאה. והואיל ובס"ז הרבה סתמות כר' אליעזר מלוד (עיין מ"ש להלן עמ' 95 ואילך) הרי אפשר ואפשר שבס"ז כאן הסתם הוא כר' אליעזר וחביריו.
עמ' 288, שורה 20: מכאן אמרו כל תינוק שיודע להתעטף חייב בציצית וכו', כל שהוא יודע להכיר לאביו שוחטין עליו את הפסח וכו'. והוא ע"פ התוספתא בחגיגה פ"א ה"ב בשינויים. ובתוספתא אמרו: ר' יהודה אומר לעולם אין שוחטין עליו את הפסח אלא אם יודע הפרש אכילה וכו'.<sup style="color: gray;">16</sup> והשיעור שלנו שבס"ז לא נמצא במקום אחר, ומשום חינוך<sup style="color: gray;">17</sup> אתינן עלה.<sup style="color: gray;">18</sup>
עמ' 296, שורה 4: מכאן אמרו הרי מי שהפריש בכורת בנו והניחה בחלון<sup style="color: gray;">19</sup> ואבדה יכול שהוא פדוי ת"ל <b>יהיה לך ופדה תפדה</b> את שהוא לך פדוי, את שאינו לך אינו פדוי. ועיין במשנת בכורות פ"ח מ"ח, והלשון היא אחרת לגמרי, ולפנינו כאן הבאה ממדרש הלכה.<sup style="color: gray;">20</sup>
עמ' 311, שו' 1 (קטעים מן הגניזה ד' ע"א, שורה 28, תרביץ ש"א ס"א, עמ' 71): כל הפתוח לצורך טמא. מיכן אמרו כל העושה מאור בתחילה שעורו מלא מקדיח של לשכה אלו הן שירי המאור. הסופר השמיט את ההמשך, ומה שהשאיר מתאים למשנת אהלות רפר"ג אבל הברייתא ממשיכה בהלכות שאינן מתאימות כלל למשנתנו ונדון בהן להלן, סוף עמ' 53 ואילך), ומסיימת: בלויי <b>הכתלים</b><sup style="color: gray;">21</sup> שאחז וחרום הרחשים, או שאכלתם מלחת, שיעורם כל שהוא, דברי בית שמי, בית הלל אומ' פותח טפח. ובהמשך משנתנו שם: חררוהו מים, או שרצים, או שאכלתו מלחת שעורו מלא אגרוף. והוא שלא כב"ש וב"ה כאן, אלא שהמשנה ממשיכה: חשב עליו לתשמיש שעורו בפותח טפח, למאור שעורו מלא מקדח.<sup style="color: gray;">22</sup>
עמ' 314, שר' 1 (ע"פ קטעי הגניזה הנ"ל, ה' ע"ב, שו' 14, תרביץ עמ' 76): מיכן אמרו <b>מכתישה שהי מחוברת לקרקע</b> אין ממלין בה, אין מקדשים בה ואין מזים ממנה ואינה צריכה צמיד פתיל ואין פוסלת את המקוה ואינה מכשרת את הזרעים, ובזמן שהי <b>תלושה מן הקרקע</b> ממלין ממנה ומקדשין וכו' ומכשרת את הזרעים. במשנתנו (פרה פ"ה מ"ז, מקוואות פ"ד מ"ה): <b>השוקת שבסלע</b> אין ממלאין בה וכו' ואינה פוסלת את המקוה (הכשרת זרעים לא נזכרה שם). היתה כלי וחברה בסיד ממלאין בה וכו'. מלשון משנתנו מוכח שאם היתה כלי ואח"כ חברה דינה כתלוש, אבל מלשון ס"ז מוכח שדווקא אם המכתשת תלושה ממלאין בה אבל אם חיברוה לקרקע אין ממלאין בה, אעפ"י שהיתה מתחילתה כלי וחולקת על משנתנו.<sup style="color: gray;">23</sup> ובהערות הורוביץ במקומו מעיר לנכון שהברייתא שלנו כר' אליעזר.<sup style="color: gray;">24</sup> ועיין ר"מ פ"ב מה' טומאת אוכלין ה"י ומשנת עוקצין פ"ג מ"י.
עמ' 326, שורה 13: מכאן אמרו תינוקת בת אחת עשרה שנה ויום אחד ותינוק בן שתים עשרה שנה ויום אחד בזמן שאומרים אין אנו יודעים לשם מי נדרכו וכשם מי הקדשנו אין נדרן נדר<sup style="color: gray;">25</sup> וכו'. ההלכה מתאימה למשנתנו נדה פ"ה מ"ו, אבל הלשון והסדר אחר, ואין כאן הבאה ממשנת רבי.
ופעמים והמדרש שלנו פותח ב"מכאן" (בלי "אמרו"). וכן בעמ' 228, שורה 10: מכאן נתנו חכמים מחיצות ואמרו עשר קדושות הן. ארץ ישראל מקודשת מכל הארצות וכו' <b>ארץ כנען מקודשת מעבר הירדן שארץ כנען כשרה לבית השכינה אין עבר הירדן כשר לבית השכינה</b> וכו' שמחוסרי כפורים נכנסין לעזרת הנשים ואין נכנסין לעזרת ישראל.<sup style="color: gray;">26</sup> ישראל<sup style="color: gray;">27</sup> מעורבי שמש נכנסים לעזרת הכהנים (נראה שצ"ל: ישראל)<sup style="color: gray;">28</sup> על רוחב אחת עשרה אמה ועל אורך מאה ושלשים וחמש, אבל לא היו עומדים על <b>הדוכן</b>, והלוים היו עומדים על הדוכן,<sup style="color: gray;">29</sup> אבל לא היו נכנסין לפנים מכאן, ובעלי מומין כהנים פרועי ראש ושתויי יין היו נכנסים לפנים מכאן, אבל לא היו נכנסים בין האולם למזבח, ולא לאולם ולא להיכל ולא לסביבות <b>המזבח ארבע אמות</b>,<sup style="color: gray;">30</sup> ושאר הכהנים נכנסי' לאולם ולהיכל ולסביבות וכו'. אמר ר' יוסי וכו' (כלשון משנתנו בכלים ספ"א). ואח"כ מוסיף בס"ז את דברי אבא שאול (שבתוספתא שם פ"א) ודברי ר' יהודה שאינם נמצאים במקום אחר. המשנה שבס"ז שונה לגמרי ממשנת כלים פ"א מ"ו-מ"ט, עיין מ"ש מהרי"ן אפשטין במבוא לנוה"מ, עמ' 739. ולא עוד אלא שנזכרו בה דברים שאין להם זכר במשנתנו (כל מה שפזרתי לעיל בפנים).<sup style="color: gray;">31</sup>
עמ' 322, שורה 21: מכאן עדות בן ארבעים יום למזבח. לכאורה לפנינו פיסקא קצרה ממשנתנו (עדיות רפ"ו): <b>ר' יהודה בן בבא</b> העיד וכו' ועל היין בן ארבעים שנתנסך על גב המזבח ועל תמיד של שחר שקרב בארבע שעות. אבל אף כאן היתה לפני המדרש שלנו מסורת אחרת, שכן הוא להלן, עמ' 324, שורה 1: לפי שהעיד <b>בן גודגדא</b> כשר הכבש עד ארבע שעות. וכן להלן שם שורה 21: לפי שהעיד בן גודגדא<sup style="color: gray;">32</sup> לומר הכבש כשר עד ארבע שעות וכו', אף הוא העיד לומר כשר היין בן ארבעים יום למזבח. מסורת אחרת ולשון אחרת.
ולפעמים פותח המדרש שלנו בלשון מכאן היה ר' פלוני אומר, כמו שהעיר מהרי"ן אפשטין במבוא לנוה"מ, עמ' 742. וכן בעמ' 244, שורה 7: <b>יביא</b>. יביאם בעל כרחו. מכאן היו בית שמאי אומרים כודרין לנזירות, ובית הלל אומרים אין כודרין שמא יכזר לחייך. אמרו להם בית שמאי מפני מה אתם אומרים, שלא ילמוד לאכול משל בריות, אם אינו נזיר והוא אומר נזיר אני, נמצא מונע עצמו מלשתות יין ומליטמא למתים בשביל לאכול סעודה אחת. ובפירוש הדברים נראה שב"ש סוברים כדעת התנא שחסידים הראשונים היו מתנדבים נזירות, ומצוה ליזור (עיין מ"ש בתוספתא כפשוטה נדרים עמ' 395-394), ואין חוששין שמא לא יביא קרבן, משום "יביאם בעל כרחו", וממשכנין אותו (עיין במשנת ערכין ספ"ה, ובזית רענן כאן). ואם יעני יתנו לו מ"מותר נזירין" שבמקדש, או שחבירו יגלח עליו, וכמעשה של ינאי המלך.<sup style="color: gray;">34</sup> וב"ה חוששין שמא ינזר מתחילה לחייו, כדי ליהנות מאיל הנזיר.<sup style="color: gray;">34א</sup> ומחלוקת זו אינה בשום מקום אחר, ו"מכאן" הכוונה לכתוב.
עמ' 277, שורה 12: <b>ויאכל חצי בשרו</b> וכו' מכאן היה ר' אלעזר בי ר' שמעון אומר צריך אדם להיות מושל בשל עצמו משל אחרים. ואף כאן הכוונה לפסוק.
עמ' 283, שורה 3: <b>ולגר הגר</b>. מכאן היה ר' אליעזר אומר גר שנתגייר צריך רבעת הקן, ר' יהושע אומר אינו צריך שהיא תקלה לו. ולעיל שם (סוף עמ' 282): מלמד שאינו רשאי לאכול בזבחים עד שיביא לאישים קרבן. ועיין מ"ש בתוספתא כפשוטה שקלים, עמ' 711-710 (וחוזרני ממה שכתבתי לעיל שם, עמ' 615 סד"ה אבל). ואשר לברייתא שלנו, עיין מש"ש, עמ' 712, ד"ה קינו של גר, וד"ה ר' שמעון, ולעיל, עמ' 6, הערה 17. ואף כאן "מכאן" הכוונה לפסוק.
עמ' 303, שורה 21: מכאן היה ר' שמעון אומר צפור תלויה בשמה, שמן תלוי בשמו, יין תלוי בשמו, כשר לנסכים. ויפה ציין הורוביץ לתו"כ מצורע פרק א' ה"ד (ע' ע"ד): ר' שמעון אומר מה מים הברורים שבמיכן אף ציפור הברורה שבמינה זו קיפל. ולפנינו דרשה אחרת והכוונה לסתם ציפור, ולא ציפור שיש לו שם לווי, וסתם ציפור טהור לר"ש הוא ציפור דרור, ועיין בתוספות חולין קל"ט ב', ד"ה ת"ש, ור"ש יפרש בתהלים פ"ד, ד', משלי כ"ו, ב', שדרור הוא שם נרדף לצפור, ועיין תוספתא נגעים פ"ח ה"ג ומ"ש בתס"ר שם ח"ג, עמ' 203. ואשר לשמן הכוונה לשמן סתם ולא לשמן אנפיקנון (מנחות פ"ח מ"ג), או שמן של שלוקים וחביריו (להלן, עמ' 324, שורה 9), ולא יין אליוסטון, או מתוק (מנחות שם מ"ו). ומכאן היה ר' שמעון אומר" הכוונה: על פי המדרש העתיק שלפנינו (שם, שורה 20) דרש ר' שמעון גם בציפור ושמן ויין, כמו שפירש לנכון מהרי"ן אפשטין בהגהותיו לקטעים מן הגניזה שהוציא לאור.<sup style="color: gray;">35</sup>
עמ' 314, שורה 8 (ואני מעתיק ע"פ הקטעים הנ"ל, ה' ע"ב, שר' 25): ועל כל הכלים ריבה אדם נוגע בכלים <b>נוגעים במת שייגורו</b> בכלים אחרים. <b>מיכן היה</b> ר' עקיבה אומ' חמשה טמאים במת, ארבעה טמאים טומאת שבעה ואחד טמא טומאת ערב, ארבעה טמאים במת, שלשה טמאים טומאת שבעה ואחד טמא טומאת ערב. שלשה טמאים במת, שנים טמאים טומאת שבעה ואחד טמא טומאת ערב. כיצד שנים, אדם כרגע במת טמא טומאת שבעה, אדם כרגע בו טמא טומאת ערב. אדם בין הכלים <b>גוררים</b> ארבעה לטומאה וכלים באדם <b>גוררים</b> שלשה לטומאה ואדם באדם <b>גוררים</b> שנים לטומאה. חומר באדם מבכלים ובכלים מבאדם שהכלים שלשה ואדם שנים, חומר באדם שכל זמן שהוא באמצע הם ארבעה אינו באמצע הם שלשה. במשנת אהלות פ"א מ"א-מ"ג שכיכו שארבעה טמאים במת (והסדר שם הפוך, ומתחיל: שנים טמאים במת וכו', שלש טמאין במת וכו', ארבעה טמאין במת וכו'). ובמ"ג שם: א"ר עקיבא יש לי חמישי השפוד התחוב באהל, האהל והשפוד ואדם הנוגע בשפוד, וכלים באדם טמאים טומאת שבעה, החמישי בין אדם בין כלים טמא טומאת ערב. אמרו לו אין האהל מתחשב. אדם וכלים מיטמאין במת חומר באדם מבכלים וכו'. כסיפא שלפנינו כאן, והיא בשיטת החכמים. ומכאן שבס"ז הכיר גם את משנת החכמים, אלא שהמדרש (הדרשה מן הכתוב) הוא כר"ע.
והנה בברייתא שלפנינו לא נזכר "שפוד" כלל בדברי ר"ע. ובסדרי טהרות לאהלות ב' ע"א, בתוספותיו ד"ה אמר, הביא ראייה מכשון הס"ז כאן שלא נזכר בו שפוד כלל שהוא הדין לשאר כלים עיי"ש בפירושו ומ"ש בתוספותיו שם, ט"ו ע"ג. ולפי הנחה זו היתה לפני התנא של ס"ז משנת ר' עקיבא בלשון אחרת ממשנתנו. ברם עלינו לברר מתחילה ברייתא אחרת כדי לעמוד על העניין כראוי. וכן אמרו בס"ז לעיל, עמ' 242, שורה 11: להם פרט לכרגע <b>בשפוד</b>.<sup style="color: gray;">36</sup> וכן להלן, עמ' 243, שורה 17: על <b>מגע שפוד</b> [על ימי ספרו]<sup style="color: gray;">37</sup> ועל ימי חלוטו של מצורע. ובמקבילה במשנת נזיר פ"ז מ"ג: וכלים הנוגעים במת (במקום: על מגע שפוד) וימי ספרו וימי גמרו. ופירש הראב"ד (ויקרא חובה פי"ב ה"ח, כ"ג ע"ב): שהרי נזיר הנוגע בטמא מת אינו מגלח עליו, ולא אפר' הנוגע בחרב הנוגע במת, והכי איתא בסיפרי לפנים שני, <b>להם</b> פי' (צ"ל: פרט) לכרגע <b>בשפוד</b>.<sup style="color: gray;">38</sup> ופירש רבינו ששפוד הוא מעין חרב.<sup style="color: gray;">39</sup> ולפ"ז קשה קצת למה לא נקטו את לשון הכתוב: לכרגע <b>בחרב</b>. והיה אפשר לומר שנוגע דווקא בכלי שנחלל בו, וכשיטת הגאונים שהביא הר"ח בפסחים י"ד ב':<sup style="color: gray;">40</sup> וראיתי לרבותינו הגאונים שהעמידו זה הנר שנהרג בו אדם, מכלל שאם לא כהרג בו אין זה הדין עליו, ונתקשה לנו שיש שמועות מוכיחות כאשר פירשנו (כלומר, שלא כשיטת הגאונים). ומטעם זה לא נקטו "חרב" שלא יטעו לחשוב שאין כאן אלא לשון הכתוב. ופשיטא שיש כאן דוחק גדול, והראב"ד הרי אינו סובר כשיטת הגאונים, עיין לעיל, הערה 38.
ובמשנת אהלות הנ"ל לכאורה מפורש שלא כשיטת הגאונים, שהרי שם מדברים בכלים שככוסים באהל, עיין שם במפרשים. וכמה מן המפרשים<sup style="color: gray;">41</sup> מפרשים את משנתנו שם בטומאה בחיבורין (לכל הפחות חלק ממשנתנו). ויש לעמוד על הלשון בס"ז כאן (בעמ' 314) שנקטו בקביעות את הלשון של "גרירה". וכן להלן שם, עמ' 315, שורה 10: ומנין <b>שיגורו</b> כלים באדם וכו', ומנין <b>שיגורו</b> אדם וכלים וכו' ר' יוסי אומר <b>היה</b> (צ"ל: המת) מטמא בכולן טומאת שבעה, ורומז לדבריו לעיל שם:<sup style="color: gray;">42</sup> ר' יוסה אר' כל המיט[מא] במת טומאת שבעה, מיטמא בזב טומאת ערב,<sup style="color: gray;">43</sup> וכל המיטמא במת טומאת ערב טהור בזב מכלים (צ"ל: מכלום). ועיין בפירוש הר"ש למשנת אהלות פ"א מ"ב מה שהסיק מדברי ר' יוסי שבתוספתא שם המקבילים לספרי זוטא כאן. ומלשון זו שנקטו בקביעות "גרירה" משמע שבטומאה בחיבורין עסיקינן, שמושכין את הטומאה ישר מן המקור. ובתוספתא שבת פט"ו (פט"ז) ה"ו: [בן שמונה חי] אין <b>גורר</b> טומאה מן המת. והכוונה שאפילו כשהוא נוגע במת אינו ממשיך את הטומאה מן המת, כתוספ' ב"מ ק"ה ב', ד"ה על. ועיין בלשון התוספתא בעוקצין פ"ב ה"ה ובבלי חולין קי"ט א'.<sup style="color: gray;">44</sup> ולפי כל השיטות והפירושים הנ"ל אין שום הוכחה שר' עקיבא הזכיר "שפוד" במשנת אהלות (שהיתה לפני התנא של ס"ז) בעניין חמשה טמאים במת, ולפיהן אין הבדל בין כלי מתכות לשאר כלים, ובלבד שהמת באהל, ויש כאן טומאה בחיבורין.
ברם פירוש הראב"ד שפרט לנוגע בשפוד פירושו "הנוגע בחרב הנוגע במת", קשה מאד, ולמה עזבו את לשון הכתוב "חלל חרב" ונקטו "שפוד". ולא עוד שלא מצאתי בשום מקום אחר בדברי חז"ל שתפסו "שפוד" ככלי מיוחד להריגה, אעפ"י שדבר פשוט הוא שאפשר להרוג בשפוד של ברזל, כשם שאפשר להרוג בכלי ברזל אחר. יותר מכאן, להלן, עמ' 332, שורה 24, מפורש: אין לי אלא שהכהו בכלי ברזל מיוחד, זה הסייף והרומח, שאמר בכלי ברזל ריבה האסכלה <b>והשפוד</b>. הרי לך שסתם שפוד הוא שפוד לצלייה, ואיכר כלי ברזל מיוחד להריגה.
ולפיכך נראה שבס"ז תפסו כאן את לשון משנת ר' עקיבא באהלות פ"א מ"ג, ור' עקיבא נתן דוגמא לכלים שנגעו במת, ופתח בשפוד תחילה, ובעל ס"ז, שדרכו לקצר, רמז בדוגמא זו שהמדובר הוא בכלים שנגעו במת,<sup style="color: gray;">47</sup> כמשנת ר"ע שפתח בשפוד, ואעפ"י שהשפוד הוא אבי אבות הטומאה אין הנזיר מגלח עליו. ולפ"ז אין מדברים כאן בשפוד שהרג בו, אלא בשפוד האהל שהיה בו מת, והוא הדין שאר כלים,<sup style="color: gray;">48</sup> ומשנת אהלות מדברת אפילו באהל שכבר הוצא המת מתוכו בשעה שנגע זה בשפוד, ואין הכרח כלל לפרשה בטומאה בחיבורין, וכשיטת כמה מן הראשונים. ואשר ללשון גרירה שבס"ז (עיין מ"ש לעיל, ד"ה ובמשנת אהלות) אין ממנו הוכחה ממש שמדברים בטומאה בחיבורין, והכוונה היא שהכלים מעבירים את טומאתן, ואפילו שלא בחיבורין. ובס"ז לעיל, עמ' 294, שורה 19: שהבנים <b>גוררין</b> אחרים לאכול בתרומה אין הבנות <b>גוררות</b> אחרות לאכול בתרומה וכו', שהבנות <b>נגררות</b> לאכול בתרומה, אין הבנים <b>נגררים</b> לאכול בתרומה. כלומר, שהבנים מעבירים את כחם לנשותיהם לאכול בתרומה וכו'. ואף כאן פירושו כן.
הארכנו בדוגמא זו כדי להראות שעלינו לנקוט זהירות יתירה במסקנות על סמך קיצורים של משכיות בספרי זוטא, שהרי הקיצור בפרשת חוקת מוכיח קצת שבמשנתנו לא נקט ר"ע שפוד (כדעת בעל סדרי טהרות שהבאנו לעיל), אבל מן הפיסקא שבפרשת נשא מוכח שאף במשנת התנא של ספרי זוטא נקט ר"ע את השפוד לדוגמא.
ובעמ' 323, שורה 15: <b>מכאן</b> זכינו שהמערכה קודמת לכל המעשים ושחיטת הכבש האחד, אח"כ וזריקת דמו, אח"כ והקטר קטורת, אח"כ והקטר חלבי הכבש, אחר הקטר קטורת. וכן בבוקר.<sup style="color: gray;">49</sup> והסדר מתאים למשנת יומא פ"ג מ"ד ומ"ה, אלא שהתנא שלנו דלג על הטבת הנרות, ולא נכנס במחלוקת.<sup style="color: gray;">50</sup> ואף לפנינו "מכאן זכינו" כוונתו לדרשה מן הפסוק. ופעמים פתח התנא שלנו ב"אמרו". וכן בעמ' 300, שורה 14: <b>אמרו</b> מעשה שלקחו פרה עוברה אדומה מן הגוים והיו משמרין אותה עד שהיתה יולדת אם היה ולדה כשר<sup style="color: gray;">51</sup> לפרה והיו<sup style="color: gray;">52</sup> משמרין אותה עד שהיתה בת שלש שנים וחוזרין ולוקחין אותה מתרומת הלשכה לקיים מה שנאמר <b>ויקחו אליך פרה</b>, שלא יקחו עגלה ויגדלוה. והנה הגירסא כאן בטוחה,<sup style="color: gray;">53</sup> אלא שהפירוש קשה, והמפרשים הניחוה בלי פירוש. ולכאורה הברייתא כחכמים שהרי כתוב בה עד שהיתה בת שלש שנים (כחכמים בפרה פ"א מ"א), ולפ"ז קשה למה היו משמרים <b>את אמה</b> עד שהיתה יולדת, הרי החכמים אין חוששים לרביעה. ואף טיב העסק כאן לא נתברר.
והריבמ"צ, שהובא בר"ש רפ"ב, פירש שכר' אליעזר מותר לקחת עגלה לפרה ולגדלה אח"כ, ולא זו בלבד אלא עובר לוקחין כדי לגדלו, ולפי זה אף בלקיחה מישראל הדין כן, ומה שאמרו כאן שלקחוה מן הגוים, משום שמעשה שהיה כך היה. והברייתא שלנו כחכמים שאין לוקחין עגלה כדי לגדלה, ולפיכך עשו מה שעשו, וכשגדלה חזרו ולקחו אותה מתרומת הלשכה.<sup style="color: gray;">54</sup> ברם כל הדוחק והמיספק הזה המרובה שנכנס בו רבינו הוא מפני שסבר שאין מי שמכשיר בפרת חטאת המעוברת, ולפיכך פירש את המחלוקת של ר' אליעזר וחכמים (פרה רפ"ב) בפרת חטאת המעוברת לעניין העובר גרידא, ולר' אליעזר מותר לקחת את המעוברת לשם העובר על מנת לגדלו, וחכמים אוסרים, אבל לעניין האם אין מחלוקת שהיא בוודאי אסורה משום שהיא מעוברת. ולא זו בלבד שהלשון במשנתנו "פרת חטאת המעוברת כשרה" מגומגם מאד לפי פירוש זה, אלא ששניכו בפירוש להלן עמ' 303, שורה 11: בשרה לא בשר עוברה, או בשרה יכול פרט לדמה וכו'. ומכאן שלפי התנא שלנו פרת חטאת המעוברת כשרה ואפילו האם, וכר' אליעזר במשנתנו רפ"ב הנ"ל, אלא שמוציאים את העובר ואין שורפין אותו מגזירת הכתוב,<sup style="color: gray;">55</sup> ושורפין את השאר.<sup style="color: gray;">56</sup> כמצאנו למדים שאין שום צורך להכניס מחלוקת חדשה בין ר' אליעזר וחכמים, ובוודאי שכולם מודים בדרשה זו שאין לוקחין עגלה לפרה אדומה על מנת לגדלה.
עכשיו עלינו לברר את טיב העסק שנזכר בברייתא שלנו כאן. נראה שאין הברייתא מתבארת אלא ע"פ ההמשך בס"ז כאן: ר' אליעזר אומר אין לוקחין אותה מן הגוים. וחכמים מכשירין.<sup style="color: gray;">57</sup> אמרו מעשה שלקחו פרה מן הערביים, והיו קורין אותה דמת דמת והיא רצה ובאת.<sup style="color: gray;">58</sup> תשובת ר' אליעזר לחכמים לא נזכרה כאן כלל אבל בבבלי ע"ז כ"ד א': אמר להן רבי אליעזר משם ראיה, ישראל היו משמרין אותה משעה שנולדה. וטיב העיסקא שלנו אינו מתפרש אלא ע"פ הבבלי הנ"ל, ומאידך גיסא אין הבבלי מתפרש אלא ע"פ הס"ז.<sup style="color: gray;">60</sup> ואמרו בבבלי שם שר' אליעזר סובר שאין פרה נלקחת מן הגוים מפני שני טעמים, משום שנאמר <b>דבר אל בני ישראל ויקחו</b> (במדבר י"ט, ב'), ואין הגוים ויקחו (בבלי שם כ"ג א'), ומשום שחושש לרביעה (שם כ"ד א'). ואמרו בבבלי שם שהמעשה שלקחו מדמא בן נתינא על ידי תגרי ישראל לקחו,<sup style="color: gray;">61</sup> והיו משמרים מקודם את האם משעה שנתעברה (משעה שבא עליה הזכר),<sup style="color: gray;">62</sup> והעמידו את המעשה ב"מוחזקת", כלומר שהפרות של אותו ערבי היו מוחזקות לילד ולדות אדומים, עיי"ש, ולפיכך טרחו לשמור את האם, משום שמצוי שתלד נקבה אדומה.
כל האוקימתות של הבבלי נראות לכאורה דחוקות שבדחוקות אבל נראה שלא מחמת הקושיות המציאו מה שהמציאו אלא מסורת הברייתא בס"ז היתה בידם. ועכשיו אנו מבינים גם את טיב העיסקא ואת תוכן הברייתא. לר' אליעזר אי אפשר לקנות פרה אדומה מן הגוי אפילו ע"י תגרי ישראל (שאין כאן משום "מן הגוים ויקחו"), מפני שר' אליעזר חושש לרביעה, ונמצא שקניית הפרה מוגבלת לישראל גרידא. ברם היתה משפחה של פרות אדומות אצל גוי שהיו יולדות וולדות אדומות. ולשיטת החכמים אפשר היה לחכות עד שהוולדות הנקבות מגיעות לשלש שנים וקונים אותן, ולרביעת בהמתן לא חיישינן,<sup style="color: gray;">63</sup> אבל כיצד יעשה לר' אליעזר? והיתה קבלה בידו שהיה מעשה ונהגו כדלהלן, והיינו שתגרי ישראל קנו מן הגוי פרה אדומה עוברה,<sup style="color: gray;">64</sup> בתקוה שמא תלד נקיבה אדומה, אלא שלא היתה כאן קנייה ממש, שהרי לא יניחו את מעותיהם על קרן הצבי, אלא פסקו את דמי הוולד<sup style="color: gray;">65</sup> בתנאי שיהיה כשר לפרה אדומה, והיו מעבירים את הבהמה לרשותן, משמרין אותה עד שהיתה יולדת שמא ירבענה הגוי בשעה שהיא מעוברת, ונמצא שהיא וולדה נרבעו,<sup style="color: gray;">66</sup> וכשילדה מחזירין את הפרה לגוי, ועדיין אי אפשר לזכות בוולד, משום שאסור לו לגזבר לקנות עגלה ולגדלה, והתגרין לא יגמרו את המקח עד שתהא ראוייה לפרת חטאת, ולפיכך משמרין אותה ברשותם עד שהיתה בת שלש שנים,<sup style="color: gray;">67</sup> ובאותו זמן נגמרת המכירה לתגרים, וחוזרין ולוקחין אותה מתרומת הלשכה. וזו היא תשובת ר' אליעזר לחכמים שאמרו לו: מעשה שלקחו מן הערבים וכו', וכמסורת הבבלי. והברייתא נסמכה לפסוק שלנו משום שלא גמרו את הקניין אחרי שנולד הוולד, מחמת "שלא יקחו עגלה ויגדלו", ועצם הברייתא כאן היא כר' אליעזר, ככמה סתמות בס"ז, עיין להלן, עמ' 95 ואילך.
עמ' 302, שורה 5: <b>אמרו</b> פעם אחת שאלו את הלל באיזו לבוש הפרה כשרפת. אמר להם בגדול. אמרו לו אינה כשרפת אלא בלבן. א"ל אני ראיתי את יהושע בן פרחיה ששרפה בגדול, א"ל אנו ראינו ששרפה בלבן וכו', אל תבוזו, שכחה לאדם, מה שראו עיני שכחתי מה ששמעו אזני לא אשכח וכו'. כעין זה שכו בספרי ריש חוקת פי' קכ"ג, עמ' 151, ובתוספתא פרה פ"ג ה"ז על רבן יוחנן בן זכאי, וסיימו בתוספתא: ויש אומרים הלל הזקן שאלו. ובספרי הנ"ל: ויש אומרים הלל הזקן היה, אלא שלא היה יכול לומר מה ששרתו ידי. ועיין מ"ש בתוספת ראשונים ח"ג, עמ' 226. ולפ"ז יש לנו בספרי זוטא מקור עתיק שכבר רמזו לו בתוספתא ובספרי כמסורת אחרת.
שם, שורה 14: אמרו פעם אחת היה ר' יוסי הגלילי יושב ודורש בפרה בטבריה ור' שמעון בן חנינא יושב עמו וכו'. מעשה זה לא הובא בשום מקום אחר.
עמ' 305, שורה 1: <b>אמרו</b> פעם אחת שאלו לומר, הרי פרה ששתת מי חטאת וכשחטה על אתר מה היא, והיו מבקשין וכו', אמר להם<sup style="color: gray;">69</sup> ר' אליעזר בן יעקב לכך נאמר <b>והיתה לעדת בני ישראל למשמרת למי נדה</b>, כשהם שמורים הם מי נדה וכשאינן שמורין אינם מי נדה. מעשה זה בתוספתא סוף מקוואות, ובספרי פיס' קכ"ד, עמ' 158. ודברי ר' אליעזר בן יעקב נמסרו שם בשם ר' יוסי הגלילי. ומהרי"ן אפשטין במבוא לס"ז שפרסם בתרביץ ש"א ס"א, עמ' 49 כותב: כי דברים אלו שנאמרו כאן בשם ראב"י אינם דברי ראב"י, אלא סידור מדרשו, אבל הדברים הם דברי החכמים שלפניו, דברי <b>ר' יוסי הגלילי</b> לפני הזקנים וכו'. והוא סומך שם על גירסת הגניזה והילקוט שלא גרסו "להם",<sup style="color: gray;">70</sup> אבל גירסא זו לא מעלה ולא מורידה, ויש כאן מסורת אחרת, והכוונה לר' אליעזר בן יעקב הראשון.<sup style="color: gray;">71</sup> ונראה שזו היא המסקנא, והמסדר קיצר ולא פירש שכן כמנו שנים ושלשים זקנים <b>בלוד</b> וטהרוהו (כמסורת התוספתא במקוואות הנ"ל). ובספרי הנ"ל: וכבר הלכה זו נשאלה לפני <b>שלשים ושמנה</b> זקנים <b>בכרם ביבנה</b> וטיהרו את בשרה, ועיין מ"ש בתוספת ראשונים ח"ד, סוף עמ' 48. וסתם משנתנו בפרה פ"ט מ"ה היא שלא כמסקנת הס"ז והזקנים, שהרי כאן מפורש "ונשחטה על אתר", וכן בתוספתא הנ"ל: ושחטה בתוך מעת לעת. ובמשנתנו מובאת דעת ר' יהודה, והוא מסתייע בפירוש בפסק של הזקנים כמו שאמרו בספרי הנ"ל.
שם, שורה 13: אמרו פעם אחת היה ר' אליעזר בן יעקב יושב ודורש בפרה בטבריה, ור' מאיר ור' אלעזר בן שמוע יושבין שם. אמר ר' אליעזר בן יעקב לכן נאמר <b>והיתה לבני ישראל</b>, בני ישראל מקבלין הזויה אין הגוים מקבלין הזייה. א"ל ר' מאיר והלא כבר נאמר תתחטאו אתם ושביכם וכו'. ועיין מ"ש בתוספתא כפשוטה ח"ד (פסחים), עמ' 613, ועמ' 615.
שם שורה 20: כרגע במת טמא. אין מת עצמו טמא. כרגע במת טמא, אין בנה של שונמית טמא. <b>אמרו</b> בנה של שונמית כשמת כל שהיה עמו בבית טמא היה טומאת שבעה, וכשחיה היה טהור לקודש, חזרו ונגעו בו טמאוהו הם, הרי זה אומר מטמאיך לא טמאוני ואתה טימאתני וכו'. בבבלי נדה ס"ט ב': ת"ר שנים עשר דברים שאלו אנשי אלכסנדריא את ר' יהושע בן חיננא (=חנניא), ג' דברי חכמה, ג' דברי הגדה, ג' דברי בורות, ג' דברי דרך ארץ. ופירש"י: דברי בורות. שטות. ולהלן שם, ע' ב': שלשה דברי בורות. אשתו של לוט מהו שתטמא. אמר להם מת מטמא, ואין נציב מלח מטמא. בן שונמית מהו שיטמא, אמר להן מת מטמא ואין חי מטמא. מתים לעתיד לבא צריכין הזאה שלישי ושביעי או אין צריכין. אמר להם לכשיחיו כחכם להן. איכא דאמרי לכשיבא משה רבינו עמהם. מתוך שלש השאלות של דברי בורות היו שתים על "מה דהוה הוה" ואחת לעתיד לבוא.
מתוך שאלות החכמה אנו רואים שחכמים גדולים היו ואף ר' יהושע שבחם (עיין להלן), ואף סידור השאלות בקבוצות שלא שאלו יותר משלש שאלות בעניין אחד מוכיח שהכירו את מנהגי החכמים, כמפורש בתוספתא סנהדרין פ"ז ה"ז: ולא ישאל בעניין (כלומר, בעניין אחד) יותר משלש הלכות.<sup style="color: gray;">73</sup> ובמקורות שלנו מצויות שאלות על "מאי דהוה הוה" ועל "לעתיד לבוא",<sup style="color: gray;">74</sup> ולאו דעות כל החכמים שוות בעניין זה. ובתו"כ צו פרק ד' ה"ו, ל"א סע"ג: ורבוכה שבתודה שבמילואים עברה.<sup style="color: gray;">75</sup> ופירש במיוחס להר"ש משאנץ שם: עברה כבר, ומאי דהוה הוה. ולפיכך קשה מאד לפרש כאן "דברים של בורות" דברים של שטות. ולא עוד אלא שמן הס"ז כאן אנו רואים ששכו בבית המדרש את ההלכה של טומאת בן השונמית, וכיצד אפשר לומר על שאלה ממין זה "שטות".
ונראה שדברים של בורות פירושו כאן דברים שאינם עושים פירות (דומיא דשדה בור), דברים תיאוריטיים גרידא. ובכוונה נקטו חז"ל כאן בדיבור חריף. יש מקום לחשוד באלכסנדריים של הזמן ההוא שהיתה רווחת אצלם השיטה האליגורית (שכמה פעמים לא דיברו הכתובים בכגון דא אלא במשל וכדומה), שרצו לשמוע את דעת ר' יהושע בשאלות אילו, ומפני הכבוד לא שאלו ברורות אם הוא מקבל את ספורי המקרא כפשוטם, ואם הוא מאמין בתחיית המתים של הגופות ממש, ועיין היטב בחי' אגדות למהרש"א, ומה שכתבנו להלן בשם המאירי. כדרך האלכסנדריים הסתירו את כוונתם, ושאלו בעקיפין אם אשת לוט מטמאה, אם בכה של שונמית מטמא, אם המתים שיקומו לתחיה לעתיד לבוא צריכים הזייה. ור' יהושע שהיה מפורסם בחכמתו אף הוא השיבם קצרות, כאילו לא הבין כלל למה קלעו.
ברם שאלתם ביחס לבנה של שונמית "מהו שיטמא" אינה ברורה. רש"י פירש "מהו שיטמא לאחר שהחיהו מי חשוב כמת",<sup style="color: gray;">77</sup> אבל במאירי שם, עמ' 313: "ויש מפרשים בבן השונמית ששאלתו היתה אם טימא במיתתו, ואינו כלום, שאם כן בשאר מתים היה לו להשיב כן, ולא פירש כן אלא מי שלבו נוקפו להיות נוטה אחר דעת האנדלוסיים, <b>וה' הטוב יכפר בעד</b>". אבל ברד"ק (למלכים ב' ד', ל"א) באמת פירש כן (עיין בהגהות הרש"ש במקומו).<sup style="color: gray;">79</sup> וכ"ה, לכאורה, הפירוש הפשוט,<sup style="color: gray;">80</sup> ובספרי זוטא כאן באו להוציא מדעת ר' יהושע שענה שבן השונמית לא טימא אפילו במותו, ולפ"ז אין כאן דברים של מה בכך, אלא עניין של אמונות ודעות, והואיל ור' יהושע אמר מה שאמר, חלק התנא שלנו עליו ואמר שלא השיבם כהוגן.<sup style="color: gray;">81</sup> ונראה שאף הרישא שלנו (שהיא תמוהה מאד) תשובה היא לשאלה השלישית של בני אלכסנדריא, ואמרה "נוגע במת טמא אין המת עצמו טמא", וממילא אין המתים צריכים הזייה לעתיד לבוא משום "וכי באיזה מת נגע זה", וכר' יוסי במשנת כלים פכ"ז מ"י (ועיין בבלי חולין ע"ב ב').<sup style="color: gray;">82</sup> ועיין מ"ש בזית רענן כאן.
עמ' 306, שורה 15: <b>אמרו</b> כזית מן המת טמא, שכן הוא תחלת <b>יצירתו</b>. דברים הללו לא נאמרו בפירוש במקום אחר, אלא ר' שמעון אמר כן (תוספתא שבועות ספ"א) על בהמה וחיה, ומסתבר שכן הוא באדם. ורבינו נסים גאון (עיין בהערות הורוביץ) בס' המפתח לשבת כ"ח סע"א (ל' ע"ב, בהוצ' גאלדענטהאל): תאמר במת שאינו מטמא אלא בכזית. עיקר דילה <b>בספרי</b> הנוגע במת יכול כל שהוא וכו', אחר שרבה הכת' מיעט. אמרו כזית מן המת טמא שכן היא תחילת <b>ברייתו</b>. וכ"ה ("ברייתו") גם בר"מ פ"ב מה' טומאת מת ה"ב, וכמשך אחר לשון ר"ן גאון, כדרכו תמיד. אבל בר"ש (אהלות פ"ב סמ"ב) כלפנינו. ועיין בפי' הרא"ש שם. ואף רבינו נסים ראה שאין הדבר מפורש אלא בספרי זוטא כאן. ובירושלמי (נזיר פ"ז ה"ב, כ"ו ע"ב) שאלו על דברי ר' שמעון הנ"ל: המת יטמא פחות מכזית, דאמר ר' יוחנן להביא את הנפל שאין בו כזית וכו', ותירצו מה שתירצו. ועיין לעיל שם בירושלמי ובתוספות חולין פ"ט ב', ד"ה ואמר, ובסדרי טהרות אהלות כ"ט ע"ב, בתוספותיו, ד"ה אלא, שם ל"ג ע"א, תוד"ה אמרו. ועיין מה שהאריך בזה דו"ז הגאון ר"צ מלובלין באוצר המלך, בדין טומאת האהל סי' צ"ה ואילך. וברור שלשיטת ס"ז <b>סתם</b> כפל, כלומר, נפל <b>בינוני</b> אינו פחות מכזית. ולהלן עמ' 307, שורה 2: כמה הוא דמו של אדם שעורר <b>בבינונית</b> רביעית (כלומר במדה בינונית של רוב הקטנים) וכו', ומנין את מרבה דם קטן כולו וכו'. ובתוספתא (אהלות פ"ג רה"ב): אבא שאול אומר <b>רביעית תחילת</b> דמו של קטן. דם קטן שיצא כולו, ואין בו רביעית, ר' עקיבא אומר כל שהוא וכו'. ועיין מ"ש בתוספת ראשונים ח"ג, עמ' 2, ועמ' 99. ועיין מ"ש להלך בסמוך.
עמ' 309, שורה 17: <b>כל הבא אל האהל</b>, באין לו ומביאין אליו, זה האהל שבאין לו (כלומר, שהוא גדול) ומביאין אליו (כלומר, שהוא קטן, ואין אדם יכול להכנס לתוכו, אלא שיכולים להביא כפל לשם). <b>אמרו</b> מכנסת היא האשה<sup style="color: gray;">84</sup> את הנפל בפותח טפח. נראה קרוב שיש כאן רמז להלכה שכשנית במשנת אהלות פ"ג מ"ו: כזית מן המת פתחו בטפח, והמת פתחו בארבעה טפחים, להציל הטומאה על הפתחים, אבל להוציא הטומאה (כלומר, לבית אחר הסמוך לו) בפותח טפח, גדול מכזית כמת. ונפל בתחילת יצירתו לא יותר מכזית הוא, וממנו למדו שכזית מן המת טמא, כמפורש בס"ז שהבאנו לעיל בסמוך, ולפיכך מביא את הטומאה לבית הסמוך לו בטפח. ובס' המפתח לר' נסים לשבת הנ"ל (לעיל בסמוך) אחרי שהביא את דברי הס"ז הנ"ל "שכן הוא תחילת ברייתו", המשיך: ובמשנה במסכת אהלות בפר' ב' אלו מטמאין באהל המת וכזית מן המת, ולא היה ביניהם הפרש, והוא כבר פירושו בפר' ג' כזית מן המת פתחו בטפח והמת פתחו בד' טפחים וכו'. ועיין במפרשי המשנה שם ומ"ש בסדרי טהרות שם, ע"ט ע"ג, ד"ה אבל. ומתוך דברי המדרש שלנו מתברר גם הפירוש במשנה שם. ועיין תוספתא אהלות פ"ה ה"ג, ומדברים שם בנפל גדול.
עמ' 314, שורה 5: <b>אמרו</b> מספגין לטבילה ואין מספגין להזייה ויש אומרים אין מספגין לא לטבילה ולא להזייה. אין ספק שהרח"ש הורוביץ צודק בפירושו שמספגין כוונתו מספקין, מחברין. ובמשנת פרה רפי"ב: האזוב הקצר מספקו בחוט ובכוש וטובל ומעלה, ואוחז <b>באזוב</b> (כלומר, אבל לא בכוש) ומזה. ר' יהודה ור' שמעון אומרים כשם שהזייה באזוב כך טבילה באזוב. ההלכה שבס"ז מתאימה למשנתנו, אבל הלשון הוא קצר, מצומצם וקולע, כדרך המדרש שלנו. ודברי ר' יהודה ור' שמעון שבמשנתנו כזכרו כאן בשם יש אומרים.
שם, שורה 6: <b>איש טהור</b> איש פרט לאשה. או איש פרט לקטן. אמרת טהור לרבות את הקטן.<sup style="color: gray;">85</sup> <b>אמרו</b> מסעדת האשה את הקטן והוא מזה, אבל לא תטבול את האזוב ותתן לו, אם טבלה ונתנה לו הזייתו פסולה, כלומר אשה פסולה להטביל את האיזוב במים. במשנתנו פרה פי"ב מ"י: ותינוק שאין בו דעת האשה מסעדתו ואוחזת לו במים והוא טובל ומזה, אם אחזה בידו <b>אפי'</b> בשעת הזייה<sup style="color: gray;">86</sup> פסול. מסיום לשון המשנה ברור שאוחזת לו במים פירוש הוא ל"מסעדתו", שהרי אם אחזה בידו בשעת הזייה הזייתו פסולה, ומכל שכן אם אחזה בידו בשעת טבילה. ואף בברייתא שלנו הפירוש כן שהאשה אוחזת במים ("מסעדת") והקטן טובל ומזה, ואם טבלה ונתנה לו (והוא הדין אם אחזה בידו בשעת טבילה) הזייתו פסולה, והיא כמשנתנו,<sup style="color: gray;">87</sup> אבל הלשון אחר הוא.
עמ' 319, שורה 14: אמרו כל לשונות שהיו מהארץ לח"ל היה משה רואה אותן, וכל לשונות שהיו מח"ל לארץ לא היה משה רואה אותן. מאמר זה אינו במקום אחר, עיין להלן בס"ז בסמוך, ספרי כאן פי' קל"ו, עמ' 182, האזינו פי' של"ח, עמ' 388, ומקבילות. והכוונה כאן שאמרו כן במדרש אגדה. ובמקרא רגיל "לשון" לימים וכן בברייתות,<sup style="color: gray;">88</sup> אבל אינו מצוי ביחס ליבשה.<sup style="color: gray;">89</sup>
ובקטעים מן הגניזה ד' ע"א, שר' 17 (תרביץ ש"א ס"א, עמ' 25): <b>אמרו</b> היו תלמידים אדומים לבית שמי באותה שעה. אמרו להן צאו וראו וכו'. ולפנינו קבלה עתיקה של המדרש שמסרה פרטים על הויכוח בין ב"ש וב"ה באותה שעה, עיין במבואו של מהרי"ן אפשטין לקטעים הנ"ל, עמ' 52.
נעבור עכשיו לבדוק כמה הלכות בס"ז שלא אמרו בהן לא "מכאן אמרו" ולא "אמרו" אלא הובאו בסתם. עמ' 235, שורה 3: יחגרנה בחבל של <b>מגג</b>. ר' אליעזר אומר שני חגורים היה חוגרה אחד למעלה מדדיה ואחד למטה מדדיה. והוא שלא כמשנת סוטה פ"א מ"ו. ועיין ירושלמי שם ה"ו, י"ז ע"א, ובבלי עירובין כ"ח א'. ודברי ר' אליעזר לא נזכרו כלל במקום אחר.
עמ' 238, שורה 5: לרבות אלמנה לכהן גדול וכו', לרבות כל הפסולות שישתו. ר' אלעזר בר' שמעון אומר אין משקין את הפסולות. סתם משנת סוטה פ"ד מ"א כדעת היחיד כאן.
עמ' 242, שורה 18: יכול שאין לי שהנזיר מגלח אלא כשהוא נוגע במת שלם ובשדרה ובגולגולת ובחצי לוג דם ובחצי קב עצמות ואבר מן החי ואבר מן המת שיש עליהן בשר כראוי, כשאמר טמא ר<b>יבה אבר מן המת ואבר מן החי שאין עליהן בשר כראוי</b>.<sup style="color: gray;">90</sup> טמא וטמא, ריבה כזית מן המת וכזית מן הנצל ומלא תרוד רקב ורוב בכיכר ורוב מכרכר. <b>נזרו</b>, ריבה עצם כשעורה שיטמא במגע ובמשא.
במשנתנו (נזיר פ"ז מ"ב): על אלו טומאות הנזיר מגלח על המת ועל כזית מן המת ועל כזית נצל ועל מלא תרוד רקב על השדרה ועל הגולגולת <b>ועל אבר מן המת ועל אבר מן החי שיש עליהם<sup style="color: gray;">91</sup> בשר כראוי</b>, ועל חצי קב עצמות, ועל חצי לוג דם, על מגען ועל משאן ועל אהלן. ועל עצם כשעורה על מגעו ועל משאו. כשאנו משרים את הברייתא בס"ז למשנתנו אנו רואים שהתנא של ס"ז שנה ברישא: ועל אבר מן החי ועל אבר מן המת בין שיש עליהן בין שאין עליהן בשר כראוי. וכן אמרו בירושלמי נזיר פ"ז ה"ג, כ"ו ע"ג: תני ר' שמואל בר אבודמא בחלל, כל שהוא חלל. בחלל. זה אבר מן המת ואבר מן החי שאין עליהן בשר כראוי. וכע"ז גם בברייתא שבבבלי שם כ"ד א', והוא כריש לקיש (ועיין לעיל, עמ' 14, הערה 10) בירושלמי שם ובבלי כ"ג ב' ובהגהות הב"ח למפרש שם, ועיי"ש כ"ד א' ובתוספות ד"ה אלא דלית.
עמ' 243, שורה 16: <b>והימים הראשונים יפלו</b>. מפיל הוא <b>לאחר<sup style="color: gray;">93</sup></b> בדם רביעית, <b>לאחר</b> ברובע עצמות. על מגע שפוד, [על ימי ספרו]<sup style="color: gray;">94</sup> ועל ימי <b>חלוטו</b> של מצורע. יכול שהוא סותר בכל אלו, ת"ל כי טמא <b>נזרו</b>, טומאה סותרת אין כל אלו סותרים. ובמשנתנו (נזיר פ"ז מ"ג): אבל הסככות והפרעות ובית הפרס וארץ העמים הגולל והדופק <b>ורביעית דם ראה לו רבע עצמות</b> (כלומר, רובע עצמות באהל)<sup style="color: gray;">95</sup> <b>וכלים הנוגעים במת</b><sup style="color: gray;">96</sup> וימי ספרו וימי גמרו על אילו אין הנזיר מגלח ומזה בשלישי ובשביעי ואינו סותר את הקודמים, ומתחיל ומונה מיד (כלומר, אחרי שיטהר), וקרבן אין לו. ההלכות שוות אבל הלשון אחרת לגמרי.
להלן שם, שורה 18: אמר ר' עקיבא דנתי לפני ר' אליעזר מה אם עצם כשעורה וכו', נזף בי ואמר לי אין דנין בנזיר מקל וחומר. וכשבאתי אצל ר' יהושע וכו' אמר לי רואה אני <b>להקל ולהחמיר</b>,<sup style="color: gray;">97</sup> אבל מה אעשה שגזרו חכמים חצי לוג. דיון ר' עקיבא הוא ממש כבמשנת נזיר ספ"ז, אבל שם מסיים: אמר לי מה זה עקיבא, אין דנין כאן מק"ו. וכשבאתי והרציתי דברים לפני ר' יהושע אמר לי יפה אמרת, אלא כן אמרו הלכה. ועיין בתוספתא נזיר פ"ה ה"א ובמקבילות, ומ"ש בתוספתא כפשוטה שם ח"ו, עמ' 558.
עמ' 257, שורה 12: יכול אין לי שהוא (כלומר, הפסח) דוחה את השבת אלא בשחיטתו. אמרת <b>ויעשו ויעשו</b> ריבה קבול דמו וזריקתו ומיחוי קרביו והקטר חלביו. ר' אליעזר מוסיף ארבעה דברים, חתיכת יבלתו, ונותן משכון ולוקח,<sup style="color: gray;">98</sup> הרכיבו מירושלם להר הבית, והבאתו מחוץ לתחום. שהיה ר' יהושע אומר הבאתו מחוץ לתחום אינה דוחה את השבת. במשנתנו (פסחים רפ"ו): אלו דברים בפסח דוחין את השבת, שחיטתו, וזריקת דמו, ומיחוי קרביו, והקטר חלביו וכו', הרכבתו והבאתו מחוץ לתחום, וחתיכת יבלתו, אין דוחין את השבת. ר' אליעזר אומר דוחין. ועיין להלן במ"ב שם.
עמ' 258, שורה 8: כל ימות השנה היה התמיד נשחט בשמונה ומחצה וקרב בתשע ומחצה. ערב פסחים היה כשחט בשבע ומחצה וקרב בשמונה ומחצה, והפסח אחריו. בזמן שחל ערב פסחים להיות ערב שבת היה כשחט בשש ומחצה וקרב בשבע ומחצה. בזמן שחל להיות בשבת, ר' ישמעאל אומר כסדורו בערב שבת. ר' עקיבא אומר כסדורו בחול, ובמשנתנו (פסחים רפ"ה): תמיד נשחט בשמונה ומחצה וקרב בתשעה ומחצה. בערבי פסחים כשחט בשבעה ומחצה וקרב בשמנה ומחצה, <b>בין בחול בין בשבת</b>. חל ערבי פסחים להיות בערב שבת כשחט בשש ומחצה וקרב בשבע ומחצה, והפסח אחריו. ורבי סתם במשנתנו כר"ע, אבל בס"ז שנה את משנתו במחלוקת ר' ישמעאל ור' עקיבה. ובירושלמי שם פ"ה ה"א, ל"א ע"ד, שכר מחלוקת זו כנוסח התנא שבס"ז, אלא שהדעות של ר' ישמעאל ור' עקיבא הפוכות הן, ולפיכך אמרו שם: מאן תנא בין בחול בין בשבת, ר' ישמעאל. ואף בבבלי שם (כ"ח א') המחלוקת הפוכה, ושכר שם: כסידורו בחול כך סידורו <b>בשבת</b> דברי ר' ישמעאל. ר' עקיבא אומר כסידורו <b>בערב פסח</b> (במקום "בערב שבת" שבירושלמי ובס"ז). ולפיכך נחלקו שם אביי ורבא בפירושו, ולרבא סתם מתניתין כר' עקיבא (אפילו לגירסא שלהם).
ובירושלמי להלן שם: תני ר' נתן אומר בכל יום ויום תמיד נשחט בשמונה ומחצה וקרב בתשע ומחצה. מהו <b>בכל יום ויום</b>.<sup style="color: gray;">99</sup> בכל ערב פסח ופסח. ולפ"ז חולק ר' נתן בין על משנתנו ובין על הס"ז.
עמ' 259, שורה 19: יכול כל הטמאים יהו עושים פסח, הרי מי שהוזה הזאה אחת (כלומר, ועכשיו הוא בשביעי שלו), וזב שראה ראיה אחת, והקטן והחולה וטבול יום ומחוסר כפורים והאונן והמפקח בהגל וכן מי שהבטיחוהו להוציאו מן בית האסורין, ת"ל <b>כי יהיה טמא לנפש</b>, טמא מת עושה פסח שני, אין כל אלו עושים פסח שני. במשנתנו (פסחים פ"ח מ"ה-מ"ו): זב שראה שתי ראיות שוחטין עליו בשביעי וכו', האוכן והמפקח את הגל וכן מי שהבטיחוהו להוציאו מבית האסורים והחולה והזקן שהן יכולין לאכול כזית שוחטין עליהן וכו', לפיכך אם אירע בהן פסול פטורין מלעשות פסח שני,<sup style="color: gray;">100</sup> חוץ מן המפקח בגל שהוא טמא מתחלתו. ואין סתירה בין המשנה וס"ז,<sup style="color: gray;">101</sup> אבל הלשון והניסוח שלא כמשנתנו הוא.<sup style="color: gray;">102</sup>
עמ' 280, שורה 6: <b>דבר אל בני ישראל</b> שיהו שוקלין שקלים ולוקחין נסכים לעולות גוים, לעולות התושבים, לעולות הנמצאות ועל ידי מי שהניח עולתו וברח. <b>דבר אל בני ישראל</b> שיהו שוקלין שקלים ולוקחין נסכים לשלמי גוים ולשלמי תושבים ולשלמים הנמצאים ועל ידי מי שהניח שלמיו וברח. <b>דבר אל בני ישראל</b> שיהו שוקלין שקלים ולוקחים מלח שיהו הכהנים מולחים בו חטאותיהם ומנחותיהם ומולחין בו את העורות. <b>דבר אל בני ישראל</b> שיהו שוקלין שקלים ולוקחים עצים שיהו הכהנים מבשלין בו את חטאתיהן ומנחותיהן ועושין בו מדורות בית המוקד להתחמם כנגדן. <b>דבר אל בני ישראל</b> שיהו שוקלין שקלים ולוקחין פרת חטאת ושעיר משתלח ועל ידי כהן המאבד ועל ידי מי ששינה ועשה חטאת העוף למעלה וחטאת בהמה למטה, חובה כנדבה ונדבה כחובה, ולבושי כהן גדול ביום הכפורים ועשירית האיפה של כהן גדול ולא מינו כהן אחר תחתיו.
ההלכות שבברייתא זו מצויות במקורות שונים, אבל עיקרה שכור במשנת שקלים פ"ז מ"ה ואילך: בראשונה היו ממשכנין את מוצאיה (כלומר, המוצא עולה, או שלמים) עד שהוא מביא את נסכיה. חזרו להיות מניחין אותה ובורחין. התקינו בית דין שיהו נסכיה באין משל ציבור. אמר ר' שמעון שבעה דברים התקינו בית דין וזה אחד מהן. גוי ששלח עולתו ממדינת הים ושלח עמה נסכים קריבין משלו, ואם לאו קריבין משל ציבור. וכן גר שמת והניח זבחים אם יש לו נסכים קריבין משלו, ואם לאו קריבין משל ציבור. ותנאי בית דין הוא על כהן גדול שמת שתהא מנחתו קריבה משל ציבור וכו', על המלח ועל העצים שיהיו הכהנים נאותים בהן, ועל הפרה שלא יהו מועלין באפרה, ועל הקינין הפסולות שיהיו באות משל ציבור. ממשנה זו אנו למדים שהברייתא בס"ז היא כר' שמעון (וכמה סתמות בס"ז כמותו), ואעפ"י כן אינה דומה למשנתנו, ואף נזכרו בה הלכות שאינן מפורשות במקום אחר, דוגמת כהן המאבד, עיין מ"ש על כ"ז במחברתי "תיקונים והוספות לתוספתא כפשוטה סדר מועד" (בויארק תשכ"ב), עמ' 4 ואילך.
עמ' 281, שורה 4: <b>מן הבקר</b>. פרט לכלאים. ובצד השני אתה אומר <b>מן הבקר</b>. פרט לשור שנגח והמית <b>ויש לו עדים</b>. מן הצאן. פרט לרובע ולכרבע. ובצד השני אתה אומר פרט למוקצה לעבודה זרה ולנעבד. <b>מן העזים</b> לחלוק את הגנוב ואת הגזול שידעו בו הרבים והשעיר שנתן ריח והחולה. הלכות אלו כשכר במשנת זבחים רפ"ח, תמורה רפ"ו ובכורות ספ"ו, וגנוב וגזול וכו' במשנת גיטין פ"ה מ"ה ועדיות ספ"ז. ובמקום "והשעיר שנתן ריח" שכר בבכורות הנ"ל: ומזוהם. ובמקום "ויש לו עדים" שכו במשנת זבחים הנ"ל: או שהמית את האדם <b>ע"פ עד אחד, או על פי הבעלים</b>.<sup style="color: gray;">104</sup> ועיין תו"כ נדבה פ"ב ה"ח, ד' ע"ב, הוצ' רמא"ש, עמ' 44, ובמקבילות שצוינו שם. ולפי פשוטו חולק התנא שבס"ז על שאר המקורות, ואינו אוסר אלא אם הרג בפני שני עדים (והקריבו לפני שעמד בדין).<sup style="color: gray;">105</sup>
שם, שורה 18: אימתי הוא לא איל ולא כבש וטעון נכסי איל מבן שנים עשר חדש ויום אחד עד בן שלשה עשר חדש. ר' טרפון קורהו פלגס. בן עזאי קורהו נוקד. ר' ישמעאל קורהו <b>פרוגדוס</b>.<sup style="color: gray;">106</sup> במשנתנו (פרה פ"א מ"ג): בן שלשה עשר חדש אינו כשר לא לאיל ולא לכבש.<sup style="color: gray;">107</sup> ר' טרפון קורהו פלגס. בן עזאי קורהו נוקד. ר' ישמעאל קורהו <b>פרכריגמא</b>.<sup style="color: gray;">108</sup>
והנה הגירסא במשנתנו בטוחה. ואשר לפירוש המלים הזרות, הרי פירש לנכון ר' בנימין מוספיא ערך פלגס שהכוונה למלה היונית πάλλαξ, או πάλληξ, שפירושו מעין מופלא הסמוך לאיש (כלומר, צעיר שיצא מכלל קטנות, ולכלל בגרות לא בא), ואף בהמה זו בת שלש עשר חודש יצאה מכלל כבש ועדיין לא הגיעה לכלל איל, כבש ואינו כבש. ור' ישמעאל קורהו פרכריגמא, ופירש הגאון<sup style="color: gray;">109</sup> שהוא לשון יוני, מטבע שנפסל, והיינו παραχάραγμα.<sup style="color: gray;">110</sup> והרח"ש הורוביץ וכל המלונות הגיהו בילקוט ע"פ משנתנו,<sup style="color: gray;">111</sup> אבל קרוב לוודאי בעיני שבילקוט ד' שלוניקי כשתמרה הגירסא הנכונה ואף כאן לפנינו מסורת אחרת, אלא שעלינו לקרוא שם: <b>פרוגרוס</b> (במקום: פרוגדוס),<sup style="color: gray;">112</sup> προγήρως, זקן לפני זמנו, והיינו איל לפני זמנו, איל שעדיין לא יצא לגמרי מכלל כבש, איך שאיכר איל, ופרוגרוס של ר' ישמעאל מקביל יפה לפלגס של ר' טרפון.<sup style="color: gray;">113</sup>
עמ' 283, שורה 18: <b>מלחם הארץ</b>. ולא כל לחם פרט לעיסה קטנה. איזו היא גדולה שבעת רבעים של מדבריים וקב וחצי ירושלמיים שהן חמשת רבעים משלנו. ר' יוסי אומר חמשת רבעים <b>מתוקין</b><sup style="color: gray;">114</sup> לפטור. ברם הגירסא כאן לקתה בחיסרון ובשיבושים. והנוסחא הנכונה כשתמרה לנו בפירוש הריבמ"ץ לחלה פ"ב מ"ז כ"י אוקספורד שפרסם הר"ש אליעזרי (ירושלים, תש"ט). וכ"ה שם, עמ' כ': ת"ר מלחם ולא כל לחם פרט לעיסה קטנה. אי זו היא גדולה שבעת<sup style="color: gray;">115</sup> רבעים מדבריים, קב וחצר ירושלים, שהן ה' רבעים שלכו. ר' יוסי אומר חמשת רבעים גדושים לחייב. ר' אליעזר בן יעקב<sup style="color: gray;">116</sup> אומ' חמשת רבעים <b>מחוקין</b> לפטור.
במשנת עדיות פ"א מ"ב: ומשהגדילו המדות אמרו חמשת רבעים חייבין. ר' יוסי אומר חמשה פטורין. חמשה ועוד חייבין. ובתוספתא שם פ"א ה"ב: שיערו חכמים שבעה רבעים ועוד מדברות, שהן חמש רבעים בציפורין,<sup style="color: gray;">118</sup> שהן קב ומחצה ירושלמית. הברייתא שלנו בס"ז אינה מתאימה כלל למשנתנו, ואף בדברי ר' יוסי קיים שינוי חשוב, שהרי במשנתנו אמר חמשה ועוד חייבין, ובס"ז הוא מצריך חמשה <b>גדושין</b>. ור' אליעזר בן יעקב אומר בס"ז שדווקא חמשת רבעים מחוקין לפטור, אבל חמשת רבעים ועוד לחיוב.
ומתחילה עלינו לברר את שיעור הגדושין. ובמשנת כלים פט"ו מ"א (אהלות פ"ח מ"א) אמרו: מחזיקין ארבעים בלח שהם כוריים (כלומר, ששים סאה) ביבש. ובבבלי (שבת ל"ה א', עירובין י"ד ב'): אמר אביי שמע מינה האי גודשא תילתא הוי. ועיין גם ירושלמי עירובין פ"א ה"ה, י"ט ע"א. ולפי חשבון זה מצריך ר' יוסי שליש יותר מן הת"ק. אמנם חשבון זה לא נאמר אלא אם כן היה הכלי עגול וגבהו כחצי רחבו, כפירש"י בשבת ל"ה א', שהרי אין לומר כן על כלי גבוה וצר שגודשו יהא שליש תוכו.<sup style="color: gray;">121</sup> ואם אמרו כן במדה גדולה של ארבעים סאה מי יאמר לנו שאף במדות הקטנות כן. ומצאתי בחידושים המיוחסים להרשב"א במנחות פ"ז א', סד"ה וא"ת, שתפס שאף בכלי קטן אומרים כן.<sup style="color: gray;">122</sup>
ובסילוק הקליר לפרשת שקלים: <b>וסאת יבש</b> חסרה שליש בלה. ואפשר היה לומר שפייט מעצמו כן ע"פ המשכיות הנ"ל (ארבעים סאה בלח שהם כוריים ביבש), ויש לבעל הדין לחלוק שבסאה שהיא מדה קטנה, ואפשר שהיתה לה צורה אחרת לא אמרו כן. אבל בתוספתא כלים ב"מ פר"א ה"ב:<sup style="color: gray;">123</sup> אמר רבי מעשה שהביאו מכפר <b>עדי'</b> (צ"ל: עריס) לפני רבן גמליאל יותר מששים ערבו', והיה משערן גדולה לסאה סאה, והקטנה שני לוגין, וקרובים דברי' של סאה סאה <b>מחזקת<sup style="color: gray;">124</sup></b> תשעה קבין. והפירוש הנכון בברייתא זו הוא בסדרי טהרות שם, קצ"ד ע"ג, ד"ה וקרובים, שבאר שהכוונה היא שסאה, סאה (ששה קבים) מחזיקה בגודש שליש יותר, כלומר, תשעה קבין. והברייתא מפרשת את משנתכו שם (פ"כ מ"ב): עריבה מב' לוג ועד תשעה קבין שנסדקה טמאה מדרס. ושער רבן גמליאל בגדולות במדות הלח, שהן תשעה קבין ביבש. ולפי זה מפורש בתוספתא כדברי הקליר. אבל עדיין לא ידענו את צורת הרובע (שהוא אחד מכ"ד בסאה), ואפשר שהיה גבוה וצר, וגדשו אינו גדול, ועלינו לחכות עד שהארכיאולוגים יגלו לנו רובע ציפורי.
עמ' 287, שורה 8: וכן מי שיצא שכור, וכן מי שהוציאתו רוח רעה, וכן מי שהוציאוהו גוים, או ליסטים, אין לו אלא ארבע אמות. במשנתנו (עירובין רפ"ד): מי שהוציאוהו גוים, או רוח רעה, אין לו אלא ד' אמות. והקבוצה "רוח רעה, גוים או ליסטים" היא מטבע של לשון (בשינוי סדר), דוגמת משנת שבת פ"ב מ"ה, תוספתא עירובין פ"ג ה"ח ועוד, עיין מ"ש בתוספתא כפשוטה ח"ג, עמ' 345-344. אבל שיכור כדוגמא לעושה מעשה באונס לא נזכר במקום אחר במשנתנו. ועיין תוספתא תרומות רפ"ג ובתוספתא כפשוטה שם ח"א, עמ' 321, ובהערה 6 שם.
עמ' 293, שורה 16: <b>והזר הקרב יומת</b>. מיתה בידי שמים. ר' עקיבא אומר אף מיתת בית דין, שנאמר <b>ונוקב ה' מות יומת רגום ירגמו בו כל העדה</b> (ויקרא כ"ד, ט"ז) וכו'. ולפ"ז סובר ר"ע שזר ששימש במקדש מיתתו <b>בסקילה</b>. אבל במשנתנו (סנהדרין ספ"ט): זר ששימש במקדש, ר' עקיבא אומר <b>בחנק</b>. וחכמים אומרים בידי שמים. ועיין בבלי שם פ"ד א' וספרי קרח פיס' קט"ז,<sup style="color: gray;">125</sup> עמ' 134.
עמ' 301, שורה 3: מכמה יהא בה ותהא פסולה. ר' אליעזר אומר משתים ועד שלש הרי זו פסולה. ר' יהושע אומר מחמש ועד חמשים הרי זו כשרה. ר' יהושע בן בתירא אומר אפילו אחת בראשה ואחת בזנבה ה"ז פסולה. ר' עקיבא אומר אפילו יש בה הרבה כשרה, ובלבד שיעבירם במכחול,<sup style="color: gray;">126</sup> אבל אם היו שתים לתוך גומא אחת פסולה מפני שהיא נראית כמין קרחת. והברייתא שלנו אינה מתאימה למשנת פרה ספ"ב. ושם: ר' עקיבא אומר אפילו ארבע אפילו חמש יתלוש. ר' אליעזר אומר אפילו חמשים. ודברי ר' יהושע שבס"ז לא כזכרו כלל במשנתנו שם. ומלשון המשנה בוודאי משמע שר"ע מכשיר בחמש דווקא ולא יותר,<sup style="color: gray;">128</sup> ור' אליעזר חולק עליו ומכשיר אפילו חמשים, כדעת ר' יהושע בס"ז, ולפי ס"ז כאן מכשיר ר"ע אפילו הרבה, ובלבד שלא יהו שתים בגומא אחת.<sup style="color: gray;">129</sup>
ולא עוד אלא שבס"ז כזכר בפירוש הכלי שבו מעביר את השערות, והכוונה שיתלוש דווקא (ולא יגזוז). ובבבלי בכורות (כ"ד ב'כ"ה א') נשאו ונתנו אם תולש כגוזז הוא, והביאו (כ"ה א') ברייתא (עיין תוספתא פרה ספ"ב): שתי שערות עיקרן מאדים וראשן משחיר (כגירסת רש"י, וכ"ה בכר"מ ובמיוחס לר"ג, וכן מוכח גם ממשנתנו פרה פ"ב סמ"ב), ר' יוסי בן המשולם אומר <b>גוזז במספרים</b> ואינו חושש (כלומר, משום גוזז בקדשים). ופירשו בבבלי שם שבפרה שבאה מבדק הבית לא חששו משום גוזז בקדשים וכו', עיי"ש ברש"י ובתוספות. והנה בברייתא שם (בשתי שערות שעיקרן מאדים) אי אפשר אלא בגזיזת השחור במספרים, אבל בברייתא שלנו שהשער כולו שחור למה יגזוז לכתחילה, והרי מדרבנן אף קדשי בדק הבית אסורים בגיזה, ולפיכך נקטו כאן בפירוש כלי תולש, וסובר התנא שלנו שתולש אינו כגוזז. ועיין מ"ש בירושלמי כפשוטו שבת, עמ' 146-145. ומשנתנו, וכן הברייתא שלנו, מדברות בפרה שכבר נתקדשה, אבל בבכורות לא הביאו את המשנה, משום שאפשר לדחות שהיא מדברת בשלא נתקדשה.
שם, שורה 12: <b>אשר לא עלה עליה עול</b> [... ובצד השני אתה אומר <b>אשר לא עלה עליה עול</b>. כל העולה עליה]<sup style="color: gray;">130</sup> פוסלה. נתן עליה ידו ועבר מכאן ולהלן הרי זו פסולה. היתה עוברת בנהר, או עולה במעלה, או יורדת בירידה, נתלה בזנבה לסעדה כשרה, שתסעדנו פסולה, קשרה במוסרה הרי זו כשרה, קיפלה ונתנה בין קרניה הרי זו פסולה. פירש טליתו עליה מפני החמה ומפני הדבורים הרי זו כשרה, עשה לה סנדלין בשביל שלא תחליק הרי זו כשרה. שכן עליה עוף כשרה [ר' יהודה אומר]<sup style="color: gray;">131</sup> עלה עליה זכר לדעת הבעלים פסולה, שלא לדעת הבעלים כשרה.
ובמשנתנו (פרה פ"ב מ"ג): רכב עליה, נשען עליה, נתלה בזנבה עבר בה את הנהר, קיפל עליה את המוסרה, נתן טליתו עליה, פסולה. אבל קשרה במוסרה, עשה לה סנדל בשביל שלא תחליק, פרס טליתו עליה מפני הזבובים, כשרה. זה הכלל כל שהוא לצורכה כשרה, לצורך אחר פסולה. שכן עליה עוף כשרה, עלה עליה זכר פסולה. ר' יהודה אומר אם העלהו פסולה, ואם מעצמו כשרה. השינויים בלשון בין המשנה והברייתא נראים לעין, אלא שלפי פשוטה חולקת הברייתא על משנתנו בדעת ר' יהודה, ולמשנתנו אינו פוסל אלא בהעלהו הבעלים, אבל אם עלה מעצמו אפילו לדעת הבעלים כשרה. ועיין בס' משנה אחרונה במקומו. והראשונים שפירשו שהעלהו לאו דווקא הוא מפני שלא רצו להרבות במחלוקת והשלימו בין המקורות. ולא עוד אלא שלא יצאנו מידי ספק אם הדוגמאות בס"ז כסמכו לדרשה של "ובצד השני", או נסמכו לדרש שקדם לדרש של "ובצד השני", ולשיטת "בצד השני": כל העולה עליה פוסלה, כפשוטו, והיא חולקת על הדרש הראשון ועל משנתנו גם על הרישא. ועיין בהשגות הראב"ד פ"א מה' פרה סה"ז ומ"ש עליו בחזון נחום פרה פ"ב מ"ד.
עמ' 304, שורה 14: כיצד היו עושין<sup style="color: gray;">132</sup> היו כותשין אותה במכתשות וכוברין אותה בכברות. ר' ישמעאל או' בשלאבן ר' עקיבה או' בשלעץ, ובור היה נתון תחת הגת שהיתה כשרפת בתוכה עשוי חלונות חלונות, חוטמה<sup style="color: gray;">133</sup> שלזו כנגד חוררה שלזו, וחוטמה שלזו כנגד חוררה שלזו, מפני קבר התהון. במשנתנו (פרה פ"ג מי"א): נשרפה, חובטין אותה במקלות, וכוברין אותה בכברות. ר' ישמעאל אומר במקבות של אבן ובכברות של אבן היתה נעשית. סתם משנתנו כר' עקיבא היא, והסיפא לא נזכרה כלל במשנתנו לעניין הגת, אלא לעניין הכבש מהר הבית להר המשחה, ופשיטא שבהר המשחה עצמו, מקום ששורפין את הפרה, בוודאי היה כן. ובתוספתא שם פ"ג ה"ט: <b>מקום גיתה</b> ומערכתה<sup style="color: gray;">134</sup> ובית הטבילה היו חלולין מפני קבר התהום. ועיין מ"ש בתוספת ראשונים ח"ג, עמ' 219.
שם, שורה 18: כיצד היו עושים<sup style="color: gray;">135</sup> היו מביאים מעצבים<sup style="color: gray;">136</sup> שלשייש וחולקין אותה שלשה חלקים, מניחין שליש בחלונות וסותמין אותן ומחלקין שליש לכל המשמרות ומניחין שליש<sup style="color: gray;">137</sup> בהר הבית לקים מה שנא' <b>ואסף והניח</b>, אסף לפני מחנה ישראל ומניח בתוך מחנה ישראל. במשנתנו (פרה ספ"ג): וחולקין אותו לשלשה חלקים אחד ניתן בחיל ואחד ניתן בהר המשחה ואחד היה מתחלק לכל המשמרות. וכן בספרי כאן פיס' קכ"ד, עמ' 58: מיכן אמרו חולקין אותו לשלשה חלקים וכו' (כלשון משנתנו). ובס"ז כשכית משנה אחרת (לא של רבי). ועיין בתוספתא פרה ספ"ג ומ"ש בתוספת ראשונים ח"ג, עמ' 221 ואילך.
עמ' 305, שורה 23: השורף פרה ופרים<sup style="color: gray;">139</sup> נישרפים ושעירים נישרפים מטמים בגדים, הן עצמן אינן מטמין בגדים, הרי זה או' מטמיך לא טימוני ואתה טמאתני]. האוכל מנבלת העוף הטהור וכל [הלכ'] במסכת פרה. כל וולד טמאות וכו']. אין כלי חרס מטמא חבירו [וכו'], כלי חרס שהיו משולשלים לאוירו של תנור במקום הנגוב הרי אילו טהורים, צפו משקים על גבי התנור ניטמא בחורי (= באחורי) התנור, נגענו בכלי חרס וטימוהו הרי זה או' מטמ' ל' ט' וא' ט'. מזה ש[ה]יה עומד בת[וך משקין] טמאין ומיטפחת במתניו נתזו משקין מתחת רגליו וטמאו את [המטפחת] חזרה המט[פ]חת וטימתו הוא שאמרו טימאני וטימאתיו.
כל ההלכות שנויות במשנת פרה פ"ח מ"ב-מ"ו בשינוי סדר ובלשון אחרת לגמרי (ועיין כלים פ"ח מ"ד), ובס"ז נוספו אח"כ כמה דוגמאות שלא נשנו במשנתנו,<sup style="color: gray;">140</sup> כפי שהעיר כבר המגיה בהגהה לפירוש הר"ש במשנתנו שם. וכל ההלכות בס"ז נסמכו להלכה של בן השונמית שהוא לא נטמא כשחיה, אבל הללו שנגעו בו כשהיה מת ניטמאו, ואם נגעו בו אח"כ כשחיה טימאוהו.<sup style="color: gray;">141</sup>
עמ' 306, שורה 9: וכל אשר יגע בחלל חרב פרט לאשה שהמת בתוך מערה וכו'. עיין מ"ש להלן (עמ' 58-57), לס"ז, עמ' 311, שורה 20, ושם, כנראה, עיקר מקומו, עיין בהערות הרח"ש הורוביץ.
עמ' 307, שורה 2: כמה הוא דמו של אדם, שעורו <b>בבינונית</b><sup style="color: gray;">142</sup> רביעית וכו'. ומנין לרבות דם תבוסה משני מתים, ת"ל <b>נפשות</b>. ומנין אתה מרבה דם קטן כולו, ת"ל <b>נפשות</b>. יכול שאני מרבה שחלה והלך לו, אמ' לא אמרתי אלא <b>אשר ימות</b>. במשנתנו (אהלות פ"ב מ"ב): רביעית דם ורביעית דם תבוסה במת אחד. ר' עקיבה אומר משני מתים. דם קטן שיצא כולו. ר' עקיבה אומר כל שהוא וחכמים אומרים רביעית. והברייתא שלנו היא כר' עקיבא במשנתנו. ועיין בתוספתא אהלות פ"ג ה"ב.
שם, שורה 5: איזה הוא דם תפוסה.<sup style="color: gray;">143</sup> ר' ישמעאל או' רביעית מן המת ורביעית מן החי שבללן זה בזה, ניטל מזה ומזה רביעית. ר' לעזר בן יהודה [או'] זה וזה כמים. [ר'] עקיבה או' שמינית מן המת ושמינית מן החי שבללן [זה] בזה, ניטל מזה ומזה רביעית, זה הוא דם תפוסה. ר' לעזר בן יהודה איש ברתותה או' הרי זה כדם בהמה וכדם החיים. איזה הוא דם תפוסה, צלוב [שד]מו שותת ונימצא תחתיו רביעית דם מצטרף, והמת שדמו מנטף [ונמ]צא תחתי[ו] רביעית דם אינו מיצטרף. ר' יהודה או' חילוף דברים אלא [השותת] אינו מצטרף והמנטף מיצטרף.
במשנתנו (אהלות פ"ג מ"ה): איזהו דם תבוסה. המת שיצא ממנו שמינית בחייו ושמינית במותו דברי ר' עקיבה. ר' ישמעאל אומר רביעית בחייו ורביעית במותו. ניטל מזה ומזה רביעית. ר' אלעזר בר' יהודה אומר זה וזה כמים. איזה דם תבוסה, צכוב שדמו שותת ונמצא תחתיו רביעית דם, טמא, אבל המת שדמו מנטף ונמצא תחתיו רביעית דם, טהור. ר' יהודה אומר לא כי אלא השותת טהור והמנטף טמא. לפנינו אחת מן הדוגמאות המעטות מאד שהברייתא בס"ז מתאימה פחות או יותר למשנתכך. אבל כאן נוספה תשובת ר' לעזר בן יהודה איש ברתותה לר' עקיבה ששמינית מן המת ושמינית מן החי הן כדם בהמה וכדם החיים. וספק הוא אם ר' אלעזר בן יהודה שהשיב לר' ישמעאל הוא הוא ר' אלעזר בן יהודה איש ברתותה שהשיב לר' עקיבא, והשיב לר' ישמעאל בלשון אחת ולר' עקיבא בלשון אחרת, והרישא שבס"ז היא ממקור אחר (שממנו שאבה גם משנת רבי), ושם לא הזכירו "איש ברתותה",<sup style="color: gray;">144</sup> והסיפא ממקור אחר, ושם הזכירו "איש ברתותה". ואפשר שלפנינו שני תנאים. ודעת ר' אלעזר בן יהודה עצמו בדם תבוסה מפורשת בתוספתא אהלות פ"ד ה"י, ומכאן שהבבא "איזה דם תבוסה צלוב שדמו שותת" וכו' אינה מדברי ר' אלעזר בר יהודה, אלא סתם המשנה וסתם הברייתא, כמו שפירש באליהו רבה למשנתנו במקומו.<sup style="color: gray;">145</sup> ולפי מסורת הבבלי בנדה ע"א ב' היא דעת ר' שמעון (שהרבה סתמות בס"ז כמותו), אבל בתוספתא אהלות פ"ד הי"א (וכן מעתיק משם גם בר"ש פ"ג מ"ה) דעת ר' שמעון היא להפך. ובתוספתא שם אין לנו אלא נוסח הדפוס גרידא (בכי"ו חסר דף).
עמ' 309, שורה 9: את מה אני מרבה<sup style="color: gray;">146</sup> השיזרה [וה]גולגולת <b>וחצי לוג דם וחצי קב עצמות</b> ואבר מן המת ואבר מן החי שיש ע[ליה]ם בשר כראוי ורובע עצמות מרוב הבנין ומרוב המיניין ומרוב <b>גודלי גויה</b>, רובע מרוב הביניין ורוב[ע] מרוב המיניין ורובע מרוב <b>גודלי גוייה</b><sup style="color: gray;">147</sup> הרי [א]לו מטמאין במגע ובמשא ובאהל.
ובמשנתנו (אהלות רפ"ב): אלו מטמאין באהל, המת וכזית מן המת וכזית נצל ומלוא תרווד רקב השדרה והגלגולת אבר מן המת ואבר מן החי שיש עליהן בשר כראוי, רובע עצמות מרוב הבנין, או מרוב המנין, ורוב בנינו ורוב מכרכו של מת אע"פ שאין בה רובע טמאין. ובס"ז נקטו כמקצתן של זקנים הראשונים (תוספתא שם ספ"ד ונזיר רפ"ה ומקבילות) שמצריכין חצי קב עצמות וחצי לוג דם לכל. ואף הלשון מרוב גודלי גויה" אינו מתאים למשנתנו (אלא לתוספתא שם פ"ג ה"ד), כמו שהעיר מהרי"ן אפשטין בהערותיו לס"ז מן הגניזה, הערה 8, והערה 10, עיי"ש דברים של טעם.
עמ' 309, שורה 14: כמה הוא חסרונו<sup style="color: gray;">148</sup> [ב]שיזרה, בית שמי או' שתי חליות, בית הלל או' אפילו חוליה אחת. ובגולגולת בית שמי או' מלוא מקדיה, בית הלל אומ' מלא מקדוח גדול שללישכה שהוא כפונדיון האיטלקי וכסלע נרונית ומלוא נוקבו<sup style="color: gray;">149</sup> של עול השרוני. במשנת אהלות פ"ב מ"ג: כמה הוא חסרון בשדרה, ב"ש אומרים שתי חוליות ובית הלל אומרים אפילו חוליא אחת. ובגלגולת ב"ש אומרים כמלוא מקדח. וב"ה אומרים כדי שינטל מן החי וימות. באיזה מקדח אמרו בקטן של רופאים דברי ר' מאיר. וחכמים אומרים בגדול של לשכה. הרח"ש הורוביץ ומהרי"ן אפשטין שניהם השלימו בס"ז ע"פ משנתנו: בית הלל אומ' [כדי שינטל מן החי וימות. מלוא מקדח שאמרו] מלא מקדוח גדול וכו', וכחכמים במשנתנו בדעת בית שמאי. אבל גם בילקוט ד' שלוניקי וכ"י אוקספורד הגירסא היא כמו בקטעי הגניזה, ורחוק מאד בעיני לשער שכל הנוסחאות לקו בחסרון. ולא עוד אלא שהלשון "עול השרוני" מצוי דווקא בפי בית הלל במשנת כלאים (לעניין אחר) פ"ב מ"ו, ובמשנת כלים פי"ז מי"ב (שאביא להלן) לא נזכר "השרוני". ולא זו בלבד אלא שלפי מסורת המשנה נחלקו ר"מ וחכמים בשיטת ב"ש גרידא. אבל עיין מ"ש להלן סוף הערה 152.
ולפיכך קרוב לוודאי שמסורת אחרת לפניכר בס"ז. והנה כבר ראו האמוראים הראשונים שאף ב"ש סוברים שהשיעור בחסרון הגולגולת הוא כדי שיכטל מן החי וימות",<sup style="color: gray;">150</sup> אלא שבית שמאי כאילו נתנו מדה קצובה לשיעור ("מלא מקדח"), ובית הלל סתמו לגמרי את דבריהם. ועיין במשנת כלים פ"א סמ"ה. כדי להבין יותר את המחלוקת של ר' מאיר וחכמים במשנת אהלות הנ"ל עלינו לבדוק את הנוהג של זמנם בניתוח הגולגולת. תיאור מפורט של קידוח הגולגולת ע"י הרופאים כותן בן זמנם של ב"ש וב"ה המאסף הגדול Celsus Medicus בספרו de medicina ספר ח' רפ"ג ואילך. לפר עדרתן השתמשו הרופאים בכמה מיני מקדחים: האחד שהיונים קוראים לו χοινεικίς, מכשיר של ברזל בצורת גליל חלול וכו', ובאמצעיתו מחט וכו', ובו משתמשים כשהפצע קטן, אבל תכופות משתמשים במקדחים גדולים, דוגמת מקדח של נפחים.<sup style="color: gray;">151</sup> לפי ר' מאיר משערים ב"ש במקדח קטן של רופאים, והוא הוא המכשיר הקטלני,<sup style="color: gray;">152</sup> וכשיעור זה שוב אינו יכול לחיות, ולדעת החכמים בשיטת ב"ש המקדח הקטלני אינו אלא כמקדח גדול של לשכה (שהוא כסלע נירונית, עיין להלן). ובבבלי (בכורות ל"ז ב') אמר שמואל ששיעור ב"ה כסלע הוא, ותמהו: "א"כ עשית דברי ב"ש וב"ה אחת", שהרי מפורש במשנת כלים (פי"ז מי"ב): כמלוא מקדח גדול של לשכה שהוא כפונדיון וכסלע נירונית, וישכו כמלוא נקב של עול. ותירצו שמשהו ביניהן (לשיטת החכמים בדברי ב"ש), ועיי"ש ל"ח סע"א.
והרמ"ע מפאנו (בשו"ת שלו סי' ק') כתב: אלמא קים להו לרבנן שלא נחלקו בית שמאי ובית הלל בדבר זה וכו'. ולפ"ז שיטת ב"ה היא כשיטת החכמים במשנתנו, ממש כבס"ז. ולפיכך ברור שגירסתנו בס"ז נכונה, ולדעת התנא שבס"ז אף ב"ה נתנו שיעור לדבריהם,<sup style="color: gray;">153</sup> והוא כחכמים במשנתנו אליבא דב"ש. וסובר התנא שלנו שבגולגלת ב"ש לקולא וב"ה לחומרא, אלא הואיל ויש כאן גם צד חמור לעניין טריפות לא מנו מחלוקת זו במשנת עדיות בין קולי ב"ש וחומרי ב"ה, כסברת הירושלמי בפיאה פ"ו ה"ב, י"ט ע"ג (ומקבילה בכתובות), עיין בשו"ת הרמ"ע מפאנו הנ"ל, והבבלי בכורות כ"ח סע"א לשיטתו בחולין נ"ב ב'.<sup style="color: gray;">154</sup>
עמ' 310, שורה 4: <b>תורת האהל</b>.<sup style="color: gray;">155</sup> כל המאהילים. את מה אני מרבה הבתים והבורות [והש]וחים והמערות הגהורים והשכנים השקיפים והסלעים וכותל שהטה<sup style="color: gray;">157</sup> יכול שאני מרבה שהוטה מאליה תל' לו' <b>זאת</b>, שאמר <b>תורת</b> ריבה זרעים וירקות התלושים מן הקרקע שהן חוצצין בפני טומאה. יכול שאני מרבה בזמן שהן מחוברים תל' לו' <b>זאת</b>. שאמר <b>תורת</b> ריבה אדם ואכלים טמאים שהן חוצצים בפני טומאה. יכול שאני מרבה בזמן שהן מביאין תל' לו' <b>זאת</b>. שאמר <b>תורת</b> ריבה ים נפה וכברה ונפש מסכת והפוחלץ והפלצור ומיתוחי מטה והמשפלות שהן חוצצים בפני טומאה. יכול שאני מרבה בזמן שהן מביאין, תל' לו' <b>זאת</b>. שאמר <b>תורת</b> ריבה עדר רחילים ועדר גמלים ומכונות חיה ועוף ששכן. את מה אני מרבה חיה הדולגת והעוף הפורח וטלת המנפנפת וספינה שהיא שטה על פני המים? תל' לו' <b>זאת</b>. את מה אני מרבה כיפת המים וכיפת השלג והברד והגליד והכיפור? תל' לו' <b>כלי</b>.
ההלכות שבברייתא זו כשכר במשנת אהלות פ"ח בסדר אחר ובלשון אחרת. ובאמצע הוכנסה כאן דעת ר' יהודה באהלות ספ"ג: ר' יהודה אומר כל אהל שאינו עשוי בידי אדם אינו אהל. ומודה בשקיפים ובסלעים.<sup style="color: gray;">159</sup> ואח"ז אמרו: ריבה אדם(?) ואכלים טמאים שהן חוצצים בפני הטומאה. יכול שאני מרבה בזמן שהן מביאין וכו'. והמפרשים התקשו בפירוש הברייתא והגיהו, עיין בהערות מהרי"ן אפשטין במקומו. ובילקוט חסירה הרישא, ובסיפא מחק הרח"ש הורוביץ את המלה "בזמן". ואין צורך בשום הגהה, והברייתא מרבה אדם<sup style="color: gray;">160</sup> ואוכלים טמאים שמלאו את כל החלל ונתבטלו שהם חוצצים,<sup style="color: gray;">161</sup> עיין מ"ש ע"ז להלן בסוף דברינו. ואח"כ מוסיף: יכול שהן חוצצין בזמן שהן מביאין, כלומר בזמן שנעשו אהלין באויר,<sup style="color: gray;">162</sup> ואף גוי ואוכלין נעשין אהלין לטמא,<sup style="color: gray;">163</sup> ומביאין טומאה תחתיהן, ת"ל זאת, כלומר אם נעשו אהלין וטהרה על גביהן אינם חוצצין, ודווקא בזמן שאין מביאין (במקום שאין טומאה תחתיה) הם חוצצים.<sup style="color: gray;">164</sup> ושוב מביא בס"ז דוגמא אחרת לחוצצין, והיינו מרובי נקבים שאין מקבלין טומאה ואף אין בהן נקב כשיעור במקום אחד, כגון ים נפה וכברה<sup style="color: gray;">165</sup> ופוחלץ של גמלים.<sup style="color: gray;">166</sup> ואף נפש המסכת והפלצור ומיתוחי מטה והמשפלות חוצצים במקום שאין מקבלים טומאה. ובמקום שבטלן עם דפנות אהלים אין מביאין וכמשנתנו (אהלות פ"ח מ"ד): אלו חוצצין ולא מביאין מסכת פרוסה <b>וחבלי<sup style="color: gray;">167</sup></b> המטה והמשפלות<sup style="color: gray;">168</sup> והסריגות שבחלונות. ועיין להלן שם פי"ג מ"א. ומוסיף בס"ז: יכול שאני מרבה בזמן שהן מביאין וכו',<sup style="color: gray;">169</sup> ת"ל זאת, כלומר, בכגון דא אינם חוצצים אם הטומאה תחתיהן והטהרה על גביהן (או להפך), כמשנתנו באהלות רפ"ו. כללו של דבר, שיטת התנא שלנו היא, שמן הצד, או שלא כנגד הטומאה חוצצין עם דפנות האהל, אפילו אם הם כלים, ובלבד שאינם מקבלים טומאה<sup style="color: gray;">170</sup> אבל במאהילים באויר (או שלא בטלן במפורש) אינם חוצצים אפילו אם אינם מקבלים טומאה.<sup style="color: gray;">171</sup> ואף שאין להתאים לגמרי את שיטת ס"ז לשיטת משנתנו, מ"מ פשוטו של ס"ז הוא כמו שפירשנו.
סוף עמ' 310: במה מקיפים,<sup style="color: gray;">172</sup> בצמיד ופתיל בסיד ובגיבס[ס] ובטיט ובצואה בשעף ובשרף בשעוה ובזפת ובכסיטרון. במשנתנו (כלים פ"י מ"ב): במה מקיפים, בסיד ובגפסיס בזפת ובשעוה בטיט ובצואה בחומר ובחרסיס ובכל דבר המתמרח. אין מקיפין לא בבעץ ולא בעופרת וכו'. והמדרש שלנו חולק על משנתנו, עיין מ"ש בתוספת ראשונים ח"ג, סוף עמ' 26.
עמ' 311, שורה 2: העושה<sup style="color: gray;">173</sup> (כלומר, מאור. ובילקוט: פתח) בינה לבין ביתה,<sup style="color: gray;">174</sup> בינה ובין חברתה להשמיע את הקול ולהדליק את הנר, שיעורו בפותח טפח. הדלת ששיר בה חרש<sup style="color: gray;">175</sup> בין ממעלן בין ממטן ובין מן הצדדין, או שפתחתו הרוח, או שהגיפו ולא מרקו שיעורו כל שהוא דברי בית שמי ובית הלל או' בפותיח טפח. החור שבדלת שיעורו מלא אגרוף דברי ר' טרפון. ר' עקיבה או' בפותיח טפח. גורדי שחפר מלא קנה <b>וכן שחפר</b> מלא <b>אספטי</b><sup style="color: gray;">178</sup> שיעורו כל שהוא דברי בית שמי בית הלל אומר בפותיח טפח. אמרו בית הלל לבית שמי חור הדלת מה הוא. אמרו להן בית שמי בפותח טפח. אמרו מה שנה? שזה עשוי לצורך וזה עשור לצורך.<sup style="color: gray;">179</sup>
באהלות (פי"ג מ"ג ואילך): החור שבדלת שעורו מלא אגרוף דברי ר' עקיבא. ר' טרפון אומר בפותח טפח. שייך בה החרש מלמטן, או מלמעלן, הגיפה ולא מירקה, או שפתחתו הרוח, שעורו מלא אגרוף. העושה מקום לקנה ולאספטי ולכר שעורו כל שהוא כדברי ב"ש. בית הלל אומרים בפותח טפח. לזון את עיניו ולדבר עם חברו ולתשמיש בפותח טפח. במחלוקת ר"ע ור"ט המסורת במשנתנו הפוכה מאשר בס"ז. ואשר לרישא: להשמיע את הקול וכו' בפותח טפח היא כמשנתנו. והרח"ש הורוביץ ומהרי"ן אפשטין העירו שבבא זו היא שלא כר' יהודה בתוספתא שם פי"ד ה"ד. אבל באמת ר' יהודה לא הזכיר שם "להשמיע", אלא לשמוע, "לצות".<sup style="color: gray;">180</sup> פועל זה משמש בעיקר במתכוין לשמוע וחברו לא ידע שהוא שומע.<sup style="color: gray;">181</sup> וכן בב"ר פרש' פ', ה', עמ' 955: ולא מן האוזן, והרי היא <b>ציתנית. ושרה שומעת פתח האוהל</b> (בראשית י"ח, י'). ועיין גם בדב"ר, כי תצא פי"א, י"א, ובהוצ' ליברמן, עמ' 106, ולעיל שם ואבות דר"ן כר"ב פמ"ה, עמ' 126. ולהלן שם באבות דר"ן הנ"ל אמרו שאף באנשים נתנו מדה זו שלא יהיו צוותנים: צוותנים מניין? שנאמר <b>והם לא ידעו כי שומע יוסף</b> (שם מ"ב, כ"ג), כלומר, יוסף היה צוותן ששמע בשעה שידע שאחיו לא ידעו שהוא שומע.
העושה חלון כדי לצות שיעורו בכל שהוא, משום שהוא מדביק את האוזן לחור הכותל, שחבירו לא ירגיש שהוא שומע, אבל כאן ובמשנתנו מדברים במתכוין להשמיע את הקול שבתה וחברתה ישמעו היטב, וכסיגנון המשנה "לדבר עם חבירו".<sup style="color: gray;">182</sup>
ואשר לדלת ששייך בה החרש מלמטן, או מלמעלן וכו'<sup style="color: gray;">183</sup> סוברים ב"ש הואיל ויש כאן פתח לאורך כל הדלת, או לרחבה, הרי "כל הפתוח טמא" (ולאו דווקא לצורך), דומיא דצמיד פתיל.<sup style="color: gray;">184</sup> ושיטת ב"ה (בפותח טפח) היא שלא כמשנתנו ששנתה "מלא אגרוף". ואשר לגורדי שחפר מלא קנה וכרכר (עיין הערה 177) ואיספתי ששיעורן בכל שהוא לדברי ב"ש, הרי "כל שהוא" פירושו כאן הכל "כמו שהוא", כל מה שראוי לתחוב בו את קצה הקנה, הכרכר והאיספתי, וכדברי ר' יהודה בתוספתא אהלות פי"ד ה"ד: בית שמאי אומרים במילואו, וכמו שפירש לנכון בסדרי טהרות שם קע"ב ע"א.
עמ' 311, שורה 11: תנור שניקב<sup style="color: gray;">185</sup> מעיניו, שיעורו מלא חוץ (= הוץ) תמרה<sup style="color: gray;">186</sup> כפול דברי בית שמי, בית הלל או' מלא כרש דולק. ניקב מצידו, שיעורו מלא כוש דולק ניכנס מן הצד ומן האמצע אינו ניכנס. ר' שמעון או' מן האמצע ניכנס ומן הצד איכר נכנס. מגופת <b>חבית</b><sup style="color: gray;">187</sup> שניקבה שיעורה מלא מצה <b>שלקנה</b> מן הצד ניכנס ומן האמצע אינו ניכנס. ר' שמעון או' מן האמצע ניכנס ומן הצד אינו נכנס. מגופת חבית<sup style="color: gray;">188</sup> שניקבה שיעורה מלא מצה <b>שלשיפון</b> מן הצד ניכנס ומן האמצע אינו ניכנס. ר' שמעון או' מן האמצע ניכנס ומן הצד איכר כיכנס, כסוי כדי יין וכדי שמן וכסוי טפחין<sup style="color: gray;">189</sup> הרי אלו כל שהן. א' רבן שמעון בן גמליאל הואיל ונאמר צמיד פתיל מה אני מקיים פתוח לרבות את <b>הסדוק</b>.
במשנתנו כלים פ"ט מ"ח: תנור שניקב מערכו, שעורו מלא כוש נכנס ויוצא דולק. ר' יהודה אומר שלא דולק. כיקב מצדו, שעורו כמלא כוש נכנס ויוצא שלא דולק. ר' יהודה אומר דולק. ר' שמעון אומר מן האמצע נכנס, מן הצד איכו נכנס. וכן היה אומר במגופת החבית שניקבה, שיעורה מלא מיצה שנייה של שיפון, מן האמצע ניכנס, מן הצד אינו נכנס. וכן היה אומר <b>בחצבים</b> גדולים שנקבר, שעורם מלא מיצה שנייה של קנה, מן האמצע נכנס, מן הצד אינו נכנס. במה דברים אמורים בזמן שנעשו ליין, אבל אם נעשו לשאר משקין אפילו כל שהוא טמאים. וכל ההלכות שלנו מדברות בניקבה הסתימה, כפירוש הר"ש, וכפי שיוצא מסוף משנתכר. ובברייתא שלנו רק דברי ר' שמעון כמסרו כעין מה ששנתה משנתנו, והרי המסדר של ס"ז השתמש הרבה בדברי ר' שמעון ובנו ר' אלעזר.<sup style="color: gray;">191</sup> שאר הדברים אינם מתאימים למשנתנו, ולא עוד אלא שבס"ז אמרו שכיסוי <b>כדי יין</b> וכדי שמן וכסוי טפיחין<sup style="color: gray;">192</sup> הרי אלו כל שהן, ופירושו שכל אילו אם ניקבה הסתימה שלהן אפילו כל שהוא אינם מצילים,<sup style="color: gray;">193</sup> ובמשנתנו לא אמרו כן אלא בשאר משקין ולא ביין.<sup style="color: gray;">194</sup> ודברי רבן שמעון בן גמליאל שבס"ז לא נזכרו במקום אחר.<sup style="color: gray;">195</sup>
שם שורה 19: <b>אשר יגע</b> לרבות הגולל, <b>אשר יגע</b> לרבות הדופק, <b>אשר יגע</b> לרבות דופק אחר דופק. <b>בחלל חרב</b>. בחלל שדרכו ליהרג בחרב, פרט לאשה שהמת בתוך מערה.<sup style="color: gray;">196</sup> ומנין אף חכמה שהושיטה ידה לתוך מעיה שלאשה תהא טמאה, תל' לו' <b>הנוגע</b>. יכול כל ימים שחכמה טמאה אף האשה תהא טמאה א' <b>אשר יגע</b> פרט לזה.
במשנתנו (חולין פ"ד מ"ג): האשה שמת ולדה בתוך מערה ופשטה חיה את ידה ונגעה בו, החיה טמאה טומאת שבעה, והאשה טהורה עד שיצא הולד. ובבבלי (שם ע"ב א') הביאו את הברייתא בספרי כאן (ריש פיס' קכ"ז, עמ' 164): <b>דתניא וכל אשר יגע על פני השדה</b> (במדבר י"ט, ט"ז) להוציא עובר במעי אשה דברי ר' ישמעאל. ר' עקיבא אומר לרבות גולל ודופק וכו'. ור' עקיבא, עובר במעי אשה טמא מדאורייתא וכו' אמר קרא <b>הנוגע במת בנפש</b>. איזהו מת שבנפשו של אדם, הוי אומר זה עובר שבמער אשה. וספרי זוטא הוא מדרש בשיטת ר' עקיבא, וכאן הרי מפורש ברישא: אשר יגע לרבות הגולל, כדברי ר' עקיבא, וממילא גם הבבא בחלל חרב וכו', היא כר' עקיבא,<sup style="color: gray;">199</sup> וטומאה בלועה מטמאה. מעכשיו אין להבין כלל את הדרשה שבס"ז, שהרי האשה המעוברת שאינה טמאה, הוא משום מגע בית הסתרים גרידא,<sup style="color: gray;">200</sup> ואין שום חסרון בטומאת העובר, ומה עניינו לחלל שדרכו ליהרג בחרב? ואם נפרש שעובר אין דרכו ליהרג בחרב ונתמעט מן הכתוב, הרי אף החכמה שנגעה בו צריכה להיות טהורה לר' עקיבא.
ונראה שכל הברייתא היא כר' אליעזר, וכמו שמוכח מן הרישא: לרבות דופק אחר דופק, שהיא בשיטתו גרידא (להלן בס"ז עמ' 313, שורה 18), ואף הוא סובר שעובר טמא, אלא שהכתוב מיעט בפירוש שאינו מטמא לאמו, משום שהנגיעה צריכה להיות כנגיעה במת שדרכו ליהרג בחרב, פרט לאשה שהמת בתוך מיערה שאיכר אלא כירך אמו,<sup style="color: gray;">201</sup> והאשה טהורה, אבל החכמה שנגעה בעובר טמאה מן התורה. והוסיפו: יכול כל ימים שחכמה טמאה אף האשה תהא טמאה וכו', כלומר שאף האשה המעוברת שנגעה בה החכמה אח"כ, אף היא תהא טמאה טומאת שבעה, משום שלא יהא הטפל חמור מן העיקר,<sup style="color: gray;">202</sup> אמר <b>אשר יגע</b>, פרט לזה.
עמ' 312, שורה 3: משום מגע הגולל מטמא ואינו מטמא משום משא דברי ר' יהושע. ר' אליעזר אומר הגולל מטמא משום משא וכו' (משא ומתן ארוך. ובעמ' 313, שורה 9:) אמר לו ר' יהושע וכו' ואני שמעתי בפירוש, בזמן שיש תחתיו עפר קברות מטמא במשא ואם לאו אינו מטמא במשא. ובמשנתנו (אהלות פ"ב מ"ד): הגולל והדופק מטמאין במגע ובאהל ואינן מטמאין במשא. ר' אליעזר אומר מטמאין במשא. ר' יהושע אומר אם יש תחתיהן עפר קברות מטמאין במשא ואם לאו אינן מטמאין במשא. והברייתא מתאימה למשנתנו בשינויים קלים.
עמ' 313, שו' 14: ר' ליעזר או' בית הפרס<sup style="color: gray;">203</sup> עושה בית הפרס ר' יהושע אומ' אינו עושה. א' ר' שמעון אחי עזריה למה אתם דנים, ואני שמעתי שהוא עושה. א' לו ר' יהושע, שמעון אחי, איני יכול להכחישך מפני ששמעת סתם ואני שמעתי בפירוש.<sup style="color: gray;">204</sup> ביזמן שחרש את כל המענה כאחת הרי זה עושה, חרש חצר<sup style="color: gray;">205</sup> מענה, חזר וחרש מינה ולחוץ אינו עושה. כיצד בית הפרס שהוא עושה בית הפרס. שדה <b>שאבד קבר בתוכה</b> חרשה צפון דרום, חרש מזרח ומערב זהו בית הפרס שעושה בית הפרס. כיצד בית הפרס שאינו עושה בית הפרס, שדה <b>שאבד בה קבר</b>, חרשה בשחר חזר וחרש בין הערביים אינו עושה בית הפרס. ופירש מהרי"ן אפשטין בהערותיו לס"ז שהשאלה "כיצד בית הפרס שהוא עושה בית הפרס" לר' אליעזר היא, והוא מסתמך על גירסת שטמ"ק בתמורה י"ב סע"ב, אות ט"ו, שמחק את המלה "ורבנן" בגמרא שם, והוא מכניס את דברי המדרש שלנו לדברי ריש לקיש בתלמוד שם, ו"שתי מענות" הן "צפון ודרום" ו"מזרח ומערב". ודבריו דחוקים מאד, ואפילו אם נקבל את הגהת בעל שטמ"ק בתלמוד, קשה לפרש ששתי מענות הן גם צפון ודרום ומזרח ומערב.
ברם הגירסא בתלמוד שלפנינו היא גם בכי"מ וברש"י במקומו (שמפרש שלר' אליעזר כל <b>ארבע</b> השדות וכו') ובר"ש אהלות פי"ז מ"ב. ונעלם ממנו לפ"ש דברי רש"י במקומו (ר"ג רע"א) שכתב: שלש שדות ושתי מענות. אותה שדה שהיה בה הקבר<sup style="color: gray;">207</sup> ושדה לכאן ושדה לכאן, אם דרך בני הבקעה לחרוש שדותיהן מזרח ומערב עושה בית הפרס, אותה שדה שבמזרח ואותה שבמערב, ואם צפון ודרום חורשין עושה בית הפרס אותה של צפון ואותה של דרום וכו', אבל לא לארבע רוחות, שאין דרך לחרוש שתי וערב וכו'. והוא ממש לשון ס"ז כאן שמדברים בשדה שאבד בה קבר, וכגירסת גוף כתה"י של הגניזה.<sup style="color: gray;">208</sup> ולפ"ז מוכח שדוגמא זו אף היא מדברי ר' יהושע היא. אבל אם חרש חלקה בשחרית וחלקה בין הערביים אינו עושה בית הפרס.<sup style="color: gray;">209</sup>
ובמשנתנו (אהלות פי"ז מ"ב): ר' אליעזר אומר בית פרס עושה בית פרס. ר' יהושע אומר פעמים עושה פעמים אינו עושה. כיצד חרש חצי מענה וחזר וחרש חציה, <b>וכן הצדדין</b> (כלומר, שחרש ממנה למזרח ולמערב, או לצפון ולדרום) הרי זה עושה בית הפרס. חרש מלא מענה וחזר וחרש ממנה ולחוץ אינו עושה בית הפרס. והוא בניגוד לס"ז שמסר בשם ר' יהושע שאם חרש חצי מענה וחזר וחרש מינה ולחוץ אינו עושה. יתר על כן הסיפא בס"ז שמפורש בה שאף שדה שאבד בה קבר עושה בית הפרס היא בניגוד למשנתנו (שם מ"ג) ששונה ששדה שאבד בה קבר אינו עושה בית הפרס, וכפירוש הר"מ במקומו ובחיבורו בפ"י מה' טומאת מת ה"ד.<sup style="color: gray;">211</sup>
שם, שורה 22: עפר פרט לסיד. מעפר פרט לחרסית. <b>שריפת</b>.<sup style="color: gray;">212</sup> ולא בזמן שנשבר הקלל, ולא בזמן שפרחתו הרוח, ולא בזמן שהגיפו ולא מרקו.<sup style="color: gray;">213</sup> ההלכות מתאימות למשנה ותוספתא,<sup style="color: gray;">214</sup> אבל ההלכה האחרונה לא כזכרה במקום אחר. ומהרי"ן אפשטין כתב (בהערותיו): "שלא סתם יפה את המגופה, ונפל לתוכו אבק, עיין תוספ' שם ח' נשתנו מחמת אבק וכו' ופרה פ"ט מ"ז (ז"ר)." ולא דק בתרתי שצרף <b>אבק עפר</b> עם אפר מקלה, ושייחס את הפירוש (להגיפו וכו' ונפל לתוכו אבק) לבעל זית רענן. בברייתא כאן באפר חטאת גרידא עסיקינן, ובנשבר הקלל ונתפזר האפר, או שהפריחתו הרוח על הארץ, הרי בוודאי נתערב בו אבק, אלא שלא הזכירו כאן שינוי מראה. ואם הפריח הרוח את האפר על המים הרי מנגבו וכשר לקדש בו, כמפורש בתוספתא שם פ"ו ח"ב. ואשר להגיפו ולא מרקו, הרי נפילה ממש של אבק מאן דכר שמיה, והפסול הוא משום חוסר שמירה.<sup style="color: gray;">215</sup> ולא עוד אלא שכנראה נהגו להחזיק את האפר בכלי מוקף צמיד פתיל.<sup style="color: gray;">215א</sup> וכן בת"י (במדבר י"ט, ט'): ויכנוש גבר כהין<sup style="color: gray;">215ב</sup> דכי ית קטמא דתורתא בקלל דפחר <b>מקף מגופת שייע</b> (השוה לשון ת"א שם י"ט, ט"ו). ועל כל פנים ברור שהיו מניחים את האפר במקום שמור וסגור במפתח, או קוברים בארץ, או תולים בקורה ומורידים אותו בסולם, כפי שמוכח מן התוספתא פרה רפ"ו. ובסוף ה"א שם: זקפה בארץ וכו' אם יש שם <b>שומרים כשר</b>, אין שם שומרים פסול.<sup style="color: gray;">216</sup> ועל פיה פירשו הר"ש והרא"ש גם את המשנה שם פ"ו סמ"א.
שם, שורה 25: <b>מים חיים אל כלי</b>. שהן חיים, פרט למלוחים ולמלוחים ולמתוקים. <b>מים חיים</b> פרט למימי תערובת <b>קלרהא<sup style="color: gray;">218</sup></b> ולמימי משאות ולמבוע הפוסק. <b>מים חיים</b> פרט לנטף ולמבוע החולט.<sup style="color: gray;">221</sup> ובמשנתנו (פרה פ"ח מ"ט): המים המוכים פסולים, אלו הן המוכים המלוחים והפושרים. המים המכזבין (כלומר, המבוע הפוסק שבספרי זוטא כאן) פסולין. אלו הן המים המכזבים, המכזבים אחד בשבוע וכו'. מי קרמיון ומי פוגה פסולים מפני שהן מי בצים.<sup style="color: gray;">222</sup> ומי הירדן ומי ירמוך פסולים מפני שהן מי תערובות. ברור שבס"ז משנה אחרת, וקלרהא<sup style="color: gray;">223</sup> היא דוגמא למי תערובות.
עמ' 324, שורה 5: לפה שאמרת<sup style="color: gray;">224</sup> <b>ויקחו אליך שמן זית זך כתית</b> (שמות כ"ז, כ'). שאמ' שמן ריבה (כלומר, לעניין מנחות, עיין במשנתנו במנחות פ"ח סמ"ה) שמנים הרבה <b>ממקומות הרבה</b>. יכול הבא מן הממל, מנין אף מתחת הקורה, ת"ל שמן. שמן ריבה של נובלות.<sup style="color: gray;">225</sup> ריבה שמן של <b>גרדין</b>. יכול שאני מרבה אף שמן שלוקין<sup style="color: gray;">227</sup> ת"ל <b>כתית</b>. נמצא שמן שלוקין [וחבריו]<sup style="color: gray;">228</sup> כבעל מום למזבח. ובמשנתנו (מנחות פ"ח מ"ג): תקוע אלפא לשמן וכו'. כל הארצות היו כשרות אלא מכאן היו מביאין. ובתוספתא (שם פ"ט ה"ה): <b>ר' אליעזר בן יעקב</b> אומר שלישית היה לה גוש חלב בגליל. ואף בס"ז ריבה "שמנים הרבה ממקומות הרבה". ואשר לממל וקורה, עיין במשנתנו הנ"ל (פ"ח מ"ד). אבל נובלות וגריין לא נזכרו במשנתנו כלל. והסיום כאן שפסולין הם כבעל מום למזבח הוא כבתוספתא מנחות פ"ט ה"ח.<sup style="color: gray;">230</sup>
עמ' 327, שורה 9: קונם שאני טועמת מחנותו של פלוני אינו יכול להפר לה. ר' <b>יהודה<sup style="color: gray;">231</sup></b> אומר אם אין פרנס[ת]ה<sup style="color: gray;">232</sup> אלא מאותו חנות הרי זה יפר. קוכם שאני [עושה ו]אבא<sup style="color: gray;">233</sup> אוכל, ואמי אוכלת, ואחי אוכלין, אינו יכול להפר. קונם שאני טועמת ואוכלת מתאני העיר הזאת, מענבי העיר הזאת, יביא לה מעיר אחרת. מפירות העיר הרי זה יפר.<sup style="color: gray;">234</sup> במשנתנו (נדרים פי"א מ"ב): פירות מדינה עלי, יביא לה ממדינה אחרת. פירות חנוכי זה עלי, אינו יכול להפר. ואם לא היתה <b>פרנסתו</b> אלא ממנו, הרי זה יפר, דברי <b>ר' יוסי</b>. ובמשנה ג' שם: קונם שאיני עושה על פי אבא ועל פי אביך ועל פי אחי ועל פי אחיך אינו יכול להפר.<sup style="color: gray;">235</sup> ואף כאן הלשון והסדר אינם מתאימים למשנתנו, ואף קיים שינוי במסורת בין ר' יוסי לר' יהודה.<sup style="color: gray;">236</sup>
פשיטא שישנן בס"ז כמה הלכות קצרות שלא נחלק עליהן אדם מעולם, שהן מתאימות למשנתנו, וכן כמה מחלוקות של תנאים כבמשנתנו. והרי לא יעלה על דעת אדם שפוי לומר שיש כאן להכעיס, וכוונה מיוחדת לפסוק ולשכות שלא כרבינו הקדוש.
על כל פנים כבר ראינו שמרובות מאד בס"ז ההלכות החולקות על משנת רבינו שאינן מצוייות כלל במדה זו בשום מדרש הלכה אחר. ואפילו בתוספתא, שעל פי עצם מהותה היא מוסיפה על משנתנו גם את הדעות החולקות, אין כל כך הרבה סתמות (לפי ערך גודל הספר) החולקות על משנתנו כמו בספרי זוטא. ולא עוד אלא שבס"ז כשתמרו לנו כמה הלכות שאינן בשום מקור אחר, ומהן הלכות תמוהות. וכבר ליקט הרמב"ם בספר המצות שלו כמה הלכות מספרי זוטא ופסק כמותן בחיבורו, כשם שעשה בשאר מדרשי הלכה. ואנו נדלג עליהן, ונציין להלן רק את ההלכות שלא הביא הרמב"ם ושאר הראשונים.
עמ' 229, שורה 4: ר' יהודה אומר הגג היה מקודש מן העליה שלא היו עולים לשם אלא פעם אחת לשלש שנים לתקן כולה עורב.<sup style="color: gray;">237</sup> ומכאן שגם אויר הגג נתקדש. ועיין בבלי פסחים פ"ו א', ירושלמי שם פ"ז הי"א, ל"ה ע"ב, ומה שהאריך באמבוה דספרי כאן, עמ' 90, הערה י"ט.
עמ' 231, שורה 5: <b>האשם</b> זה הקרן. <b>המושב</b> זה החומש. <b>לה'</b> לאסרו לזרים. או יכול יהא מקודש לשם, ת"ל <b>לכהן</b>. והלכה זו שגזל הגר שניתן לכהן אסור לזרים אינה נמצאת במקום אחר. ויפה העיר הרח"ש הורוביץ שהכוונה היא שמועלין בדמים כל זמן שלא באו לידי כהן, וכמו שכתבו (בדרך שמא) בתוספות מנחות ע"ג רע"ב. ועיין באמבוה דספרי, עמ' 98, הערה י"ב.<sup style="color: gray;">239</sup>
עמ' 233, שורה 5: <b>האיש</b> (נשא ה', ט"ו) <b>וקנא</b> (שם, י"ד). לרבות שכינו שיקנא לו. והדברים תמוהים, ולא מצאנו שהשכן יכול לקנא במקום הבעל. ואם הכוונה ע"י שליחות הבעל,<sup style="color: gray;">240</sup> הרי אין כאן אלא חידוש של האחרונים. ולעיל לא ריבו אלא ב"ד גרידא, אבל לא שכינך.
ואולי ושמא נכפלה בטעות ההי"א (של "האיש") מסוף המלה שלפניה ("מכתובתה"), וצ"ל: איש (כלומר, <b>ושכב איש</b>. ה', י"ג) וקנא (ה', י"ד), לרבות שכינו שיקנא לו, כלומר, חובה לקנא גם משכינו אם היא רגילה לדבר עמו, אעפ"י שבדרך כלל לא הקפידו על כך בא"י (עיין תוספתא סוטה פ"ה ה"ט, ירושלמי שם פ"א ה"ז, ר"ז ע"א), אלא כבבלי גיטין צ' סע"א (שלא נזכר שם "שכינה"). ועיין קידושין פ"א א' ("דשושבינתיה"). ונמצא שהמדרש שלנו תופס ראשון ראשון ("איש") ואחרון אחרון ("וקנא"), מה שאין כן לפי הנוסח שלנו נוקט המדרש אחרון ראשון וראשון אחרון.
עמ' 237, שורה 17: <b>ונזרעה זרע</b>. פרט לזרועה, לומר <b>אין עוברה שותה</b>. ויפה ציין הרח"ש הורוביץ לתוספות סוטה כ"ו א', ד"ה מעוברת. אבל רש"י שם והר"מ פ"ב מה' סוטה ה"ז ועוד סוברים שמעוברת שותה וכפשוטה של לשון בבבלי שם. ועיין אמבוהא דספרי, עמ' 137.
עמ' 241, שורה 3: לפי שאמרת גפן יין בעונש, אין טרוקטי בעונש. ומניין אתה אומר טרוקטי באזהרה, ת"ל <b>וענבים לא יאכל</b>. ויפה ציין הרח"ש למשנת נדה ספ"ט: כל גפן יש בה יין, ושאין בה יין הרי זה טרוקטי,<sup style="color: gray;">241</sup> מסתברת השערת החכמים שטרוקטי היא [ἄμπελος] τρυγητή,<sup style="color: gray;">242</sup> גפן יבשה שאינה עושה יין. ודורש התנא שבס"ז שהתורה אמרה (במדבר ו', ד'): <b>מכל אשר יעשה מגפן היין</b>, גפן שעושה יין, וטרוקטי היא גפן יבשה שאינה עושה יין, ונתמעטה מן הכתוב "גפן היין",<sup style="color: gray;">243</sup> ולפיכך איכר לוקה אם אכל מן היוצא ממנה, אבל מכל מקום היא באזהרה. והלכה מחודשת זו לא מצאתי במקום אחר.<sup style="color: gray;">244</sup>
עמ' 243, שורה 14: <b>לאשם</b> הרי זה קנס. והוא כשמעיה במדרש במ"ר ספ"י: היה שמעיה<sup style="color: gray;">245</sup> אומר וכו' כבש לאשם, לפי שלא שמר עצמו מן הטומאה <b>קנסה</b> אותו תורה, כדי שיקבל עליו נזירות בטהרה, וכמו שפירש את הברייתא שלנו הרד"ל לעיל שם במדרש, אות צ"ו. ועיין להלן בס"ז ובהערות שם. עמ' 244, שורה 3: תורה אחת לכל הנזירים שיביא קרבן טומאה וכו', יכול שאת מרבה הנזיר נזירות שמשון. ת"ל <b>זאת</b>. ומדרשה זו לא נתמעט אלא מקרבן טומאה, ומשמע שנזיר שמשון מוזהר על הטומאה אלא שאינו חייב בקרבן על טומאתו, וכפשוטה של משנת נזיר פ"א סמ"ב. ובתוספתא כפשוטה ח"ז, עמ' 510, שערתי שכן פירש גם הירושלמי את משנתנו, ושלא כבבלי שם ד' ב'.
עמ' 245, שורה 19: <b>וגלח הנזיר</b>. ר' שמעון השזורי אומר לא הנזירה. ולפי פשוטו, וכן מהמשך הדברים להלן בסמוך, משמע שאין אשה כזירה מגלחת כלל, שלא כמסורת הבבלי בנזיר מ"ה סע"א והתוספתא שם פ"ד ה"ו, עיין מ"ש בתוספתא כפשוטה ח"ז, עמ' 550 ובהערה 19 שם. ברם בבא זו אינה אלא במדרש הגדול, ושמא אינה מס"ז, וא"כ אין ראיה מן ההמשך (עיין מ"ש להלן, הערה 247), והם דברי ר' שמעון השזורי הם דברי ר' יוחנן הסנדלר שבס"ז להלן, עיין בבלי נזיר מ"ה סע"א הנ"ל.
סוף עמ' 246: <b>קרבנו לה' על נזרו</b>. הרי כזרו כקרבן לומר כדרך שמועלין בקרבן כך מועלין בשער. ולא מצאנו בשום מקום שיהא חייב קרבן מעילה אם נהנה בשער. והרד"ל בהגהותיו למד"ר כשא ספ"י, אות קכ"ו, כתב: לאו דוקא מועלין, דליכא קרבן מעילה אלא אסור בהנאה כקודש קאמר. ותמה עליו באמבוהא דספרי (עמ' 185, הערה פ"ו) מהמשך המדרש כאן:<sup style="color: gray;">246</sup> ר' אלעזר ביר' שמעון אומר אין מועלין בשער. ולפי פירוש הרד"ל צריך לפרש בדברי ר' אלעזר בר' שמעון שאין מועלין בשער כוונתו שמותר בהנאה, והוא לא יתכן עיין ערלה פ"ג מ"ג ועוד. ובעל כרחנו שלת"ק מועלין ממש.<sup style="color: gray;">247</sup> עמ' 221, שורה 4: ובני אהרן מעכבין זה את זה.
עמ' 255, שורה 7: אמר ר' שמעון כשהלכתי לרומי וראיתי שם את המנורה היו כל הנרות מוסטרין כנגד נר האמצעי. ידיעה זו לא נמצאת בשום מקום אחר, ולא עוד אלא ששאר ההודעות בעניין זה נמסרו ע"י ר' אלעזר בר' יוסי שנכנס יחד עם ר' שמעון (לפי הבבלי מעילה י"ז ב') לגנזי רומא, עיין מ"ש בתוספתא כפשוטה ח"ד (יומא) סוף עמ' 775 ואילך, ובהערות שם.
עמ' 280, שורה 12: שיהו שוקלין שקלים וכו' ועל ידי כהן המאבד וכו'. עיין לעיל עמ' 39, ומה שהארכתי בזה במחברתי "תיקונים והשלמות לתוספתא כפשוטה סדר מועד", עמ' 4 ואילך.
עמ' 281, שורה 5: פרט לשור שנגח והמית ויש לו עדים. כבר כתבנו לעיל, עמ' 40, שלפי פשוטו סובר תנא זה שאינו נאסר לקרבן אלא אם המית ע"פ שני עדים והקריבו לפני שעמד בדין.
עמ' 282, שורה 9: <b>נסך</b> אל יהא מטיף. לפנינו הלכה חדשה. ועיין מ"ש באמבוהא דספרי, עמ' 330, הערה ל"ג.
סוף עמ' 283: אי חלה יכול אף חלה אפויה ת"ל ראשית, הא כיצד יעמיד עריסה ויפריש מן המובחר. לא מצאנו מובחר בחלה, עיין ר"מ פ"ב מה' בכורים הט"ו ומאירי חלה, סוף עמ' 37. ובספרי שלח פיס' ק"י, עמ' 114, שורה 15: לפי שהוא אומר <b>ראשית עריסותיכם</b> שומע אני את הראשונה שבעיסות ת"ל <b>מראשית עריסותיכם</b>, מקצתה ולא כולה. אבל בכי"ר שם חסר "מקצתה ולא כולה", ולפי גירסא זו דורש בספרי את המלה "מראשית", מן האלפא, מן המובחר, דוגמת מנחות רפ"ח, ועיי"ש מ"ג ומ"ו.<sup style="color: gray;">248</sup> ועיין ירושלמי חלה פ"ד וה"ו, ס' ע"א, ובר"ש שם פ"ד מ"ו. ברם מן הסרוח על היפה (שאסור לעשות כן בוודאי) לחוד, ומן "המובחר" לחוד.
עמ' 303, שורה 24: <b>והשליך אל תוך שרפת הפרה</b><sup style="color: gray;">250</sup> כשהיא נושא<sup style="color: gray;">251</sup> להיבקע. משהיא נושא להבקע כשירה להזות ממנה. ר' מאיר אומר אין מזין ממנה עד שתיעשה אפר. ומעשי[ה] בבגדי כהונה וכהנים, המלאכה פוסלת בה<sup style="color: gray;">252</sup> עד שתעשה אפר. הרח"ש הורוביץ בהערות ל"עד שתעשה אפר" ציין לככון: ספרי שם, פרה פ"ד מ"ד, תוספתא פ"ד י"א. אבל מהרי"ן אפשטין בהערותיו לס"ז הוסיף: "ספרי כסתם שלנו". ולא דק, ובמשנה ובספרי לא נזכר כלל עניין ההזייה מאפר הפרה לפני שנעשית אפר, אלא בתוספתא פרה פ"ד הי"א: אין ממלאין <b>ואין מקדשין ואין מזין ממנה</b> עד שתעשה אפר,<sup style="color: gray;">253</sup> אבל דעת <b>הסתם שלנו</b> לא נזכרה לא בספרי ולא במקום אחר.
ולפנינו חידוש גדול שמשעה שהתחילה הפרה להיבקע, והשליך לתוכה עץ ארץ ואזוב ושני תולעת, יכול ליטול מאפרה, והוא כשר להזייה. ושמא צריך להמתין בהזייה עד שתיעשה הפרה כולה אפר, ודווקא אם הוציא מגוף הפרה מחוץ לגיתה צריך להחזיר אבל לא מאפרה. וצ"ע.
ריש עמ' 324: לפי שהעיד בן גודגדא כשר הכבש עד ארבע שעות. יכול אם עברו ארבע שעות לא יהא כשר, ת"ל <b>תעשה</b> תקריב. יכול קודם חצות, מנין אף לאחר חצות, ת"ל <b>תעשה</b>, תקריב. לפנינו חידוש גדול שאם לא הקריב את תמיד של שחר לפני חצות יכול להקריבו לאחר חצות. וכבר הבין לנכון הגר"י ענגיל<sup style="color: gray;">254</sup> שאין להוציא את הדברים מידי פשוטם, עיי"ש שהאריך ליישבו.
עמ' 326, שורה 11: ר' חנניה אומר מניין אף האומר ליתן מתנה לחבירו, ליתן מתנה לעני, לעשות רצון אחרים, שיעשה מיד, ת"ל <b>ככל היוצא מפיו יעשה</b>. הברייתא לא חילקה בין מתנה מרובה למתנה מועטת, בין מתנה לעני ובין מתנה לעשיר, ואפילו הבטיח לעשות בגופו טובה לאחרים אסור לו לאחר, ועליו לקיים את דיבורו מיד. ועיין ירושלמי ב"מ פ"ד ה"ב, ט' סע"ג ואילך,<sup style="color: gray;">255</sup> סוף שביעית ל"ט ע"ד, ובבלי ב"מ מ"ט א'. ולא אמרו שם אלא במתנה מועטת לחבירו (או אפילו במרובה לעני), או במשא ומתן בדברים במסחר. אבל הדין דין אמת, ומדת חסידות שכר כאן. ועיין בס' יחוסי תו"א, סוף עמ' תנ"ג.<sup style="color: gray;">256</sup>
עמ' 331, שורה 3: <b>תהיינה</b>. הלחם עליהם. <b>תהיינה</b>. תן ממונך עליהן וכו'. להלן (עמ' 75 הערה 1) הראינו על דרכו של המדרש שלנו להסמיך כמה דרשות לפסוק אחד בלי ציון של "דבר אחר" (או "ולצד השני") ומוציאים כמה הלכות מפסוק אחד. ושמא אין כאן אלא מליצה, כלומר: תן נפשך עליהן (עיין דב"ר שנביא להלן, עמ' 61, ובהערה 5 שם), תן ממונך עליהן. אבל מן המדרש שנביא להלן מוכח שלפנינו הלכה מיוחדת בכיבוש ערי מקלט, והוא תמוה. ועיין מ"ש להלן, עמ' 144 ואילך.
ובדב"ר כ"י אוקספורד (הוצ' ליברמן, עמ' 62): בוא וראה כחן של ערי מקלט, שבשביל ראמות גלעד <b>טעה</b> יהושפט והלך עם אחאב <b>למלחמה</b> וכו', ר' יודן בשם ר' איבו בדבר הלכה [ה]טעה אותו. א"ל כתי' שש <b>ערי מקלט תהיינה</b>. תני שיהו ששתן קולטות כאחד, ואם בטלה אחת מהן כולן בטלות. ובהערות שם פירשתי שהטעות היתה שאמנם אין עיר מקלט קולטת אלא אחרי שהפרישו ששתן, אבל אם כבר הפרישו אותן וחרבה אחת מהן (או כבשוה גוים) מפרישין אחרת תחתיה, כמו שמפורש בס"ז כאן: <b>תהיינה</b> שאם ניטלה אחת מהן (כלומר, אם כבשוה גוים) ימכר אחרת תחתיה, אם חרבו יבנו אותם, אינם צריכים שש<sup style="color: gray;">257</sup> (כלומר, אחרי שכבר היו קיימות מתחילה). ולפי זה אפשר לפרש שההלכה בס"ז "הלחם עליה" אינה אלא מתחילה, לפני שהפרישו את כולן ובזה טעה יהושפט, והמדרש אינו חולק על ספרי זוטא.
עמ' 332, שורה 7: הרי מי שהיה רודף אחר חבירו להורגו אמרו לו בן ברית הוא, הווי יודיע שכתוב בתורה <b>שופך דם האדם באדם דמו ישפך</b>, א' להן אע"פ כן הורג הוא, א' <b>רשע למות</b>, קדם הורגהו, הצל נפשו שלזה בנפשו שלזה. וכן מי שהיה רודף אחר האשה לנאפה, אמרו לו בת ברית היא אשת איש היא הווי יודיע שכתוב בתורה <b>מות יומת הנואף והנואפת</b>. א' להן אע"פ כן כואף הוא, א' <b>רשע למות</b>, קדם הורגהו, הצל אשתו שלזה בנפשו שלזה. יכול יהרגו אותו משהרג וכו'. הרח"ש הורוביץ ובעל אמבוהא דספרי נתנו כאן כמה ציונים, ומכולן אינו שייך לכאן אלא אחד, והיינו הברייתא השנייה שבבבלי סנהדרין ע"ב סע"ב: ת"ש רודף שהיה רודף אחר חבירו להורגו אמר לו ראה שישראל הוא ובן ברית הוא, והתורה אמרה <b>שופך דם האדם באדם דמו ישפך</b>. אם אמר יודע אני שהוא כן, <b>פטור</b>, על מנת כן אני עושה, <b>חייב</b>.
והנה בברייתא שבבבלי שנו: <b>פטור... חייב</b>, ולפיכך אפשר לתרצה שמדברים בשלא יכלו להציל את הנרדף, ו"פטור" …"חייב" היינו כשיביאו את הפושע לבית דין, אבל בספרי זוטא מפורש שמדברים ברודף שהורגים אותו על אתר. ואף בבבלי שם לפי "אי בעית אימא" הבינו את הברייתא כמו שמפורש בס"ז כאן. ברם בבבלי שם שנו מפורש "אם אמר יודע אני שהוא כן פטור", ולפ"ז ברור שרודף צריך התראה אם ברודף אנן קיימין, אבל בספרי זוטא אפשר לפרש שההתראה היא משום שמא יפרוש ולא יעשה מעשה (ודינו כיכול להצילו באחד מאברין), עיין מ"ש ביד רמה שם ובמהרש"א ביחס לברייתא הראשונה שם, ואם אמר להם אע"פ כן הורגין אותו מיד, אבל אם שתק מחכים עד הרגע האחרון שיש בידם להציל, שמא יפרוש, ואין הורגין אותו מיד.
כאמור לעיל, לא הבאנו כאן את ההלכות שהרמב"ם פסק על פיהן, או שהביאו אותן ראשונים אחרים, אבל מן הראוי להוסיף כאן הלכה משונה שהביאה הרמב"ם, אלא שיש מקום לפקפק שמא נפלה ט"ס בס"ז.
וכן שנינו לעיל, עמ' 232, שורה 12: <b>איש אשר יתן</b>. מתנת איש מתנה אין מתנת קטן מתנה. אין לי אלא מתנת איש, ומנין את מרבה מתנת אשה <b>ויורשי קטן</b>, אמרת <b>ואיש אשר יתן לכהן לו יהיה</b>. וכ"ה הגירסא (בשינויים קלים) גם בילקוט כ"י, במה"ג, ובבמדבר רבה.<sup style="color: gray;">258</sup> ויפה העיר הרח"ש הורוביץ על דברי הר"מ פ"ח מה' גזילה ואבדה הי"א: נתן הגזלן את הכסף לאנשי משמר ומת קודם כפרה, אין יורשי הגזלן יכולין להוציא מיד הכהנים שנאמר <b>איש אשר יתן לכהן לו יהיה</b>. ואפילו היה הגזלן קטן, שאין מתנתו מתנה, אין יורשים מוציאין מיד כהנים.<sup style="color: gray;">259</sup> ושער החכם הנ"ל לנכון שרבינו המשיך את הברייתא שלנו בס"ז למ"ש למעלה, ופירשה בגזל את הגר שאין לו יורשים ומת הגזלן שאין היורשים מוציאין מיד כהנים אפילו אם נתן להם גזלן קטן.
מתוך הדברים משמע שהקטן בעצמו יכול להוציא מן הכהן אם יחזור בו, משום שאין מתכת קטן מתנה, וכמו שאמרו בירושלמי מע"ש פ"ד ה"ד, כ"ה ע"א (ומקבילות בעירובין פ"ז, כ"ד ע"ג, גיטין פ"ה מ"ז סע"ב): הכל מודין שאין מתנתו (כלומר, של קטן שיש בו דעת, עיי"ש) מתנה, דכתיב (שמות כ"ב, ו')<sup style="color: gray;">260</sup> <b>כי יתן</b> איש. מתנת איש מתנה, ואין מתנת קטן מתנה. ואף שהר"מ פסק בפכ"ט מה' מכירה ה"ו: קטן וכו' ומשש שנים עד שיגדיל אם יודע בטיב משא ומתן מקחו מקח וממכרו ממכר ומתנתו קיימת וכו', הרי אין כאן אלא מדברי חכמים (כמפורש בר"מ הנ"ל, והכל ע"פ הבבלי בגיטין כ"ט א'), וכאן מדאורייתא עסיקיכן. ועיין מ"ש להלן בנספח עמ' 137.
ברם הברייתא כאן קשה מאד, והרי לפי ההלכה אין גזל הגר ניתן לכהנים, אלא אם כן כפר הגזלן וכשבע, וקטן איכר בן שבועה לכולי עלמא, ומה עניין כהנים לכאן, כמו שתמה הרח"ש הורוביץ, ולא עוד היכן מצינו במתנת קטן (שאינה כלום מדאורייתא), שאין יורשיו יכולים להוציא מידי המקבל, והרי דין הברייתא הוא גם באכל הקטן את הגזילה ונתן לכהנים משלו (כלומר, מנכסים שהם שלו מדאורייתא), ולמה לא יוציאו היורשים מידי הכהנים? ועלינו להניח שיש כאן גזירת הכתוב, ולפנינו הלכה חדשה שלא מצאנו דוגמתה במקום אחר. ולא עוד אלא שסיגנון הברייתא מגומגם מאד, ו"מתנת אשה ויורשי קטן" משמעותם מתנת אשה ומתנת יורשי קטן.
וכבר ראה הרד"ל בהגהותיו במ"ר כאן במקומו (פ"ח אות ס"ד) שפשוטו של מקרא של הפסוק שלפנינו (פ"ה, י') אינו מדבר בגזל הגר כלל, אלא במתנות כהונה,<sup style="color: gray;">261</sup> והכוונה שמתנות הקטן לכהנים אינן כלום, וכתב על הסיפא: "ואפשר צ"ל <b>אפטרופסי</b> קטן. ועיין גיטין כ"ב א' ". אבל קשה מאד להניח שבכל המקורות שהבאנו לעיל כשתבשה המלה המצויה "אפטרופסי" למלה "ויורשי". ומאידך גיסא עניין הברייתא לכאורה מכריח הגהה זו. ולפיכך נ"ל שצ"ל: מתנת אשה, <b>מורשי</b> קטן (ונתפרדה המי"ם של "מורשי" לוי"ו ויו"ד, ויצא: ויורשי), והיינו אפטרופסי קטן. ואעפ"י שהמלה "מורשה" במשמעות זו היא בספרות המאוחרת גרידא, דוגמת תשובת הגאון (אוה"ג גיטין, עמ' 103): "אם <b>הרשה</b> את עבדו הרשאה היא כדתניא, אין עושין <b>אפיטרופ'</b> וכו', ואם מינוהו אבי יתומי' <b>הרשות</b> בידו", אין הדבר מוכיח כלום. ואין <b>מורשה</b> אלא מי שקבל רשות (מב"ד, או מאבי היתומים). וכן בב"ר (פרשה ס"ח, ה'): <b>הורשה</b> לו וכו', ואם נותן לי <b>רשות</b> וכו'. ופשיטא שאם יש "מרשה" יש גם "מורשה", עיין מ"ש בתוספתא כפשוטה ח"ו, כתובות, עמ' 357, ד"ה כשם.
וברבעון לשוננו (חל"ב, תשרי טבת תשכ"ח, עמ' 91 ואילך) הראינו שהמלה היונית "אפיטרופוס" לא נתקבלה בכל מקום, ובשטר ארמי מזמן התנאים השתמשו במלה "אדון", ושערכו שם שבתקופה יותר קדומה קראו לאפטרופוס "דרך" כלומר, מורשה, עיין מש"ש. ובאבות דר"ן נו"ב פ"א, ג' ע"א: <b>ודורך</b> אחד לצפון וכו'. ובמקבילות: <b>משגרו</b> וכו'. ולפ"ז אין לתמוה ככל שהתנא שלנו בחר כאן במלה עברית<sup style="color: gray;">262</sup> (במקום האפיטרופוס היוני),<sup style="color: gray;">263</sup> והפירוש בברייתא זו הוא כפירוש הרד"ל, שהקטן אינו תורם, אבל המורשים שלו תורמין,<sup style="color: gray;">264</sup> ואינו עניין לגזל הגר. וצ"ע.
סוף דבר מכל האמור לעיל מתגלה לפנינו מדרש שופע חידושים שאין דוגמתו במדרשי הלכה אחרים (לפי ערך גודל הספר).
<h2>סיגנונו של ספרי זוטא והתנאים שנזכרו בו</h2>
ג <br><b>סיגנונו של ספרי זוטא והתנאים שנזכרו בו</b>
כבר ראו החכמים שהטרמינולוגיה של המדרש שלנו משונה משאר המדרשות, כגון "יכול" במשמעות חיובית, "לצד שני" במקום "דבר אחר" וכדומה.<sup style="color: gray;">2</sup> ברם לא זו בלבד, אלא כל לשונו וסיגנונו משונה משאר מקורות חז"ל. ונציע כאן כמה דוגמאות.
עמ' 236, שורה 4: אם עשית <b>חפץ זה</b> וכו'. ובילקוט חסרה המלה "חפץ". ובמקורות שלנו לעשות חפציו (חפצי ביתו), כוונתו לעשות צרכיו (צרכי ביתו).
עמ' 243, שורה 22: רואה אני <b>להקל ולהחמיר</b>, כלומר לדרוש קל וחומר. ובמה"ג: רואה אני לקל וחומר שאמרת.
סוף עמ' 246: שיביא שלש בהמות ויקום. כלומר, ויעמוד, ויצא ידי חובתו.
עמ' 248, שורה 21: יעביר כעסו ממך ויהפוך פניו <b>כלפי אצלך</b>. החצי השני הוא פירוש לחציו הראשון, כלומר לא יהפך פניו ממך, כמו שאמרו (בבלי חגיגה ה' ב') "עמא דאהדרינהו מריה לאפיה מיניה",<sup style="color: gray;">3</sup> אלא יהפוך פניו <b>כלפי אצלך</b>. ועיין בהערות הרח"ש הורוביץ, ולא ידעתי מה דחקו. ובילקוט: ויהפוך פניו <b>אליך</b>.
עמ' 253, שורה 5: עדיין הדבר <b>חלוק</b>. הדיבור הרגיל בספרות התנאים הוא: עדיין הדבר <b>שקול</b>.<sup style="color: gray;">4</sup>
עמ' 258, שורה 5: ובחצות היום כיון, כלומר, בדיוק. ואעפ"י שמשמעות זו ל"כיון" מצויה גם במקורות אחרים,<sup style="color: gray;">5</sup> אבל היא חביבה ביותר על התנא שלנו. וכן להלן, עמ' 262, שורה 5: יכול <b>כיון</b> שתבאר בשעת מלחמה. ומניין על שדפון וכו'. והכוונה יכול <b>דווקא</b> שתבואו וכו'. ובסיגנון הרגיל: אין לי אלא בשעת מלחמה, ומניין וכו'. ולהלן עמ' 264, שורה 20: אלא עכשיו אנו נכנסים <b>כיון</b> אל ארץ ישראל מיד, והכוונה: ישר, מבלי להתעכב במקומות שונים. ובספרי שם פיס' ע"ח, עמ' 75: לא כשם שבראשונה נוסעים וחונים, אלא <b>מיד</b> לארץ ישראל. והתנא שלנו השתמש בכל הגיוונים של משמעיות המלה "כיון".
עמ' 260, שורה 5: מה אם שומע אני בדבר קצר משניהן.
עמ' 261, שורה 8: לימדתך תורה להיות שולחני.
עמ' 262, שורה 19: רבה כל כתובתם, כלומר, כל הכתוב בהם.
עמ' 265, שורה 7: ומקום היה בעירי. הרח"ש הורוביץ מגיה (בדרך אולי): <b>וקומיס הייתי</b> וכו'. ושמא צ"ל: ומקום היה [לי] בעירי, כלומר, מקום נכבד, על דרך הכתוב (ש"ב ז, י'): <b>ושמתי מקום לעמי</b> (עיי"ש בתרגום), וכמו שאמר בן עזיי (תוספתא יומא פ"ב סה"ז ומקבילות): ובמקומך יושיבוך, וכמאמרו באבות פ"ד מ"ג: ואין לך דבר שאין לו מקום.
ריש עמ' 277: אתם הייתם יוצאים פתח שאצא אלי בזכות, ואיוב עבדי היה יוצא פתח שאצא אני והוא בזכות. והכוונה, כנראה, אתם הייתם יוצאים פתח [קטן] שאצא אני וכו', היה יוצא פתח [גדול] וכו'. ועיין פסיקתא דר"כ, החדש הזה, הוצ' ר"ד מנדלבוים, עמ' 87, ומקבילות.
סוף עמ' 286: לא אנוסה ולא <b>מוכרעת</b>. הסיגנון הרגיל הוא: ולא <b>מוטעת</b> (כלומר, ע"י אחרים, עיין רש"י זבחים ק"ח רע"ב ור"ה כ"ה סע"א), עיין בציוניו של הר"א פינקלשטין לספרי שופטים פיס' קמ"ט, עמ' 204, שורה 12. וכן גם בתוספתא שבת פר"ג סהי"ד וביצה פ"ד סה"ד ובכ"מ בספרות חז"ל. ושמא היא טעות סופר לפנינו בס"ז כאן, וצ"ל: <b>מוטעת</b>, עיין בשכר"ס כאן, ולעיל, עמ' 260, שורה
עמ' 289, שורה 8: <b>ולא תתורו אחרי לבבכם</b>. אל יהא לבד <b>ילילך</b> וכו'. ובפירש"י (במדבר ט"ו, ל"ט): הלב והעינים הם <b>מרגלים</b> לגוף. וניסח ע"פ ס"ז כאן.
עמ' 294, שורה 22: שהבנות נגררות (כלומר, אחרי בעליהן) לאכול בתרומה, אין הבנים נגררים לאכול בתרומה. ועיין לעיל בסמוך שם.
עמ' 299, שורה 17: תן לי סאה אחת ואני מחלל <b>על</b> גרנך וכו' הילך סאה אחת וחלל לי <b>על</b> גרני. ועיין מ"ש בתוספתא כפשוטה ח"א (דמאי), עמ' 257.
עמ' 303, שורה 20: ולא אזוב תלוי בשמו, ולא תלוי בשם אחר. מכאן היה ר' שמעון אומר צפור תלויה בשמה, שמן תלוי בשמו, יין תלוי בשמו כשר לנסכים.<sup style="color: gray;">9</sup> ובסיגנון הרגיל: שאין לו שם לואי, ולא שיש לו שם לואי. ועיין מ"ש לעיל עמ' 20.
עמ' 307, שורה 17: כל כך מבלעדי נבילה אי אפשר (כגירסת הילקוט) לך לחיות.
עמ' 313, שורה 11: כן היינו ניתקלים<sup style="color: gray;">10</sup> בהר הזה.
שם, שורה 26: פרט <b>לנטף</b> ולמבוע <b>החולט</b> (צ"ל: <b>הקולט</b>), עיין מ"ש לעיל עמ' 62.
עמ' 317, שורה 18: אמר ר' אלעזר ביר' שמעון <b>וכי ישׁ בעיניך</b> משהלכו אצל משה וכו'. ובבבלי ב"ב קי"ט ב': אפשר עמדו לפני משה וכו'. ועיין גם להלן עמ' 329, שורה 21.
עמ' 320, שורה 17: שלא יהא תומהן, כלומר, שלא יהא מתמיה (על דרך אימתן, מטיל אימה). ועוד נדון להלן עמ' 87 בפיסקא זו. שם, שורה 18: כדרך שמלכי אומות העולם עושין שהן מוציאין את <b>בני דוויה</b> למלחמה ויושבין להן בתוך בתיהן. בספרי שם פיס' קל"ט, עמ' 185: לא כדרך שאחרים עושים שהם משלחים <b>חיילות</b>, והם באים לבסוף וכו'.
עמ' 328, שורה 3: הרי זה תשובת צד. ממה שזה חמור יהא זה קל, וממה שזה קל יהא זה חמור.
עמ' 332, שורה 9: שהיה רודף אחר האשה <b>לנאפה</b>. ובילקוט: <b>לאנסה</b>.
ובל נסיח את דעתנו מן העובדא שרוב המדרש שלנו נשרד בספרי מלקטים, והביטויים המקוריים המיוחדים לס"ז כטשטשו הרבה בדרכם עד שהגיעו אלינו. כמה מן הדיבורים נפגעו ע"י קולמוסי הסופרים והמגיהים, אבל חלק גדול מהם "תוקן" ע"י המאספים עצמם. דרכו של בעל מדרש הגדול היא להרכיב ולצרף מקורות שונים ולנסח ע"פ הרמב"ם; וביחס לס"ז הוא לפעמים מתחיל בס"ז, מסיים בס"ז ומכניס באמצע מקור אחר, ואפילו פסק הרמב"ם, וכן דרכו בשאר ספרי חז"ל. לעומת זה לא נגע ע"פ רוב במלים בודדות קשות, והשאירן כמות שהן,<sup style="color: gray;">13</sup> ואם נשתבשו אח"כ הרי אין כאן אשמת המלקט, אלא רשלנות, או "תיקון" סופרים, כבשאר ספרים. מאידך גיסא נתן הילקוט את שם המקורות ששאב מהם, ולא כתב דברים מעצמו בסיגנון של מדרש, אבל נראה שבעל הילקוט בעצמו החליף ושינה מלים בודדות בדבורים יותר פשוטים, או שהשמיט את המלים הקשות שאינן משנות את העניין, כן, לדוגמא, בעמ' 236, שורה 4: אם עשית חפץ זה, ובילקוט השמיט את המלה "חפץ"; עמ' 248 שורה 21: כלפי אצלך, ובילקוט: אליך; עמ' 253, שורה 5: עדיין הדבר <b>חלוק</b>, ובילקוט: תלוי. עמ' 320, שורה 19: בני דוויה, ובילקוט: לגיונם, עיין מ"ש על כ"ז לעיל. וכן בעמ' 317, שורה 3: ומה ראה <b>לשפען</b> כאן, ובילקוט: <b>לייחסו</b> (צ"ל: לייחסן) כאן. עמ' 301, שורה 6: ובלבד שיעבירם במכחול. בילקוט חסרה המלה "במכחול", והיתה לפניו שם מלה אחרת שלא היה רגיל בה, והשמיט אותה, אבל במה"ג כשתמרה המלה בצורה משובשת.<sup style="color: gray;">14</sup> וכן רגיל במה"ג הכתיב של א"י "שיזרה" וכדומה, ובילקוט שדרה. ועיין מ"ש על דרכו של הילקוט רע"צ מלמד במבואו לספרו מדרשי הלכה בתלמוד בבלי, עמ' 68 ואילך.
ופעמים בשעה שהמלה נמסרה במשמעות אחרת מן המשמעות הרגילה היא נחלפת גם בילקוט וגם במדרש הגדול. וכן בפרשת חוקת בקטעים מן הגניזה:<sup style="color: gray;">16</sup> והיו מבקשים <b>לחטאות</b> את בשרה, כלומר להטיל טומאת מי חטאת על בשרה.<sup style="color: gray;">17</sup> אבל בילקוט ובמה"ג: <b>לטמאות</b> את בשרה,<sup style="color: gray;">18</sup> והחליפו את המקור בפירושו. וכן שם בקטע מן הגניזה:<sup style="color: gray;">19</sup> וכל שאין לו טומאה <b>אל ייפח</b> כוחו להציל. ועיין גם לעיל שם, שורה 18, ובהערת מהרי"ן אפשטין. והכוונה אל ינפח כוחו, בל יפקיע כוחו להציל. ובילקוט: <b>לא יפה</b> כחו להציל. ובסיגנון הרגיל: <b>אל יורע</b> כוחו. ולהלן נעמוד על סיגנון זה.
ולא זו בלבד אלא התנא שלנו חביבים עליו ביטויים מיוחדים שאינם מצויים כלל במקורות שלנו, ואף יצר דיבורים מחמת הטעמים שנעמוד עליהם להלן בפ"ד. ולפנינו הוכחה נוספת שהמדרש שלפנינו אינו שייך לאותו בית המדרש שסודרו בו שאר מדרשי ההלכה.
ואשר לתנאים שנזכרו בספרי זוטא, כתב מהרי"ן אפשטין במבואות לספרות התנאים, עמ' 745: "גם נזכרו בס"ז כמה וכמה תנאים שאינם שכיחים כלל בשאר מדרשי הלכה, כר' יונתן בן המשולם ור' חנינא (חנניה), אלעזר בן מתיא ושמעון בן פנחס ור' שמעון בן חנינא ור' נהוראי ואיסי בן מתיא", אנו נדלוג על ר' יונתן בן המשולם ור' חנינא, על אלעזר בן מתיא ור' נהוראי שנזכרו גם במקורות אחרים, ונציע ע"פ סדר א"ב את התנאים שלא בא זכרם במקום אחר כלל.
<span class="poetry indentAll">אלעזר בן נחמיה (פרש' חוקת, בקטעים מן הגניזה)<br/> ר' אסי בן מתיה (הוצ' הורוביץ, עמ' 319, שורה 18)<br/> ר' יונתן בן דורס<sup style="color: gray;">20א</sup> (הוצ' הורוביץ, עמ' 332, שורה 13)<br/> ר' יוסי בן לוי (הוצ' הורוביץ, עמ' 322, שורה 11)<br/> פפייס איש אונן (הוצ' הורוביץ, עמ' 281, שורה 11. ועיי"ש בשנו"ס)<br/> ר' שמעון בן חנינא<sup style="color: gray;">21</sup> (הוצ' הורוביץ, עמ' 302, שורה 14 ואילך)<br/> ר' שמעון בן נחוניא (הוצ' הורוביץ, עמ' 243, שורה 1)<br/> ר' שמעון בן פנחס (הוצ' הורוביץ, עמ' 307, שורה 12)</span>
הוצאתי מרשימה זו את יהושע בן גמלא<sup style="color: gray;">23</sup> שנזכר בעמ' 328, שורה 1, משום שהנוסח מיוסד על גירסת הילקוט בדפוסים, ובילקוט כ"י לנכון: יהושע בן ממל, וכן הוא להלן שם, שורה 8 (אפילו בילקוט בדפוסים). וכן הוצאתי את ר' יונתן בן המשולם שנזכר בעמ' 302, שורה 3, ועמ' 328, שורה 1, 8, משום, שכנראה, הוא אותו תנא שהביאו בתוספתא דמאי רפ"ג ועוד.<sup style="color: gray;">25</sup>
בדומה לזה נשנו בס"ז כמה מחלוקות של ב"ש וב"ה שלא נזכרו במקום אחר.
וכן בעמ' 244, שורה 8: בית שמאי אומרים נודרין לנזירות, ובית הלל אומרים אין נודרין שמא ינזר לחייו. אמרו להם בית שמאי וכו'. עיין מ"ש ע"ז לעיל עמ' 19.
עמ' 286, שורה 9: <b>בשגגה</b>. שתהא שגגה מתחלה עד סוף, לא בזמן שתחלתו שוגג וסופו מזיד, תחלתו שוגג וסופו אנוס, תחלתו מזיד וסופו שוגג, תחלתו מזיד וסופו אנוס, תחלתו אנוס וסופו שוגג, תחלתו אנוס וסופו מזיד. בית שמאי אומר נידון על השגגה ואחר כך נידון על הזדון ועל האונס. ובית הלל אומר אם אין שגגה מתחלה עד סוף הרי זה פטור.
ובפירוש הדברים נראה שמיעט הכתוב<sup style="color: gray;">26</sup> אם תחילת המלאכה בשבת היתה בשוגג, ולפני שנגמרה הזיד,<sup style="color: gray;">27</sup> או שתחילתה בשוגג ובגמר מלאכה היה אנוס,<sup style="color: gray;">28</sup> או שבתחלה היה מזיד ובסופו שגג, או שבתחלתה היה מזיד ובסופה אנוס,<sup style="color: gray;">29</sup> או תחלתו אנוס (כגון שאנסוהו גוים, וכדומה) וכו'. ולא נחלקו בית שמאי אלא על שתי הדוגמאות הראשונות, והם סוברים שאם תחילתה בשוגג ובסופה הזיד ממש,
או שהיה בסופה אנוס,<sup style="color: gray;">30</sup> חייב, מפני שאנו דנים על השגגה תחילה, שהרי עיקר המלאכה היה בשוגג, ואח"כ אנו דנים על הזדון ועל האונס, ובזה כבר לא עשה כלום. וב"ה חולקים וסוברים שאם אין שגגה מתחילה ועד סוף פטור מן הקרבן, משום שידיעה, וכל שכן זדון ממש, פוטרים אותו מן הקרבן.<sup style="color: gray;">31</sup> וסתם משנתנו בשבת ספי"א היא כבית הלל.<sup style="color: gray;">32</sup>
עמ' 304, שורה 22: היה נסר מונח<sup style="color: gray;">33</sup> על תנור ועל גבי כיריים ועל גבי מעטן של זיתין, ולגין של חטאת תלוי בה, בית שמיי פוסלין ובית הלל מכשירין. ועיין במשנת פרה פ"י מ"ד, ובהערות הרח"ש הורוביץ במקומו.
עמ' 311, שורה 11: תנור שניקב מעיניו,<sup style="color: gray;">34</sup> שיעורו מלא חוץ תמרה כפול דברי בית שמי, בית הלל או' מלא כוש דולק.
עמ' 313, שורה 18: עושה בית הפרס אפילו בביקעה גדולה דברי בית שמיי, בית הלל או' מאה אמה. ומשנתנו (אהלות רפי"ז) כב"ה.
עמ' 326, שורה 9: הלל היה אומר הרי מי שאמר קונם לבית הזה שאני נכנס וכו', יכול יתן הנייתו של בית ויכנס לו וכו'. ופעמים סותם המדרש כב"ש. וכן בעמ' 241, שורה 18: מי שניזור בארץ טמאה ובא לו לארץ טהורה, יכול יגלח וישלח פרע שני, ת"ל <b>קדוש יהיה גדל פרע</b>. גדל פרע הוא. והוא כב"ש בנזיר פ"ג מ"ד. ומ"ש אח"כ אינו מס"ז.
נמצאנו למדים שבמדרש שלפנינו המשונה בהלכותיו, בסיגנונו ובלשונו כשתמרו לנו שמות חכמים ומסורות שאינם נמצאים במקורות אחרים. מאידך גיסא הצביעו החכמים על העובדא שרבי לא כזכר במדרש זה אף פעם.<sup style="color: gray;">36</sup> אמנם הדברים לכאורה אינם מדוייקים, שהרי בס"ז עמ' 256, שורה 17, מפורש:<sup style="color: gray;">37</sup> <b>ולא יעבוד עוד</b> (במדבר ח', כ"ה). <b>רבי אומר</b> הואיל ואמרה תורה יעבוד (כלומר, "<b>מבן חמש ועשרים שנה ומעלה יבוא לצבא צבא בעבדת אהל מועד</b>", שם, כ"ד), ואמרה תורה שלא יעבוד, אם למדת שהוא עובד שנת עשרים וחמש, יכול יעבוד כל עשרים וחמש, ת"ל <b>ולא יעבוד עוד</b>. והדברים סתומים מאד, ולית להון פיתרא. ונראה שנשמטה כאן אות אחת, וצ"ל: אם למדת שהוא עובד [מ]שנת עשרים וחמש (כמפורש בכתוב: <b>מבן</b> חמש ועשרים שנה <b>ומעלה</b>) יכול יעבוד כל עשרים וחמש (כלומר, משנכנס לעשרים ושש עד חמשים, ועד בכלל) ת"ל ולא יעבוד עוד, כלומר, אינו עובד אלא עשרים וארבע שנים, שהרי כאן אינו כתוב: ומבן חמשים שנה <b>ומעלה</b> ישוב מצבא העבדה ולא יעבד עוד, ויש כאן מיעוט מפורש.<sup style="color: gray;">38</sup>
ברם פיסקא זו אינה בילקוט והובאה במדרש הגדול בלבד. ולעומת זה לא הביא במה"ג את הברייתא בספרי שם פיס' ס"ג, עמ' 60. ולפיכך כ"ל ברור שבעל מה"ג כיוון לספרי הנ"ל, וגרס שם <b>רבי</b> אומר (כגירסת כל כתה"י, עיין בשכר"ס שם). והגירסא בספרי משובשת, וכל המפרשים הגיהו ונדחקו בפירושה. והראב"ד<sup style="color: gray;">39</sup> ורבינו הלל בפירושו (ט"ז ע"א) הגיהו ופירשו שלרבי עובד בשנת חמשים, משום אין מיעוט אחר מיעוט אלא לרבות, עיי"ש. ושלא בצדק הכניס הרוז"ש הורוביץ ברייתא זו לתוך ספרי זוטא,<sup style="color: gray;">41</sup> והיה צריך להביאה בפירושו לספרי הנ"ל, שהרי בעל מה"ג בלבד שמר עליה בנוסחתה הנכונה.<sup style="color: gray;">42</sup> סוף דבר צדקו החכמים שאמרו שרבי לא נזכר אף פעם בספרי זוטא (כפי שהוא מצוי בידינו). ונראה שמכל מקום לא יצאו החכמים ידי חובתם, אף שהוכחנו שצדקו במסקנא שלהם, משום שעיקר העוקץ הוא לא בכך שרבינו הקדוש לא נזכר בספרי זוטא, אלא בזה שהלכותיו מצויות במדרש שלנו, אבל שלא בשמו.
וכן בעמ' 247, שורה 4: <b>כן יעשה על תורת נזרו</b>. זה הנודר בנזירות כחול הים, שבכל שעה שרוצה להקל מראשו יקל. יכול אף האומר הרי עלי נזיר[י]ות<sup style="color: gray;">43</sup> כן, אמרת לא אמרתי אלא כן יעשה על תורת נזרו. והיא כשיטת רבי בנזיר פ"א מ"ד, עיין בהערות הרח"ש הורוביץ ומ"ש בתוספתא כפשוטה ח"ז, עמ' 508.
עמ' 248, שורה 21: <b>ישא ה' פניו</b>, יעביר כעסו ממך ויהפוך פניו וכו'. בספרי פיס' מ"ב, ריש עמ' 46 (בכ"י לונדון, רומי ומדרש חכמים): <b>רבי</b> (בכי"ל: <b>ורבי</b>) אומר <b>ישא ה' פניו</b> יעביר כעסו ממך (בדפוסים בטעות: ד"א רשא וכו'). ולפנינו בס"ז הרחבה ופירוש לדברי רבי, עיין מ"ש לעיל, עמ' 76.
עמ' 251, שורה 17: אין צב אלא קמורות, שכ' <b>בצבים ובפרדים</b> (ישעיה ס"ו, כ'). והוא כרבי בספרי שם פיס' מ"ה, עמ' 50 (בשינוי לשון).
עמ' 255, שורה 10: מניין שהמנורה מן המשוך אמרת <b>מקשה תעשה המנורה</b> (שמות כ"ה, כ"א). אין לי אלא מעשה המנורה, מניין לרבות קנים ופרחים ת"ל <b>תעשה</b>. ולהלן שם, עמ' 256, שורה 4: חומר במנורה מבחצוצרות ובחצוצרות מבמנורה שהמנורה אינה אלא מן <b>המשוך</b>, אם אין לו מן <b>המשוך</b> אל יעשה משאינו משוך, אם אין לו של זהב עושה הוא מן הכסף, או מן הנחשת וכו', שהחצוצרות אינן אלא מן <b>המשוך</b>, אם אין לו מן <b>המשוך</b> עושה הוא משאינו <b>משוך</b>, אם אין לו של כסף <b>אל</b> יעשה מן הזהב ומן הנחושת. ובספרי שם פיס' ס"א, ריש עמ' 59: <b>מקשה</b> אין מקשה אלא מין קשה, מעשה אומן, מעשה קורנס. ופירש רבינו הלל (ט"ו ע"ב, וערי"ש ט"ו ע"ג): אית דמפרשי מין קשה, מין <b>משך</b> כדמתרגמי' מקשה נגידא, שתהא הזהב של מכורה עשת, שלא נעשה בה מלאכה אחרת בעולם, ונמשך באומנות האומן ע"י קורנס. והכי תני בספרא (צ"ל: בספרי) זוטא ומנין שהמנורה מין <b>המשוך מקשה תעשה המנורה</b>, ותני נמי למטה שהמנורה אינה [אלא] מן <b>המשוך</b>, אם אין לו <b>משוך</b> לא יעשה מישאינו <b>משוך</b>, דהיינו זהב משוך.
לפי פירוש רבינו הלל הברייתא שלנו היא כדברי רבי בספרי הנ"ל, עמ' 59, שורה 6 ואילך,<sup style="color: gray;">45</sup> ועיין גם בבלי מנחות כ"ח, ב'.<sup style="color: gray;">46</sup> ברם לולא דברי רבינו היה אפשר לפרש ש"משוך" פירושו שהוא מושך את כל חלקי המנורה מחררה אחת של זהב, ואינו מדבק לה שום אבר, כמפורש בספרי הנ"ל: או יעשה איברים איברים ת"ל ממנה יהיו. וכן בברייתא דמלאכת המשכן פ"ט: שומע אני יעשה אברים אברים וידביקם לה, ת"ל <b>ממנה יהיו</b>. ובס"ז דורש מלשון "מקשה" שאין מקשה אלא "משוך", שהכל בא מחתיכה אחת. ובברייתא דמלאכת המשכן רפ"י: עשאה כמין עשת, או כמין קורה,<sup style="color: gray;">47</sup> ועשה מיריכה ולמטה גביעים כפתורים ופרחים, <b>ומשך</b> הימנה שני קנים וכו', <b>ומשך</b> הימנה שני קנים וכו'.<sup style="color: gray;">48</sup> וכן בפיוטי יניי, עמ' קפ"ח: [דב]קים לא היתה, מעשת נהייתה וכו', וארבעים ושנים כלים היו בה, <b>ומשך כולהם<sup style="color: gray;">49</sup></b> היו ממה ובה. ולפ"ז עשת לחוד ו"משוך" לחוד, והלכה זו שבס"ז איכה של רבי בספרי, אבל ההלכה בעניין שאר מתכות והחילוק בזה בין המנורה והחצוצרות היא כדעת רבי בספרי.
עמ' 293, שורה 3: <b>עבודת מתנה אתן את כהונתכם</b>. מקיש עבודת מתנה לכהונתכם, מה זו בנטילת ידים, אף זו בנטילת ידים. או מה זו אינה אלא בקדוש ידים ורגלים, יכול אף זו לא תהא אלא בקדוש ידים ורגלים, אמרת לאו, זו לפי צורך העבודה וזו לפי צורך העבודה. בספרי קרח פיס' קט"ז, עמ' 133 (לפסוק הנ"ל): ר' <b>אומר</b> לעשות אכילת קדשים בגבולים כעבודת מקדש במקדש, מה עבודת מקדש במקדש מקדש ידיו ואח"כ עובד, כך אכילת קדשים בגבולים מקדש ידיו ואח"כ אוכל, אי מה להלן ידיו ורגליו אף כאן ידיו ורגליו, אמרת מקום שצריך ידיו ורגליו מקדש ידיו ורגליו, מקום שאין צריך אלא ידיו אינו מקדש אלא ידיו. כמצינו למדים לנטילת ידים מן התורה. וסתם ס"ז כאן הם דברי רבי בשנוי לשון.
רמז ברור נגד בית הנשיא ומינוייו נשרד בס"ז, עמ' 320, שורה 16: <b>על העדה</b>. שלא יהא <b>תומהן</b>, כמו שנא' <b>מה זה היה לבן קיש הגם שאול</b> בנביאים (ש"א י', י"א). הכוונה ברורה, הדרשה היא שלא ימכו על העדה אדם <b>שיתמהו עליו</b> ויאמרו מה ראה פלוני לישב בישיבה.<sup style="color: gray;">51</sup> וכן אמרו בתוספתא (עדיות פ"ג סה"א): וכשהושיבוהו בראש היו <b>תמהין עליו הכל</b>. לעומת זה אמרו בספרי דברים פיס' י"ג (הוצ' הר"א פינקלשטין, עמ' 22): <b>רבן שמעון בן גמליאל</b> אומר אין כל ישיבה וישיבה יושבת עד שהבריות מרככות אחריו (כ"ה ברוב הנוסחאות) ואומרות, מה ראה איש פלוני לישב ומה ראה איש פלוני שלא לישב, לכך נאמר <b>וידועים לשבטיכם</b>, שיהיו <b>ידועים לכם</b>. לכאורה שתי הדרשות אחת היא, אבל אינו כן. לפנינו הוא ציווי הקב"ה למשה, והכוונה לפסוק (במדבר כ"ז, כ'): <b>ונתת מהודך עליו למען ישמעו כל עדת ישראל</b>, כלומר, ולא יתמהו, אבל בספר דברים (א', י"ג) אמר משה לישראל: <b>הבו לכם אנשים חכמים ונבנים וידעים לשבטיכם, ואשימם בראשיכם</b>, כלומר, בחרו אתם בעצמכם בראשים, אחרת תרככו אחריהם כדרככם, ולא עשה כן משה אלא מרוב ענוותנותו. וממשיך בספרי שם: יכול אם מכיתם אתם אותם הם ממונים, ואם לאו אינם ממונים, ת"ל <b>ואשימם בראשיכם</b>, אם <b>אני</b> ממנה אותם הרי הם ממונים, <b>ואם לאו</b> אינם ממונים וכו'. וכן אמר ר' יוחנן בבבלי סנהדרין (ח' א'): אמר לו משה ליהושע אתה והזקנים שבדור <b>עמך</b> (עיין דק"ס), אמר לו הקב"ה טול מקל והך על קדקדם, דבר אחד לדור, ואין שני דברים לדור. לדעת התנא בס"ז יש כאן ציווי הקב"ה, הלכה לדורות, ולא ממידת ענוותנותו של משה רבינו. לדעת רשב"ג הנשיא ממנה, משום שבין ובין כך תמיד ירננו הבריות אחרי המינוי, והנשיא הוא המכריע לפי שיקול דעתו, ומשה אמר לבני ישראל "הבו לכם", משום שהכיר אותם שכן דרכם לרכך.
ובספרי בהעלותך פיס' צ"ב, עמ' 93: <b>אשר ידעת כי הם זקני העם</b>, אתה צריך לידע אם ברורים הם <b>לפני</b>. <b>כי הם זקני העם</b>. מלמד שאין אדם יושב בישיבה של מטה אלא א"כ יושב בישיבה של מעלה, עד שהבריות מרככות עליו ואומרות איש פלוני כשר וחסיד ונאה להיות חכם. והכוונה שהכל תלוי במשה, והוא צריך לדעת אם הם ברורים לפני ה' (להלן בספרי פיס' ק"מ, עמ' 186: קח לך את שבלבך, <b>קח לך</b> מה שבדוק לך), ואם יושיב אותם בישיבה של מטה ישבו גם בישיבה של מעלה, ולא יסתלקו עד שגם הבריות יסכימו עליהם. וכן במדרש הלל: בשמים ובארץ מלמד שאין מושיבין את האדם בישיבה של מטה עד שמושיבין אותו בישיבה של מעלה, וכל בני אדם מסתכלים בו ואומרים פלוני כשר, פלוני חסיד וראוי להיות חכם וכו'. ובספרי וזאת הברכה פרס' שמ"ו, הוצ' הר"א פינקלשטין, עמ' 403: <b>כשהנשיא</b> מושיב זקנים בישיבה של מטה שמו הגדול משתבח מלמעלה וכו'. הכל איפוא תלוי בדעת הממנה, ואינו מחוייב להשגיח בדעת הבריות, וכדברי הירושלמי בתענית (פ"ד ה"ב, ס"ח ע"א): ובגין צווחה עבדיך? כלומר, וכי מפני מחאת אנשי ציפורי וצעקתן נגד המינוי עושין מעשה, אתמה. והכל ברוח הנשיא, וכספרי דברים הנ"ל, וכמאמרו של ר' יוחנן בבבלי סנהדרין הנ"ל.
לעומת זה, ריש לקיש, שהתנגד למינוי דיינים שאינם ראויים (סנהדרין שם ז' ב'), אמר: כיון שנעשה אדם <b>ראש</b> מלמטה נעשה <b>רשע</b> מלמעלה.<sup style="color: gray;">53</sup> ממש ההפך מפתגם הספרי הנ"ל.
ואף בר' נתן הבבלי נהג מסדר ס"ז כשם שנהג ברבינו הקדוש. והרח"ש הורוביץ בהקדמתו לספרי, עמ' י"ח, הוכיח שכמה וכמה סתמות בס"ז הם כר' נתן,<sup style="color: gray;">54</sup> ומהם הלכות שהן דעת יחיד. ואף אם ננכה כמה מהם<sup style="color: gray;">56</sup> עדיין בידינו הרבה סתמות כמותו. והרח"ש הורוביץ בהקדמתו הנ"ל (עמ' י"ט) נקט בזהירות מרובה שלא להסיק מסקנות מרחיקות לכת מעובדא זו, וסיים: על כל פנים עובדא היא שקיימות כמה דרשות בספרי זוטא המיוחסות במקורות אחרים לר' נתן, בשעה שבס"ז לא נזכר שמו בשום מקום. לפי השיטה המקובלת על חכמי זמננו היינו צריכים להסיק שהמסדר האחרון של ס"ז הוא ר' נתן! ברם דבר זה אינו אפשרי, שהרי ר' אלעזר בר' שמעון (חברו של רבי) נזכר בשמו בס"ז לא פחות מתריסר פעמים,<sup style="color: gray;">57</sup> ואף ר' יוסי בר' יהודה נזכר בשמו,<sup style="color: gray;">58</sup> וכן דוסתאי בן יהודה.<sup style="color: gray;">59</sup>
המסקנא היא איפוא להפך. המסדר השתמש הרבה במשנת ר' נתן ובמדרשיו, אבל משום איזה טעם לא הזכיר את שמו, כשם שלא הזכיר את שמו של רבינו הקדוש. ובבבלי הוריות י"ג ב': <b>ניקניסינהו</b> דלא נימרו שמעתא משמייהו. אסיקו לר' מאיר אחרים, ולר' נתן יש אומרים. ואמנם במשנה לא נזכר ר' נתן אף פעם,<sup style="color: gray;">60</sup> ואף שכמה סתמות כמותו.<sup style="color: gray;">61</sup> מסדרו של ס"ז נהג מנהג זה בין ברבי ובין בר' נתן. ובני ר' חייא (יהודה וחזקיה) אמרו (בבלי סנהדרין ל"ח א'): אין בן דוד בא עד שיכלו שני בתי אבות מישראל, ואלו הן ראש גולה שבבבל ונשיא שבא"י. לפי המסורת היה ר' נתן בנו של ראש הגולה בבבל,<sup style="color: gray;">62</sup> והמסדר של המדרש שלנו "קנס" את שני בתי האבות.
<h2>מקום סדורו של ספרי זוטא ומסדרו האחרון</h2>
<b>מקום סדורו של ספרי זוטא ומסדרו האחרון</b>
עכשיו נשאלת השאלה: באיזה מקום בארץ ישראל סודר ספר משונה זה, ומי היה מסדרו האחרון. נדון מתחילה בשאלה הראשונה, במקום סידורו, בדבר שהבחירה בו יותר מוגבלת. בזמן סוף התנאים היו בא"י שני מרכזי תורה. הגדול ביותר נמצא בציפורי, מקום מושבו של רבי; סביבו נתרכזו התנאים האחרונים והאמוראים הראשונים. בחוגו של רבינו הקדוש אנו מוצאים את גדולי הגדולים מן הדרום,<sup style="color: gray;">1</sup> אבל וודאי הוא שאף הדרום לא נתרוקן מחכמיו, ועדיין היה קיים בית המדרש בדרום בזמן התנאים האחרונים. ורגיל בירושלמי:<sup style="color: gray;">2</sup> אייתי רב הושעיא מתניתא דבר קפרא מדרומא, וכן נזכרו תכופות בשני התלמודים זקני הדרום והדברים ידועים.
סתם דרום בירושלמי ובמדרשות היא לוד, וכנראה שעיר זו שמשה מרכז שני של תורה באותו זמן.<sup style="color: gray;">4</sup> ומסתבר שאחרי התקנה שב"ד שמינו שלא לדעת הנשיא אין מינויו מינוי<sup style="color: gray;">5</sup> עברו כמה מגדולי הדרום לציפורי, למקום הנשיאות, וכך הצליח רבינו הקדוש לרכז במקום אחד את חכמי התורה. וגדולי אחרוני התנאים של הגליל<sup style="color: gray;">6</sup> היו כפופים לרבי,<sup style="color: gray;">7</sup> ורוב חכמי הדור וגדוליו קבלו עליהם את מרותו.
כאמור, גדולי אחרוני התנאים שבגליל וגדולי הדרום נתרכזו וחד בציפורי, בישיבת רבינו הקדוש, אבל העדיפות היתה על זקני הגליל, שלא גלו ממקומם. וכן אמרו בירושלמי ברכות פ"ב ה"ז, ה' ע"ב (ומקבילה במו"ק פ"ג): ר' חמא אבוי דר' אושעיא הוה ליה עובדא (כלומר, אירעה ליה אבילות), שאל לרבנן (כלומר, אם מותר לו לרחוץ) ואסרון. ר' יוסי בעי איילן רבנן? רבנן דהכא, או רבנן דרומיא? אין תימר רבנן דהכא ניחא. אין תימר רבנן דרומייא רברבייא קומוי, והוא שאיל לזעירייא? אין תימר רבנן דרומייא אינון שריין ואיכון אסרין (כלומר, בתמיה), דתני מקום שנהגו להרחיץ אחר המיטה מרחיצין, ובדרום מרחיצין.<sup style="color: gray;">8</sup> האבילות של ר' חמא אבוי דר' אושעיא אירעה לו בגליל<sup style="color: gray;">9</sup> כפי שמוכח מן הלשון "רברבייא קומוי",<sup style="color: gray;">10</sup> באותו זמן היו ר' ישמעאל בר' יוסי,<sup style="color: gray;">11</sup> רבי, ר' חייא ועוד תנאים של הגליל קיימים, ולפיכך קראו לרבנין דהכא ("הגליל"): רברבייא, ואף ה"זעירייא" רברבייא הם, ולא כינה אותם ר' יוסי בכיכוי זה אלא ביחס לרברביא סבייא דגלילא,<sup style="color: gray;">13</sup> ולא עלה על דעת אדם לבטל את הדרומיים<sup style="color: gray;">14</sup> שלמדו בישיבת רבי ור' יהודה נשיאה בצפון.
ברם לא כל חכמי הדרום קבלו את מרותו של רבי, ולפיכך אמרו בירושלמי (פסחים פ"ה ה"ג, ל"ב ע"א) על הדרומיים שהם גסי רוח ומעוטי תורה. ובבבלי (שם ס"ב ב') וכן בירושלמי (סנהדרין פ"א ה"ב, י"ח סע"ג) מפורש שכיוונו לחכמי לוד.<sup style="color: gray;">15</sup> אם נניח שהמדרש שלנו סודר בלוד, הרי אין להתפלא שבס"ז כזכרו כמה תנאים (בתואר "רבי") שאין שריד משמותיהם בכל המקורות שבאו מחוגו של רבינו הקדוש. ואף ר' יהושע בן ממל שאדם גדול היה, ור' אליעזר בן יעקב שאל אותו,<sup style="color: gray;">16</sup> לא הכירו אותו בגליל (בערדסקיא). ועליו שאל ר' אלעזר לר' מאיר:<sup style="color: gray;">17</sup> בקי היה לך ביהושע בר ממל? א"ל הן, ובעל הלכות היה. ר' מאיר הכיר אותו בזמן שר' מאיר למד בדרום.<sup style="color: gray;">18</sup>
והואיל וההלכות שבס"ז, הטרמינולוגיה שלו, לשונו וסיגנונו משונים מכל המדרשות שיצאו מידי החכמים תלמידי רבי, ושמו של רבינו הקדוש לא נזכר בו כלל, מסתבר שנסדר בדרום, וכשרדה בו תורתם של חכמים שלא הובאו כלל במדרשות הנ"ל. וכבר העירו החכמים<sup style="color: gray;">19</sup> שהמסדר של ס"ז השתמש הרבה בדברי ר' אליעזר בן יעקב, בדברי ר' שמעון ובנו ר' אלעזר.<sup style="color: gray;">20</sup> ומדברי ר' אליעזר בן יעקב שבס"ז אנו רואים שהוא נשא ונתן הרבה עם תנאים ששמותיהם לא נזכרו כלל במקום אחר, וע"פ רוב תלמידי ר"ע (שבדרום). ואף ר' שמעון תלמיד ר"ע בדרום היה,<sup style="color: gray;">21</sup> אלא שהתחבא הוא ובנו בשעת השמד,<sup style="color: gray;">22</sup> ובנו, ר' אלעזר, שנה תכופות את משנת אביו.<sup style="color: gray;">23</sup>
ומכאן גם הסתמות המרובים שבס"ז כר' אליעזר שישב בלוד.<sup style="color: gray;">24</sup> וכן בעמ' 229, שורה 10: וישלחו זב, שבשעה שהן עושין הפסח בטומאה זבין וזבות נדות ויולדות<sup style="color: gray;">25</sup> לא היו אוכלין ממנו, ואם אכלו הרי אלו פטורין. ומן העניין מוכח שעל הכניסה בוודאי פטורין, עיין בהערות הרח"ש הורוביץ במקומו, והוא כר' אליעזר במשנת פסחים פ"ט מ"ד.
עמ' 232, שורה 16: לפי שכ' כטמאה נטמאה והיא לא נטמאה לרבות אשתר<sup style="color: gray;">26</sup> ואשת אחיו שסטת מאחיו לאחר מיתת אחיו שיקנא להם. בעשה, ומנין בלא תעשה<sup style="color: gray;">27</sup> וכו'. והוא כר' אליעזר בספרי שם פיס' ז', עמ' 12, וירושלמי סוטה רפ"א, ט"ז ע"ב,<sup style="color: gray;">28</sup> הסובר שקיכוי חובה. ובמכילתא משפטים פ"כ, הוצ' הורוביץ, עמ' 331: <b>תשמרו</b> וכו' ר' אליעזר אומר לעשות מצות עשה מצות לא תעשה.
עמ' 260, שורה 15: <b>ובדרך לא היה</b>. היכן היה, בבית המטבחים. ר' אליעזר אומר את שהוא בבית המטבחים חייב בהכרת. ר' עקיבא אומר כל שהוא מן המודעים ולחוץ פטור מן ההכרת. והשוה לשון המשנה בפסחים פ"ט מ"ב. ודרשת סתם ס"ז כאן היא כר' אליעזר. ועיין ספרי פיס' ס"ט, עמ' 64, ובהערה לשורה 15 שם.
עמ' 303, שורה 11: <b>בשרה</b> ולא בשר עוברה. וסתמא כר' אליעזר במשנת פרה רפ"ב שפרה מעוברת כשרה, כמו שהעיר לנכון הרח"ש הורוביץ במקומו. ועיין מ"ש לעיל עמ' 26, הערה 56.
עמ' 310, שורה 14: הכלים ניצולים בצמיד פתיל, ואין הקרקע ניצול בצמיד פתיל. ולפי פשוטו היא כר' אליעזר במשנת כלים רפ"י, כמו שהעיר הנ"ל לנכון.
עמ' 311, שורה 20: אשר יגע לרבות דופק אחר דופק, והוא כר' אליעזר להלן, עמ' 313, שורה 20, שלא כמשנת אהלות פ"ב סמ"ד.
עמ' 314, שורה 1: מכאן אמרו מכתשת שמחוברת לקרקע אין ממלאין בה וכו' ואינה מכשרת את הזרעים. והיא כמשנת ר' אליעזר במשנת עוקצין פ"ג מ"י (ומובאות), תוספתא ב"ב רפ"ג ובבלי שם ס"ה ב' שלר' אליעזר תלוש ולבסוף חברו דינו כמחובר, עיין בהערות הרח"ש הורוביץ במקומו. ועיין מ"ש לעיל עמ' 17 ועמ' 28.
ומהרי"ן אפשטין כתב:<sup style="color: gray;">29</sup> "בס"ז, עמ' 313, שורה 12: מעשה בבית דגן <b>שביהודה</b>; עמ' 314, שורה 21: משום חמשה זקנים שבאו מיהודה; עמ' 281, שורה 11: פפייס איש <b>אונו</b>; גם<sup style="color: gray;">30</sup> מכל אלה יוצא שהמסדר חי <b>בגליל</b> ולא ביהודה". אינני מאמין שהראייה האחרונה יצאה מפי מהרי"ן אפשטין: וכי מפני שנזכרה בס"ז העיר "אונו" שביהודה מוכח שהספר לא סודר ביהודה? אם נלך בשיטה זו נוכיח שהירושלמי לא בסדר בגליל, מפני שנזכרו בו חכמים, דוגמת: ר' אבדימא דציפורין, ר' חונא רבה דציפורין וכדומה, ואין ראייה זו ראוייה לבטול.
ואשר לשתי הראיות האחרונות הרי יסודן בשיטה מוטעית. בשעה שהספר משתמש בדבור "הכא", או "כאן", ואנו יכולים להוכיח לאיזה מקום מתייחסים הדבורים הנ"ל, בוודאי יש יסוד חזק להניח שהספר סודר באותו מקום. אבל בשעה שהמקור מזכיר שם עיר אין ראייה מכך לשום צד. וכן אמרו בירושלמי שבת פ"ח ה"א, י"א ע"א ומקבילות בפסחים פ"י ושקלים פ"ג): רבי אבהו נחת <b>לטיבריא</b> וכו'; ר' מאיר הוה יתיב דרש בבי מדרשא <b>דטיבריה</b> (ירוש' חגיגה פ"ב ה"א, ע"ז ע"ב) וכו'. וכן נזכרת טיבריא בירושלמי פעמים רבות, ולא אמרו "הכא". ואף תושב ירושלים מספר כדרכו ואומר: מעשה היה בירושלים (ולאו דווקא: כאן), יתר על כן התנא שאמר "מעשה בבית דגן שביהודה" היה דייקן, ובא להוציא בית בית דגן שבגליל".
ואשר לראייה מן הלשון "משום חמשה זקנים שבאו <b>מיהודה</b>", הרי כבר אמרנו שאין לשון זו מוכיחה כלום, והכוונה שבאו מיהודה,<sup style="color: gray;">32</sup> ולא מן הגליל.<sup style="color: gray;">33</sup> והרי גם בירושלמי (שסודר בגליל) אמרו (מו"ק פ"ג ה"א, פ"א סע"ד, נדרים פ"ט ה"א, מ"א ע"ב): עד שבא אחד מזקני <b>הגליל</b>, ואית דאמרין ר' שמעון בן אלעזר הוה. ואף שהמעשה שם בגליל היה לא נמנעו מלומר "אחד מזקני הגליל". ואף בנידון שלפנינו אפשר שהמעשה בלוד היה, ובאו לשם חמשה זקנים
ממקום אחד, שביהודה, ואמרו מי חטאת שנעשו מצוותן וכו'. יתר על כן אנו יכולים למצוא אסמכתא שאותם חמשה זקנים באו <b>ללוד</b>, והורו בעניין טומאה וטהרה. וכן אנו מוצאים בתוספתא מקוואות פ"ז (פ"ח) סה"י: זה היה<sup style="color: gray;">34</sup> מעשה וכמנו עליו חמשה <b>זקנים בלוד</b> וטמאוהו. וכן בתוספתא טהרות פ"ט סהי"ד: זה היה מעשה וכמנו עליו חמשה <b>זקנים בלוד</b><sup style="color: gray;">35</sup> וטמאוה. ואף בירושלמי (ביצה פ"ג וה"ו, ס"ב ע"א): שמואל אמר טען חמשה <b>זקנים</b> שהורו לר' טרפון <b>בלוד</b>. ורשאים אנו לשער שבס"ז העיד ר' חנינא משום חמשה זקנים שבאו מעיר אחת שביהודה <b>ללוד</b>, ואמרו מי חטאת וכו'.
ומצאנו במדרש שלנו פיסקא חשובה שאולי אפשר להסתייע ממנה לעניין ברור מקום סדורו של ספרי זוטא. וכן אמרו בעמ' 296, שורה 6: <b>תפדה</b> במה, אמ' <b>כסף</b>. בכמה? אמ' חמשה שקלים, באיזה שקל, אמ' בשקל הקדש, לא <b>ערביות</b>. וכמה הוא שקל הקדש, אמ' <b>עשרים גרה</b>, כשאמר <b>תפדה</b> ריבה אסימון של כסף ואסימון של זהב וטבעות<sup style="color: gray;">36</sup> של נחשת.
ובמכילתא דרשב"י:<sup style="color: gray;">37</sup> <b>כסף</b> יכול בבליות <b>עלמיות</b><sup style="color: gray;">38</sup> וקפוטקיות וכו', אף שקלים האמ' כאן בשקל הקדש. והמכילתא הוציאה כמה מטבעות שהיו קרובים לשקל הקודש, אבל במדרש שלנו הוציאו את המטבע הערבי גרידא, ומכאן משמע שמטבע זה היה מצוי באותו מקום. והכוונה, כנראה, למטבע הנבטי הקדום.<sup style="color: gray;">39</sup>
ובבבלי בכורות מ"ט סע"ב (על משנתנו שם: חמש סלעים של בן וכו' בשקל הקדש במנה צורי): מנה צורי. אמר ר' אסי מנה של צורי, ר' אמי אמר דינרא <b>ערבא</b> וכו'. ועיי"ש ברש"י ובתוספות, ד"ה ר' אמי. ובתשובת הגאון שבגנזי שכטר ח"ב, עמ' 159: אמר רב אסי מ[נה] של צור הו משקל דינר של ישמעאלים. ועיין בה"ג ה' בכורות ד"ר קל"ט ע"א, ד"ב סוף עמ' 535. ועיין שו"ת ר"א בן הר"מ סי' פ"ב (הוצ' רא"ח פריימן, עמ' 118 ואילך), ובפירושו לתורה סוף שמות, הוצ' ר"ס ששון, עמ' תצ"ב, ובהערה 16 שם. וכבר האריכו האחרונים בזה.
ברם בספר המעשים לבני א"י:<sup style="color: gray;">40</sup> חמשה <b>חרובים</b> כהלכה.<sup style="color: gray;">41</sup> בכל מקום שאת שונה סלע, ארבע חרובין הוא הסלע, והכסף (והכסף) שלשקל שני חרובין, והזוז חרוב אחד, ודינרין סתם שני חרובין הן, ודינרי זהב עשרים וארבע חרובין וכו'. ועיין מ"ש רב"מ לוין בהקדמתו שם.<sup style="color: gray;">42</sup> ומהרי"ן אפשטין הוסיף:<sup style="color: gray;">43</sup> הכסף של שקל שני חרובין - "ודינרין סתם שני חרובין הן", מתאים לירושלמי שקלים פ"ו (צ"ל: פ"ב ה"ד), מ"ו ד': בקשו לשקול דינרין <b>קרטין</b> וכו', כי "חרוב", خروب בערבית, הוא קרטין, ביונית Karat" ,κεράτιον" עיין קרויס לעהנווארטער 566, ופראנקל אראמ' פרעמדווארטער 200. ברם הדברים הללו קשים מאד, ובוודאי ש"κεράτιον" ביוונית הוא פחות מדינר. וכנראה שכאן הכוונה לא לגרעין החרוב, אלא לפרי החרוב (κέρας), ומשקלו בכסף הוא דינר, ולפנינו מטבע כסף ערבי עתיק, ועיין בספרו של פראנקל הנ"ל.
ולפ"ז אין כאן עניין של מקום שבו היה מצוי המטבע הערבי, אלא היה תנא שסבר שהקרט הערבי הוא מחצית שקל הקודש (כירושלמי שקלים הנ"ל), וחלק עליו בס"ז הנ"ל. ודברי ר' אמי (או: ר' אסי, לגירסת הגאון הנ"ל) יסודם במסורת של תנאים. אלא שכל העניין מסור לבעלי מקצוע שנתמחו בשוויים של מטבעות עתיקים ואסור לנו לנגוע בענף מסובך זה, ולא באנו אלא לעורר. סוף דבר, כל מה שכתבנו לעיל מסתבר כהשערה קרובה, אבל העיקר הוא שאין לנו להמציא מרכזי תורה שאינם ידועים לכו, ואם אנו מוציאים את ציפורי ואת טבריה, הרי אין לנו אלא להניח שמדרש זה כשנה ע"י תנאים בבית המדרש שבלוד, שבוודאי היה קיים באותו זמן, כמו שהראינו לעיל.
לפני שנתחיל לדון על מסדרו האחרון של המדרש שלנו עלינו לעיין שוב בדברי מהרי"ן אפשטין שכבר ישב על מדוכה זו ודן על מקום סדורו של ס"ז ועל מסדרו האחרון. וכ"ה כותב:<sup style="color: gray;">44</sup> "ואשר למסדרו האחרון. יוצא מתוך ס"ז 283, שורה 19: שבעת רבעים מדבריים וקב וחצי ירושלמיים שהן חמשת רבעים <b>משלנו</b>, בהשוואה לעירובין פ"ג ע"ב: שהן ה' של <b>ציפורי</b>, שהמסדר היה <b>בן</b> ציפורי."
אם נשיב את מהרי"ן אפשטין כמדותיו הרי ראייה זו "אינה כלום", שכן כתב בעצמו:<sup style="color: gray;">45</sup> "הראיה מן כא וכו' אינה כלום וכו' שהרי הדברים אמורים מפי ר' אבהו וריב"ח חכמי קסרין". כלומר המסדר של מסכת נזיקין הירושלמית, שלא היה בן קיסרין, לא שינה את לשונו של ר' אבהו (שישב בקיסרין ואמר על עיר זו "כא" "הכא"), והניח אותו כמות שהוא. והנה הברייתא שלנו ממשנת ציפורי היא, שהרי ר' יוסי (בן ציפורי) מפרש אותה: חמשת רבעים גדושים לחייב,<sup style="color: gray;">46</sup> וממילא אין מכאן שום ראייה על סידור הס"ז בכלל; המסדר שכה את משנת ציפורי כמות שהיא, ולא שינה את לשונה, כשם שנהג המסדר של מסכת נזיקין הירושלמית בדברי ר' אבהו מקיסרין. ברם להלן (עמ' 131) נראה שטענתו של מהרי"ן אפשטין ביחס לקיסרין "אינה כלום", והדיבור "הכא", ובנידון דידן "משלנו" הוא מכריע (אם נקבל את הפירוש: משלנו - במקום שלנו).
אבל הר"ח אלבק השיג<sup style="color: gray;">47</sup> על ראייה זו של מהרי"ן אפשטין, וטען ש"חמשת רבעים משלנו" אין פירושו של <b>מקומנו</b>, אלא של זמננו, ובזמן המסדר היתה מדת ציפורין מקובלת בכל מקום (עיין מ"ש על כ"ז להלן), וממילא אין מכאן ראיה כלל על מקום המסדר. נסתער עליו מהרי"ן אפשטין, וטען:<sup style="color: gray;">48</sup> "שלנו (משלנו), דידן (מדידן), אינו מציין ניגוד <b>בזמן</b>, אלא ניגוד במקום ובגוף". לא ידעתי מה פסול מצא בהשגתו של הר"ח אלבק, שהרי גם לפי שיטתו "שלנו" מציין ניגוד בגוף, והפירוש הוא איפוא "שלנו", ולא של הקדמונים, וניגוד בזמן הוא ממילא ניגוד גם בגוף, לא קבים ירושלמיים", אלא שלכו. ולא עוד אלא שבאותה הלכה עצמה של הירושלמי (ר"א ע"ב) שמהרי"ן אפשטין מסתייע ממנו (עיין להלן בסמוך): הדא דאת אמר בהין <b>עתיקי</b> (צ"ל: עתיק'), ברם בהן דידן, כדי לבשל ביצה קלה. וכן היתה הגירסא גם לפני בעל מלא"ש למשנתנו פ"ח מ"א (ולפניו היה כת"י של ירושלמי שבת, עיין מ"ש בירושלמי כפשוטו, סוף עמ' 128, ועיי"ש עמ' 27, 155 ועוד). ופירושו שלא דברה משנתנו אלא בדבש העתיק (של הימים הקדמונים) שהיה ראוי לרפואה כשהדביש, אבל הדבש שלנו כשמדביש אינו ראוי לכלום, אלא לשריפה. הרי לפניך ניגוד: עתיקא - דידן, כדברי הר"ח אלבק. אבל עדיין יש לחשוש שמא יש שם ט"ס בירושלמי. ומ"מ היה צריך להעיר על כך.
יתר על כן, מהרי"ן אפשטין מביא ראייה<sup style="color: gray;">49</sup> לדבריו: ירוש' שבת פ"ח, י"א ע"א וש"כ: הדא <b>דידן הות</b>, ולמה לא אמר עתיקתא (בבלי פסחים ק"ט א') וכו'". כוונתו אינה ברורה. אבל כשנעתיק את כל לשון הירושלמי יתברר לנו העניין, וכ"ה שם: תני חצי שמינית <b>טברנית הישנה</b>.<sup style="color: gray;">50</sup> אמר ר' יוחנן הדא <b>דידן</b> הוות, ולמה <b>לא<sup style="color: gray;">51</sup></b> אמר עתיקתא, בגין <b>דהוות</b> ביומוי. אית דאמרין וכו'. וכוונת הירושלמי ברורה (וכמו שפירש בפ"מ במקומו), ששאלו על ר' יוחנן שאמר על החצי שמינית שהזכירו לעיל שם: "הדא דידן <b>הוות</b>", למה לא אמר "הדא היא <b>עתיקתא</b> דידן", ולמה שינה מלשון הברייתא. ותירצו: בגין דהוות ביומוי, כלומר, הואיל ומדה זו היתה עדיין קיימות בילדותו, לפיכך דייק יותר מאשר התנא של הברייתא, ואמר "הוות", ולא הזכיר "עתיקתא". וכן באמת בבבלי פסחים ק"ט א': א"ר יוחנן תמנייתא <b>קדמייתא</b> בטבריא וכו', כלומר, השמינית הראשונה, השמינית שקדמה לשמינית של זמנינו,<sup style="color: gray;">53</sup> ו"קדמייתא" היא לאו דווקא "עתיקתא" אלא הראשונה (בניגוד למדה של אותו זמן) שנהגה זה לא מכבר. אם אנו משווים את לשון הירושלמי והבבלי הנ"ל אנו רואים שבין הברייתא ובין ר' יוחנן מדברים על המדה של טבריא, וכל חידושו של ר' יוחנן הוא בזה שאמר "הוות" (בירושלמי), או "קדמייתא" (בבבלי), הרי לך מפורש כפירושו של הר"ח אלבק, "<b>הדא</b> דידן הוות" אבל עכשיו אינה דידן, כלומר, ניגוד בזמן.
שוב כתב מהרי"ן אפשטין:<sup style="color: gray;">54</sup> "ועיין ירוש' ב"ק פ"ט, ר' סע"ד". וכ"ה לשון הירושלמי שם: אילו זבנת לי מטיבריא הוון עשרין וחמשה מודיו, כדון דזבנת מציפורי ליתנון אלא עשרין מודיי, את אובדת דידך, אנא לא אובד דידי. כוונת מהרי"ן אפשטין להשיג על דברי הר"ח אלבק שטען שכבר בזמן התנאים האחרונים היתה מידת ציפורי מקובלת בכל מקום. ויש כאן, כנראה, פליטת הקולמוס של מהרי"ן אפשטין, שהרי בירושלמי ב"ק אין מדברים כלל על מדות שונות, שאם כן הדבר מה איכפת לו ללוקח אם הוא מקבל עשרים וחמש מדות קטנות של טבריא, או עשרים מדות גדולות של ציפורי, והמודיוס הרומי (שבו אנו עסוקים בירושלמי שם) לא היה שונה כלל בין טבריא ובין ציפורי. הנידון שם הוא המחיר, משום שבטבריא היו החטים בזול,<sup style="color: gray;">55</sup> ובציפורי ביוקר, והמשלח טוען שהשליח הפסיד לו בזה שלקח בציפורי, שקיבל שם פחות חטין מאשר היה מקבל לוא היה קונה בטבריא, ואין הירושלמי בב"ק עניין כלל לנידן שלנו.
כאמור, אין איפוא למצא פגם בפירושו של הר"ח אלבק שפירש "חמשת רבעים שלנו", חמשת רבעים של זמניכר, אלא שהדברים צריכים תיקון במקצת והשלמה. אין לומר שבזמן התנאים האחרונים השוו את כל המדות, שהרי כמה פעמים ייחדו בברייתות את משקל ציפורי,<sup style="color: gray;">56</sup> אלא שבמשנתנו, שנסדרה בציפורי נקטו במידת ציפורי בלי להזכיר את שמה. ולהלן נראה שאף בזמן האמוראים היו בא"י קבים שונים, ולא כשתנה העניין אף בזמן האמוראים האחרונים שכן מעיד גוי (שגר בצעירותו בטבריא) לפי תומו<sup style="color: gray;">57</sup> שהיו קבים שונים בא"י, ופעמים הוא רובע המודיוס, פעמים חמישית ופעמים ששית.
ובאמת עצם הדברים מתברר מתוך הירושלמי עצמו, אלא שהמפרשים ז"ל לא עמדו על פירושו הנכון. וכן אמרו בירושלמי חלה פ"ב רה"ו, כ"ח סע"ג: ר' אימי בשם ר' ינאי קב טיברני חייב בחלה.<sup style="color: gray;">58</sup> חד חליטר שאל לר' יוחנן,<sup style="color: gray;">59</sup> אמ', איזיל עביד ארבע ופליג.<sup style="color: gray;">60</sup> ויאמר ליה תלתא ופליג.<sup style="color: gray;">61</sup> א"ר זעיר' קבייא באתריהון רובעיא איזדרעון. ואין ספק שצ"ל: איזדערון,<sup style="color: gray;">62</sup> כלומר נתמעטו. ונ"ל בכוונת דברי ר' זעירא: קבייא באתריהון, רובעיא איזדערון, כלומר הקבים כשארו במקומם ולא נשתכר,<sup style="color: gray;">63</sup> אבל הרובעים כשתנו ונתקטנו. וממש כסיגנון זה בירושלמי קידושין פ"א ה"א, כ"ח ע"ד: נחשה <b>באתריה</b> קיים, כספא זליל וכו', כספא <b>באתריה</b> קיים נחשא יקיר וכו׳.
לפנינו עדות מפורשת של תלמידו של ר' יוחנן שישב בטבריא, ובוודאי הכיר את הקב הטיברני, שמדת הקב בטבריא לא כשתנתה והיה גדול משל ציפורי, אבל הרובעים של הקב כתקטנו. וכן מוכח מתוך הוראתו של ר' יוחנן לאותו חליטר,<sup style="color: gray;">64</sup> שהשוו את הרובעים של טבריא להללו של ציפורי. והדברים מוסברים מאליהן, שהרי רוב שיעוריהן של חכמים היו ברובע,<sup style="color: gray;">65</sup> ולפיכך השוו את הרובעים.<sup style="color: gray;">66</sup> ומתוך עדותו של ר' זעירא אנו למדים שוב שהדברים לא היו כן בתחילה, אלא שבזמן מן הזמנים נתקטנו הרובעים והושוו. ולפיכך אין ללמוד כלום מלשונו של ס"ז ("ה' רבעים משלנו") על מקום סידורו, ואף בדרום א"י היה אפשר לומר "חמשת רבעים משלנו" (בניגוד לרבעים הירושלמיים הקדמונים) שהיו קיימים באותו זמן, והיו שווים לשל ציפורי וכשל טבריא.
זו היא הראייה היחידה של מהרי"ן אפשטין על סידורו של ס"ז בגליל שהיינו חייבים להזדקק לה, שאר שלש הראייות שלו (מעשה בבית דגן שביהודה, חמשה זקנים שבאו מיהודה, פפייס איש אונו) כבר סולקו לעיל, עמ' 96 ואילך. ממילא נשארת ההנחה שלנו שלעיל שהמדרש שלנו סודר בדרום, והיינו בלוד.
ואשר למסדרו האחרון, כתב מהרי"ן אפשטין:<sup style="color: gray;">67</sup> "והנה בציפורי ישב - לפחות זמן רב - בר קפרא תנא <b>ופייטן</b>,<sup style="color: gray;">68</sup> שהתבדל מבית מדרשו של רבי, שעלה מיהודה והתיישב בגליל. ואמנם אנו מוצאים את דרשת ב"ק שבברכות ס"ג א' <b>סתם</b> (הפיזור שלי) בס"ז 317, שורה 1: זלת (כצ"ל) קפיץ קני, באתר דלית גוברין השתדל להיות גבר. ואע"פ שאין אנו מוצאים כאן בס"ז סוף מטות, שורה 13-12, את תני ב"ק שבע"ז ע"ה ב', אין זאת אומרת עדיין שאין הוא המסדר; שכן אפשר שתני ב"ק זה לקוח ממקום אחר במדרשו, או ממשנת ב"ק, ולא ממדרשו".
הדברים הללו נתפרסמו אחרי פטירתו של מהרי"ן אפשטין ז"ל, ולכאורה קשה להאמין שיצאו מידי עטו. דרשת בר קפרא בבבלי ברכות <b>לא</b> הובאו בספרי זוטא סתם, והברייתא של בר קפרא בבבלי ע"ז חולקת במפורש על המדרש שלנו, ואין לומר עליה "שאין אנו מוצאים" אותה בספרי זוטא סוף מטות, מפני שאנו מוצאים שם בדיוק את ההפך מן הברייתא של ב"ק בבבלי ע"ז. ונעמוד על הדברים ראשון, ראשון.
וכ"ה בס"ז, ריש עמ' 317: <b>הלל</b> אומר בשעת המפזרין כנס את הרגל, דלית קפיץ קני מיניה, באתר דלית גוברין השתדל להיות גבר. והנה הרישא הרי בוודאי של הלל הזקן היא,<sup style="color: gray;">69</sup> וגם הסיפא היא של הלל,<sup style="color: gray;">70</sup> וממילא אין לפסוק ולומר על האמצעיתא שהיא סתם", וכבר קפרא בבבלי. ועוד נשוב ונדון להלן בברייתא זו ובגירסתה הנכונה, אבל בוודאי ובוודאי שאין לומר עליה בלי שום הוכחות ובאורים שהדרשה של בר קפרא בברכות היא "סתם" בס"ז.
והואיל והברייתא השנייה שבס"ז חשובה מאד, ואף הגירסא בברייתא בע"ז אינה בטוחה, עלינו להעתיק את הדברים ולפרשם. וכן אמרו בס"ז,<sup style="color: gray;">71</sup> עמ' 330, שורה 4: <b>וכל אשר לא יבא באש תעבירו במים</b>. כלים שהן מחוסרין הגעלה, אלו <b>הדודים</b>.<sup style="color: gray;">72</sup> <b>וכל אשר לא יבא באש תעבירו במים</b>. כלים שהם מחוסרים שטיפה, אילו הקיתונות והדוליות <b>והסיטליות</b>. <b>וכל אשר לא יבא באש תעבירו במים</b>.<sup style="color: gray;">74</sup> כלים שאינם עשויים לקבלה. אלו הפשוטים אלו הסכינים והסיפים והרמחים. <b>וכל אשר לא יבא באש תעבירו במים</b>. כלים שאינם עשוים למלאכה, אבל עשוים לכראי, אלו קטליות וכזמים וטבעות ונזמי האף. כשאמר <b>דבר</b> ריבה כלים תלוים בשמותיהם ומשמשין בשמות אחירין, כן שלפני המטה וקלה ומכורה.<sup style="color: gray;">75</sup> דבר <b>וכל דבר</b> ריבה כלים תלוים בשמות אחרין ומשמשין בשמותיהן, פיה של מנורה <b>ופלס<sup style="color: gray;">76</sup></b> של מכורה פיה של קרן ופלס של קרן. יכול שני מרבה קנה של מכורה וקנה של קרן ת"ל <b>אך</b>.
והמדרש שלנו מרבה בתחילה כלים תלויים בשמותיהם, והיינו שאין להם שם לוואי, וכל אחד כלי לעצמו<sup style="color: gray;">79</sup> (וסתם כן וקולב הם לא של מטה ושל מכורה), אבל פעמים משמשין שימושן בשמות אחרים, בשם לוואי, כגון כן שלפני המטה וכו'. וכן כלים תלויים בשמות אחרים, כגון פיה של מנורה ופלס של מכורה וכו', שיש להם שם לואי בשימושן העיקרי, כשהם משמשים עם מנורה וקרן, אבל כשמשמשין לעצמן משמשין בשמותיהן, כל הכלים הללו אעפ"י שאין שמושן באש, צריכים העברה במים. וממשיך המדרש: יכול שאני מרבה קנה של מכורה וכו', ת"ל <b>אך</b>, כלומר, הדברים הללו אינם לא כלים ולא תכשיטים.
קיצורו של דבר, המדרש שלנו מרבה כל מיני כלים לטבילה אפילו הללו שאינם כלי סעודה, ומוציא רק דברים שאינם כלים כלל, ואפילו סייפים ורמחים, ואפילו תכשיטים טעונים טבילה. וכן אמרו בירושלמי ע"ז ספ"ה, מ"ה ע"ב: תני ר' הושעיה צריך להטביל.<sup style="color: gray;">80</sup> כהדא רבמי סלק עם ר' יודן כשייא לחמתא דגדר ושאלון כסף (כלומר, תכשיטי כסף) מן אילין דאוסינוס,<sup style="color: gray;">81</sup> שאלון לר' ירמיה. אמ' צריך להטביל, לפי שיצאו מטומאת הגוי ונכנסו לקדושת ישראל וכו', אבל שואל מותר, מעתה אפילו כלים וכו'. וברור מתוך הירושלמי שר' אמי ור' יהודה נשייא <b>לא</b> כלי סעודה שאלו מן הגוי אלא כסף לכוי, והצריכו טבילה מפני שיצא מטומאת הגוי לקדושת ישראל, כמפורש בס"ז כאן שאף תכשיטים צריך להטביל כדי להשתמש בהם.<sup style="color: gray;">82</sup> וממילא אף בגדים שנקנו מן הגוי אסור להשתמש בהם בלי טבילה, וכמו שהקשה רב ששת (בבלי ע"ז ע"ה ב'): אי הכי אפילו זווא<sup style="color: gray;">83</sup> דסרבלי, ולשיטת הס"ז והירושלמי אין הכי כמי שאפילו הם צריכים טבילה.
עכשיו נעבור להמשכו של ס"ז שם: יכול יצאו במי שטיפה, ת"ל <b>במי נדה יתחטא</b>. יכול יצאו במי הזייה וכו'. ופירושו, יכול יצאו במים שהעבירם בהם, ולא יצטרכו שוב להזייה (מגזירת הכתוב), ת"ל <b>במי נדה יתחטא</b>. ומכאן ברור שהכתוב מדבר בכלים שנטמאו וצריכים הזייה, כפירש"י, וכפי שיוצא גם מספרי. אבל בבבלי ע"ז ע"ה ב' אמרו: תנא וכולן צריכין טבילה בארבעים סאה. מנהני מילי. אמר רבא דאמר קרא, <b>כל דבר אשר יבא באש תעבירו באש וטהר</b>, הוסיף לך הכתוב טהרה אחרת. תני בר קפרא מתוך שנאמר במי נדה (במדבר ל"א, כ"ג) שומע אני שצריך הזאה שלישי ושביעי ת"ל אך, חלק, א"כ מה ת"ל במי נדה מים שנדה טובלת בהם, הוי אומר ארבעים סאה. הרי לך מפורש שלבר קפרא לא דיבר הכתוב בכלי מדין שנטמאו במת והטבילה היא כדי להשתמש בהם בהיתר, ולא מחמת טומאה אתיכן עלה, ובס"ז כאן מפורש להפך שצריכין הזייה.
ובשאילתות סי' קל"ז מעתיק: שומע אני שצריך הזאה שלישי ושביעי ת"ל <b>וטהר<sup style="color: gray;">84</sup></b> (כלומר, <b>תעבירו באש וטהר</b>). אם כן מה ת"ל <b>במי נדה</b> וכו'. לפי גירסא זו אפשר לפרש בבבלי: מתוך שנאמר <b>במי נדה</b>, שומע אני שצריך הזאה שלישי ושביעי, ת"ל וטהר,<sup style="color: gray;">85</sup> כלומר, הכתוב אומר בפירוש "וטהר", וממילא עלינו להניח שהכלים כבר הוזו (שאם לא כן אי אפשר לומר וטהר"), א"כ מה ת"ל במי נדה, מים שכדה טובלת בהם וכו'. ולפ"ז לא אמר בר קפרא כלל שמדברים כאן בכלים שאינם צריכים הזייה, ובנידון זה אינו חולק על הברייתא בס"ז, אבל מכל מקום לא הזכירו בס"ז טבילה בארבעים סאה, ודרשו במי נדה כפשוטו, במי הזייה, שלא כבר קפרא.
הארכנו בזה כדי לדון בברייתא קשה זו שהמפרשים לא פירשוה כראוי, אבל לעניינינו הדבר אינו מעלה ואינו מוריד. ואפילו אם נניח שבר קפרא חולק במפורש על ברייתא זו עדיין אין ראייה מכאן שבר קפרא איננו מסדר האחרון של ס"ז, כפי שנראה להלן.
והנה מהרי"ן אפשטין מצא (לפי פירושו הוא) רק ברייתא אחת בס"ז (ריש עמ' 317) כבר קפרא (וכבר סתרנו לעיל את דבריו), וברייתא אחרת של בר קפרא שאיננה בס"ז (ובא הדיון עליה לעיל בסמוך). ושוב כתב:<sup style="color: gray;">87</sup> אבל ר"א הקפר, ס"ז 240, אינו ס"ז אלא לקוח מספרי [פיס' כ"ג, עמ' 27]. ובוודאי צדק, משום שהדברים לא הובאו אלא במה"ג גרידא, ומתקבל יותר שהעתיק מן הספרי, ולא מספרי זוטא. ולהלן שם בס"ז, עמ' 243, שורה 10: <b>וכפר עליו מאשר חטא על הנפש</b>. משום טומאת המתים. ר' שמעון אומר מאשר חטא על הנפש משום שחטא על נפשו.<sup style="color: gray;">88</sup> ובספרי שם (פיס' ל', עמ' 36) דעת סתם ס"ז מיוחסת לר' ישמעאל, ודעת ר' שמעון מיוחסת לר' אלעזר הקפר.
לאמיתו של דבר חסרות בס"ז כמה דרשות של ר"א הקפר, בר קפרא ובית מדרשו (כגון בר פדא, או בר פדייה, בן אחותו ותלמידו, עיין מעילה ד' סע"ב). וכן בעמ' 247, לא נזכרה דרשת בר קפרא שבבבלי תענית כ"ו ב'.<sup style="color: gray;">89</sup> וכן בעמ' 249, לא כזכרו דברי ר"א הקפר ובנו שבספרי פיס' מ"ב, עמ' 46. ובעמ' 304, שורה 20 ואילך, לא נזכרה ההלכה של ר"א הקפר<sup style="color: gray;">90</sup> בספרי פיס' קכ"ד, עמ' 158. ובעמ' 281, שורה 18: <b>או לאיל תעשה</b>, לרבות את שהוא לא איל ולא כבש וטעון נכסי איל. והוא כר' יוחנן במנחות צ"א ב' (חולין כ"ג סע"א) שמרבה מ"או לאיל" שהוא מביא נכסי איל, ושלא כבר פדא הסובר (שם) שאינו מביא אלא מספק ומתנה עליהם, עיי"ש.
ובספרי פיס' קט"ז, עמ' 133: <b>לכל דבר המזבח</b> מיכן היה <b>ר' אלעזר הקפר</b> ברבי אומר כל דבר המזבח אל יהיה אלא בך ובבניך. ובס"ז סוף עמ' 292 ליתא. אבל בבבלי יומא כ"ד א', כנראה, ייחסו דרשה זו ללוי. ועיין ירושלמי שם פ"ב ה"א, ל"ט ע"ב.
ובעמ' 241, שורה 14: ממעט אני בנודר סתם <b>שאם גלח יום שלשים שיעלה לו</b>, יכול אף במפרש כן, ת"ל <b>ימי נזרו לא יגלח</b>. מי שאמר הריני נזיר על מנת שאגלח בין נזירות לנזירות וכו'.<sup style="color: gray;">91</sup> ובירושלמי נזיר פ"א רה"ג, כ"א ע"ג: בר קפרא אמר <b>יהיה</b> תלתין וכו'. על דעתיה דבר קפרא אם גילח יום שלשים <b>לא</b> יצא. וכ"ה במדרש במ"ר כשא פרש' ר' סי' ר' בכ"י אוקספורד: בר קפרא אמר סתם נזירות שלשים יום וכו' על דעתיה דבר קפרא אם גילח יום שלשים <b>לא</b> יצא.<sup style="color: gray;">93</sup> והוא ההפך ממשנתנו ומסתם ס"ז כאן. אבל אפשר שהירושלמי אמר מה שאמר מעצמו, כלומר שלמי שסובר שמקצת היום <b>אינו</b> ככולו יהא הבדל בין דרשת ר' יהונתן לדרשת בר קפרא שם. אבל בר קפרא בעצמו יוכל לסבור שמקצת היום ככולו, ואפילו לפי הדרשה שלו אם גילח ביום שלשים יצא.
ולהלן שם, ריש עמ' 244: ר' עקיבא אומר <b>הימים הראשונים יפלו</b>, מה שגזרו הראשונים שלשים יום. ויפה פירש הרח"ש הורוביץ ע"פ הירושלמי<sup style="color: gray;">94</sup> נזיר פ"א ה"ג, כ"א ע"ג: ואית דבעי מישמעינה מן הכא <b>והימים הראשונים יפלו כי טמא נזרו</b>, ימים שהותרו שהתירן משה ובית דינו <b>ואין פחות משלשים יום</b>. אלא שערבך ערבא צריך, ואף הירושלמי סתום. ובשערי תורת א"י (עמ' 429) כתב: צ"ל ימים שהותרו, שהתרה משה ובית דינו כו' פי' שהתרה משה לישראל <b>לא יום אחד תאכלון וגו' עד חדש ימים</b> (במדבר י"א, י"ט-כ'). ויפה פירש, שכן בכתוב שם (ט"ז) כזכרו שבעים זקנים, וחז"ל קראו להם משה ובית דינו.<sup style="color: gray;">95</sup> ואשר לשימוש בפעל "התרה" בירושלמי, הרי כן אמרו במדרש:<sup style="color: gray;">96</sup> <b>והיה לכם לזרא</b> (במדבר שם) מהו לזרא וכו', ר' אבהו אמר <b>לאזהרה</b>, כלומר להתראה. ויש כאן מסורת של תנאים. וכן אמרו במכילתא ויסע פ"ג, הוצ' הרח"ש הורוביץ, עמ' 163: הריני כותנו לכם, ולבסוף <b>אפרע</b> ממכם וכו', דיין אני <b>להפרע</b> מכם. ועיין במאיר עין שם, מ"ח סע"א. ומשום כך אמרו בירושלמי: ימים שהותרו, שהיתרן (כצ"ל במקום "שהתירן") משה ובית דינו. ומן הירושלמי משמע שלדרשה זו צריך שלשים יום שלמים, כשיטת בר קפרא שם, אבל לא כדרשתו. ועיי"ש מו"ק פ"ג ה"א.
עמ' 232, שורה 16: שיקנא להם<sup style="color: gray;">97</sup> בעשה, ומנין בלא תעשה אמרת וידבר ה' אל משה לאמר. דרשה זו היא בשיטת ר' יהודה (בתו"כ אמור פרק ז' ה"ז-ה"ח, צ"ט ע"א): <b>נדבה תעשה אותו</b>. אותו אתה עושה נדבה, ואין אתה עושה תמים נדבה לבדק הבית. מיכן אמרו המקדיש תמים לבדק הבית עובר בעשה. ומנין אף בלא תעשה, ת"ל <b>וידבר ה' אל משה לאמר</b> דברי ר' יהודה. וחכמים אומרים <b>אין בו בלא תעשה</b>.<sup style="color: gray;">98</sup> ופירש הראב"ד לתו"כ במקומו שלא אמר ר' יהודה כן אלא במקום שקיים לאו הבא מכלל עשה, ובא הדיבור "לאמר" להעלות את הלאו הבא מכלל עשה ללאו גמור.<sup style="color: gray;">99</sup> ולפי הדרש בס"ז כאן הרי כל "לאמר" בתחילת הפרשה מטיל לאו על כל הציוויים שנאמרו אח"כ בפרשה, ואם לא קינא לאשתו עובר על עשה ועל לא תעשה.<sup style="color: gray;">100</sup> וכן במה"ג שמות (הוצ' ר"מ מרגליות, סוף עמ' קע"ו): <b>לאמר</b> וכו'. ר' <b>יהודה</b> אומר ליתן לא תעשה על כל עשה האמור בפרשה. וכנראה שהוא ממכילתא דרשב"י, כמו ששער הרד"צ הופמן.
ואמרו בבבלי פסחים מ"ב א' (תמורה ז' ב') על דברי ר' יהודה בתו"כ הנ"ל: אמר ליה רבי <b>לבר קפרא</b> מאי משמע? א"ל דכתיב לאמר, לא יומרו דברים.<sup style="color: gray;">101</sup> דבי רבי<sup style="color: gray;">102</sup> אמר, לאו אמור. ולכאורה אפשר לשאול אם בר קפרא הוא המסדר האחרון של ס"ז, למה לא באר את הדברים כפירושו? ברם בירושלמי (נזיר פ"ה ה"א כ"ג סע"ד) ובמדרשות הפירוש מיוחס לרבי (וכלשון שני שבבבלי), ובר <b>פדייא</b><sup style="color: gray;">103</sup> הוא שהבין את פירושו של רבי. בר מן דין, הרי גם מסדר התו"כ שהיה מאוחר לרבי, ומבית מדרשו הוא, אף הוא לא הכניס את "תלמודו" לתוך הברייתא ושנה אותה כמות שהיא.
ולהלן, עמ' 266, שורה 22: כל ספר שיש בו שמנים וחמש טעיות לא יקרא בו עד שיוגה. ובירושלמי (מגילה פ"א הי"א, ע"א ע"ג): והתני ספר שיש בו חמש ושמנים טעיות בפרשת (צ"ל: כפרשת) <b>ויהי בנסוע הארון</b> מתקנו וקורא בו. מתוך המקבילות<sup style="color: gray;">104</sup> משמע שבחרו בפרשה זו, מפני שספר בפני עצמו הוא. וכן אמרו במדרשות:<sup style="color: gray;">105</sup> <b>בר קפרא</b> עבד וכו' ויהי בנסע הארון ודבתריה<sup style="color: gray;">106</sup> ספר בפני עצמו. ואף בנידן דידן מיוחסת דעה זו עצמה לרבינו הקדוש.<sup style="color: gray;">107</sup> ובפירוש אמרו בבבלי (שבת קט"ז א'): כמאן אזלא וכו' חצבה <b>עמודיה שבעה</b> אלו שבעה ספרי תורה, כמאן <b>כרבי</b>.
סוף דבר, לא מן הסתמות שבס"ז כבר קפרא, ולא מן הסתירות לשיטתו במדרש שלנו אפשר להסיק מסקנות מחליטות, שהרי גם רבינו הקדוש סתם לפעמים במשנתו שלא כדעתו.<sup style="color: gray;">108</sup> ואף שאנו רגילים להסתייע מ"תני ר' פלוני" לדעת אותו ר' פלוני, הרי יש הרבה יוצאים מן הכלל. וכמה פעמים אמרו בירושלמי מתניתא דר' פלוני פליגא עלוי, עיין מ"ש בתוספתא כפשוטה ח"ב (כלאים), עמ' 634, הערה 70. וכן גם בבבלי, עיין מ"ש הר"ח אלבק בספרו מחקרים בברייתא ותוספתא, עמ' 30.
ולא זו בלבד, אלא ששני המקומות שהעיר עליהם מהרי"ן אפשטין ביחס לס"ז ובר קפרא (ובטלכו את דבריו לעיל בטענות מסלקות) הם מעניינים מאד מבחינה שאנו דנים בה. וכן אמרו בס"ז שם, סוף עמ' 316: הפרו תורתך עת לעשות לה'. וכן הלל אומר בשעת המפזרין כנס את הרגל. דלית קפיץ קני <b>מינה</b>.<sup style="color: gray;">109</sup> באתר דלית גוברין השתדל להיות גבר.
ונראה לי קרוב מאד שמאמרו של הלל מסתיים במלים "בשעת המפזרין כנס את הרגל", והוא משמש דוגמא ל"הפרו תורתך", כפירוש רש"י בברכות ס"ג א', ד"ה כנס. וכמעט וודאי הוא שהלל ציטט פתגם עממי של תגרים מפני שהיה שגור בפי העם, והעבירו לדברי תורה. והתגרים אמרו: בשעת המפזרין כנס את הרגל, כלומר, בשעה שכולם מפזרין ומוציאין את סחורתם למכור והכל הוא בזול, כנס את רגליך ושב בבית, ובל תמכור עד שיעלה המחיר. ובשעת המכנסין פזר, כלומר, בשעה שהכל אוגרין את סחורתם, והכל הוא ביוקר, פזר, כלומר, מכור והרויח לפני שירד המחיר; והכל עצה מעשית למוכרי סחורה. והפתגם הוא על משקל המאמר:<sup style="color: gray;">110</sup> מיכן אמרו בשעת המלחמה כנס את הרגל (כלומר, שב בבית), ובשעת רעב פזר את הרגל (כלומר, לך ממקום למקום לחפש אוכל). הלל הוא שהעביר את הפתגם לד"ת, ובשעת המפזרין תורה מותר לו לכנס, כפירש"י הנ"ל, והכל במוכר אכן קיימין, במלמד תורה.
מדברי הבבלי (ברכות ס"ג א') שהביא את הבבא האמצעית כאן ואת הסיפא בשם "דרש בר קפרא" מוכח שבר קפרא השלים את דברי הלל הנ"ל, הוסיף את הפתגם ביחס לקונה, והוא: "דלית קפיץ קני מינה",<sup style="color: gray;">112</sup> וצרף את המאמר השני של הלל: באתר דלית גוברין השתדל להיות גבר. ואף הסיפא לקוחה מפתגם עממי המייעץ לתפוס את השעה ולהיות "גבר" לפני שיחמיצנה. בר קפרא העביר את הכל לדברי תורה, אבל עיקר המאמר מקורו במילי דעלמא. הלל המשיל במוכרים, ובר קפרא בקונים.
וכן מסופר במדרש תנחומא<sup style="color: gray;">115</sup> על אדריינוס שייעץ לעקילס כיצד להרויח בסחורה, וא"ל: כל פרקמטיא שאתה רואה שפלה <b>ונתונה בארץ</b> (כלומר, שאין קונה), לך עסוק בה, שסופה להתעלות ואת משתכר. בא לו (כלומר, עקילס) לארץ ישראל <b>ולמד תורה</b> וכו', א"ל (כלומר, אדריינוס) ומי אמר לך כך? א"ל בך כמלכתי וכו' ואמרת לי כל פרקמטיא שאתה רואה שפלה ונתונה בארץ לך ועסוק בה וכו'. והוא כבס"ז שלפנינו. ובכן צדק מהרי"ן אפשטין בהשערתו.<sup style="color: gray;">118</sup>
ואשר ל"תני בר קפרא" שבבבלי ע"ז ע"ה ב' הרי יש לציין שאין מי שדן (בספרות התנאים) בשאלת "מי נדה" שבכלי מדין חוץ מס"ז והברייתא של בר קפרא, ואפשר ואפשר שב"ק בא להוציא דווקא מן הברייתא שלו כאן, ומתניתא דבר קפרא כאן פליגא על תני בר קפרא, ותני בר קפרא בבבלי היא דעת בר קפרא עצמו.<sup style="color: gray;">119</sup> והוא הדין ביחס לברייתא שבס"ז, עמ' 281, שורה 18: או <b>לאיל תעשה</b> וכו', ודרשה זו לא נמצאת בשום מדרש אחר, ור' יוחנן הוא שדרש כן, ובר פדא (בן אחותו ותלמידו של בר קפרא) חולק על ברייתא זו, עיין מ"ש לעיל, עמ' 109.
ברור שכל זה אינו מספיק להסיק מסקנות מוחלטות, ועלינו לשוב ולחזור לשיטה שנקטנו בה לדבר על דרך "מסתבר". המדרש שלכו בוודאי סודר ע"י תנא שהתנגד לבית מדרשו של רבינו הקדוש. וכבר הוכח לעיל שס"ז שונה בהחלט בהלכותיו, בטירמינולוגיה, בלשונו ובסינכרכו מכל המדרשות שיצאו מחוגיהם של תלמידי רבינו הקדוש. מצד שני הוכיחו החכמים שמרובות בו הדעות של ר' שמעון בן יוחאי ור' אלעזר בנו.<sup style="color: gray;">120</sup> ואמרו על ר"א בר' שמעון<sup style="color: gray;">121</sup> דהוה קרי ותני וקרוב<sup style="color: gray;">122</sup> פוייטן ודורשן. ולהלן נראה שהסיגנון בס"ז מנומר במליצות על דרך הפייטנים.
והואיל ור"א בר' שמעון בוודאי לא היה המסדר האחרון של ס"ז, הרי אינו רחוק להניח שבר קפרא, שרבי לא קרב אותו,<sup style="color: gray;">124</sup> ושנה הרבה משניות שלא כרבי,<sup style="color: gray;">125</sup> והיה פייטן ובעל מליצות<sup style="color: gray;">126</sup> וממשל משלים,<sup style="color: gray;">127</sup> הוא הוא שמלא אחרי ר"א בר' שמעון וסידר סופית את המדרש שלנו.
ואף שקשה לסיים בדיוק את מהות התואר פייטן (ποιητής) אצל חז"ל באותו זמן,<sup style="color: gray;">128</sup> אבל ברור שכיכו כן גם אדם המרבה במליצות, בלשון נופל על לשון, בצלצולים דומים (alliteration), ובכל מיני צורות ריטוריות, ובעיקר אדם היוצר דיבורים שונים שאינם רווחים בלשון הרגילה. המדרש שלנו שופע בצורות כאילו, דבר שאינו מצוי באותה מדה בשאר מדרשי הלכה. ונציע להלן כמה דוגמאות. בקטעים מן הגניזה, הוצ' מהרי"ן אפשטין:<sup style="color: gray;">129</sup> כשהיא <b>נושא</b> (=נושאה) להיבקע. משהיא <b>נושא</b> להבקע וכו'. ופירש לנכון הנ"ל: נושאה – מתחילה. משמעות זו אינה מצויה במקום אחר, אבל הביטוי השווה ל"נשא", "טען" מצוי במשמעות זו אצל הפייטנים הקדמונים, עיין מ"ש ר"מ זולאי בקונטריסים של ילון ש"ב, סוף עמ' 69 ואילך.
וכן להלן שם:<sup style="color: gray;">130</sup> צאו וראו כל מי שיש לו טומאה <b>ייפה</b> כוחו להציל, וכל שאין לו טומאה אל <b>ייפח<sup style="color: gray;">131</sup></b> כוחו להציל. ופירושו: וכל שאין לו טומאה בוודאי שלא יפקע (נפח) כוחו להציל. הטירמינולוגיה הרגילה היא: ויפה ... יורע. המסדר השתמש בדיבור זה מפני ההקבלה יִיפה ... יפח.
ולהלן שם:<sup style="color: gray;">132</sup> מים שהן חיים עליהם פרט למלוחים <b>ולמלוגים</b>. ופירש מהרי"ן אפשטין שם: "מלוגים" חמים (המולגים את השער) וכו'. לא מצאתי בשום מקום "מלוגים" במשמעות שלנו (ועיין במקבילות שציין מהרי"ן אפשטין). ונראה שאין כאן אלא מלה מלאכותית כדי להקבילה ל"מלוחים" שלפניה.
ולהלן שם, בהוצ' הורוביץ, עמ' 317, שורה 3: ומה ראה <b>לשפען</b> כאן וכו'. בילקוט הגירסא: <b>לייחסו</b> (צ"ל: לייחסן) כאן. וכבר הראינו לעיל עמ' 79 שדרך הילקוט להחליף את המלות הקשות בפירושיהן, ואין ספק שהגירסא "לשפען" היא מקורית ונכונה והכוונה, לשפע אותן ויחוס במדה גסה. ושמא אין לשפען אלא "לשבחן", ובין כך ובין כך הבחירה במלה זו מתבארת ע"פ ההמשך (להלן שורה 15): מה ראה <b>לשחלפן</b> כאן, כלומר, מה ראה <b>לשפען</b> כאן ... מה ראה <b>לשחלפן</b> כאן, ויש כאן לשון נופל על לשון.
עמ' 320, שורה 14: איזו <b>הימני'</b> ואיזו קפדנית. במה"ג: הומיינית ואיזו רוח קפדנית. כל הפירושים שנאמרו בפירוש המלה "הימנית" אינם מניחים את הדעת כלל. אבל "המא" בסורית הוא ניגוד של "הקפד", והוא להעלים עין, להתרשל,<sup style="color: gray;">135</sup> להיות מתון, ועיין מ"ש בתוספתא כפשוטה ח"א, עמ' 47. ואף לפנינו "הימנית" פירושה מתונה, כלומר, איזו מתוכה ואיזה קפדנית. וכן באבות דר"ן נו"א פ"א, סוף עמ' 2: <b>ממתין</b> בדבריו, ואל יהא <b>מקפיד</b> על דבריך. וכן להלן שם, עמ' 3. והמסדר השתמש במלה "הסורית" (שאינה מצויה בארמית) כדי להקבילה ל"קפדנית", כלומר, הימנית ... קפדנית. אבל להלן, עמ' 321, שורה 6: עם <b>הקפדנים</b> כפי דעתן ועם <b>המתונים</b> כפי דעתן.
עמ' 323, שורה 2: בן זומא אומר של שחר <b>לידעיה</b>, של בן הערבים <b>למלכיה</b>. בכל מקום הדוגמא היא: יהויריב וידעיה. וברור שאין כאן עניין של "חרוז", אלא לפנינו מסורת אחרת שלפיה היה ידעיה המשמר הראשון (תוספתא תענית רפ"ב ומקבילות) ומלכיה היה טפל לו (ובתמיד של בין הערבים בחול עסיקיכן), עיין מ"ש בתוספתא כפשוטה ח"ה, עמ' 1078-1076, ומ"ש להלן עמ' 148. וכן הוא מחבב את "האליטרציות". ובעמ' 330, שורה 1: <b>אך את הזהב</b>. אמר <b>אך לחלוק</b> חלודה שלהן. פיסקא זו לא הובאה במפורש בשם ס"ז (ובילקוט כשמט הציון לס"ז לעיל שם). אבל אין ספק שהיא מס"ז, שהרי מה שנאמר בילקוט לפני כן בסמוך הובא ברש"י ויקרא פ"י, י"ט, בשם "ספרי של פנים שני", ובפיסקא הבאה אחריה בסמוך מתחיל הקטע של שכטר מס"ז כ"י,<sup style="color: gray;">137</sup> ובעיטור (ה' ביעור חמץ, הוצ' רמא"י קכ"ג ע"ב): וסדר הגעלה כך נהגו, תחלה מעביר חלודה מן הכלים כדתניא <b>בספרי</b> אך את הזהב מכאן שצריך להעביר את החלודה. וכע"ז מעתיקים בשם הספרי ברא"ש פסחים פ"ב סי' ז' ובר"ן על הרי"ף שם סי' תשי"ט.<sup style="color: gray;">138</sup> אבל פיסקא זו איננה בשום כ"י של הספרי, ובוודאי כיוונו לס"ז, שכן דרכם של הראשונים לקרא למדרש שלנו: ספרי,<sup style="color: gray;">139</sup> ובאו"ז לע"ז סי' רצ"א, ל"ח ע"ד: "כתבתי <b>בליקוטיי</b>, תניא <b>בספרי</b> המטביל <b>סכין</b> צריך להעביר חלודה. ועיינתי בספרי בפרשת מדין ולא מצאתיו. ושמא <b>בספרי זוטא הוא</b>". כמעט וודאי גמור הוא שרבינו כתב בליקוטין ע"פ סדר הגעלה של הקדמונים, ושם שיכו את הלשון המשונה של ס"ז, וניסחו "להעביר" במקום "לחלוק". ורש"י כאן במקומו (ל"א, כ"ב): ורבותינו אמרו <b>אך את הזהב</b> לומר שצריך <b>להעביר</b> חלודה שלו קודם שיגעילנו, וזה לשון אך שלא יהא שם חלודה אך המתכת יהיה כמות שהוא. ברור שרש"י העתיק כאן מס"ז, שהרי את הפיסקא שבסמוך לפניה הזכיר בפירוש בשם ספרי של פנים שני, כמו שהבאנו לעיל. ורבינו הרגיש בגמגום הלשון, ולפיכך ניסח "להעביר" במקום "לחלוק", ופירש מהו לשון "אך". ובשבה"ל השלם סי' ר"ז, ריש עמ' 164, הביא בשם רש"י שבהגעלת כלים הלקוחים מן הגוים צריך להעביר כל חלודתן כדילפינן <b>מאך את הזהב ואת הכסף</b>.
ואף שהלשון "לחלוק" במשמעות "למעט" מצוי בכ"מ,<sup style="color: gray;">140</sup> וכן גם בס"ז לעיל עמ' 281, שורה 6, וסוף עמ' 295, מ"מ הלשון "לחלוק", למעט, כוונתו שהחלודה אינה צריכה טבילה! ולפיכך טרח רש"י ליישב את המיעוט מ"אך", עיין בס' הזכרון לר"א בקראט במקומו. וכן בתרגום המיוחס ליונתן במקומו: ברם לחודהון בלא חלדותהון ית דהבא וכו'. ואף כאן נראה שהמסדר בחר בלשון "לחלוק" (במקום "להעביר") מפני הצלצול הדומה ל"חלודה". ובוודאי הכיר המסדר את הסיגנון "אך <b>חלק</b>" שבמדרשי הלכה (אף שהסתפק באך" גרידא),<sup style="color: gray;">142</sup> ולפ"ז יש כאן מליצה כפולה.
ובעמ' 277, שורה 13: מכאן היה ר' אלעזר ביר' שמעון אומר צריך אדם להיות <b>מושל בשל</b> עצמו <b>משל</b> אחרים. ובמדרש אסיפה (שהעיר עליו הרח"ש הורוביץ): אין הצדיקים מושלים בעצמם אלא באחרים (כלומר, מכנים). והאריך ר' אלעזר בר' שמעון בלשונו מפני הצלצול: מושל בשל ... משל. ועיין מ"ש לעיל עמ' 54, סוף הערה 177.
ובקטעים מן הגניזה:<sup style="color: gray;">144</sup> <b>בשעף</b> ובשרף בשעוה ובזפת וכו'. ופירש מהרי"ן אפשטין במקומו: "שעף תרגום נכאת (בראש ל"ז, כ"ה ועוד. ועיין פליישער אצל לוי תרגומים 579)". לפי פירוש זה אפשר לשער שתפס במלה בלתי מצויה זו מפני הצלצול הדומה לחברותיה. ברם בתוספתא מקוואות פ"ו סה"ט: ושאר כל השרפין בין לחין בין יבשין הרי אלו חוצצין שהן (של) <b>שעף</b> וכו'. ובתוספת ראשונים ח"ד, עמ' 33, ציינתי לכמה מן הראשונים שהביאו את התוספתא, והגירסא הנכונה היא, כנראה: מפני שהן <b>שעף</b>, כגי' הרוקח סי' שע"ג, כעין כי"ו. ובה"ג: מפני שהם <b>שעם</b>, ובר"ש: מפני שהן שטף וכו', עיין מש"ש. ולפ"ז "שעף" הוא דבר מתמרח ומדבק, והוא מתאים יפה לצמיד פתיל. ועיין מ"ש ר"ע לעף בפלורה ח"א עמ' 196 (בעניין שעבי). וצ"ע. ואין כאן יותר אליטרציה מאשר במשנתנו (כלים פ"י מ"ב).
וכן להלן שם<sup style="color: gray;">145</sup> שאחז רחרום<sup style="color: gray;">146</sup> <b>הרחשים</b>. המסדר בחר במלה "הרחשים"<sup style="color: gray;">148</sup> במקום השרצים (שבמשנתנו אהלות רפי"ג) משום ההקבלה ל"שחירחרום".
ואנו חוזרים ואומרים שאין כאן אלא עניין יחסי גרידא, ואף במשנתנו (ושאר מקורות) מצויה שיטה זו. וכן במשנת ע"ז פ"ה מ"ד: כדי שישתום ויסתום ויגוב, ר"ש בן גמליאל אומר כדי שיפתח ויגוף ותיגוף. בחר התנא במלה בודדת "שישתום" (במקום: שיקוב) מפני "ויסתום". ועיין גם במשנתנו דיש סוכה (מצילתה") ועוד. ברם הספר שלנו שופע במליצות כאילו, ואין לפנינו דוגמאות נדירות כמו בשאר מקורות.
ועלינו לציין שכמה מן הדוגמאות שהבאנו לעיל הן מקטעי הגניזה גרידא,<sup style="color: gray;">149</sup> ובוודאי היו בס"ז הרבה יותר ביטויים מעין אילו שמנינו לעיל, אלא שהמלקטים והסופרים טישטשו אותם, ולא כשאר לנו שריד מהם.
ופעמים ונוקט המסדר במלים שאינן מצויות ע"פ מליצות המקרא. וכן בעמ' 334, שורה 13: מנין שיכו אותו <b>באבנים</b> ובחצים <b>ופלחות</b>. תפס "פלחות" ע"פ הכתוב באיוב (מ"א, ט"ז): לבו יצוק כמו <b>אבן</b>, ויצוק <b>כפלח</b> תחתית, והכוונה שירוצצו את גולגלתו, כמו שעשתה אותה אשה לאבימלך (שופטים ט', כ"ג; ש"ב י"א, כ"א), ואף רחף לפניו הכתוב (משלי ז', כ"ג): <b>עד יפלח חץ כבדו</b>. ולעיל שם, סוף עמ' 332: אין לי אלא שהכהו באבן, ומכ' את מרבה שהכהו בגוש של מלח, או <b>בפלח</b> של דבילה וכו', ועיין ר"מ פ"ג מה' רוצח וש"כ ה"ח. וכאן נקט "פלח" שבדרך כלל אין דרכו להמית ולהלן נקט "פלחות" שדרכן להמית. ועיין לעיל עמ' 16, הערה 21.
חביבים על המסדר משקלים דוגמת "לבטל" (במקום "לבטלה"). וכן בעמ' 243, שורה 15: אמר ר' <b>שמעון</b> לא מצינו אשם שיבא <b>לבטל</b> (במקום "לבטלה" שבכריתות כ"ז סע"א)<sup style="color: gray;">150</sup> אלא זה בלבד.
עמ' 307, שורה 22: <b>הוא יתחטא בו</b>. יכול <b>דבק</b><sup style="color: gray;">151</sup> למת וכו'. וכן בעמ' 325, שורה 4: לפה שנאמרו נדרים <b>דבק</b> לרגלים וכו'. ולפי הסיגנון הרגיל היה צ"ל: סמך להזייה, או סמך לרגלים. ונקטו כאן "דבק" משום שהוא יותר מ"סמך", ואף יום השלישי סמוך למיתה הוא, כמו שאמרו להלן, עמ' 308, שורה 14: יכול <b>סמוך</b> למיתה וכו'. ולפיכך תפס כאן "דבק", כלומר מיד ממש.<sup style="color: gray;">153</sup>
עמ' 313, שורה 26: פרט <b>לנטף</b> (כגי' הגניזה, עיין מ"ש לעיל עמ' 62), כלומר, מים מנטפין (ואינו עניין לענבים).
ובסוף עמ' 335 ואילך: יכול יש לו <b>חבל</b> (כלומר, חבלה) וכו', יכול יש לו <b>חבל</b> וכו', יכול יש לו <b>חבל</b> וכו'. ובמכילתא משפטים פ"ח, הוצ' הרח"ש הורוביץ, סוף עמ' 274 (וכן שם, עמ' 276): <b>חבל</b> אשה וכו', אבל שם הכוונה גם לצער (לחבלי לידה בלתי טבעית), עיין תוספות ב"ק מ"ב ב', ד"ה נותן.
ובעמ' 322, שורה 12: ר' <b>שמעון</b> אומר כל מקום שהוא אומר צו הרי זה בפח כיס. ואין פח כיס, אלא מארת כיס, מגרעת כיס, חסרון כיס,<sup style="color: gray;">154</sup> ובספרי במדבר פיס' א', עמ' 1: ר' שמעון בן יוחאי אומר אין ציווי בכל מקום אלא <b>חסרון כיס</b>.<sup style="color: gray;">155</sup>
ובעמ' 334, שורה 18: מגיד שדבבו של אדם לא דכר אלא מעידו. ולא מצאתי "דבב" במשמעות שונא במקום אחר. ורגיל "בעל דבבא" (או דבבה, דבבות, דבוב, דבובה), אבל לא דבב (כשם עצם).
ובסוף עמ' 289 (ממה"ג): כשם שאי אפשר לכל <b>ברוי</b> ליגע וכו' לכל <b>ברוי</b> ליגע בכם. ובספרות חז"ל רגיל: ברייה, בירייא. אבל השם ברוי (בראוי, ברוא) חביב על הפייטנים, עיין במלונו של בן יהודה, ערך ברוא.
יש לציין גם את שורת הקללות שבעמ' 237, שורה 3 ואילך: יתרע פיה, יתפח צוארה, יהא בשרה נצל, תהא זבה <b>מבית השלחים</b>, תהא מפהקת, תהא מתעטשת, תהא מתפרקת איברים איברים. ובב"ר פ"א, א', עמ' 2: רב הונא בשם <b>בר קפרא</b> פתח <b>תאלמנה שפתי שקר</b> וגו' (תהלים ל"א, י"ט). אתפרכן אתחרשן, אשתתקן.<sup style="color: gray;">157</sup> ועיין בסיגנונו של בר קפרא בירושלמי ברכות פ"א ה"ח, ג' ע"ד. ובמדרש שה"ש רבה פ"ח, י"א: בר קפרא אומר למה קרא למלאכי השרת חברים לפי שאין ביניהם איבה וקנאה ושנאה ותחרות<sup style="color: gray;">158</sup> ומצות ופלוגת דברים. ובמקבילה:<sup style="color: gray;">160</sup> ולא מצות ולא פלגות ולא חלוקה וכו'. וכנראה שאף בשהש"ר הנ"ל צ"ל: ותחרות ומצות ופלגות.
ולפיכך מתקבלת השערת מהרי"ן אפשטין (אבל לא מטעמו ונימוקיו) שהמסדר האחרון הוא בר קפרא, אבל כהשערה קרובה גרידא. מאידך גיסא השערתנו על מקום סידורו של ס"ז נראית יותר מבוססת, לא מחמת האסמכתות שהבאנו לעיל בלבד, אלא ע"פ שיטת השלילה; הואיל ומדרש זה לא סודר בציפורי, כמו שהראינו לעיל,<sup style="color: gray;">161</sup> הרי באותו זמן, בזמן התנאים האחרונים, אינו ידוע לכו מרכז תורה גדול מחוץ ללוד. אמנם אינו מפורש שבר קפרא ישב בקביעות בלוד, אבל הרי ידוע שהיה לו בית המדרש בדרום, וסתם דרום הוא לוד.<sup style="color: gray;">163</sup>
ואמרו בירושלמי סנהדרין פ"י ה"א, כ"ח ע"א: בני בייתיה דבר קפרא אמרין מן דבית רבה דבר קפרא עד בית רבה דר' הושעיה. ציפוראי אמרין מכנישתא וכו', טיבראי אמרין מן סדרא רבה עד חנותיה דר' הושעיה.<sup style="color: gray;">164</sup> ובירושלמי תענית פ"ד ה"ח, ס"ט סע"ב: <b>דרומאי</b> נהגין חגה, <b>צפוראי</b> נהגין חדשה, <b>טיבראי</b> נהגין שבתה. ומסתבר שאף בירושלמי סנהדרין ושבת הנ"ל הסדר הוא: דרומאי ... ציפוראי ... טיבראי. אמנם ר' הושעיה הרביץ תורה בקיסרין,<sup style="color: gray;">165</sup> ואף בר קפרא שהה שם,<sup style="color: gray;">166</sup> אבל לא מצאתי בשום מקום שיקראו לקיסרי דרום.<sup style="color: gray;">167</sup> והואיל ובר קפרא בוודאי ישב בדרום,<sup style="color: gray;">168</sup> ואף ר' הושעיה לא זו בלבד שאביו היה בדרום,<sup style="color: gray;">169</sup> אלא גם הוא עצמו נהג כמנהג הדרומיים,<sup style="color: gray;">170</sup> הרי מסתבר שבני בייתיה דבר קפרא מסרו על הנוהג שלהם באותו זמן שבר קפרא ור' הושעיה שניהם היו בדרום. ואף ר"ש בן לקיש שימש את בר קפרא ור' הושעיה בדרום<sup style="color: gray;">171</sup> וכשא וכתן עם הדרומיים,<sup style="color: gray;">172</sup> ומסתבר שהיו שניהם במקום אחד. ובבבלי יבמות מ"ה א': ור' יהושע בן לוי ובר קפרא בארץ ישראל ואמרי לה חלופי בר קפרא ועיילי זקני דרום.<sup style="color: gray;">173</sup>
פשיטא שאין לקבוע מסמרות לא ביחס למקום סידורו של ספרי זוטא ולא ביחס למסדרו האחרון, וכל מה שכתבנו אינו אלא על דרך "מסתבר" והשערה קרובה. ולא עוד אלא שעלינו לזכור שליקוטים בידינו, ואף הללו אינם ערוכים כשאר מקורות חז"ל. הדיבורים הקטועים,<sup style="color: gray;">174</sup> הקיצורים המרובים, הרמזים שבספר והקשר הרופף שבין החלקים<sup style="color: gray;">175</sup> עושים רושם כאילו מהדורא קמא לפנינו, מעין מסכת נזיקין הירושלמית.<sup style="color: gray;">176</sup> ברם אם עלה בידינו לתאר את עטיפת פניו המיוחדת של המדרש המופלא שלנו, דיינו.
<h2>תלמודה של קיסרין</h2>
<b>תלמודה של קיסרין</b>
יותר ממאה שנה עברו מזמן סדורו של ספרי זוטא, ובית המדרש שבדרום ירד מגדולתו, ואנו מוצאים רק חכמים בודדים בדרום. לעומת זה כבר עלו באותו זמן שני מרכזי תורה אחרים (מחוץ לציפורי), והם טבריא וקיסרין. "רבנן דקיסרין" ירשו את מקומם של "זקני הדרום". בשלש ישיבות אילו עסקו בפירושה של משנת רבי, וההבדלים ביניהן הם דוגמת המחלוקות בין חכמים שונים באותה ישיבה עצמה. אין כאן יוצא דופן העוסק במסורת אחרת העומדת מחוץ למשנת רבי, אלא כל השינויים והחילופים מתרכזים ברובם מסביב למשנתנו. רבנין דקיסרין נזכרו בירושלמי עשרות פעמים, ופעם (שבת רפי"ג) בניגוד לרבנן <b>דהכא</b> (כלומר, טבריא).
בשנת תרצ"א פרסמתי מחקר בשם "תלמודה של קיסרין",<sup style="color: gray;">1</sup> ובו נסיתי להוכיח שמסכת נזיקין הירושלמית (שלש הבבות) סודרה בקיסרין. הבאתי הרבה סמוכין וראיות לדבר, ואינני חוזר עליהן כאן, שהרי ספרי הנ"ל כתוב ומונח. עורך התרביץ,<sup style="color: gray;">2</sup> מהרי"ן אפשטין, כנראה עבר על הספר, שהרי הוסיף חמש הערות בתוך הערותי, וכנראה הסכים לדבריי. והנה בספרו מבואות לספרות האמוראים, עמ' 282 ואילך, יצא לסתור את דבריי. לוא היו הדברים נכתבים ע"י חכם אחר לא הייתי נזקק להם כלל, והייתי מסתפק בהערה (בשעת הזדמנות) שעל הקורא להשוות את דבריי לדברי המשיג, לעיין במבואי שם (מקומות שעבר עליהם המשיג בשתיקה), ולקרוא במקורות עצמם שהביא המשיג כדי לסתור את דבריי. ברם מהרי"ן אפשטין ז"ל כולנו חייבים בכבודו, כולנו למדנו ממנו הרבה, וחייבים אנו לטפל בדבריו.
ספרו "מבואות לספרות האמוראים" הופיע בשנת תשכ"ג, כמה שנים לאחר פטירתו ז"ל. הספר נערך ע"י תלמידו ד"ר ע"צ מלמד שהוא דייקן גדול ומסר את הדברים בתמימות ובנאמנות. ולא זו בלבד שעלינו להעמיד את הדברים על בוריים, אלא שיש לחשוש שמא יעמוד אדם מישראל ויעשנו לחוכא ואיטלולא, ורואה אני חובה לעצמי ללמד עליו סנגוריא עד כמה שידי מגעת.<sup style="color: gray;">4</sup>
בספרו הנ"ל, עמ' 279 ואילך, מסכם מהרי"ן אפשטין את דברי ר' ישראל לוי ודבריי ביחס למסכת נזיקין (שלש הבבות), וגומר (עמ' 282): "ברור אפוא שמסכת נזיקין אינה מאותה ישיבה ומאותה עריכה של רוב הירושלמי. שאלה היא איפה נסדרה ומתי נסדרה. ליברמן מחליט בתלמודה של קיסרין שמסכת נזיקין נסדרה בקיסרין, ואילו הן עיקר ראיותיו, עמ' 12-11: שני דברים הובאו כאן סתם ובמקבילות שבמסכתות אחרות בשם רבנין דקיסרין... שני דברים הובאו כאן סתם ובמקבילות בשם ר' אבהו בן קיסרין... אלו הן עיקר ראיותיו וכו'". מדבריו ז"ל מוכח שם שהוא מודה שבראיות כאילו עלינו להתחשב (להלן נראה את השגותיו), אלא שהוא בחר וייחד כאן ארבע דוגמאות בלבד.
מסיבה בלתי ידועה השמיט ראיה חמישית,<sup style="color: gray;">6</sup> והיא שבב"ק מסרו: ר' חיננא בר פפא בשם ר' יוחנן, אבל במקבילה בכתובות אמרו: ר' אחא ר' חנניה בשם ר' יוחנן. והרי גם מהרי"ן אפשטין מודה שר' אחא בן קיסרין הוא,<sup style="color: gray;">7</sup> ולמה נגרע חלקו מר' אבהו. נמצאנו למדים שלפנינו חמש דוגמאות שאף הוא מודה בהן.
עכשיו נעבור להשגותיו. בעמ' 12 שם הבאתי את המאמר בב"ב פ"ה: <b>א"ר יוחנן</b> הקונה שלשה אילנות קנה קרקע שביניהן ותחתיהן וחוצה להן כמלוא אורה וסלו. אבל בשביעית פ"א מסרו: ר' יהודה בשם שמואל, <b>ר' אבהו בשם ר' יוחנן</b> הקונה שלשה אילנות בתוך של חבירו, רחוקים מטע עשר לבית סאה, קרובין כדי שיהא הבקר עובר בכליו, קנה קרקע שתחתיהן, קרקע שביניהן, שחוצה להן מלוא האורה וסלו. ואף כאן אנו רואים שמאמרו של ר' יוחנן שבנזיקין הובא בשביעית בשם ר' אבהו מקיסרין (שהוא מסר את דברי ר' יוחנן), כלומר, תורת ישיבת קיסרין שלפנינו בירושלמי ב"ב. ברור שהמאמרים שוים לגמרי, שהרי לא יעלה על הדעת לומר שאם קנה אילנות ומרחק רב ביניהם, או שהם קרובים עד כדי כך שאין הבקר בכליו יכול לעבור ביניהן (שסופם ליעקר) שקנה קרקע שתחתיהן, עיין תוספתא שם פ"ד הר"א ובבלי פ"ב ב'.
מה עשה מהרי"ן אפשטין ז"ל? הביא מכאן ראייה לסתור (עמ' 284) שהירושלמי לא נסדר בקיסרין! ראייה לדבר שבירושלמי שביעית "המימרא מורחבת, ובשם <b>ר' אבהו</b> (הפיזור של מהרי"ן אפשטין) ולא הובאה כך כאן". והנה מה שאמר "ובשם ר' אבהו" אינו מובן כלל, שהרי על כך אנו דנים, שבנזיקין הסתמות הם מאמוראי קיסרין, לפיכך לא נזכר שמו בנזיקין, אבל בירושלמי שביעית (טבריא) מסרו בשם החכם מקיסרין, והרי אף הוא הודה בכך. ואשר לטענה שבירושלמי שביעות המימרא מורחבת היא לא פחות תמוהה, שהרי הוא בעצמו קיבל את דבריי וכתב (עמ' 279): "הירושלמי של מסכת נזיקין נבדל מכל הירושלמי ... בולט בקיצורו". וודאי גמור שאנו רשאים שלא להשגיח כלל בסתירה זו, ואנו מוסיפים ראייה ששית לדברינו.
וכן הבאתי (עמ' 12) מירושלמי ב"ב פ"ג: (וה)תני המוכר עוברי בהמתו לחבירו לא עשה כלום, וולדי שפחתו וכו'. אבל בירושלמי דמאי ובירושלמי קידושין הובא כל זה בשם <b>ר' אבהו</b> שמסר בשם ר"ש בן לקיש, כלומר סתם בירושלמי ב"ב, אבל בשאר הירושלמי בשם ר' אבהו מקיסרין. ובעמ' 66, הערה 124, כתבתי: התיקון "תני" (במקום "והתני") הוא ע"פ הרשב"א גיטין מ"ב ב', וכן הגיה על פיו בנת"י וכו'. ונראה שאין זו ברייתא, וכיוצא בו רגיל הירושלמי לפתוח מחלוקת של אמוראים קדומים ב"תני". ואף מכאן הביא מהרי"ן אפשטין ראייה לסתור שהירושלמי לא נסדר בקיסרין, וכתב (עמ' 284): ב"ב פ"ג, י"ג ע"ד: "(וה)תני<sup style="color: gray;">8</sup> המוכר עוברי בהמה ... אם כן הובאה בקידושין ובדמאי <b>כמימרא</b> וב"ב <b>כברייתא</b> (הפיזור הוא של מהרי"ן אפשטין), והרבה כאלו בבבלי וירוש' (ואין זה עניין כלל למחלוקת של אמוראים שפותחות לפעמים בירושלמי "בתני" כ"איתמר" בבבלי)". ואף כאן דבריו אינם מובנים כלל, שאם הרבה כאילו בבבלי ובירושלמי, היכן יש כאן סתירה? בירושלמי נזיקין הובאה כברייתא, אבל בשאר הירושלמי כמימרא של בן קיסרין. ואף מה שכתב "ואין זה עניין כלל" וכו' אינה אלא בבחינת גזירה בלא נתינת טעם, ואין הסבור יכול לעמוד בה. רשאים אנו שלא להזקק לדבריו ז"ל, ולהוסיף ראייה שביעית להנחתנו.
וכן הבאתי (עמ' 12) מן הירושלמי ב"ב: דמר ר' ינאי כל הספחין אסורין חוץ מן העולים בשדה בור וכו'. ובירושלמי כלאים: דאמר <b>ר' זריקן</b> בשם דבית ר' ינאי. הרי לך שבירושלמי של טבריא הביאו את דברי ר' ינאי בשם אמורא של קיסרין.<sup style="color: gray;">9</sup> מהרי"ן אפשטין (עמ' 286) הביא מכאן ראייה להפך, שהרי בירושלמי כלאים כתוב דאמר ר' זריקן בשם <b>דבית</b> (הפיזור הוא של מהרי"ן אפשטין) ר' ינאי. כלומר, בירושלמי נזיקין נמסרו הדברים סתם בשם ר' ינאי, אבל בירושלמי כלאים מסר אמורא מקיסרין את הדברים בשם "דבית ר' ינאי". תמהני אם יש להתייחס לסתירה" זו בכובד ראש. ובכן יש לנו ראייה שמינית.
וכן הבאתי (בעמ' 12) מן הירושלמי ב"מ: ור' יוחנן כר' יודה,<sup style="color: gray;">10</sup> אבל במקבילה בהוריות: <b>אתא ר' אבהו</b> הלכה כמי שהוא אומר כל שרוב תלמודו הימנו. כלומר דברי ר' יוחנן שבירושלמי נזיקין נמסרו בהוריות על ידי ר' אבהו כשבא מקיסרין ("אתא"). מהרי"ן אפשטין הקדיש לכך כמעט שני עמודים שלמים לסתור את דבריי. אין כאן המקום לפתוח בוויכוח ארוך על סוגייא מסובכת ובפרט שאף אני כתבתי שם<sup style="color: gray;">11</sup> שיש כאן מקום לפרש אחרת, ולשם הקיצור נשמיט ראייה זו.
וכן ציינתי (עמ' 12) לירושלמי ב"ב פ"ט: אמר רב שמואל בר רב יצחק וכו', אבל בירושלמי ר"ה פ"א: <b>ר' אבהו</b> בשם ר' שמואל בר רב יצחק. ובהערה 3 (שם) כתבתי: בשקלים פ"ג ה"א, מ"ז ע"ב: "<b>ר' אבון</b>", כלומר הראייה מכאן היא מפוקפקת. מהרי"ן אפשטין (עמ' 283, הערה 42) הביא את שני המקומות הנ"ל, והוסיף: ובר"ה פ"א, נ"ו ע"ד, בטעות ר' אבהו בשם וכו', וצ"ל אבון, שהוא רגיל לומר בשם רב שמואל בר רב יצחק", כלומר הוסיף על דבריי, והחליט שאין כאן ראייה מפוקפקת גרידא, אלא טעות ברורה בירושלמי ר"ה, שהרי ר' אבון <b>רגיל</b> (הפיזור שלי) לומר בשם רב שמואל בר רב יצחק. וכאן יש כבר תימה תימהון. ונדמה לי שלא נמצא אף פעם לא בירושלמי ולא בבבלי<sup style="color: gray;">12</sup> ולא במדרשות שר' אבון (סתם) ימסור שמועה בשם ר' שמואל בר רב יצחק. ואף אם נניח שנשמטו ממני מקומות מספר, הרי בוודאי שאין לפסוק ולומר "שהוא רגיל לומר" מבלי להביא אפילו ציון אחד. ולהלן בסוף דברינו נשתדל ללמד סניגוריא על מהרי"ן אפשטין ז"ל.
סוף דבר נשארו לנו<sup style="color: gray;">13</sup> שמונה סתמות ברורים בירושלמי מסכת נזיקין שהובאו בירושלמי של טבריא בשם אמוראים של קיסרין. מהרי"ן אפשטין שהודה רק לארבעה סתמות, הוסיף:<sup style="color: gray;">14</sup> "אבל כמו שנראה אנו מוצאים כיו"ב גם בב"ר, תיאודור 342, דבר שהובא בב"ר בשם רבנן דקסרין ובמקבילה שבירושלמי (מגילה פ"ב<sup style="color: gray;">15</sup> ע"ד ע"ד) <b>סתם</b>" (הפיזור של מהרי"ן אפשטין). כלומר, לשיטתי אפשר להוכיח שגם הירושלמי במגילה סודר בקיסרין. ולא דק ז"ל כלל וכ"ה בירושלמי מגילה פ"ד ה"א, ע"ד ע"ד: ר' זעורא בשם <b>רב חננאל, ויקראו בספר תורת</b> זה המקרא. <b>מפורש</b> זה תרגום. <b>ושום שכל</b> אילו הטעמים. <b>ויבינו במקרא. זה המסורת</b> וכו', ר' זעורה בשם רב חננאל וכו', ולפנינו כאן מאמרים בשם "ר' זעורה בשם רב חננאל". ובב"ר הנ"ל:<b> רבנין דקיסרי</b> אמ' מיכן למסורות.<sup style="color: gray;">16</sup> וא"כ אין כאן סתם כלל בירושלמי<sup style="color: gray;">17</sup> אלא דברי רב חננאל הם, ובב"ר מסרו אותם בשם רבנן דקיסרי, כלומר מחלוקת בשמות המוסרים, דבר רגיל מאד במקורות השונים.
ברם אין לנו עסק עם אישים אלא בשיטה מדעית שאנו רואים אותה כנפסדת. בל נגזים בדעה שאם אנו מוצאים סתם במקור אחד ומפורש (בשם חכם) במקור אחר, הרי כאן ראייה שהסתם מוצאו ממקומו של אותו חכם, ובמקומו שנו את הדברים סתם. אם נלך בשיטה זו נוכל ל"הוכיח", שהירושלמי סודר בבבל והבבלי בא"י, שספרי זוטא סודר ע"י ר' נתן<sup style="color: gray;">18</sup> וכדומה. ביחוד עלינו להזהר בראייות ממקורות <b>שונים</b> מקבילים. אם יש יסוד לחשוב שמקור מאוחר מביא ישר ממקום קדום, והמביא מביא בשם חכם, ובמקור הקדום כשנה סתם, אפשר, כשיש בידינו עוד ראיות לדבר, להסתייע בשיטה הנ"ל ולהניח שהמקור המאוחר ייחס את הדברים שבקדום לר' פלוני, או במלים אחרות, המקור הקדום סודר ע"י ר' פלוני. ואף בכגון דא אנו זקוקים לזהירות מרובה.
והעיקר הוא שלפנינו עניין יחסי. יחס הגומלים בין הישיבות השונות בא"י היה מרובה. החכמים באו ממקום למקום ומסרו את תורתם; אין ספק שאפילו בירושלמי שסודר בטבריא מצטטים באופן ישר סוגיות קדומות מאותה ישיבה, וסוגיות בני זמנן מישיבות אחרות. רשאים אנו להניח שבישיבות טבריא הביאו הלכות וסוגיות מישיבת קיסרין למסכת נזיקין,<sup style="color: gray;">19</sup> ואנו מוצאים לכל הפחות שמונה סתמות<sup style="color: gray;">20</sup> במסכת נזיקין שנמסרו בשם חכמי קיסרין בשאר הירושלמי, מסכת נזיקין הירושלמית אמנם מסכת גדולה היא, אבל לא בהרבה ממסכת ברכות, ויותר קטנה ממסכת שבת,<sup style="color: gray;">21</sup> ואם אנו מוצאים במסכת אחת לכל הפחות שמנה סתמות שהובאו בירושלמי של טבריא בשם אמוראי קיסרין, הרי בוודאי יש כאן סמך חשוב, ואין לבטל את הדברים בשיה"י פיה"י.
שוב כתב ז"ל (עמ 283, הערה 43): הראיה מן "כא" ב"מ פ"ו י"א ע"א: ר' אבהו בשם ר' יוסי בר חנינא אגרא <b>מיכא</b> ללוד ואינסיבת אנגריא ללוד וכו', <b>מיכא</b> ללוד ואינסיבת אנגריא לצור וכו' <b>אינה כלום</b> (הפיזור שלי) אפילו אם "כא" זה "קיסרין" שהרי הדברים אמורים מפי ר' אבהו וריב"ח חכמי קיסרין. מהרי"ן אפשטין מניח כדבר פשוט שבישיבה מחוץ לקיסרין הניחו את דברי ר' אבהו כמו שהם (אע"פ שהדוגמא "הכא" אין לה טעם באותו מקום), משום שלא שינו את לשון האמוראים, ומסרו את המאמרים כלשונם ממש שנאמרו באותו מקום.
ברם נשאלת השאלה למה לא נמצא בשום מקום אחר בירושלמי "הכא" כרמז לקיסרין. והרי מימרות של חכמי קיסרין מפוזרות בכל הש"ס הירושלמי, וכשהם מזכירין את קיסרין מזכירין אותה בשמה.
חיזרתי על כל החכמים ולא מצאתי חכם <b>שלא</b> השוה את מדותיו כמהרי"ן אפשטין ז"ל. ביחס לירושלמי נזיקין הראייה מן הדבור "מיכא" אינה כלום, אבל ראייה מעין זו ביחס לס"ז היא ראייה (של ממש).<sup style="color: gray;">23</sup> ואח"כ בוויכוח עם חכם אחר הראייה נהפכת לראייה חותכת. וכן כמה סתמות ביחס לירושלמי נזיקין אינם מוכיחים כלום, אבל סתם אחד, שאינו סתם,<sup style="color: gray;">25</sup> מוכיח שס"ז סודר ע"י בר קפרא.<sup style="color: gray;">26</sup> ולהלן נשתדל ללמד סנגוריא על מהרי"ן אפשטין ז"ל.
בספרי שם הבאתי כמה וכמה סמוכים וסניפים לדבריי, אלא שמהרי"ן אפשטין ז"ל פסק וגזר (עמ' 283): "השאר אין בו כדי ראיה", ומכיוון שכבר בטלו דייני גזירות, ממילא פטר אותנו מויכוחים, ואנו שולחים את הקורא לספר תלמודה של קיסרין, עמ' 9 ואילך.
ברם ראה מהרי"ן אפשטין ז"ל שאף בלי ראיות מסתבר שמסכת זו נסדרה בקיסרין, שהרי באותו זמן אינם ידועים לנו אלא שלשה מרכזי תורה, והיינו: טבריא, ציפורי וקיסרין. והואיל וציפורי היתה סמוכה לטבריא, הרי אינו מסתבר שהיו קיימים בישיבה זו כמה שינויים במסורת, בלשון ובטרמינולוגיה,<sup style="color: gray;">28</sup> וממילא קרובה ההשערה שהירושלמי נסדר במרכז השלישי, בקיסרין.<sup style="color: gray;">29</sup> ולפיכך טרח "להוכיח" שהירושלמי לא נסדר בקיסרין, וכתב (עמ' 283): "ואולם נגד קיסרין ישנן ראיות הרבה. א) רבנן דקיסרין (לא "דהכא") נזכרים בפירוש בירושלמי ב"ב פ"י, י"ז ע"ג ... וכל זה <b>ליתא</b> בהקבלה שבגיטין פ"ח, מ"ט ע"ד וכו'". זו היא הראייה שהחשיבה לחזקה ביותר שהרי ייחד לה מספר מיוחד. כבר הראינו לעיל עמ' 96 שהזכרת שם העיר אינה מוכיחה כלום. ואם ננקוט בשיטה של מהרי"ן אפשטין נצטרך להסיק שהירושלמי בכלל לא נסדר בטבריא, שהרי טבריא נזכרת במקומות הרבה בירושלמי (ולא אמרו תמיד "הכא", אף במקום שהיו יכולים לומר כן), וכמו שהראינו לעיל עמ' 96. ולא עוד אלא שבירושלמי תענית פ"ד ה"ט, ס"ט סע"ב, אמרו: חזרין רבנין <b>דטבריא</b> למינהוג כרבנין דציפוראי, ולא אמרו "רבנין דהכא". ומה בכך אם הזכירו במקום אחד בירושלמי מסכת נזיקין "רבנין דקיסרין" (בניגוד לרבנין של מקומות אחרים שלא דרשו כמותם).
יתר על כן אנו מוצאים בספרו הנ"ל של מהרי"ן אפשטין (סוף עמ' 286):<sup style="color: gray;">30</sup> "פ"ה, י' ע"ג<sup style="color: gray;">31</sup> ר' יוחנן או' כל העיירות הסמוכות לטיבריא וכו'. פ"ו, י"א ע"א: ר' אבהו בשם ריב"ח אגרא <b>מיכא</b> ללוד וכו'". וכאן הבן שואל, הואיל ומסכת זו לא נסדרה בטבריא כיצד ניסח ר' יוחנן את דבריו במקומו? אם אמר במקומו "כל העיירות הסמוכות לטיבריא", הרי לך שאף באותה עיר אפשר לכנות אותה בשמה (וכן נכון, וכמו שהוכחנו לעיל). ואם ר' יוחנן אמר כל העיירות הסמוכות להכא (או: לכאן), והמסדר של המסכת שלנו שינה "הכא" ל"טיבריא", א"כ למה הניח את "מיכא" של ר' אבהו, שהרי לדעת מהרי"ן אפשטין לא סודרה מסכת זו בקיסרין. ואנו באים עליו משני צדדים.
שאר דבריו שם מיוסדים על הדיון שכמה אמוראים מקיסרי נזכרו במקומות אחרים ולא נזכרו במסכת נזיקין. ברם מכל זה אין שום ראייה, שהרי הוא בעצמו מודה (עמ' 279) שהירושלמי בנזיקין מקוצר, והוא מסיק (עמ' 290): "אלא שירושלמי נזיקין אינו ערוך ומסודר, ואין בו בהרבה מקומות אלא <b>רשימות</b> קצרות <b>ורמזים</b> לזכרון" וכו'. ולא זו בלבד, אלא <b>שהסתירות</b> שלו הן בכ"מ <b>ראיות</b> לדבריי, כמו שהראינו לעיל ביחס לסתמות שבמס' נזיקין שהובאו במקומות אחרים בירושלמי בשם חכמי קיסרין.
שוב הוא כותב (עמ' 283, הערה 45): "אצל ליברמן נהפך הדבר ל"ראייה", הערה 168: "נראה שעיקר הסוגיא נשנית בקיסרין (גם ע"פ שמות האמוראים), ולפנינו מקוצר! אבל הקיצור הוא של עורך המסדר, והרי לפי דעתו הוא בן קיסרין!" דברים אילו מחוסרי הבנה לגמרי, ולא ידעתי מאי קאמר. ולא עוד אלא שלא ציין לפנים הספר (עמ' 20), ושם בארתי שמן הירושלמי יבמות ברור שעיקר הסוגייא באה להם מישיבת קיסרי, אלא שהירושלמי במסכת נזיקין קיצר, כדרכו. וכן הדגשתי בכ"מ שבשאר הירושלמי באו דברים מישיבת קיסרין של מסכת נזיקין, אלא שלפנינו שם מקוצר, או שבאו לטבריא בזמן יותר מאוחר, עיין מ"ש, עמ' 18 ואילך.
ולא נתקררה דעתו של מהרי"ן אפשטין ז"ל עד שייחס את כל מסקנותי (כלומר, אילו שהוא מודה בהן) לר' ישראל לוי. והוא מתחיל (עמ' 279): התלמוד הירושלמי של מסכת נזיקין נבדל מכל הירושלמי, <b>שונה בלשונו</b> (הפיזור שלי) וכו'. סתם המנוח ז"ל, ולא הביא אף דוגמא אחת ללשון משונה במס' נזיקין הירושלמית. ולעיל בסמוך שם כתב: ואמנם כן. מסכת נזיקין (ב"ק ב"מ וב"ב), כבר הכיר בה רז"פ, ועוד יותר ר' ישראל לוי, עריכה שונה ואחרת מכל הירושלמי. ובהערה 29 שם: מבוא לפי' ב"ק, עמ' 20 ואילך. ברם ר"י לוי במבוא שם אומר שמסכת נזיקין היא שונה בין בלשון ובין בתוכן <b>ביחס למקבילות של שאר הירושלמי</b>. בלשון אחרת: במקבילות שבשאר הירושלמי למסכת נזיקין לפעמים התוכן אחר והלשון אחרת (דבר המצוי גם בין המקבילות של הירושלמי מסידורו בטבריא). לא אמר, ולא עלה על דעתו לומר, שלשון הירושלמי במסכת נזיקין משונה מלשונו ומסיגנונו של שאר הירושלמי, כמו שהוכחתי בספרי שם,<sup style="color: gray;">33</sup> עמ' 7, הערה 1. אבל לאמיתו של דבר גם הטרמינולוגיה והסיגנון של מסכת נזיקין הירושלמית שונים הם משאר הירושלמי, עיין מש"ש, עמ' 6 ואילך.
התחלנו את הדיון במחברת זו<sup style="color: gray;">34</sup> בדברים הללו: "כבר חקרו ודרשו החכמים על סידורם ומקום סידורם של המקורות העתיקים של רז"ל, וע"פ רוב עדיין הדברים במקומם עומדים; זה אומר בכה וזה אומר בכה, ולא נתחוורו העניינים". לעומת זה אנו רואים במבוא (בלשון אנגלית) של הרב ר' לוי גינצבורג לספרו "פירושים וחידושים בירושלמי", עמ' ל"ז: העובדות המועטות שהן מבוססות היטב הן: מסביב למחצית המאה הרביעית (לספירה הרגילה) חובר החלק העתיק ביותר של הירושלמי <b>בעיר קיסרין</b> וכו'. שלש הבבות נבדלות משאר הירושלמי לא בזמן בלבד, אלא גם בצורה, בטרמינולוגיה, ובעוד דברים הרבה. כלומר, לא עובדות מבוססות היטב בלבד, אלא גם עובדות ידועות לכל, שאין צורך בציונים למקורות. חושבני שר"ל גינצבורג לא היה זז מדבריו הנ"ל גם אחרי שהיה קורא את דברי מהרי"ן אפשטין הנ"ל.
עכשיו נשאלת השאלה, אדם גדול, אבי המחקר של המדע התלמודי המדוייק, מה ראה לכתוב מה שכתב. אין כאן כלל דיון על אישיות אלא על עובדא מעניינת. ובל יחשדוני בשוחדא להגן על כבוד המנוח ז"ל שלמדתי ממנו הרבה, הרבה, שהרי בעיא אוביקטיבית לפנינו. אנו מכירים את ספריו ומאמריו של המנוח ז"ל שיצאו בחייו, ואפילו אם נחפש בחיפוש ירושלים לא נמצא בהם דברים בטלים ודברי הבאי, ובוודאי ובוודאי לא רצופים זה אחר זה. ואם כן מה קרה כאן?
ברור איפוא שהספרים שנתפרסמו אחרי פטירתו ז"ל עדיין לא הוכנו כלל לפרסום. וכבר הראיתי בתוספתא כפשוטה ח"ה (ר"ה), עמ' 1022, הערה 11, שמהרי"ן אפשטין רשם רשימות (במבואות השונים שלו) לעצמו גרידא ולא בדק אותן, אבל במבוא לנוה"מ (שהוציא לאור בחייך) הדברים מתוקנים. וכן הוכחתי במאמרי בספר היובל לכבוד הר"ח אלבק, עמ' 305, שמהרי"ן אפשטין לא העלה על דעתו שרשימותיו יתפרסמו כמו שהן אחרי פטירתו, ולעצמו רשם אותן. תדע לך שהוא כן, שאם יטרח אדם להשוות את מאמריו בתרביץ עם מה שכתב בספרו מבוא לנוה"מ יראה שתיקן בהרבה מקומות את דבריו ע"פ הספרים שיצאו בנתים.
מסתבר שברשימות קיצר וכתב ברמז ובכוונה לברר ולבסס את הדברים. ולעיל עמ' 114 הערה 118 השתדלנו להצדיק אותו בזה שכתב על דברי הלל בס"ז שהם סתם ס"ז.<sup style="color: gray;">36</sup> וכן מה שכתב<sup style="color: gray;">37</sup> שר' אבון רגיל לומר בשם רב שמואל בר רב יצחק, והשגנו עליו (לעיל עמ' 129) שלא נמצא אפילו פעם אחת שר' אבון יאמר בשם רב שמואל בר רב יצחק, ברור שקיצר, וכוונתו היתה לא לר' אבון סתם אלא לר' אבון <b>בר חייא</b>, והוא באמת מוסר תכופות בשם רב שמואל בר יצחק.<sup style="color: gray;">38</sup> אין ספק שהיה מברר את דבריו לפני ההכנה לדפוס, או שהיה משמיט אותם.
ויפה עשה ד"ר ע"צ מלמד שפרסם את המבואות של מהרי"ן אפשטין ז"ל, שהרי אין בית המדרש של חכם גדול זה בלי חידושים רבים, ולא עוד שביושר ובהגינות כתב רע"צ מלמד בפתיחה (דבר העורך):<sup style="color: gray;">39</sup> ידעתי גם ידעתי שאין שלמות בדברים הניתנין כאן. אילו זכינו שהמחבר ז"ל יכין את הספר לדפוס בידיו, בוודאי היה משנה הרבה, מוסיף וגורע וכו'. ושוב הוא כותב שם: בכמה מקומות לא זכיתי לעמוד על דעתו, וכמה פליטות קולמוס, פשוטו כמשמעו, השארתין כמות שהן. הדברים הכנים הללו מזהירים את הקורא שעליו לבדוק יפה את המקורות שהביא המנוח ז"ל, ובפרט בדברים שנכתבו בעידנא דריתחא של וויכוחים.<sup style="color: gray;">40</sup>
זכיתי ליצוק מים על ידי מורי ורבי ר' יעקב נחום אפשטין ז"ל. הכרתי אותו יפה, והאמת היתה יקרה לו, ולא נשא פנים לשום חכם. מכוחו באנו עליו ומשלו נתנו לו: לא כך למדתנו רבינו. יהיו שפתותיו דובבות בקבר. <b>זכר צדיק לברכה.</b>
<h2>נספח</h2>
<b>נספח</b> <br>(לעיל עמ' 72)
<b>פעוטות אפיוטות הפייוטות</b>
פשוט הוא שבכל מקום שנזכרו פטורי הקטן וכדומה אין צורך ליתן שיעור לקטן, וכל שהוא פחות מבן י"ג קטן הוא. אבל במקום שמעשיו מעשה (עריות, נדרים, זכייה וחינוך) נתנו שיעור לשנותיו של קטן, או להתפתחותו.<sup style="color: gray;">1</sup> ובמשנת גיטין (פ"ה מ"ז): הפעוטות מקחן מקח וממכרן ממכר במטלטלין. סתמה משנתנו ולא אמרה מה הן פעוטות. ובבבלי שם (כ"ט א'): ועד כמה וכו' כבר שית, כבר שב. רב כהנא אמר כבר שב כבר תמני. במתניתא תנא כבר תשע כבר עשר, ולא פליגי, כל חד וחד לפי חורפיה.
ברם בירושלמי במקומו (ה"ח, מ"ז ע"ב): אפיוטות<sup style="color: gray;">2</sup> <b>פרייא</b>. ובמוסף הערוך לר' בנים מוספיא: "פדיא, ירו' פ' הנזיקין. פעוטות פידיא, פר' בל"י בנים ונערים קטנים". ובעה"ש פתר את לשון יון: παῖδες. וקרויס במלונו למלים שאולות מל"י ח"א, עמ' 285, שער שגם המלה "פעוטות" פירושו παῖδες.<sup style="color: gray;">3</sup> ברור שר"ב מוספיא כיוון לא למלה זו אלא ל-παιδία ילדים קטנים. וקרוב הדבר שבא"י בטאו פֶדִייא.<sup style="color: gray;">4</sup> וודאי, איפוא, שבא"י לא השתמשו במלה פעוטות, פיוטות (אפיוטות, הפיוטות) והיו זקוקים לפרשה, אבל לא נתנו בירושלמי כאן שיעור לגילם של פדייא.
ובתוספתא גיטין פ"ג (כי"ע פ"ה) ה"ג: רבן שמעון בן גמליאל אומר לא אמרו פעוטות (בכר"ע: <b>פאוטות</b>) אלא בהווה. וכתב בח"ד במקומו: אבל דברי רשב"ג לא מצאתים בשום מקום, ולא ידענא פירושו. ואפשר לומר דאמרו פעוטות בהווה, אבל הוא הדין כמי דאפילו עד שלא הגיעו לעונת הפעוטות מקחן מקח, ואע"ג דאינו בן דעת כלל, משום כדי חייו סבר דתקינו הכי". והפירוש קשה מאד, וכיצד אפשר לומר, שאפילו ילד בן שלש מקחו מקח וממכרו ממכר. ולא עוד אלא שבתוספתא ובירושלמי לא דברו כלל על גיל הפעוטות, ועונת הפעוטות מאן דכר שמיה.
ברור איפוא מן הירושלמי והתוספתא שעצם המלה "פעוטות" כללה גיל מסויים יפה, ועליהם אמר רשב"ג שגיל מדוייק זה הוא לאו דווקא. והנה המלה "פעוטות" לא נזכרה בשום מקור אחר (חוץ מן ההבאות של משנתנו והתוספתא הנ"ל שבארה את משנתנו) ארנר ידוע משפה שמית. ובמשנה הוצ' לו גורס: <b>הפיוטות</b>. ובירושלמי עירובין פ"ז ה"ו, כ"ד ע"ג: ירדו לה בשיטת <b>הפייוטות</b>, דתנינן <b>הפייוטות<sup style="color: gray;">5</sup></b> מקחן מקח וכו'. ובמקבילה במע"ש פ"ד ה"ד, כ"ה ע"א: בשיטת אפיוטות, דתנינן תמן <b>אפיוטות<sup style="color: gray;">6</sup></b> וכו'.
ולפיכך נ"ל קרוב לוודאי שהפייוטות הם ילדים בגיל מסויים. הקדמונים חילקו את שנות האדם לעונות של שבע, שבע שנים. וכן מוסר פילון מאלכסנדריא<sup style="color: gray;">7</sup> בשם הרופא היפוקרטיס: בטבע האדם שבע ערכות שקוראים להן גילים: <b>ילד קטן</b> (παιδίον), ילד (παῖς), וכו', <b>ילד קטן</b> הוא עד בן שבע שנים<sup style="color: gray;">8</sup> וכו'", מכאן ואילך מתחילה עונת הבגרות שנגמרת כשהוא בן ארבע עשרה (כלומר, ועד ארבע עשרה הוא ילד, שעדיין לא בגר). ובמשנתנו, כנראה מונח פילוסופי משפטי שהיה רגיל בעולם העתיק, והיינו ἑπτέτης בן שבע (ἑπτέτις, בת שבע), וברבים: ἑπτέτεις, בני שבע.<sup style="color: gray;">9</sup> וכן בסכוליאון של אריסטופניס, צפרדעים 418: ἑπτάτης ὤν κτλ. ἡ μεταφορὰ ἀπὸ τῶν παίδων<sup style="color: gray;">10</sup> οἵτινες ὄντες περὶ τὰ ἑπτὰ ἔτη ἔχουσι πάντας τοὺς ὀδόντας, כלומר מָשָׁל מילדים, שבגיל שבע כבר יש להם כל השינים.<sup style="color: gray;">11</sup> הפייוטות הם איפוא επτέτεις, בני שבע.<sup style="color: gray;">12</sup>
ואמנם במשפט הרומאי המאוחר (המאה הששית למספרם) אנו מוצאים את החלוקה הנ"ל של גיל האדם, עיין במלונו של G. Seckel ערך infans, ומ"ש ידידי פרופ' בעז כהן בספרו Jewish and Roman Law כרך ב' (חלק עברי), עמ' 1-2. חלוקה זו היתה כנראה קיימת בא"י במשפט המזרחי היליניסטי.
הירושלמי תרגם איפוא בדיוק שאפיוטות הם "פדיא", וכדברי היפוקרטיס הנ"ל.<sup style="color: gray;">13</sup> ורשב"ג בתוספתא הנ"ל אמר שהפיוטות (כלומר, בני שבע) הם לאו דווקא אלא שדברו בהווה, והוא הדין בני שש (אם יש להם דעת) ובני תשע ועשר (אם אין להם דעת לפני כן), וכדברי הבבלי בגיטין כ"ט א', שהבאנו לעיל. הכל תלוי איפוא בדעת הקטן, ומקצת הראשונים פירשו את הירושלמי שקטן שיש בר דעת יש לו זכייה מן התורה.<sup style="color: gray;">14</sup> קטן שיש לו דעת ליתן את גזילת הגר לכהן, ולא לחזור בו, בר דעת הוא ונתינתו נתינה, ואינו מוריש ליורשיו את מה שנתן לכהן, ולפיכך אין היורשין מוציאין מידי הכהנים אם מת הקטן, והכל הוא מדאורייתא. ועיין בתו"כ בחוקותי פרק י"ב ה"י, ובפר' הראב"ד שם, קט"ו ע"ב, וכן בפירוש המיוחס להר"ש משנץ, קט"ו ע"ב, ומ"ש בהגהות מהרי"ד שם.
<h2>תיקונים והשלמות</h2>
<b>תיקונים והשלמות</b>
עמ' 3, הערה 1: "רב נסים גאון בס' המפתח לשבת וכו' ". השמטתי את דבריו בברכות ב' א' (הוצ' גולדנטהל, י"א ע"ב), משום שרבינו העתיק את לשון הברייתא בבבלי נזיר מ"ה ב' שציין לה, ולא ספרי ולא ס"ז, עיין מ"ש מהרי"ן אפשטין בתרביץ ש"ו, ס' הרמב"ם, עמ' 133, הערה 1. ועיין מ"ש במחברתי תשלום תוספתא, עמ' 9.
עמ' 5, הערה 12: "(בהמשך דברינו להלן נראה על כמה מהם)". בתחילה חשבתי לדבר גם על האגדות שבס"ז, אבל אח"כ משכתי את ידי מהן, מפני שלא מצאתי שם די חומר חדש שבכוחו להוכיח שאף באגדה נתבדל המדרש שלנו משאר מדרשי הלכה. ולפי התכנית שעלתה במחשבה צריך הייתי לציין גם למקורות האגדתיים שהכניס הרח"ש הורוביץ (להוצאה שלו של ספרי זוטא) ממדרש הגדול גרידא. הרב הנ"ל הכניס לשם כמה אגדות שבעל מה"ג שאב מאבות דר"ן, מפרקי דר' אליעזר,  ובעיקר ממדרש ל"ב מדות שעדיין לא נתפרסם בזמנו של הרח"ש הורוביץ. וכן בס"ז עמ' 276, שו' 18: ד"א שלא יהא הענן עומד ויבקש משה רחמים וכו' ולא דברו בגנותו אלא שהשוו אותו לשאר נביאים כך נענשו וכו'. וכ"ז לקוח ממדרש ל"ב מדות הוצי ענעלאו, סוף עמ' 174 ואילך. וכן הפיסקא הארוכה שבריש פרש' שלח, עמ' 279, כולה לקוחה ממדרש הנ"ל, עמ' 153 ואילך (ובשינוי סדר עיי"ש). ובמדרש הגדול כ"י ירושלים המקור מצויין בפירוש בגליון, עיין מ"ש מהרי"ן אפשטין בתרביץ ש"ד (תרצ"ג), עמ' 346 ואילך. ויש להוסיף עליהם כהנה וכהנה.
עמ' 8 הערה 25: "המו"ל הכניס בסוגריים: נדה מ"ג סוע"ב. ואינו כן". המו"ל כיוון למשנת נדה פ"ה ששנתה: תינוק בן יומו מטמא בזיבה ומטמא בנגעים, ודייק המו"ל מכאן "הא עובר לא". ופשיטא שאין מכאן שום ראייה, ועובר אינו מטמא בנגעים משום שאי אפשר בו ראיית כהן, ועיקר החידוש הוא שתינוק בן יומו מטמא אעפ"י שאינו איש, וכמו שאמרו בבבלי שם (מ"ד א'): <b>אדם כי יהיה בעור בשרו</b>. אדם כל שהוא. ואפשר היה לומר שאפילו אם נולד בצרעת מטמא מיד אחרי שנולד. אבל במשנת נגעים רפ"ז שהבאנו מפורש שבהרת שהיתה בקטן עד שלא נולד אינה טמאה.<sup style="color: gray;">4</sup> ברם כבר הראינו לעיל, עמ' 65 ואילך, שבמדרש שלנו מרובות ההלכות שחולקות על המשנה שלנו, ולפ"ז אין צורך להוציא את הדברים מידי פשוטם, וסובר המדרש שלנו שקטן שנולד מצורע אין לו טהרה עולמית.
עמ' 53, הערה 165: "ועיין פיה"מ להר"מ במקומו". קיצרתי יותר מדאי. כוונתי לפיה"מ כלים פט"ו מ"ג, הוצ' דירינבורג, עמ' 134: וים יקרא כל כלי, או חפירה, או בנין הנעשה לקבץ בו דבר <b>מן הלחים</b>, ויקרא גם כן ים מה שיתקבץ בו הסלת לדקות חלקיה וכו' שיפול מראשה בשעת הסריקה מן המרקחים והתמרוקים. ברור שרבינו פירש שים נפה <b>אינו</b> מנוקב. וכן יוצא גם מחיבורו פ"ה מה' כלים סה"א. ואף בהשגות הראב"ד שם כתב: אלא שזה הפרק כולו <b>אינו מדבר באורג</b> וכו'. אבל בפיה"ג במשנה במקומו (הוצ' מהרי"ן אפשטין, עמ' 39) כתב במפורש שהים הוא <b>ארוג</b>, <b>ומוציא</b> את הקמח בלי סובין ומורסן. ועיין גם בר"ש וברא"ש במקומו. ומתוך ס"ז שלפנינו שמכניס ים נפה וכברה בין המנוקבין ברור שהפירוש הנכון הוא של הגאון וסייעתו. ברם בהוצ' הורוביץ עמ' 310, שורה 8 (ע"פ הילקוט), חסרה המלה "ים" (וכ"ה גם בילקוט כ"י), והגירסא שם: ריבה נפה וכברה וכו'. ואפשר שכן היתה הגירסא לפני הרמב"ם והראב"ד, ומדברים בנפה שפחתו דפנותיה שאינה מקבלת טומאה, או שביטלה במפורש.
עמ' 62: "אם יש שם שומרים כשר". במקורות הרגילים אינו מדובר אלא בשמירת האפר, אבל בס"ז מן הגניזה (תרביץ ש"א ס"א, סוף עמ' 59, א' ע"ב, שו' 10): כיצד היו משמרים <b>אותה</b>? היו מוסרים אותה <b>לאדם נאמן</b> והוא משמרה, אלא שחזרו לומר הכל נאמנים על חטאת (ובין השורות תלויה "ה", כלומר, קרי: החטאת), שהכל נאמנים על טהרת הקודש ועל החטאת. בן בגבג או' <b>והיתה לעדת בני ישר' למשמ'</b> אינה רועה בעדר. ברור מתוך העניין שגם את הפרה עצמה היו מוסרים מתחילה לשמירה לאדם נאמן (ואינו עניין למשנת פרה פ"ה מ"א שציין לה מהרי"ן אפשטין, ושם במי חטאת ואפר חטאת עסיקינן), ובס"ז מדברים שם על שני דברים.
עמ' 63, הערה 226: "שצ"ל של גריין, של גוריין". אמנם לפי הגירסא "גרדין" נראה להגיה כן, אבל הפירוש הוא דחוק. ונראה שהנכון הוא "שמן של גרגרים" (כגירסת מדרש הגדול), וגרגרים כאן פירושן זיתים שלא נתבשלו לגמרי. וכן במדרש ל"ב (משנת ר' אליעזר), הוצ' ענעלאו, עמ' 100: מפני היין שלא נשתייר אלא שמרים, מפני השמן שלא נשתייר אלא <b>מגורגר</b>. ויפה פירש מהרי"ן אפשטין בתרביץ ש"ד (תרצ"ג), עמ' 353, שהכוונה לשמן זיתים שלא נתבשלו יפה, עיי"ש. ובמשנתנו (מנחות פ"ח מ"ג): אין מביאין אנפיקנון<sup style="color: gray;">5</sup> ואם הביא כשר.<sup style="color: gray;">6</sup> אין מביאין מן הגרגרים שנשרו<sup style="color: gray;">7</sup> במים ולא מן הכבושים ולא מן השלוקין. ואם הביא פסול. ובתוספתא שם (פ"ט ה"ח. ועיין בבלי פ"ו א'): שמן השרוי והשלוק וכו' הרי זה בעל מום למזבח. ולפי זה דווקא שמן גרגרים שנשרו במים פסול בדיעבד, מפני שהוא שמן שרוי, אבל שמן גרגרין שלא נשרו במים, הוא שמן אנפיקנון, וכשר. והתנא של ספרי זוטא נקט את השם העברי גרידא.
עמ' 70: "תהיינה הלחם עליהם וכו' ". הלשון בספרי זוטא הוא: "תהיינה הלחם עליהם, תהיינה תן ממונך עליהן. תהיינה אל יעשו עיר נדחת". הגירסא "תהיינה הלחם עליהם" היא בטוחה בלי שום ספק, שכ"ה בכ"י שפרסם שכטר, בילקוט ד"ר ובילקוט כ"י. והדברים תמוהים: וכי יש לנו מצוה מיוחדת של כיבוש ערי מקלט למעלה מכיבוש הארץ?<sup style="color: gray;">9</sup> וידידי ש"ב הגרי"ד הלוי סולובייציק העיר לי שאין כאן עניין למלחמה של כיבוש אלא יש כאן צורה של כפיית ב"ד המצווים להפריש ערי מקלט. ואם עיר בישראל מסרבת שיהפכו את העיר לעיר מקלט של רוצחים<sup style="color: gray;">10</sup> מצווה ב"ד להלחם עליה, וכלשון הר"מ בפ"ד מה' ע"ז ה"ו (בעניין עיר הנדחת): והן צרין עליהן <b>ועורכין עמהן מלחמה</b><sup style="color: gray;">11</sup> וכו'. והכל בישראל עסיקינן, ועיר שמתנגדת בכח אין לכפותה אלא במלחמה. ואשר לדברי המדרש שהבאתי בפנים שיהושפט טעה על שנלחם עם ארם על ראמות גלעד (ושעליו סמכתי בפירושי שמדברים בכיבוש מן הגוים) הרי אין מביאין ראייה מן האגדות. ע"כ תורף דבריו.
קרוב מאד בעיני שהוא הפירוש הנכון בס"ז. אלא שיש לעמוד על הר"מ שהביא (בפ"ד מה' ע"ז ה"ד) את ההלכה השלישית שבפיסקא שבס"ז שהעתקנו לעיל שאין עיר מקלט נעשית עיר הנדחת<sup style="color: gray;">12</sup> והשמיט את שתי ההלכות הראשונות. וכנראה שפירשן בכיבוש מידי הגויים ולפיכך לא השגיח בהן.<sup style="color: gray;">13</sup> ובדרך שמא יתכן לפרש שהרמב"ם פירש ששתי ההלכות רמוזות בברייתא שבבבלי מכות י' א' שפסקה בפ"ח מה' רוצח וש"נ ה"ח: ואם אין שם מים מכניסין לתוכן מים, ואין מושיבין אותן אלא במקום אוכלסין וכו'. ופירש"י (שם י' סע"א): במקום אוכלוסין וכו' שלא יבואו גואלי הדם מרובים על העיר בחיל. ובמאירי שם, עמ' נ"ב: אוכלוסין. גבורי חיל, לשמור העיר שמא יבואו גואלי דם בחיל. ולפ"ז הכוונה: הלחם עליהן, בגואלי הדם. תן ממונך עליהן, להכניס שם מים, אוכלוסין ודיורין וכו'. אבל פשוטה של לשון שבס"ז (אם לא נשגיח באגדה) משמעותה כפירושו של הגרי"ד הלוי סולובייציק.
עמ' 88: "לעומת זה ריש לקיש שהתנגד למינוי דיינים שאינם ראויים" וכו'. עיין מ"ש בצופה האנגלי "סידרא חדשה" הל"ו, 1946, עמ' 362, והעליתי שם שהמינויים נעשו בכוונה לפטור את החכמים העשירים ממסי המלכות, עיי"ש שהארכתי בזה. ובבבלי (סוטה מ' א'): כיון דחזיה (כלומר, ר' אבהו) לר' אבא דמן עכו דנפישי ליה בעלי חובות. אמר להו איכא רבה (ועיין בגליון שם). ואפשר שר' אבהו התכוין להציל את ר' אבא מן האוצר, מחובות המסים.
עמ' 94, הערה 15: "משום עין רע בקריות של בית רבי". כל הפיסקא בירושלמי שם לא נתבארה כל צורכה ע"י החכמים האחרונים. וכ"ה שם: ר' לעזר בשם ר' חנינה מעשה בעשרים וארבע קריות של בית רבי שנכנסו לעבר שנה בלוד, ונכנסה בהן עין רע ומתו כולם בפרק אחד. באותה שעה עקרוה מיהודה וקבעוה בגליל. בעיון מיעקר אף אהן סימנא. אמר לון ר' סימון אין אנו מניחין אפילו זכר (כלומר, בתמיה).
נבאר מתחילה את המלים היחידות שנתלבטו בהן החכמים. ביכלר<sup style="color: gray;">14</sup> כתב שמלה זו "קריות" אינה מובנת. ובהערה<sup style="color: gray;">15</sup> מביא בשם גריץ שמתקן "קרונות" וכן תיקנו כמה מן החכמים האחרונים. אבל בפ"מ ובק"ע תירגמו קריות: קרונות. וכן נכון, ואין צורך בשום תיקון, משום שהמלים היווניות המסתיימות ב"ון" מספר הרבים שלהן כפול הוא, והיינו: או "נות", או "יות" (בהשפעת היונית), דוגמת: וילאות, דוריות, סיגניות, איצטדיות, סנהדריות והרבה כיוצא בהן. ולפ"ז מספר הרבים של קרון הוא: קרונות, או קריות. ולא עוד אלא שאנו מוצאים בירושלמי ב"ב פ"ט ה"ז (בד"ח ה"ה), י"ז ע"א: חד בר נש שילח לארוסתו עשרי' <b>וארבעה קריות</b> מיני חרת בין פסח לעצרת וכו'. ובבבלי שם (קמ"ו א'): מאה <b>קרונות</b> של כדי יין וכו'.<sup style="color: gray;">17</sup> ולפ"ז אין ספק שקריות הן קרונות.
וקרונות של בית רבי נזכרו גם בבבלי שבת קכ"ב רע"א: ואמר ר' אבא בר כהנא אמר ר' <b>חנינא</b> קרונות של בית רבי מותר לטלטלן בשבת, ולפי גירסת הסמ"ג<sup style="color: gray;">19</sup> בירושלמי ע"ז פ"ה רה"ה, מ"ד ע"ד: מעשה שהפליגו <b>קרנות</b> של בית רבי וכו'. אבל בהוצאות שלפנינו: א"ר <b>חנינא</b> מעשה בקרון<sup style="color: gray;">21</sup> אחד משל בית רבי וכו'. נמצאנו למדים שאין שום ספק לא בנוסח ולא בפירוש של הדיבור "עשרים וארבע קריות".
ואשר למאמר בירושלמי הנ"ל "בעיון מיעקר אף אהן סימנא" פירש בק"ע: ל"א הסימן שהיו נותנין כל פעם כשקידשו החדש, כדאמרינן בבבלי ספ"ב דר"ה (כ"ה א'). ובס' דורות הראשונים ח"ב פי"ז (ברלין-וינא תרפ"ב, עמ' 66) פירש שקראו לקידוש החודש עצמו סימנא" (ע"פ ר"ה הנ"ל), והכוונה שבקשו לעקור מיהודה גם את קידוש החודש. וצדק בפירושו, שכן מפורש בירושלמי עצמו, אלא שהוגה. וכן בירושלמי סוכה פ"ב רה"ה, נ"ג ע"א: רב הונה אזל לעייני טב <b>לסימנה</b><sup style="color: gray;">22</sup> וכו'. וכן גם בר"ה שם פ"ב ה"ה, נ"ח ע"א: כהדא ר' חנינה אזל לעין טב <b>למימנא</b> וכו'. אבל בכי"ל: <b>לסימנא</b>, ונגררה הסמ"ך, וביד אחר כתוב על הגרר מי"ם. ומן העניין בירושלמי סוכה ור"ה ברור שהכוונה לקידוש החודש. ולפ"ז עצם המעשה ברור שעקרו את עיבור השנה (שהיה מלווה בפומביות גדולה) מלוד, והניחו את קידוש החדש בעין טב הסמוכה לה.
ואשר לסיבת העיקר אמרו בירושלמי מפני שנכנסה "עין רע" בכ"ד קריות של בית רבי. החכמים האחרונים<sup style="color: gray;">24</sup> ראו בזה מאורע היסטורי בקשר עם השלטון הרומאי. ואין צורך בכל זה, והדברים הם פשוטים לגמרי. רבי שלח ללוד הרבה קרונות שטענו מה שטענו, לרבות גם חכמים מן הגליל שבאו לעבר את השנה בלוד. כלום יש להתפלא שאנשי לוד התרעמו (וכי אין די חכמים בלוד?) והביטו בעין רעה על כל העבדה הרבה והפמליא העצומה? אירע מה שאירע וכמה מן החכמים<sup style="color: gray;">26</sup> נספו במגפה בזמן קצר. הנשיא ייחס את המגפה לעין רע של אנשי לוד, ועקר את עיבור השנה מלוד. והסיקו בירושלמי שם שאין מעברין בלוד מפני שהן גסי רוח ומעוטי תורה". כלומר, שהם גסי רוח וסבורים שהם מומחים לעבר שנים, ואין צורך להביא מומחים מן הגליל מבית מדרשו של הנשיא, אבל באמת הם מעוטי תורה, ואין לסמוך עליהם. תואר זה ניתן גם לנהרדעיים (ירושלמי פסחים פ"ה, ל"ב סע"א, בהשוואה לבבלי שם ס"ב ב'). ר' עקיבא שעיבר שם את השנה (יבמות פט"ז מ"ז) בוודאי צירף את חכמי העיר. ור' חנניה אחי ר' יהושע שעיבר בבבל שנים נגד דעת הנשיא (ירושלמי נדרים פ"ו, מ"ו ע"א, בבלי ברכות ס"ג א' ועוד), אף הוא, כנראה, צרף את חכמי נהרדעא, כפי שרמוז בירושלמי כתובות פ"ב סה"ו, כ"ו סע"ג. ומסורת מקורית בשאילתות בא, הוצ' מירסקי, עמ' פי (בכל כתה"י, עיי"ש בשנו"ס) שעיבור השנה בגליל אינו כלום לכולי עלמא. ודווקא בשעה שאין מומחין ביהודה מעברין אפילו בחו"ל [וכל שכן בגליל], עיי"ש היטב.
עמ' 97. על החמשה זקנים בלוד, עיין מ"ש ר"י הלוי בדורות הראשונים ח"א כרך ה' פל"ח (פראנקפורט תרע"ח), עמ' קפ"א ואילך.
עמ' 117: "של שחר <b>לידעיה</b> של בן הערבים <b>למלכיה</b>". קיצרתי והסתפקתי בציונים גרידא. אבל לפנינו מקור חשוב מאד, וכדאי להעתיק את הדברים שרמזתי להם. לא מצאנו בשום מקום דוגמא מעין זו, והמקורות בקביעות תופשים את יהויריב וידעיה.<sup style="color: gray;">27</sup> ואף עצם ההלכה תמוהה מאד, שהרי לפי פשוטה ברור שבתמיד של בין הערבים שבחול עסיקינן,<sup style="color: gray;">28</sup> וכיצד באות שתי משמרות לכאן, שאינן מתחלפות אלא בשבת. וכן מה לו לידעי' (המשמר השני) עם מלכיה (המשמר החמישי)? ובתוספתא כפשוטה,<sup style="color: gray;">29</sup> הראיתי שהיתה קיימת דעה שבתי האבות היו מתחלפים בכל יום באמצע היום, וכן מעיד גם יוסף הכהן, עיי"ש מש"ש. אבל מה לו למלכיה עם בתי האבות של ידעיה?
ולעיל שם במקומו ציינתי לתוספתא תעניות רפ"ב (ומקבילות) ששנתה: ארבע משמרות עלו מן הגולה, ידעיה חרים פשחור ואמר, עמדו נביאים שבירושלם ועשאום עשרים וארבע משמרות וכו' בא ידעיה ונטל חמש והוא, הרי כן שש וכו', וכך התנו עמהן הנביאים שאפילו יהויריב עולה מן הגולה לא יהא אחד מכם (כלומר, מן הארבע משמרות שעלו בראשונה מן הגולה) נדחה מפניו, אלא יעשה טפלה לו. והפירוש של "יעשה טפלה לו" אינו ברור לגמרי,<sup style="color: gray;">30</sup> אבל לפי פשוטו משמע שידעיה משמש ששה שבועות ובכל שבוע הוא מצרף בתי אבות ממשמרות אחרות כטפילות לו. הברייתא שלנו תפסה את משמר ידעיה משום שהוא היה המשמר הראשון<sup style="color: gray;">31</sup> שעלה מן הגולה, ומלכיה היה טפל לו, ובין הערבים שמש בית אב של מלכיה, וכמו שכתבנו לעיל.<sup style="color: gray;">32</sup>
