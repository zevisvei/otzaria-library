<h1>האידרות</h1>
<span style="color:Gray;"><small><small>© נערך ונסדר בהגהה ופיסוק וכותרות על ידי הרב שמואל וויס שליט"א מקהילת 'אדרת אליהו' בעיר העתיקה תובב"א.</small></small></span>
<h2><span style="color:Gray;"><small>הקדמת המו"ל</h2>
<h3><span style="color:Gray;"><small>אדרא רבא</h3></small></span>
<small><b>האדרא רבא</b> מובא בזוהר פרשת נשא קכז ע"ב – קמה ע"א. מבואר בתחילת האדרא שרשב"י עם י' החברים הלכו לשדה ושם גילה רשב"י והחברים את הסודות. באדרא מפורט ז' תיקוני רישא וי"ג תיקוני דיקנא דא"א, ז' תיקוני רישא וט' תיקוני דיקנא דז"א, בנין הנוק', וזיווג זו"ן ותולדתם</small>.
<small>נוסח האדרות לפנינו הוא דפוס אמסטרדם, שהוא היה בידי הגר"א, שהוא כנוסח דפוס מנטובה שהיה לאריז"ל בתוספת הגהות "דרך אמת" המיוחס לאריז"ל, ואינו כנוסח דפוס וילנא המצוי כיום והנדפס בשערי זוהר</small>.
<small>שינויי הגירסאות המובאות בסוגריים: <b>ס"א</b> – גיר' המובאת בדפוס אמסטרדם ומנטובה בסוגריים. <b>נ"א</b> – גיר' מדפוסים אחרים שנראית יותר מובנת. <b>ד"א – </b>נוסח דפוס אמסטרדם שקשה להבנה. <b>דמ"ס</b> – מובא בסוגריים בדפוס מנטובה בלי ציון ס"א <small>(ומתחיל במילה כלומר)</small>. <b>בלי ציון</b> – מובא בהגהות דרך אמת לאריז"ל לשים בסוגריים <small>(דהיינו דלא פשיטא ליה למחוק – הרמ"ז)</small>.</small>
<small><b>תוכן הנושאים:</b> פתיחת האדרא, מלכין קדמאין, תיקוני א"א, גולגלתא וטלא דא"א, קרומא דאוירא דא"א, שערות דא"א, מצחא דא"א, עיינין דא"א, כורסיא, חוטמא דא"א, דיקנא דא"א, שבח גילוי תיקוני א"א, פרצוף ז"א, מלכין קדמאין, גולגלתא וטלא דז"א, ג' חללין דז"א, שערות דז"א, מצחא דז"א, עיינין דז"א, חוטמא דז"א, אודנין דז"א, דיקנא דז"א, רמיזת התיקונים ב'מן המצר', כללות א"א וז"א, וייצר ה' אלקים את האדם, בנין נוק', מעיים דזו"ן, רמ"ח דזו"ן, יסוד דזו"ן, תיקון השבירה ע"י היסוד, דרועין דז"א, נסירת נוק', זיווג זו"ן, לידת קין והבל, כללות הכל בדיוקנא דאדם, הס"א שאינה נכללת בגופא, זיווג זו"ן מבוסם, איסור לינת המת, ויראו בני האלהים, פטירת ג' החברים, שבח ר"ש והחברים, דברי אליהו הנביא</small>.
<h3><span style="color:Gray;"><small>אדרא זוטא</h3></small></span>
<small><b>האדרא זוטא</b> מובא בזוהר פרשת האזינו רפז ע"א – רצו ע"ב. חובר ביום פטירת רשב"י כמבואר בתחילתו, סדרו כסדר האדרא רבא, ונוסף בו ענין תלת רישין ופרצופי אבא ואימא <small>(עי' בקל"ח פתח צה, ובאדיר במרום עמ' קכא שביאר זה)</small>.</small>
<small><b>תוכן הנושאים:</b> חולי ר"ש, פתיחת האדרא, אריך אנפין, גולגלתא וטלא דא"א, מוחא סתימאה, תלת רישין, שערות דא"א, א"א שורש לכל, מצחא דא"א, עיינין דא"א, אותיות יה"ו דא"א, חוטמא דא"א, דיקנא דא"א, אבא, אימא, שם הוי"ה, בינה ותבונה, דעת, שבח גילוי התיקונים, צדק ומשפט, פתיחה לפרצוף ז"א, מלכין קדמאין, גולגלתא וטלא דז"א, ג' חללין דז"א, שערות דז"א, מצחא דז"א, עיינין דז"א, חוטמא דז"א, אודנין דז"א, אנפוי דז"א, דיקנא דז"א, פומא דז"א, בניין נוק', גופא דז"א, זיווג זו"ן, פטירת רשב"י</small>.
<h3><span style="color:Gray;"><small>אדרא דמשכנא</h3></small></span>
<small><b>אדרא דמשכנא</b> מובא בזוהר פרשת משפטים קכב ע"ב – קכג ע"ב, והוא מפרט בקצרה את תיקוני ז"א. משמע שם שחובר אחר פטירת רשב"י וא"כ אינו האדרא דמשכנא המובא בתחילת האד"ר, וכן כשהגר"א מצטט משם אינו קורא לזה אדרא אלא משפטים דף כו'</small>.
<small><b>תוכן הנושאים:</b> רישא ושערי דז"א, מצחא דז"א, עיינין דז"א, חוטמא דז"א, אודנין דז"א, אנפוי דז"א, דיקנא דז"א, פומא דז"א, חג"ת דז"א, נה"י דז"א, זיווג זו"ן תלוי בתיקון הדין למטה, סיום האדרא</small>.
<h2>אדרא רבא</h2>
<span style="color:Gray;"><small><small>[פרשת נשא קכז:]</small></small></span>
<h3><span style="color:LightGray;"><small><small>פתיחת האדרא</small></small></span></h3>
תַּנְיָא, אָמַר רַבִּי שִׁמְעוֹן לְחַבְרַיָּא, עַד אֵימַת נֵיתִיב בִּקְיָמָא דְּחַד סָמְכָא, כְּתִיב <small>(תהלים קיט)</small> עֵת לַעֲשׂוֹת לַה' הֵפֵרוּ תּוֹרָתֶךָ, יוֹמִין זְעִירִין, וּמָארֵי דְּחוֹבָא דָּחִיק, כָּרוֹזָא קָארֵי כָּל יוֹמָא, וּמְחַצְּדֵי חַקְלָא זְעִירִין אִנּוּן, וְאִינְהוּ בְּשׁוּלֵי כַּרְמָא, לָא אַשְׁגְּחָן וְלָא יָדְעִין לְאָן הוּא אֲתַר כְּמָה דְּיָאוּת. אִתְכְּנָשׁוּ חַבְרַיָּא לְבֵי אִדָּרָא, מְלֻבָּשִׁין שַׁרְיָן וְרֻמְחֵי, אִזְדְּרָזוּ בְּתִקּוּנֵיכוֹן בְּעֵיטָא בְּחָכְמְתָא בְּסוּכְלְתָנוּ בְּדַעְתָּא בְּחֵיזוּ בְּיָדִין בְּרַגְלִין, אַמְלְכוּ עֲלֵיכוֹן לְמַאן דְּבִרְשׁוּתֵהּ חַיֵּי וּמוֹתָא, לְמִגְזַר מִלִּין דִּקְשׁוֹט, מִלִּין דְּקַדִּישֵׁי עֶלְיוֹנִין צַיְתֵי לְהוּ וְחַדָּאן לְמִשְׁמַע לְהוּ וּלְמִנְדַּע לְהוּ.
יָתִיב רַבִּי שִׁמְעוֹן וּבָכָה וְאָמַר, וַי אִי גַּלֵּינָא, וַי אִי לָא גַּלֵּינָא, חַבְרַיָּא דַּהֲווֹ תַּמָּן אִשְׁתִּיקוּ, קָם רַבִּי אַבָּא וְאָמַר לֵהּ, אִי נִיחָא קַמֵּיהּ דְּמַר, הָא כְּתִיב <small>(שם כה)</small> סוֹד ה' לִירֵאָיו, וְהָא חַבְרַיָּא אִלֵּין דָּחֲלִין דְּקֻדְשָׁא בְּרִיךְ הוּא אִנּוּן, וּכְבָר עָאלוּ בְּאִדָּרָא דְּבֵי מַשְׁכְּנָא, מִנְּהוֹן עָאלוּ מִנְּהוֹן נָפְקוּ.
תָּאנָא, אִתְמְנוּ חַבְרַיָּא קַמֵּיהּ דְּרַבִּי שִׁמְעוֹן, וְאִשְׁתְּכָחוּ רַבִּי אֶלְעָזָר בְּרֵיהּ, וְרַבִּי אַבָּא, וְרַבִּי יְהוּדָה, וְרַבִּי יוֹסֵי בַּר יַעֲקֹב, וְרַבִּי יִצְחָק, וְרַבִּי חִזְקִיָּה בַּר רַב, וְרַבִּי חִיָּא, וְרַבִּי יוֹסֵי, וְרַבִּי יֵיסָא. יְדִין יָהֲבוּ לְרַבִּי שִׁמְעוֹן, וְאֶצְבְּעָן זָקְפוּ לְעֵלָּא, וְעָאלוּ בְּחַקְלָא בֵּינֵי אִילָנֵי וְיָתְבוּ. קָם רַבִּי שִׁמְעוֹן וְצַלֵּי צְלוֹתֵיהּ, יָתִיב בְּגַוַּיְהוּ וְאָמַר, כָּל חַד יְשַׁוֵּי יְדוֹי בְּתוּקְפִי, שַׁוּוּ יְדַיְהוּ וְנָסִיב לוֹן. פָּתַח וְאָמַר <small>(דברים כז)</small> אָרוּר הָאִישׁ אֲשֶׁר יַעֲשֶׂה פֶּסֶל וּמַסֵּכָה מַעֲשֵׂה יְדֵי חָרָשׁ [קכח.] וְשָׂם בַּסָּתֶר וְעָנוּ כֻלָּם וְאָמְרוּ אָמֵן.
פָּתַח רַבִּי שִׁמְעוֹן וְאָמַר, עֵת לַעֲשׂוֹת לַה', אַמַּאי עֵת לַעֲשׂוֹת לַה', מִשּׁוּם דְּהֵפֵרוּ תּוֹרָתֶךָ, מַאי הֵפֵרוּ תּוֹרָתֶךָ, תּוֹרָה דִּלְעֵלָּא, דְּאִיהִי מִתְבַּטְּלָא אִי לָא יִתְעֲבִיד בְּתִקּוּנוֹי שְׁמָא דָּא, וּלְעַתִּיק יוֹמִין אִתְּמַר. כְּתִיב <small>(דברים לג)</small> אַשְׁרֶיךָ יִשְׂרָאֵל מִי כָמוֹךָ, וּכְתִיב <small>(שמות טו)</small> מִי כָמוֹךָ בָּאֵלִים ה'.
קָרָא לְרַבִּי אֶלְעָזָר בְּרֵיהּ אוֹתְבֵיהּ קַמֵּיהּ, וּלְרַבִּי אַבָּא מִסִּטְרָא אַחֲרָא, וְאָמַר אֲנַן כְּלָלָא דְּכֹלָּא, עַד כָּאן אִתְתְּקָנוּ קְיָמִין. אִשְׁתִּיקוּ, שָׁמְעוּ קָלָא וְאַרְכֻּבָּתָן דָּא לְדָא נַקְשָׁן, מַאי קָלָא, קָלָא דִּכְנֻפְיָא עִלָּאָה דְּמִתְכַּנְּפֵי. חַדֵּי רַבִּי שִׁמְעוֹן וְאָמַר, <small>(חבקוק ג)</small> ה' שָׁמַעְתִּי שִׁמְעֲךָ יָרֵאתִי, אָמַר, הָתָם יָאוּת הֲוָה לְמֶהֱוֵי דָּחִיל, אֲנַן בַּחֲבִיבוּתָא תַּלְיָא מִלְּתָא, דִּכְתִיב <small>(דברים ו)</small> וְאָהַבְתָּ אֵת ה' אֱלֹקֶיךָ, וּכְתִיב <small>(מלאכי א)</small> אָהַבְתִּי אֶתְכֶם וְגוֹ'.
רַבִּי שִׁמְעוֹן פָּתַח וְאָמַר, <small>(משלי יא)</small> הוֹלֵךְ רָכִיל מְגַלֶּה סוֹד וְנֶאֱמַן רוּחַ מְכַסֶּה דָבָר, הוֹלֵךְ רָכִיל, הַאי קְרָא קַשְׁיָא, כֵּיוָן דְּאִתְּמַר רָכִיל, אַמַּאי הוֹלֵךְ, אִישׁ רָכִיל מִבָּעֵי לֵיהּ לְמֵימַר, מַאן הוֹלֵךְ, אֶלָּא מַאן דְּלָא אִתְיְשָׁב בְּרוּחֵיהּ וְלָא הָוֵי מְהֵימְנָא, הַהוּא מִלָּה דְּשָׁמַע אָזִיל בְּגַוֵּיהּ כְּחִיזְרָא בְּמַיָּא עַד דְּדָחֵי לֵיהּ לְבַר, מַאי טַעְמָא, מִשּׁוּם דְּלֵית רוּחֵיהּ רוּחָא דְּקִיּוּמָא, אֲבָל מַאן דְּרוּחֵיהּ רוּחָא דְּקִיּוּמָא, בֵּיהּ כְּתִיב וְנֶאֱמַן רוּחַ מְכַסֶּה דָּבָר, וְנֶאֱמַן רוּחַ, קִיּוּמָא דְּרוּחָא <small>(כְּמוֹ וּתְקַעְתִּיו יָתֵד בְּמָקוֹם נֶאֱמָן)</small>, בְּרוּחָא תַּלְיָא מִלְּתָא, וּכְתִיב <small>(קהלת ה)</small> אַל תִּתֵּן אֶת פִּיךָ לַחֲטִיא אֶת בְּשָׂרֶךָ, וְלֵית עָלְמָא מִתְקַיְּמָא אֶלָּא בְּרָזָא, וְכִי אִי בְּמִלֵּי עָלְמָא אִצְטְרִיךְ רָזָא, בְּמִלִּין רָזִין דְּרָזַיָּא דְּעַתִּיק יוֹמִין, דְּלָא אִתְמַסְּרָאן אֲפִלּוּ לְמַלְאָכִין עִלָּאִין עַל אַחַת כַּמָּה וְכַמָּה.
אָמַר רַבִּי שִׁמְעוֹן, לִשְׁמַיָּא לָא אֵימָא דִּיצִיתוּן, לְאַרְעָא לָא אֵימָא דְּתִשְׁמַע, דְּהָא אֲנַן קִיּוּמֵי עָלְמִין.
<h3><span style="color:LightGray;"><small><small>מלכין קדמאין</small></small></span></h3>
תָּנָא רָזֵי דְּרָזִין, כַּד פָּתַח רַבִּי שִׁמְעוֹן אִזְדַּעְזָע אַתְרָא וַחֲבֵרִין אִתְחַלְחָלוּ, גַּלֵּי בְּרָזָא וּפָתַח וְאָמַר, כְּתִיב <small>(בראשית לו)</small> וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם לִפְנֵי מְלָךְ מֶלֶךְ וְגוֹ', זַכָּאִין אַתּוּן צַדִּיקַיָּא, דְּאִתְגְּלֵי לְכוֹן רָזֵי דְּרָזִין דְּאוֹרַיְתָא, דְּלָא אִתְגַּלְּיָן לְקַדִּישֵׁי עֶלְיוֹנִין, מַאן יִשְׁגַּח בְּהַאי וּמַאן יִזְכֶּה בְּהַאי, דְּהוּא סָהֲדוּתָא עַל מְהֵימְנוּתָא <small>(דִּמְהֵימְנוּתָא דְּנָהִיר לְמָאתָן וְשִׁבְעִין עָלְמִין וּמִנֵּיהּ נָהִיר אוֹרְחָא דִּנְהִירִין בֵּיהּ צַדִּיקַיָּא לְעָלְמָא דְּאָתֵי, הֲדָא הוּא דִּכְתִיב וְאֹרַח צַדִּיקִים כְּאוֹר נֹגַהּ, מִן הַהוּא אָרְחָא מִתְפָּרְשָׁן לְשִׁית מְאָה וּתְלֵיסַר אוֹרְחִין דְּפָלִיג בִּזְעֵיר אַפִּין, דִּכְתִיב כָּל אָרְחוֹת ה' חֶסֶד וֶאֱמֶת וְגוֹ')</small> דְּכֹלָּא, צְלוֹתָא בְּרַעֲוָא יְהֵא, דְּלָא יִתְחֲשָׁב לְחוֹבָא לְגַלָּאָה דָּא. וּמַה יֵּימְרוּן חַבְרַיָּא, דְּהַאי קְרָא קַשְׁיָא הוּא, דְּהָא לָא הֲוָה לֵיהּ לְמִכְתַּב הָכִי, דְּהָא חֲזֵינָן כַּמָּה מְלָכִים הֲווֹ עַד דְּלָא יֵיתוּן בְּנֵי יִשְׂרָאֵל, וְעַד לָא יְהֵא מַלְכָּא לִבְנֵי יִשְׂרָאֵל, וּמַה אִתְחֲזֵי הָכָא, וּבְדָא אִתְעָרוּ חַבְרַיָּא, אֶלָּא רָזָא דְּרָזִין הוּא, דְּלָא יָכְלִין בְּנֵי נָשָׁא לְמִנְדַּע וּלְאִשְׁתְּמוֹדַע, וּלְמִרְחַשׁ בְּדַעְתַּיְהוּ בְּהַאי.
תָּאנָא, עַתִּיקָא דְּעַתִּיקִין טְמִירָא דִּטְמִירִין, עַד דְּלָא זַמִּין תִּקּוּנוֹי דְּמַלְכָּא וְעִטּוּרֵי עִטּוּרִין, שֵׁירוּתָא וְסִיּוּמָא לָא הֲוָה, וַהֲוָה מַגְלִיף וּמְשַׁעֵר בֵּיהּ, וּפָרִיס קַמֵּיהּ חַד פַּרְסָא, וּבָהּ גַּלִּיף וְשִׁעֵר מַלְכִין וְתִקּוּנוֹי <small>(ס"א וְלָא אִתְקַיְּמוּ)</small>, הֲדָא הוּא דִּכְתִיב וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם לִפְנֵי מְלָךְ מֶלֶךְ לִבְנֵי יִשְׂרָאֵל, מַלְכָּא קַדְמָאָה לִבְנֵי יִשְׂרָאֵל קַדְמָאָה, וְכֻלְּהוּ דִּגְלִיפוּ וְלָא אִתְקַיְּמוּ בִּשְׁמָהָן אִתְקְרוּן, וְלָא אִתְקַיְּמוּ עַד דְּאַנַּח לְהוּ וְאַצְנַע לְהוּ, וּלְבָתַר זִמְנָא הוּא אִסְתַּלַּק <small>(ס"א הֲוָה מִסְתַּכַּל)</small> בְּהַהוּא פַּרְסָא וְאִתְתַּקַּן בְּתִקּוּנוֹי.
וְתָאנָא, סָלִיק בִּרְעוּתָא לְמִבְרֵי אוֹרַיְתָא, טְמִירָא תְּרֵי אַלְפֵי שְׁנִין וְאַפְּקָהּ, מִיָּד אָמְרָה קַמֵּיהּ, מַאן דְּבָעֵי לְאַתְקְנָא וּלְמֶעְבַּד, יְתַקֵּן בְּקַדְמֵיתָא תִּקּוּנוֹי.
<h3><span style="color:LightGray;"><small><small>תיקוני א"א</small></small></span></h3>
תָּאנָא בִּצְנִיעוּתָא דְּסִפְרָא, עַתִּיקָא דְּעַתִּיקִין, סִתְרָא דְּסִתְרִין, אִתְתַּקַּן [קכח:] וְאִזְדַּמַּן, <small>(דמ"ס כְּלוֹמַר אִשְׁתַּכַּח וְלָא אִשְׁתַּכַּח, לָא אִשְׁתַּכַּח מַמָּשׁ אֲבָל אִתְתַּקַּן, וְלֵית דְּיָדַע לֵיהּ מִשּׁוּם דְּהוּא עַתִּיק דְּעַתִּיקִין, אֲבָל בְּתִקּוּנוֹי יְדִיעַ)</small>, כְּחַד סָבָא דְּסָבִין, עַתִּיק מֵעַתִּיקִין, טָמִיר מִטְּמִירִין, וּבְסִימָנוֹי יְדִיעַ וְלָא יְדִיעַ, מָארֵי דְּחִוָּר כְּסוּ <small>(ס"א בְּסוּמָק)</small>, וְחֵיזוּ בּוֹסִיטָא <small>(ס"א בּוֹצִינָא)</small> דְּאַנְפּוֹי, יָתִיב עַל כֻּרְסְיָא דִּשְׁבִיבִין לְאַכְפְּיָא לוֹן.
<h3><span style="color:LightGray;"><small><small>גולגלתא וטלא דא"א</small></small></span></h3>
אַרְבַּע מְאָה אַלְפֵי עָלְמִין אִתְפַּשַּׁט חִוָּרָא<b> דְּגֻלְגַּלְתָּא </b>דְּרֵישׁוֹי, וּמִנְּהִירוּ דְּהַאי חִוָּרָא, יַרְתֵּי צַדִּיקַיָּא לְעָלְמָא דְּאָתֵי אַרְבַּע מְאָה עָלְמִין, הֲדָא הוּא דִּכְתִיב <small>(בראשית כג)</small> אַרְבַּע מֵאוֹת שֶׁקֶל כֶּסֶף עוֹבֵר לַסּוֹחֵר. בְּגֻלְגַּלְתָּא יָתְבִין בְּכָל יוֹמָא, תְּלֵיסַר <small>(ס"א תְּרֵיסַר)</small> אַלְפֵי רִבּוֹא עָלְמִין, דְּנָטְלִין עֲלוֹי רַגְלִין וְסָמְכִין עֲלוֹי.
וּמֵהַאי גֻּלְגַּלְתָּא נָטִיף<b> טַלָּא</b> לְהַהוּא דְּאִיהוּ לְבַר, וּמַלְיָא לְרֵישֵׁיהּ בְּכָל יוֹמָא, וּמֵהַהוּא טַלָּא דְּאַנְעַר מֵרֵישֵׁיהּ הַהוּא דְּאִיהוּ לְבַר, יִתְּעֲרוּן מֵתַיָּא לְעָלְמָא דְּאָתֵי, דִּכְתִיב <small>(שה"ש ה)</small> שֶׁרֹאשִׁי נִמְלָא טָל, מָלֵאתִי טָל לָא כְּתִיב אֶלָּא נִמְלָא, וּכְתִיב <small>(ישעיהו כו)</small> כִּי טַל אוֹרוֹת טַלֶּךָ, אוֹרוֹת נְהוֹרָא דְּחִוַּרְתָּא דְּעַתִּיקָא. וּמֵהַהוּא טַלָּא מִתְקַיְּמִין קַדִּישֵׁי עֶלְיוֹנִין, וְהוּא מָנָא דְּטַחֲנִין לְצַדִּיקַיָּא לְעָלְמָא דְּאָתֵי. וְנָטִיף הַהוּא טַלָּא לְחַקְלָא דְּתַפּוּחִין קַדִּישִׁין, הֲדָא הוּא דִּכְתִיב <small>(שמות טז)</small> וַתַּעַל שִׁכְבַת הַטָּל וְהִנֵּה עַל פְּנֵי הַמִּדְבָּר דַּק מְחֻסְפָּס. וְחֵיזוּ דְּהַהוּא טַלָּא חִוָּר, כְּהַאי גַּוְנָא דְּאַבְנָא דִּבְדֹלְחָא דְּאִתְחַזְיָא כָּל גַּוְנִין בְּגַוָּהּ, הֲדָא הוּא דִּכְתִיב <small>(במדבר יא)</small> וְעֵינוֹ כְּעֵין הַבְּדֹלַח.
הַאי גֻּלְגַּלְתָּא, חִוָּרָא דִּילֵיהּ אַנְהִיר לִתְלֵיסַר עֵבָר גִּלּוּפִין, לְאַרְבַּע עֵבָר בְּסִטְרָא חַד, וּלְאַרְבַּע עֵבָר בְּסִטְרָא דְּאַנְפּוֹי, וּלְאַרְבַּע עֵבָר בְּסִטְרָא בְּסַחֲרָנֵי אַחֲרָא, וְחַד לְעֵלָּא דְּגֻלְגַּלְתָּא <small>(דמ"ס כְּלוֹמַר לְסִטְרָא דִּלְעֵלָּא)</small>.
וּמֵהַאי אִתְפַּשַּׁט אוֹרְכָּא דְּאַנְפּוֹי לִתְלָת מְאָה וְשִׁבְעִין רִבּוֹא עָלְמִין, וְהַהוּא אִתְקְרֵי אֶרֶךְ אַפַּיִם <small>(דמ"ס כְּלוֹמַר אוֹרְכָּא דְּאַנְפִּין)</small>, וְהַאי עַתִּיקָא דְּעַתִּיקִין אִתְקְרֵי אֲרִיכָא דְּאַנְפִּין, וְהַהוּא דִּלְבַר אִתְקְרֵי זְעֵיר אַנְפִּין, לָקָבְלֵיהּ דְּעַתִּיקָא סָבָא קֹדֶשׁ קָדָשִׁים דְּקֻדְשַׁיָּא. וּזְעֵיר אַנְפִּין כַּד אִסְתַּכַּל לְהַאי, כֹּלָּא <small>(ס"א טַלָּא)</small> דִּלְתַתָּא אִתְתְּקַן, וְאַנְפּוֹי מִתְפַּשְּׁטִין וַאֲרִיכִין בְּהַהוּא זִמְנָא, אֲבָל לָא כָּל שַׁעְתָּא כְּמָה דְּעַתִּיקָא.
וּמֵהַאי גֻּלְגַּלְתָּא נָפִיק חַד עֵבָר חִוָּר לְגֻלְגַּלְתָּא דִּזְעֵיר אַנְפִּין לְתַקְּנָא רֵישֵׁיהּ, וּמֵהַאי לִשְׁאָר גֻּלְגַּלְתִּין דִּלְתַתָּא דְּלֵית לוֹן חוּשְׁבָּנָא, וְכָל גֻּלְגַּלְתָּא <small>(נ"א גֻּלְגַּלְתֵּי)</small> יָהֲבִין אֲגַר חִוַּרְתָּא <small>(ס"א אוֹרָאוּתָא)</small> לְעַתִּיק יוֹמִין כַּד עָאלִין בְּחוּשְׁבָּנָא תְּחוֹת שַׁרְבִיטָא, וְלָקֳבֵל דָּא, בֶּקַע לַגֻּלְגֹּלֶת לְתַתָּא כַּד עָאלִין בְּחוּשְׁבָּנָא.
<h3><span style="color:LightGray;"><small><small>קרומא דאוירא דא"א</small></small></span></h3>
בַּחֲלָלָא דְּגֻלְגַּלְתָּא<b> קְרוּמָא דַּאֲוִירָא</b> דְּחָכְמְתָא עִלָּאָה סְתִימָאָה דְּלָא פָּסַק, וְהַאי לָא שְׁכִיחַ וְלָא אִתְפַּתַּח, וְהַאי קְרוּמָא אִתְחַפְיָא עַל מוֹחָא דְּאִיהִי חָכְמְתָא סְתִימָאָה, וּבְגִינֵי כָּךְ אִתְכַּסְיָא הַאי חָכְמְתָא דְּלָא אִתְפַּתְּחָא בְּהַהוּא קְרוּמָא. וְהַאי מוֹחָא דְּאִיהוּ הַאי חָכְמְתָא סְתִימָאָה, שָׁקִיט וְאִשְׁתְּכִיךְ בְּאַתְרֵיהּ כַּחֲמַר טַב עַל דֻּרְדְּיֵהּ, וְהַיְנוּ דְּאַמְרֵי, סָבָא דַּעְתּוֹי סָתִים וּמוֹחֵיהּ סָתִים וְשָׁכִיךְ.
וְהַאי קְרוּמָא אִתְפַּסַּק מִזְּעֵיר <small>(נ"א בִּזְעֵיר)</small> אַפִּין, וּבְגִינֵי כָּךְ מוֹחֵיהּ אִתְפַּשַּׁט וְנָפִיק לִתְלָתִין וּתְרֵין שְׁבִילִין, הֲדָא הוּא דִּכְתִיב וְנָהָר יוֹצֵא מֵעֵדֶן, מַאי טַעְמָא, מִשּׁוּם דִּקְרוּמָא אִתְפַּסַּק, דְּלָא מְחַפְיָא עַל מוֹחָא, וְעַל כָּל פָּנִים קְרוּמָא פָּסִיק לְתַתָּא, וְהַיְנוּ דְּתָנֵינָן בְּרִשּׁוּמֵי אַתְוָן תָּ"ו <small>(דמ"ס כְּלוֹמַר רָשִׁים רִשּׁוּמָא לְעַתִּיק יוֹמִין, דְּבֵיהּ תַּלְיָא תְּמִים דֵּעוֹת שְׁלִים מִכָּל סִטְרוֹי, וְסָתִים וְשָׁכִיךְ וְשָׁקִיט כַּחֲמַר טַב עַל דֻּרְדְּיֵהּ)</small>.
<h3><span style="color:LightGray;"><small><small>שערות דא"א</small></small></span></h3>
תָּאנָא, בְּגֻלְגַּלְתָּא דְּרֵישָׁא תַּלְיָן אֶלֶף אַלְפִין רִבּוֹא <small>(וְשִׁבְעַת אַלְפִין וַחֲמֵשׁ מְאָה)</small> [וּשְׁבַע מֵאוֹת וְחָמֵשׁ וְשִׁבְעִין אַלְפֵי רִבּוֹא – פי' הגר"א לס"ד] קוֹצֵי<b> דְּשַׂעֲרֵי</b> חִוָּר וְנָקִי, כְּהַאי עַמְרָא כַּד אִיהוּ נָקִי דְּלָא אִסְתַּבַּךְ דָּא בְּדָא, דְּלָא לְאַחְזָאָה עִרְבּוּבְיָא בְּתִקּוּנוֹי, אֶלָּא כֹּלָּא עַל בּוּרְיֵהּ, דְּלָא נָפִיק נִימָא מִנִּימָא וְשַׂעֲרָא מִשַּׂעֲרָא.
וְכָל קוֹצָא וְקוֹצָא אִית בֵּיהּ אַרְבַּע מְאָה וְעֶשֶׂר נִימֵי דְּשַׂעֲרֵי כְּחוּשְׁבַּן קָדוֹ"שׁ, וְכָל נִימָא וְנִימָא [קכט.] לָהִיט בְּאַרְבַּע מְאָה וְעֶשֶׂר עָלְמִין, וְכָל עָלְמָא וְעָלְמָא סָתִים וְגָנִיז, וְלֵית דְּיָדַע לוֹן בַּר אִיהוּ, וְלָהִיט לִשְׁבַע <small>(ס"א לְאַרְבַּע)</small> מְאָה וְעֶשְׂרִין עֵבָר.
וּבְכָל נִימָא וְנִימָא אִית מַבּוּעָא דְּנָפִיק מִמּוֹחָא סְתִימָאָה דְּבָתַר כּוֹתְלָא, וְנָהִיר וְנָגִיד בְּהַהוּא נִימָא, לְנִימִין דִּזְעֵיר אַנְפִּין, וּמֵהַאי מִתַּקַּן <small>(ס"א מָתוּן)</small> מוֹחֵיהּ, וּכְדֵין נָגִיד הַהוּא מוֹחָא לִתְלָתִין וּתְרֵין שְׁבִילִין.
וְכָל קוֹצָא וְקוֹצָא מִתְלַהֲטָן וְתַלְיָן, מִתְתַּקְּנָן בְּתִקּוּנָא יָאָה, בְּתִקּוּנָא שַׁפִּירָא, מְחַפְיָן עַל גֻּלְגַּלְתָּא, מִתְתַּקְּנֵי קוֹצֵי דְּנִימִין מֵהַאי סִטְרָא וּמֵהַאי סִטְרָא עַל גֻּלְגַּלְתָּא. וְתָאנָא, כָּל נִימָא וְנִימָא אִקְּרֵי מְשִׁיכָא דְּמַבּוּעָא <small>(ס"א מִמַּבּוּעִין)</small> סְתִימִין דְּנָפְקִין מִמּוֹחָא סְתִימָאָה.
וְתָאנָא, מִשַּׂעֲרוֹי דְּבַר נָשׁ אִשְׁתְּמוֹדַע מַאי הוּא, אִי דִּינָא אִי רַחֲמֵי, מִכַּד עָבְרִין עֲלוֹי אַרְבְּעִין שְׁנִין, וַאֲפִלּוּ כַּד אִיהוּ עוּלֵים, בְּשַׂעֲרֵיהּ בְּתִקּוּנֵיהּ <small>(ס"א בְּדִקְנֵיהּ)</small> <small>(ס"א בְּרִקְנֵיהּ)</small> וּבִגְבִינֵי עֵינוֹי.
קוֹצִין דְּשַׂעֲרֵי תַּלְיָן בְּתִקּוּנוֹי, נַקְיָן כְּעַמְרָא עַד כִּתְפוֹי, עַד כִּתְפוֹי סָלְקָא דַּעְתָּךְ, אֶלָּא עַד רֵישֵׁי דְּכִתְפוֹי, דְּלָא אִתְחֲזֵי קוּדְלָא, מִשּׁוּם דִּכְתִיב <small>(ירמיה ב)</small> כִּי פָנוּ אֵלַי עֹרֶף וְלֹא פָנִים. וְשַׂעֲרָא סָלִיק אַבַּתְרוֹי דְּאֻדְנִין דְּלָא לְחַפְיָא עֲלוֹי, דִּכְתִיב לִהְיוֹת אָזְנֶיךָ פְקֻחוֹת, דְּנָפִיק שַׂעֲרָא מִבָּתַר אֻדְנוֹי. כֻּלֵּיהּ בְּשִׁקּוּלָא, לָא נָפִיק דָּא מִן דָּא, תִּקּוּנָא שְׁלִים, תִּקּוּנָא יָאָה, תִּקּוּנָא שַׁפִּירָא, תָּאִיב לְמֶחֱמֵי, תִּיאוּבְתָּא וְחֶדְוָתָא דְּצַדִּיקַיָּא דְּאִנּוּן בִּזְעֵיר אַפִּין, לְמֶחֱמֵי וּלְאִתְדַּבְּקָא בְּתִקּוּנוֹי.
עַתִּיקָא סְתִימָאָה דְּכֹלָּא, תְּלַת עֲשַׂר נִימִין דְּשַׂעֲרִין קָיְמֵי מֵהַאי סִטְרָא וּמֵהַאי סִטְרָא דְּגֻלְגַּלְתָּא לָקָבֵל אַנְפּוֹי, וּבְאִנּוּן שַׁרְיָן שַׂעֲרֵי לְאִתְפַּלְּגָא. לֵית שְׂמָאלָא בְּהַאי עַתִּיקָא סְתִימָאָה, כֹּלָּא יְמִינָא, אִתְחֲזֵי וְלָא אִתְחֲזֵי, סָתִים וְלָא סָתִים, וְהַאי בְּתִקּוּנוֹי כָּל שֶׁכֵּן בֵּיהּ.
וְעַל הַאי תָּאִיבוּ בְּנֵי יִשְׂרָאֵל לְצָרְפָא בְּלִבְּהוֹן, דִּכְתִיב <small>(שמות יז)</small> הֲיֵשׁ ה' בְּקִרְבֵּנוּ אִם אָיִן, בֵּין זְעֵיר אַנְפִּין דְּאִקְּרֵי ה' וּבֵין אֲרִיךְ אַנְפִּין דְּאִקְּרֵי אַיִן, אַמַּאי אִתְעֲנָשׁוּ, מִשּׁוּם דְּלָא עָבְדוּ בַּחֲבִיבוּתָא אֶלָּא בְּנִסְיוֹנָא, דִּכְתִיב וְעַל נַסּוֹתָם אֶת ה' לֵאמֹר הֲיֵשׁ ה' בְּקִרְבֵּנוּ אִם אָיִן.
בְּפַלְגּוּתָא דְּשַׂעֲרֵי אָזִיל חַד אָרְחָא דְּנָהִיר לְמָאתָן וְשִׁבְעִין עָלְמִין, וּמִנֵּיהּ נָהִיר אָרְחָא דִּנְהִירִין בֵּיהּ צַדִּיקַיָּא לְעָלְמָא דְּאָתֵי, הֲדָא הוּא דִּכְתִיב <small>(משלי ד)</small> וְאֹרַח צַדִּיקִים כְּאוֹר נֹגַהּ הוֹלֵךְ וָאוֹר עַד נְכוֹן הַיּוֹם. הַהוּא אָרְחָא אִתְפָּרְשָׁא לְשִׁית מְאָה וּתְלֵיסַר אוֹרְחִין דְּפָלִיג בִּזְעֵיר אַפִּין, דִּכְתִיב בֵּיהּ <small>(תהלים כה)</small> כָּל אָרְחוֹת ה' חֶסֶד וֶאֱמֶת וְגוֹ'.
<h3><span style="color:LightGray;"><small><small>מצחא דא"א</small></small></span></h3>
<b>מִצְחָא </b>דְּגֻלְגַּלְתָּא רַעֲוָא דְּרַעֲוִין, רְעוּתָא דִּזְעֵיר אַפִּין לָקָבְלֵי הַהוּא רְעוּתָא, דִּכְתִיב <small>(שמות כח)</small> וְהָיָה עַל מִצְחוֹ תָּמִיד לְרָצוֹן וְגוֹ', וְהַהוּא מִצְחָא אִקְּרֵי רָצוֹן, דְּהוּא גִּלּוּיָא דְּכָל רֵישָׁא וְגֻלְגַּלְתָּא דְּמִתְכַּסְיָא בְּאַרְבַּע מְאָה וְעֶשְׂרִין עָלְמִין, וְכַד אִתְגַּלְּיָא אִתְקַבְּלָא צְלוֹתְהוֹן דְּיִשְׂרָאֵל.
אֵימָתַי אִתְגַּלְּיָא, שָׁתִיק רַבִּי שִׁמְעוֹן, שָׁאַל תִּנְיָנוּת אֵימָתַי, אָמַר רַבִּי שִׁמְעוֹן לְרַבִּי אֶלְעָזָר בְּרֵיהּ אֵימָתַי אִתְגַּלְּיָא, אָמַר לֵיהּ בְּשַׁעְתָּא דִּצְלוֹתָא דְּמִנְחָה דְּשַׁבְּתָא, אָמַר לֵיהּ מַאי טַעְמָא, אָמַר לֵיהּ מִשּׁוּם דְּהַהִיא שַׁעְתָּא <small>(ס"א בְּיוֹמֵי דְּחֹל)</small> תַּלְיָא דִּינָא דִּלְתַתָּא בִּזְעֵיר אַפִּין, וְגַלְיָא מִצְחָא דְּאִתְקְרֵי רָצוֹן, בְּהַהִיא שַׁעְתָּא אִשְׁתְּכִיךְ רוּגְזָא <small>(ס"א וְאִשְׁתַּכַּח רַעֲוָא)</small> וּמִתְקַבְּלָא צְלוֹתָא, הֲדָא הוּא דִּכְתִיב <small>(תהלים סט)</small> וַאֲנִי תְפִלָּתִי לְךָ ה' עֵת רָצוֹן, וְעֵת רָצוֹן מֵעַתִּיק יוֹמִין לְגַלָּאָה מִצְחָא, וּבְגִין כָּךְ אִתְתַּקַּן בִּצְלוֹתָא דְּמִנְחָה בְּשַׁבְּתָא. אָמַר רַבִּי שִׁמְעוֹן לְרַבִּי אֶלְעָזָר בְּרֵיהּ, בְּרִיךְ בְּרִי לְעַתִּיק יוֹמִין, רַעֲוָא דְּמִצְחָא תִּשְׁכַּח בְּשַׁעְתָּא דְּתִצְטְרִיךְ לֵיהּ.
תָּא חֲזֵי, בִּשְׁאָר <small>(ס"א בְּשַׁעְתָּא)</small> דִּלְתַתָּא, כַּד אִתְגְּלֵי מִצְחָא, אִשְׁתַּכַּח חוּצְפָּא, הֲדָא הוּא דִּכְתִיב <small>(ירמיה ג)</small> וּמֵצַח אִשָּׁה זוֹנָה הָיָה לָךְ מֵאַנְתְּ הִכָּלֵם, וְהָכָא כַּד אִתְגְּלֵי מִצְחָא, תִּיאוּבְתָּא וְרַעֲוָא שְׁלִים אִשְׁתַּכַּח, וְכָל רוּגְזִין אִשְׁתַּכְּכוּ וּמִתְכַּפְיָן קַמֵּיהּ.
מֵהַאי מִצְחָא נַהֲרִין אַרְבַּע מְאָה בָּתֵּי דִּינִין כַּד אִתְגַּלְיָא הַאי עֵת רָצוֹן, וְכֻלְּהוּ מִשְׁתַּכְּכִין קַמֵּיהּ, הֲדָא הוּא דִּכְתִיב <small>(דניאל ז)</small> דִּינָא יְתִיב <small>(דמ"ס כְּלוֹמַר יָתִיב בְּאַתְרֵיהּ [קכט:] וְדִינָא לָא אִתְעֲבֵיד)</small>. וְתָאנָא, שַׂעֲרָא לָא קָאֵים בְּהַאי אֲתַר, מִשּׁוּם דְּמִתְגַּלְּיָא וְלָא אִתְכַּסְיָא, אִתְגַּלְּיָא וְיִסְתַּכְּלוּן מָארֵי דְּדִינָא וְיִשְׁתַּכְּכוּן וְלָא אִתְעֲבִידוּ <small>(נ"א יִתְעֲבִידוּ)</small>.
תָּאנָא, הַאי מִצְחָא אִתְפַּשַּׁט בְּמָאתָן וְשִׁבְעִין אַלְפִין נְהִירִין דְּבוֹצִינִין מֵעֵדֶן עִלָּאָה, דְּתַנְיָא אִית עֵדֶן דְּנָהִיר לְעֵדֶן, עֵדֶן עִלָּאָה דְּלָא אִתְגַּלְּיָא, וְהוּא סָתִים בִּסְתִימָא, וְלָא מִתְפָּרְשָׁא לְאָרְחִין כִּדְקָאֲמָרָן, וְהַאי עֵדֶן דִּלְתַתָּא מִתְפְּרַשׁ בִּשְׁבִילוֹי לִתְלָתִין וּתְרֵין עֵבָר שְׁבִילִין.
וְאַף עַל גַּב דְּמִתְפְּרַשׁ הַאי עֵדֶן בִּשְׁבִילוֹי, לֵית דְּיָדַע לֵיהּ בַּר הַאי זְעֵיר אַפִּין, וְעֵדֶן דִּלְעֵלָּא לֵית דְּיָדַע לֵיהּ וְלָא שְׁבִילוֹי, בַּר הַהוּא אֲרִיךְ אַנְפִּין, הֲדָא הוּא דִּכְתִיב <small>(איוב כח)</small> אֱלֹקִים הֵבִין דַּרְכָּהּ וְהוּא יָדַע אֶת מְקוֹמָהּ, אֱלֹקִים הֵבִין דַּרְכָּהּ, דָּא עֵדֶן דִּלְתַתָּא דְּיָדַע זְעֵיר אַפִּין, וְהוּא יָדַע אֶת מְקוֹמָהּ, דָּא עֵדֶן דִּלְעֵלָּא דְּיָדַע עַתִּיק יוֹמִין סְתִימָאָה דְּכֹלָּא.
<h3><span style="color:LightGray;"><small><small>עיינין דא"א</small></small></span></h3>
<b>עֵינוֹי </b>דְּרֵישָׁא חִוָּרָא, מִשְׁתַּנְּיָן מִשְּׁאָר עַיְנִין, לֵית כְּסוּתָא עַל עֵינָא וְלֵית גְּבִינִין עַל עֵינָא, מַאי טַעְמָא, דִּכְתִיב <small>(תהלים קכא)</small> הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל, יִשְׂרָאֵל דִּלְעֵלָּא, וּכְתִיב <small>(ירמיה לב)</small> אֲשֶׁר עֵינֶיךָ פְקֻחוֹת. וְתָאנָא, כָּל מַה דְּאָתֵי בְּרַחֲמֵי, לֵית כְּסוּתָא עַל עֵינָא וְלֵית גְּבִינִין עַל עֵינָא, כָּל שֶׁכֵּן רֵישָׁא חִוָּרָא דְּלָא בָּעֵי מִידֵי.
אָמַר רַבִּי שִׁמְעוֹן לְרַבִּי אַבָּא, לְמַאי הוּא רְמִיזָא, אָמַר לֵיהּ לְדָגִים וּלְנוּנֵי יַמָּא, דְּלֵית כְּסוּתָא עַל עֵינָא וְלֵית גְּבִינִין עַל עֵינָא, וְלָא נַיְמִין וְלָא בַּעְיָן נְטוּרָא עַל עֵינָא, כָּל שֶׁכֵּן עַתִּיקָא דְּעַתִּיקֵי דְּלָא בָּעֵי נְטוּרָא, וְכָל שֶׁכֵּן דְּאִיהוּ מַשְׁגַּח לְכֹלָּא וְכֹלָּא מִתְּזָן בֵּיהּ וְלָא נָאִים, הֲדָא הוּא דִּכְתִיב הִנֵּה לֹא יָנוּם וְלֹא יִישָׁן שׁוֹמֵר יִשְׂרָאֵל, יִשְׂרָאֵל דִּלְעֵלָּא.
כְּתִיב <small>(תהלים לג)</small> הִנֵּה עֵין ה' אֶל יְרֵאָיו, וּכְתִיב <small>(זכריה ד)</small> עֵינֵי ה' הֵמָּה מְשׁוֹטְטִים בְּכָל הָאָרֶץ, לָא קַשְׁיָא, הָא בִּזְעֵיר אַפִּין הָא בַּאֲרִיךְ אַנְפִּין, וְעִם כָּל דָּא, תְּרֵי עַיְנִין אִנּוּן וְאִתְחַזָּרוּ לְחַד, עֵינָא דְּאִיהִי חִוָּר בְּגוֹ חִוָּר, וְחִוָּר דְּכָלִיל כָּל חִוָּר.
חִוָּרָא קַדְמָאָה, נָהִיר וְסָלִיק וְנָחִית לְאִסְתַּכְּלָא <small>(ס"א לְאִתְכַּלְּלָא)</small> דְּצָרִיר בִּצְרוֹרָא. תָּאנָא, בָּטַשׁ הַאי חִוָּרָא, וְאַדְלִיק תְּלָת בּוֹצִינֵי דְּאִקְּרוּן הוֹד וְהָדָר וְחֶדְוָה, וְלַהֲטִין בְּחֶדְוָתָא בִּשְׁלֵמוּתָא.
חִוָּרָא תִּנְיָנָא, נָהִיר וְסָלִיק וְנָחִית, וּבָטַשׁ וְאַפִּיק <small>(ס"א וְאַדְלִיק)</small> תְּלָת בּוֹצִינִין אַחֲרָנִין דְּאִקְּרוּן נֵצַח וְחֶסֶד וְתִפְאֶרֶת, וְלַהֲטִין בִּשְׁלֵמוּתָא בְּחֶדְוָתָא.
חִוָּרָא תְּלִיתָאָה, לָהִיט וְנָהִיר וְנָחִית וְסָלִיק, וְנָפִיק מִסְּתִימוּתָא דְּמוֹחָא, וּבָטַשׁ בְּבוֹצִינָא אֶמְצָעִיתָא שְׁבִיעָאָה, וְאַפִּיק אָרְחָא לְמוֹחָא תַּתָּאָה, וְאַפִּיק אוֹרְחָא לְלִבָּא תַּתָּאָה, וּמִתְלַהֲטָן כֻּלְּהוּ בּוֹצִינִין דִּלְתַתָּא. אָמַר רַבִּי שִׁמְעוֹן, יָאוּת הוּא, וְעַתִּיק יוֹמִין יִפְקַח עֵינָא דָּא עֲלָךְ בְּשַׁעְתָּא דְּתִצְטְרִיךְ.
תּוּ תָּאנָא, חִוָּר בְּגוֹ חִוָּר, וְחִוָּר דְּכָלִיל כָּל חִוָּר. חִוָּרָא קַדְמָאָה, נָהִיר וְסָלִיק, וְנָחִית לִתְלָת בּוֹצִינֵי דְּלִסְטַר שְׂמָאלָא, וְלַהֲטִין וְאַסְחִין בְּהַאי חִוָּרָא, כְּמַאן דְּאַסְחֵי גּוּפֵיהּ בְּבֻסְמִין טָבִין וּבְרֵיחִין עַל מַה דַּהֲווֹ עֲלוֹי בְּקַדְמֵיתָא.
חִוָּרָא תִּנְיָנָא, נָחִית וְסָלִיק, וְנָהִיר לִתְלָת בּוֹצִינֵי דְּלִסְטַר יְמִינָא, וְלַהֲטִין וְאַסְחִין בְּהַאי חִוָּרָא, כְּמַאן דְּאַסְחֵי בְּבֻסְמִין טָבִין וּבְרֵיחִין עַל מַה דַּהֲווֹ עֲלוֹי בְּקַדְמֵיתָא.
חִוָּרָא תְּלִיתָאָה, נָהִיר וְסָלִיק וְנָחִית, וְנָפִיק נְהִירוּ דְּחִוָּרָא דִּלְגוֹ לְגוֹ מִן מוֹחָא, וּבָטַשׁ בְּשַׂעֲרָא אֻכָּמָא כַּד אִצְטְרִיךְ, וּבְרֵישָׁא וּבְמוֹחָא דְּרֵישָׁא, וְנָהִיר לִתְלָת כִּתְרִין דְּאִשְׁתְּאָרוּ, כְּמָה דְּאִצְטְרִיךְ לְגַלָּאָה, אִי נִיחָא קַמֵּי עַתִּיק סְתִימָא דְּכֹלָּא.
וְתָאנָא, לָא סָתִים הַאי עֵינָא, וְאִנּוּן תְּרֵין וְאִתְחַזָּרוּ לְחַד, כֹּלָּא הוּא יְמִינָא, לָא הֲוָה שְׂמָאלָא, לָא נָאִים וְלָא אַדְמִיךְ, וְלָא בָּעֵי נְטִירוּתָא, לֵית מַאן דְּאָגִין עֲלֵיהּ, הוּא אָגִין עַל כֹּלָּא, וְהוּא אַשְׁגַּח עַל כֹּלָּא, וּמֵאַשְׁגָּחוּתָא דְּהַאי עֵינָא מִתַּזְנָן כֻּלְּהוּ.
תָּאנָא, אִי עֵינָא דָּא אַסְתִּים רִגְעָא חֲדָא, לָא יָכְלִין לְקַיָּמָא כֻּלְּהוּ, בְּגִין כָּךְ אִקְּרֵי עֵינָא פְּקִיחָא, עֵינָא עִלָּאָה, עֵינָא קַדִּישָׁא, עֵינָא דְּאַשְׁגָּחוּתָא, עֵינָא דְּלָא [קל.] אַדְמִיךְ וְלָא נָאִים, עֵינָא דְּהוּא נְטוּרָא דְּכֹלָּא, עֵינָא דְּהוּא קִיּוּמָא דְּכֹלָּא, וְעַל הַאי כְּתִיב <small>(משלי כב)</small> טוֹב עַיִן הוּא יְבֹרָךְ, אַל תִּקְרֵי יְבֹרָךְ אֶלָּא יְבָרֵךְ, דְּהַאי אִתְקְרֵי טוֹב עַיִן וּמִנֵּיהּ מְבָרֵךְ לְכֹלָּא.
וְתָאנָא, לֵית נְהִירוּ לְעֵינָא תַּתָּאָה לְאִסְתַּחָאָה מֵאַדְמִימוּתָא מֵאֻכָּמּוּתָא, בַּר כַּד חָזֵי <small>(ס"א אִתְחֲזֵי)</small> מֵהַאי נְהוֹרָא חִוָּרָא דְּעֵינָא עִלָּאָה דְּאִקְּרֵי טוֹב עַיִן, וְלֵית דְּיָדַע כַּד נָהִיר עֵינָא עִלָּאָה דָּא קַדִּישָׁא וְאַסְחֵי לְעֵינָא תַּתָּאָה, וּזְמִינִין צַדִּיקַיָּא זַכָּאֵי עֶלְיוֹנִין לְמֶחֱמֵי בְּחָכְמְתָא דָּא, הֲדָא הוּא דִּכְתִיב <small>(ישעיה נב)</small> כִּי עַיִן בְּעַיִן יִרְאוּ, אֵימָתַי בְּשׁוּב ה' צִיּוֹן, וּכְתִיב <small>(במדבר יד)</small> אֲשֶׁר עַיִן בְּעַיִן נִרְאָה אַתָּה ה', וְאִלְמָלֵא עֵינָא טָבָא עִלָּאָה דְּאַשְׁגַּח וְאַסְחֵי לְעֵינָא תַּתָּאָה, לָא יָכִיל עָלְמָא לְמֵיקַם רִגְעָא חֲדָא.
תָּאנָא בִּצְנִיעוּתָא דְּסִפְרָא, אַשְׁגָּחוּתָא מֵעֵינָא תַּתָּאָה, כַּד אַשְׁגַּח נְהִירוּ עִלָּאָה בֵּיהּ, וְעַיִּיל הַהוּא נְהִירוּ דְּעִלָּאָה בְּתַתָּאָה דְּמִנֵּיהּ נָהִיר כֹּלָּא, הֲדָא הוּא דִּכְתִיב אֲשֶׁר עַיִן בְּעַיִן נִרְאָה אַתָּה ה'.
כְּתִיב <small>(תהלים לג)</small> הִנֵּה עֵין ה' אֶל יְרֵאָיו, וּכְתִיב <small>(זכריה ד)</small> עֵינֵי ה' הֵמָּה מְשׁוֹטְטִים בְּכָל הָאָרֶץ, זָכוּ, עֵין ה' אֶל יְרֵאָיו, עֵינָא דִּלְעֵלָּא, לָא זָכוּ, עֵינֵי ה' הֵמָּה מְשׁוֹטְטוֹת, עֵינָא דִּלְתַתָּא. דְּתַנְיָא, מִפְּנֵי מַה זָכָה יוֹסֵף דְּלָא שָׁלְטָא בֵּיהּ עֵינָא בִּישָׁא, מִפְּנֵי שֶׁזָּכָה לְאִשְׁתַּגְּחָא בְּעֵינָא טָבָא עִלָּאָה, הֲדָא הוּא דִּכְתִיב <small>(בראשית מט)</small> בֵּן פּוֹרָת יוֹסֵף בֵּן פּוֹרָת עֲלֵי עָיִן, אַמַּאי הוּא בֵּן פּוֹרָת, עֲלֵי עָיִן, כְּלוֹמַר עַל סִבַּת עַיִן דְּאִשְׁתְּגַח בֵּיהּ, וּכְתִיב טוֹב עַיִן הוּא יְבֹרָךְ, מַאי טַעְמָא, כִּי נָתַן מִלַּחְמוֹ לַדָּל.
מַאי טַעְמָא אִקְּרֵי חַד, תָּא חֲזֵי, בְּעֵינֵיהּ דְּתַתָּאָה אִית עֵינָא יְמִינָא וְאִית עֵינָא דִּשְׂמָאלָא, וְאִנּוּן תְּרֵי בִּתְרֵי גַּוְנֵי, אֲבָל הָכָא לֵית עֵינָא שְׂמָאלָא, וְתַרְוַיְהוּ בְּדַרְגָּא חַד סַלְקֵי וְכֹלָּא יְמִינָא, וּבְגִינֵי כָּךְ עֵינָא חַד וְלָא תְּרֵין.
וְתָאנָא, עֵינָא דָּא דְּהוּא עֵינָא דְּאַשְׁגָּחוּתָא, פְּקִיחָא תָּדִיר, חַיְכָאן תָּדִיר, וְחַדָּאן <small>(ס"א וַחֲזָאָן)</small> תָּדִיר, דְּלָא הָוֵי הָכִי לְתַתָּאָה, דִּכְלִילָן בְּסֻמָּקָא וּבְאֻכָּמָא וּבְחִוָּרָא בִּתְלָת גַּוְנֵי, וְלָא הָוֵי תָּדִיר פְּקִיחָא, דְּלֵיהּ גְּבִינָא סוּטְרָא <small>(ס"א כֻּלֵּיהּ גְּבִינֵי סוּדְרָא)</small> <small>(ס"א דְּלֵיהּ עֵינֵיהּ בִּגְבִינֵי דִמְכַסָּאן)</small> עַל עֵינָא, וְעַל דָּא כְּתִיב <small>(תהלים מד)</small> עוּרָה לָמָּה תִישַׁן ה', פְּקַח ה' עֵינֶיךָ.
כַּד אִתְפַּקַּח, אִית לְמַאן דְּאִתְפַּקַּח לְטָב וּלְמַאן דְּלָא אִתְפַּקַּח לְטָב, וַי לְמַאן דְּאִתְפַּקַּח וְעֵינָא אִתְעֲרַב בְּסֻמָּקָא, וְסֻמָּקָא אִתְחֲזֵי לָקָבְלֵיהּ וּמְכַסְּיָא עֵינָא, מַאן יִשְׁתְּזִיב מִנֵּיהּ, אֲבָל עַתִּיק יוֹמִין טָבָא דְּעֵינָא, חִוָּר בְּגוֹ חִוָּר, חִוָּר דְּכָלִיל כָּל חִוָּרֵי, זַכָּאָה חוּלָקֵיהּ לְמַאן דְּיִשְׁגַּח עִלָּוֵיהּ חַד חִוָּר מִנַּיְהוּ, וְעַל דָּא וַדַּאי כְּתִיב טוֹב עַיִן הוּא יְבֹרָךְ, וּכְתִיב <small>(ישעיה ב)</small> בֵּית יַעֲקֹב לְכוּ וְנֵלְכָה בְּאוֹר ה'.
תָּאנָא, עִם כָּל דָּא שְׁמֵיהּ דְּעַתִּיקָא סָתִים מִכֹּלָּא וְלָא מִתְפְּרַשׁ בְּאוֹרַיְתָא, בַּר מִן אֲתַר חַד דְּאוֹמֵי זְעֵיר אַפִּין לְאַבְרָהָם, דִּכְתִיב <small>(בראשית כב)</small> בִּי נִשְׁבַּעְתִּי נְאֻם ה', נְאֻם דִּזְעֵיר אַפִּין, וּכְתִיב <small>(שם מח)</small> בְּךָ יְבָרֵךְ יִשְׂרָאֵל, יִשְׂרָאֵל דִּלְעֵלָּא, וּכְתִיב <small>(ישעיה מט)</small> יִשְׂרָאֵל אֲשֶׁר בְּךָ אֶתְפָּאָר, יִשְׂרָאֵל קָאָמַר דָּא, תָּנֵינָן עַתִּיק יוֹמִין אֲמָרוֹ, וְהַאי וְהַאי שַׁפִּיר.
<h3><span style="color:LightGray;"><small><small>כורסיא</small></small></span></h3>
תַּנְיָא, כְּתִיב <small>(דניאל ז)</small> חָזֵה הֲוֵית עַד דִּי כָרְסָוָן רְמִיו וְעַתִּיק יוֹמִין יְתִב, כָּרְסָוָן רְמִיו מַאן הוּא, אָמַר לְרַבִּי יְהוּדָה, קוּם בְּקִיּוּמָךְ וְאַתְקִין כֻּרְסְיָא דָּא.
אָמַר רַבִּי יְהוּדָה, כְּתִיב <small>(שם)</small> כּוּרְסְיֵהּ שְׁבִיבִין דִּינוּר, וְעַתִּיק יוֹמִין יְתִיב עַל הַאי כֻּרְסְיָא, מַאי טַעְמָא, דְּתַנְיָא אִי עַתִּיק יוֹמִין לָא יָתִיב עַל הַאי כֻּרְסְיָא, לָא יָכִיל לְאִתְקַיְּמָא עָלְמָא מִקַּמֵּי הַהוּא כֻּרְסְיָא, כַּד יָתִיב עַתִּיק יוֹמִין עֲלֵיהּ, לְכַפְיֵהּ <small>(ס"א אִתְכַּפְיָא)</small> לְהַהוּא כֻּרְסְיָא וּמַאן דְּרָכִיב שַׁלִּיט, בְּעִדָּנָא דְּנָטִיל מֵהַאי כֻּרְסְיָא וְיָתִיב עַל כֻּרְסְיָא אַחֲרָא, כֻּרְסְיָא קַדְמָאָה רְמִיו, דְּלָא שָׁלְטָא אֶלָּא אִיהוּ דְּרָכִיב בֵּיהּ עַתִּיק יוֹמִין. אָמַר רַבִּי שִׁמְעוֹן לְרַבִּי יְהוּדָה, יִתְתַּקַּן אָרְחָךְ וְיֵיתֵי בָּךְ מֵעַתִּיק יוֹמִין.
<h3><span style="color:LightGray;"><small><small>חוטמא דא"א</small></small></span></h3>
וְתָא חֲזֵי כְּתִיב <small>(ישעיה מא)</small> אֲנִי ה' רִאשׁוֹן וְאֶת אַחֲרוֹנִים אֲנִי הוּא, כֹּלָּא הוּא, וְהוּא סָתִים מִכָּל סִטְרוֹי בְּהַאי <b>חוֹטָמָא</b>, בְּחוֹטָמָא אִשְׁתְּמוֹדַע פַּרְצוּפָא. וְתָא חֲזֵי מַה [קל:] בֵּין עַתִּיקָא לִזְעֵיר אַפִּין, דָּא מָארֵיהּ דְּחוֹטָמָא, מֵחַד נוּקְבָא חַיִּין, וּמֵחַד נוּקְבָא חַיִּין דְּחַיִּין.
הַאי חוֹטָמָא, הוּא פַּרְדַּשְׂקָא דְּבֵיהּ נָשִׁיב רוּחָא לִזְעֵיר אַפִּין, וְקָרֵינָן לֵיהּ סְלִיחָה, וְהִיא נַחַת רוּחָא, דְּרוּחָא דְּנָפִיק מֵהָכָא מֵאִנּוּן נוּקְבֵי, חַד רוּחָא נָפִיק לִזְעֵיר אַפִּין לְאַתְּעָרָא בְּגִנְּתָא דְּעֵדֶן, וְחַד רוּחָא דְּחַיֵּי דְּבֵיהּ זְמִינִין לְזַמָּנָא לִבְרֵיהּ דְּדָוִד לְמִנְדַּע חָכְמְתָא, וּמֵהַהוּא נוּקְבָא אִתְּעַר וְנָפִיק רוּחָא מִמּוֹחָא סְתִימָאָה, וְזַמִּין לְאַשְׁרָאָה עַל מַלְכָּא מְשִׁיחָא, דִּכְתִיב <small>(ישעיה יא)</small> וְנָחָה עָלָיו רוּחַ ה', רוּחַ חָכְמָה וּבִינָה, רוּחַ עֵצָה וּגְבוּרָה, רוּחַ דַּעַת וְיִרְאַת ה', הָא הָכָא אַרְבַּע רוּחִין, וְהָא רוּחָא חֲדָא אַמְרִינָן, אַמַּאי תְּלָת, קוּם רַבִּי יוֹסֵי בְּקִיּוּמָךְ.
קָם רַבִּי יוֹסֵי וְאָמַר, בְּיוֹמוֹי דְּמַלְכָּא מְשִׁיחָא לָא יֵימְרוּן חַד לְחַד אֲלִיף לִי חָכְמְתָא דָּא, דְּהָכִי כְּתִיב <small>(ירמיה לא)</small> לֹא יְלַמְּדוּ עוֹד אִישׁ אֶת רֵעֵהוּ וְגוֹ' כִּי כֻלָּם יֵדְעוּ אוֹתִי מִקְּטַנָּם וְעַד גְּדוֹלָם, וּבְהַהוּא זִמְנָא יִתְּעַר עַתִּיק יוֹמִין רוּחָא דְּנָפִיק מִמּוֹחָא סְתִימָאָה דְּכֹלָּא, וְכַד יִשְׁלֹף דָּא, כָּל רוּחִין דִּלְתַתָּא יִתְּעֲרוּן עִמֵּיהּ, וּמַאן אִנּוּן, אִנּוּן כִּתְרִין קַדִּישִׁין דִּזְעֵיר אַפִּין, וְאִנּוּן שִׁתָּא רוּחִין אַחֲרָנִין דְּיַהֲבֵי <small>(ס"א דְּהָכִי)</small> אִנּוּן, דִּכְתִיב רוּחַ חָכְמָה וּבִינָה, רוּחַ עֵצָה וּגְבוּרָה, רוּחַ דַּעַת וְיִרְאַת ה'.
דְּתָנֵינָן, כְּתִיב <small>(ד"ה א כט)</small> וַיֵּשֶׁב שְׁלֹמֹה עַל כִּסֵּא ה', וּכְתִיב <small>(מלכים א י)</small> שֵׁשׁ מַעֲלוֹת לַכִּסֵּא, וּמַלְכָּא מְשִׁיחָא זַמִּין לְמֵיתַב בְּשִׁבְעָה, שִׁתָּא אִנּוּן, וְרוּחָא דְּעַתִּיק יוֹמִין דַּעֲלַיְהוּ, הָא שִׁבְעָה, כְּמָה דְּאִתְּמַר תְּלָת רוּחֵי אִנּוּן דִּכְלִילָן תְּלָת אוֹחֲרָנִין, אָמַר לֵיהּ רַבִּי שִׁמְעוֹן, רוּחֲךָ יָנוּחַ לְעָלְמָא דְּאָתֵי.
תָּא חֲזֵי, כְּתִיב <small>(יחזקאל לז)</small> כֹּה אָמַר ה' מֵאַרְבַּע רוּחוֹת בֹּאִי הָרוּחַ וְגוֹ', וְכִי אַרְבַּע רוּחֵי עָלְמָא מַאי עַבְדֵי הָכָא, אֶלָּא אַרְבַּע רוּחֵי יִתְּעֲרוּן, תְּלָת אִנּוּן וְרוּחָא דְּעַתִּיקָא סְתִימָא אַרְבַּע, וְהָכִי הֲווֹ, דְּכַד יִפּוֹק דָּא, נָפְקִין עִמֵּיהּ תְּלָתָא דִּכְלִילָן בְּגוֹ תְּלָתָא אַחֲרָנִין, וְזַמִּין קֻדְשָׁא בְּרִיךְ הוּא לְאַפָּקָא חַד רוּחָא דְּכָלִיל מִכֻּלְּהוּ, דִּכְתִיב מֵאַרְבַּע רוּחוֹת בֹּאִי הָרוּחַ, אַרְבַּע רוּחוֹת בֹּאִי לָא כְּתִיב כָּאן, אֶלָּא מֵאַרְבַּע רוּחוֹת בֹּאִי.
וּבְיוֹמוֹי דְּמַלְכָּא מְשִׁיחָא לָא יִצְטָרְכוּן לְמֵילַף חַד לְחַד, דְּהָא רוּחָא דִּלְהוֹן דְּכָלִיל מִכָּל רוּחִין יוֹדַע כֹּלָּא, חָכְמָה וּבִינָה, עֵצָה וּגְבוּרָה, רוּחַ דַּעַת וְיִרְאַת ה', מִשּׁוּם רוּחָא דִּכְלִילָא מִכָּל רוּחֵי, בְּגִין כָּךְ כְּתִיב מֵאַרְבַּע רוּחוֹת, דְּאִנּוּן אַרְבַּע דִּכְלִילָן בְּשִׁבְעָה דַּרְגִּין עִלָּאִין דַּאֲמָרָן, וְתָאנָא דְּכֻלְּהוּ כְּלִילָן בְּהַאי רוּחָא דְּעַתִּיקָא דְּעַתִּיקִין, דְּנָפִיק מִמּוֹחָא סְתִימָאָה לְנוּקְבָא דְּחוֹטָמָא.
וְתָא חֲזֵי, מַה בֵּין חוֹטָמָא לְחוֹטָמָא, חוֹטָמָא דְּעַתִּיק יוֹמִין, חַיִּין מִכָּל סִטְרוֹי, חוֹטָמָא דִּזְעֵיר אַפִּין כְּתִיב <small>(שמואל ב כב)</small> עָלָה עָשָׁן בְּאַפּוֹ וְאֵשׁ מִפִּיו תֹּאכֵל וְגוֹ', עָלָה עָשָׁן בְּאַפּוֹ, וּמֵהַהוּא עָשָׁן דָּלִיק נוּר כַּד סָלִיק תְּנָנָא, לְבָתַר <small>(מַאי)</small> גֶּחָלִים בָּעֲרוּ מִמֶּנּוּ, מַהוּ מִמֶּנּוּ, מֵאוֹתוֹ עָשָׁן, מֵהַהוּא חוֹטָמָא, מֵהַהוּא אֶשָּׁא.
תָּאנָא, כַּד הֲוָה רַב הַמְנוּנָא סָבָא בָּעֵי לְצַלָּאָה צְלוֹתֵיהּ, אָמַר לְבַעַל הַחֹטֶם אֲנִי מִתְפַּלֵּל, לְבַעַל הַחֹטֶם אֲנִי מִתְחַנֵּן, וְהַיְנוּ דִּכְתִיב <small>(ישעיה מח)</small> וּתְהִלָּתִי אֶחֱטָם לָךְ, הַאי קְרָא עַתִּיק יוֹמִין אֲמָרוֹ.
תָּאנָא, אוֹרְכָּא דְּחוֹטָמָא, תְּלָת מְאָה וְשִׁבְעִין וְחָמֵשׁ עָלְמִין אִתְמַלְיָן מִן הַהוּא חוֹטָמָא, דְּכֻלְּהוּ מִתְדַּבְּקִין בִּזְעֵיר אַפִּין. הַאי תּוּשְׁבַּחְתָּא דְּתִקּוּנָא דְּחוֹטָמָא, וְהַאי וְכָל תִּקּוּנֵי דְּעַתִּיק יוֹמִין אִתְחֲזוּן וְלָא אִתְחֲזוּן, אִתְחֲזוּן לְמָארֵי מִדִּין, וְלָא אִתְחֲזוּן לְכֹלָּא.
<h3><span style="color:LightGray;"><small><small>דיקנא דא"א</small></small></span></h3>
פָּתַח רַבִּי שִׁמְעוֹן וְאָמַר, וַי מַאן דְּאוֹשִׁיט יְדוֹי <b>בְּדִקְנָא </b>יַקִּירָא עִלָּאָה, דְּסָבָא קַדִּישָׁא טְמִירָא סְתִימָא דְּכֹלָּא. דִּקְנָא דְּהַהִיא תּוּשְׁבַּחְתָּא, דִּקְנָא דְּסָתִים וְיַקִּיר מִכָּל תִּקּוּנוֹי, דִּקְנָא דְּלָא יָדְעִין עִלָּאִין וְתַתָּאִין, דִּקְנָא דְּהִיא תּוּשְׁבַּחְתָּא דְּכָל תּוּשְׁבָּחִין, דִּקְנָא דְּלָא הֲוָה בַּר נָשׁ נְבִיאָה וְקַדִּישָׁא דְּיִקְרַב לְמֶחֱמֵי לֵיהּ, דִּקְנָא דְּהִיא תַּלְיָא בְּשַׂעֲרוֹי עַד טַבּוּרָא דְּלִבָּא, חִוָּרָא כְּתַלְגָּא, יַקִּירָא דְּיַקִּירִין, טְמִירָא דִּטְמִירִין, מְהֵימְנוּתָא דִּמְהֵימְנוּתָא דְּכֹלָּא.
תָּאנָא בִּצְנִיעוּתָא [קלא.] דְּסִפְרָא, דְּהַאי דִּקְנָא מְהֵימְנוּתָא דְּכֹלָּא נָפִיק מֵאֻדְנוֹי, וְנָחִית סוֹחֲרָנֵיהּ דְּפוּמָא קַדִּישָׁא, וְנָחִית וְסָלִיק וְחָפֵי בְּתַקְרוּבְתָּא סַגִּי דְּבֻסְמָא חִוָּרָא דְּיַקִּירָא <small>(ס"א דִּבְדִיקְנֵי)</small>, וְנָחִית בְּשִׁקּוּלָא, וְחָפֵי עַד טַבּוּרָא. הוּא דִּקְנָא יַקִּירָא מְהֵימָנָא שְׁלֵימָא, דְּנָגְדִין בֵּיהּ תְּלַת עֲשַׂר נְבִיעִין מַבּוּעִין דִּמְשַׁח רְבוּת טָבָא, בִּתְלַת עֲשַׂר תִּקּוּנִין מִתַּקְּנָן.
<b>תִּקּוּנָא קַדְמָאָה</b>, מִתְתַּקַּן שַׂעֲרָא מִלְּעֵלָּא, וְשָׁארֵי מֵהַהוּא תִּקּוּנָא דִּשְׂעַר רֵישֵׁיהּ, דְּסָלִיק בְּתִקּוּנוֹי לְעֵלָּא מֵאֻדְנוֹי, וְנָחִית מִקַּמֵּי פִּתְחָא דְּאֻדְנִין, בְּחַד חוּטָא, בְּשִׁקּוּלָא טָבָא, עַד רֵישָׁא דְּפוּמָא.
<b>תִּקּוּנָא תִּנְיָנָא</b>, מִתְתַּקַּן שַׂעֲרָא מֵרֵישָׁא דְּפוּמָא, וְסָלִיק עַד רֵישָׁא אַחֲרָא דְּפוּמָא, בְּתִקּוּנָא שָׁקִיל.
<b>תִּקּוּנָא תְּלִיתָאָה</b>, מֵאֶמְצָעִיתָא דִּתְחוֹת <small>(ס"א דְּהַאי)</small> חוֹטָמָא, מִתְּחוֹת תְּרֵין נוּקְבִין, נָפִיק חַד אוֹרְחָא, וְשַׂעֲרָא אִתְפַּסַּק בְּהַהוּא אָרְחָא, וּמָלֵי מֵהַאי גִּיסָא וּמֵהַאי גִּיסָא שַׂעֲרָא, בְּתִקּוּנָא שְׁלִים, סוֹחֲרָנֵיהּ דְּהַהוּא אוֹרְחָא.
<b>תִּקּוּנָא רְבִיעָאָה</b>, מִתְתַּקַּן שַׂעֲרָא וְנָחִית תְּחוֹת פּוּמָא, מֵרֵישָׁא חֲדָא לְרֵישָׁא חֲדָא, בְּתִקּוּנָא שְׁלִים.
<b>תִּקּוּנָא חֲמִישָׁאָה</b>, תְּחוֹת פּוּמָא נָפִיק אָרְחָא אַחֲרָא בְּשִׁקּוּלָא דְּאָרְחָא דִּלְעֵלָּא, וְאִלֵּין תְּרֵין אָרְחִין, רְשִׁימִין עַל פּוּמָא מִכָּאן וּמִכָּאן.
<b>תִּקּוּנָא שְׁתִיתָאָה</b>, מִתְתַּקַּן שַׂעֲרָא וְסָלִיק וְנָפִיק מִלְּרַע לְעֵיל לְרֵישָׁא דְּפוּמָא, וְחָפֵי תַּקְרוּבְתָּא דְּבֻסְמָא טָבָא עַד רֵישָׁא דְּפוּמָא דִּלְעֵלָּא, וְנָחִית שַׂעֲרָא לְרֵישָׁא דְּפִתְחָא דְּאוֹרְחָא תַּתָּאָה דְּפוּמָא.
<b>תִּקּוּנָא שְׁבִיעָאָה</b>, פָּסִיק שַׂעֲרָא, וְאִתְחֲזָן תְּרֵין תַּפּוּחִין בְּתַקְרוּבְתָּא דְּבֻסְמָא טָבָא, שַׁפִּירָן וְיָאָן לְמֶחֱזֵי, בְּגִינֵיהוֹן אִתְקַיַּם עָלְמָא, הֲדָא הוּא דִּכְתִיב <small>(משלי טז)</small> בְּאוֹר פְּנֵי מֶלֶךְ חַיִּים.
<b>תִּקּוּנָא תְּמִינָאָה</b>, נָפִיק חַד חוּטָא דְּשַׂעֲרֵי סוֹחֲרָנֵי דְּדִקְנָא, וְתַלְיָן בְּשִׁקּוּלָא עַד טַבּוּרָא.
<b>תִּקּוּנָא תְּשִׁיעָאָה</b>, מִתְעָרִין וּמִתְעָרְבִין שַׂעֲרֵי דִּקְנָא, עִם אִנּוּן שַׂעֲרֵי דְּתַלְיָן בְּשִׁקּוּלָא, דְּתַלְיָן וְלָא נָפְקֵי דָּא מִן דָּא.
<b>תִּקּוּנָא עֲשִׂירָאָה</b>, <small>(ד"א מִתְעָרְבִין)</small> נַחְתִּין שַׂעֲרֵי תְּחוֹת דִּקְנָא, וְחַפְיָן בִּגְרוֹנָא תְּחוֹת דִּקְנָא.
<b>תִּקּוּנָא חַד סַר</b>, דְּלָא נָפְקִין נִימָא מִן נִימָא, וּמִתְשַׁעֲרָן בְּשִׁיעוּרָא שְׁלִים.
<b>תִּקּוּנָא תְּרֵיסַר</b>, דְּלָא תַּלְיָן שַׂעֲרֵי עַל פּוּמָא, וּפוּמָא אִתְפְּנֵי מִכָּל סִטְרוֹי, וְיָאָן שַׂעֲרֵי סְחוֹר סְחוֹר לֵיהּ.
<b>תִּקּוּנָא תְּלֵיסַר</b>, דְּתַלְיָן שַׂעֲרֵי בִּתְחוֹת דִּקְנָא מִכָּאן וּמִכָּאן, בִּיקָרָא נָאָה, בִּיקָרָא שַׁפִּירָא, מְחַפְיָן עַד טַבּוּרָא.
לָא אִתְחֲזֵי מִכָּל אַנְפֵּי תַּקְרוּבָא דְּבֻסְמָא, בַּר אִנּוּן תַּפּוּחִין שַׁפִּירִין חִוָּרִין, דְּמַפְּקִין חַיִּין לְעָלְמָא, וּמְחַזְּיָן חֵדוּ לִזְעֵיר אַפִּין.
בִּתְלֵיסַר תִּקּוּנִין אִלֵּין, נָגְדִין וְנָפְקִין תְּלֵיסַר מַבּוּעִין דִּמְשַׁח רְבוּת, וְנָגְדִין לְכָל אִנּוּן דִּלְתַתָּא, וְנַהֲרִין בְּהַהוּא מִשְׁחָא, וּמְשִׁיחִין מֵהַהוּא מִשְׁחָא. בִּתְלֵיסַר תִּקּוּנִין אִלֵּין, אִתְרְשִׁים דִּקְנָא יַקִּירָא סְתִימָאָה דְּכֹלָּא דְּעַתִּיק דְּעַתִּיקִין. מִתְּרֵי תַּפּוּחִין שַׁפִּירָן דְּאַנְפּוֹי, נְהִירִין אַנְפּוֹי דִּזְעֵיר אַנְפִּין, וְכָל חִוָּר <small>(ס"א חַזּוּר)</small> וְשׁוֹשָׁן דְּאִשְׁתַּכְּחָן לְתַתָּא, נְהִירִין וּמִתְלַהֲטִין מֵהַהוּא נְהוֹרָא. תִּקּוּנִין תְּלֵיסַר אִלֵּין אִשְׁתַּכְּחוּ בְּדִקְנָא, וּבִשְׁלֵימוּת דִּקְנָא בְּתִקּוּנוֹי, אִתְקְרֵי בַּר נָשׁ נֶאֱמָן, דְּכָל דְּחָמֵי דִּקְנֵיהּ, תָּלֵי בֵּיהּ מְהֵימְנוּתָא.
תָּאנָא בִּצְנִיעוּתָא דְּסִפְרָא, תְּלֵיסַר תִּקּוּנִין אִלֵּין דְּתַלְיָן בְּדִקְנָא יַקִּירָא, מִנְּהוֹן מִשְׁתַּכְּחִין בְּעָלְמָא, וּמִתְפַּתְּחֵי בִּתְלֵיסַר תַּרְעֵי דְּרַחֲמֵי, וּמַאן דְּאוֹשִׁיט יְדוֹי לְאוֹמָאָה, כְּמַאן דְּאוֹמֵי בִּתְלֵיסַר תִּקּוּנֵי דִּקְנָא. הַאי בַּאֲרִיךְ אַפִּין, בִּזְעֵיר אַפִּין בְּכַמָּה. אָמַר לְרַבִּי יִצְחָק, קוּם בְּקִיּוּמָךְ וְסַלְסֵל בְּסַלְסְלָא דְּתִקּוּנָא דְּמַלְכָּא קַדִּישָׁא הֵיאַךְ יִתְתַּקְּנוּן.
קָם רַבִּי יִצְחָק, פָּתַח וְאָמַר, <small>(מיכה ז)</small> מִי אֵל כָּמוֹךָ נוֹשֵׂא עָוֹן וְגוֹ', יָשׁוּב יְרַחֲמֵנוּ וְגוֹ', תִּתֵּן אֱמֶת לְיַעֲקֹב וְגוֹ', תָּאנָא, תְּלֵיסַר מְכִילָן אִתְחֲזוּן הָכָא, וְכֻלְּהוּ נָפְקִין מִתְּלֵיסַר מַבּוּעִין דִּמְשַׁח רְבוּת דְּתִקּוּנֵי [קלא:] דִּקְנָא קַדִּישָׁא, עַתִּיקָא דְּעַתִּיקִין. תָּנָא, <small>(נ"א תָּנָא להלן קודם תִּקּוּנָא)</small> טְמִירָא דִּטְמִירִין, תִּקּוּנָא דְּדִקְנָא טָמִיר וְסָתִים, טָמִיר וְלָא טָמִיר, סָתִים וְלָא סָתִים, בְּתִקּוּנוֹי יְדִיעַ וְלָא יְדִיעַ.
<b>תִּקּוּנָא קַדְמָאָה</b>, הָא תָּנֵינָן, דְּכָל שַׂעֲרָא וְשַׂעֲרָא וְכָל נִימָא וְנִימָא לָא מִתְדַּבְּקָא לַחֲבֶרְתָּהּ, וְשָׁארוּ נִימִין דְּדִקְנָא לְאַתְקְנָא מִתִּקּוּנָא דִּשְׂעַר רֵישָׁא.
הָכָא אִית לְאִסְתַּכְּלָא, אִי כָּל נִימִין דִּשְׂעַר רֵישָׁא וְנִימִין דְּדִקְנָא יַקִּירָא עִלָּאָה, בְּחַד נִימָא אִתְכְּלָלוּ <small>(ס"א בְּחַד מַתְקְלָא אִתְקָלוּ)</small>, אַמַּאי אִלֵּין אֲרִיכִין וְאִלֵּין לָא אֲרִיכִין, אַמַּאי נִימִין דְּדִקְנָא לָא אֲרִיכִין כּוּלֵי הַאי וְקַשְׁיָן, וְאִלֵּין דְּרֵישָׁא לָא קַשְׁיָן אֶלָא שְׁעִיעִין, אֶלָּא כָּל נִימִין שְׁקִילָן מֵרֵישָׁא וְדִקְנָא, דְּרֵישָׁא אֲרִיכִין עַל כִּתְפִין לְמֵיגַד מֵרֵישָׁא לְרֵישָׁא דִּזְעֵיר אַפִּין, מֵהַהוּא מְשִׁיכָא דְּמוֹחָא לְמוֹחָא דִּילֵיהּ, וּבְגִינֵי כָּךְ לָא הֲווֹ קַשְׁיָן, וְעַל דָּא אִתְחֲזוּן לְמֶהֱוֵי רְכִיכֵי.
תָּאנָא, מַאי דִּכְתִיב <small>(משלי א)</small> חָכְמוֹת בַּחוּץ תָּרֹנָּה, וּלְבַסּוֹף כְּתִיב בָּרְחוֹבוֹת תִּתֵּן קוֹלָהּ, הַאי קְרָא לָאו רֵישֵׁיהּ סֵיפֵיהּ וְלָאו סֵיפֵיהּ רֵישֵׁיהּ, אֶלָּא חָכְמוֹת בַּחוּץ תָּרֹנָּה, כַּד נָגִיד מִמּוֹחָא סְתִימָאָה דַּאֲרִיךְ אַפִּין לְמוֹחָא דִּזְעֵיר אַפִּין בְּאִנּוּן נִימִין, כְּאִלוּ מִתְחַבְּרָאן לְבַר תְּרֵין מוֹחִין וְאִתְעֲבִיד חַד מוֹחָא, בְּגִין דְּלֵית קִיּוּמָא דְּמוֹחָא תַּתָּאָה אֶלָּא בְּקִיּוּמָא דְּמוֹחָא עִלָּאָה, וְכַד נָגִיד מֵהַאי לְהַאי, כְּתִיב תִּתֵּן קוֹלָהּ חַד.
וּבְגִין דְּנָגִיד מִמּוֹחָא לְמוֹחָא בְּאִנּוּן נִימִין, אִנּוּן לָא אִשְׁתַּכְּחוּ קְשִׁישִׁין, מַאי טַעְמָא, מִשּׁוּם דְּאִי אִשְׁתַּכְּחוּ קְשִׁישִׁין, לָא נָגִיד חָכְמְתָא לְמוֹחָא בְּהוֹן. בְּגִינֵי כָּךְ, לֵית חָכְמְתָא נָפְקָא מִבַּר נָשׁ דְּאִיהוּ קְשִׁישָׁא וּמָארֵי דְּרוּגְזָא, דִּכְתִיב <small>(קהלת ט)</small> דִּבְרֵי חֲכָמִים בְּנַחַת נִשְׁמָעִים, וּמֵהָכָא אוֹלִיפְנָא, מַאן דְּשַׂעְרוֹי דְּרֵישֵׁיהּ קְשִׁישָׁן, לָאו חָכְמְתָא מִתְיַשְּׁבָא עִמֵּיהּ.
וְעַל דָּא אִנּוּן אֲרִיכֵי לְמֵיתֵי תּוֹעַלְתָּא לְכֹלָּא, מַאי לְכֹלָּא, לְמֵיעַל עַל חוּטָא דְּשִׁדְרָה דְּמִתְשַׁקְּיָן מִן מוֹחָא. וּבְגִין דָּא, לָא תָּלֵי שַׂעֲרָא דְּרֵישָׁא עַל שַׂעֲרָא דְּדִקְנָא, דְּשַׂעֲרָא דְּרֵישָׁא תָּלֵי וְסָלִיק עַל אֻדְנִין לַאֲחוֹרוֹי וְלָא תָּלֵי עַל דִּקְנָא, מִשּׁוּם דְּלָא אִצְטְרִיךְ לְאִתְעָרְבָא אִלֵּין בְּאִלֵּין, דְּכֻלְּהוּ מִתְפָּרְשָׁן בְּאָרְחַיְהוּ.
תָּאנָא, כֻּלְּהוּ שַׂעֲרֵי בֵּין דְּרֵישָׁא בֵּין דְּדִקְנָא, כֻּלְּהוּ חִוָּרֵי כְּתַלְגָּא. וְתָאנָא, אִינְהוּ דְּדִקְנָא קְשִׁישָׁאֵי כֻּלְּהוּ, מַאי טַעְמָא, מִשּׁוּם דְּאִנּוּן תַּקִּיפָא דְּתַקִּיפִין, לְאַחֲסִין אִנּוּן תְּלֵיסַר מְכִילָן מֵעַתִּיק דְּעַתִּיקִין, וְהַנֵּי מְכִילָן מִקַּמֵּי אֻדְנוֹי שַׁרְיָן, וְהַנֵּי מְכִילָן סְתִימָן אִנּוּן דְּלָא יִתְעָרְבוּ בְּאַחֲרָנִין <small>(ס"א דְּאִתְחֲסִינוּ לְתַתָּא, וְהָכִי תָּנֵינָא, מִקַּמֵּי אוּדְנוֹי שַׁרְיָן שַׂעֲרֵי, מִשּׁוּם דְּבִלְחוֹדַיְהוּ אִנּוּן וְלָא אִתְעָרְבוּ בְּאַחֲרָנִין)</small>.
וְאִי תֵּימָא דְּלֵית אַחֲרָנִין כְּוָתַיְהוּ, לָא, דְּתַנְיָא, תְּלֵיסַר מְכִילָן דְּרַחֲמֵי מֵעַתִּיקָא קַדִּישָׁא, מִי אֵל כָּמוֹךָ חַד, נוֹשֵׂא עָוֹן תְּרֵי, וְעוֹבֵר עַל פֶּשַׁע תְּלָת, לִשְׁאֵרִית נַחֲלָתוֹ אַרְבַּע, לֹא הֶחֱזִיק לָעַד אַפּוֹ חָמֵשׁ, כִּי חָפֵץ חֶסֶד הוּא שִׁית, יָשׁוּב יְרַחֲמֵנוּ שִׁבְעָה, יִכְבֹּשׁ עֲוֹנוֹתֵינוּ תְּמַנְיָא, וְתַשְׁלִיךְ בִּמְצוּלוֹת יָם כָּל חַטֹּאתָם תִּשְׁעָה, תִּתֵּן אֱמֶת לְיַעֲקֹב עֲשָׂרָה, חֶסֶד לְאַבְרָהָם חַדְסַר, אֲשֶׁר נִשְׁבַּעְתָּ לַאֲבוֹתֵינוּ תְּרֵיסַר, מִימֵי קֶדֶם תְּלֵיסַר, לָקָבֵל דָּא, אֵל רַחוּם וְחַנּוּן וְגוֹ', וְאִנּוּן לְתַתָּא.
וְאִי תֵּימָא, מֹשֶׁה אֵיךְ לָא אָמַר אִלֵּין עִלָּאִין, אֶלָּא מֹשֶׁה לָא אִצְטְרִיךְ אֶלָּא לַאֲתַר דְּדִינָא אִשְׁתַּכַּח, וּבַאֲתַר דְּדִינָא אִשְׁתַּכַּח, לָא בָּעֵי הָכִי לְמֵימַר, וּמֹשֶׁה לָא אָמַר אֶלָּא בְּעִדָּנָא דְּיִשְׂרָאֵל חָאבוּ וְדִינָא הֲוָה תַּלְיָא, וּבְגִינֵי כָּךְ לָא אָמַר מֹשֶׁה אֶלָּא בַּאֲתַר דְּדִינָא אִשְׁתַּכַּח, אֲבָל בְּהַאי אֲתַר, סִדּוּרָא דִּשְׁבָחָא דְּעַתִּיק יוֹמִין מְסַדֵּר נְבִיאָה.
וְאִנּוּן תְּלֵיסַר תִּקּוּנִין דְּדִקְנָא עִלָּאָה קַדִּישָׁא טְמִירָא דִּטְמִירִין, תַּקִּיפִין לְתַבְּרָא וּלְאַכְפְּיָא כָּל גִּזְרֵי דִּינִין, מַאן חָמֵי דִּקְנָא עִלָּאָה קַדִּישָׁא טְמִירָא דִּטְמִירִין, דְּלָא אַכְסִיף <small>(ס"א אִתְכַּסֵּי)</small> מִנֵּיהּ, וּבְגִין כָּךְ כָּל שַׂעֲרוֹי קְשִׁישִׁין וְתַקִּיפִין בְּתִקּוּנוֹי.
[קלב.]<b> </b>וְאִי תֵּימָא, אִי הָכִי, הָא שַׂעֲרֵי דִּלְתַתָּא אִנּוּן אֻכָּמֵי, אַמַּאי לָא הֲווֹ דָּא כְּדָא, דְּתַנְיָא, כְּתִיב <small>(שה"ש ה)</small> קְוֻצּוֹתָיו תַּלְתַּלִים שְׁחוֹרוֹת כָּעוֹרֵב, וּכְתִיב <small>(דניאל ז)</small> וּשְׂעַר רֵישֵׁיהּ כַּעֲמַר נְקֵא, לָא קַשְׁיָא, הָא בְּדִקְנָא עִלָּאָה, הָא בְּדִקְנָא תַּתָּאָה. וְעַל דָּא כַּד אִתְיְהִיבַת אוֹרַיְתָא לְיִשְׂרָאֵל, אִתְיְהִיבַת בְּאֵשׁ שְׁחוֹרָה עַל גַּבֵּי אֵשׁ לְבָנָה. וְעִקָּרָא דְמִלָּה, מִשּׁוּם דְּהָנֵי שַׂעֲרֵי בְּגִין דְּמִמּוֹחָא אִשְׁתַּכְּחוּ לְאִתְמַשְּׁכָא לְמוֹחָא דִּלְתַתָּא, וְאִנּוּן לְעֵלָּא מִן דִּקְנָא, דִּקְנָא בִּלְחוֹדוֹי הוּא, וְכָל תִּקּוּנוֹי בִּלְחוֹדֵיהוֹן אִשְׁתַּכְּחוּ, דִּקְנָא בִּלְחוֹדוֹי וְשַׂעֲרֵי בִּלְחוֹדַיְהוּ.
<h3><span style="color:LightGray;"><small><small>תיקון א' דא"א</small></small></span></h3>
<b>תִּקּוּנָא קַדְמָאָה</b>, תִּקּוּנָא דְּשָׁארֵי מֵרֵישָׁא דְּשַׂעֲרֵי דְּרֵישָׁא, וְתָנֵינָא כָּל דִּקְנָא <small>(ס"א תִּקּוּנָא)</small> לָא אִשְׁתַּכַּח אֶלָּא מִמּוֹחָא דְּרֵישָׁא, וְהָכָא לָא פָּרִישׁ, דְּהָא הָכִי לָא הָוֵי, אֶלָּא תִּקּוּנָא דָּא דְּנָחִית מִן רֵישָׁא דְּשַׂעֲרֵי דְּרֵישָׁא הָכִי אִשְׁתַּכַּח. וּמֵהַאי דִּקְנָא אִשְׁתְּמוֹדַע כָּל מַה דְּהָוֵי מֵרֵישָׁא דְּאֶלֶף עָלְמִין, דַּחֲתִימִין בְּעִזְקָא דְּדָכְיָא, בְּעִזְקָא דְּכָלִיל כָּל עִזְקִין.
אוֹרְכָּא דְּכָל שַׂעֲרָא דְּנָחִית מִקַּמֵּי אֻדְנוֹי לָא הָוֵי אוֹרְכָּא, וְלָא <small>(ס"א אֶלָּא)</small> אִתְדַּבַּק דָּא בְּדָא, וְלָא <small>(ס"א דְּכֹלָּא)</small> נַחְתִּין אִלֵּין שַׂעֲרִין, מִכַּד נָגְדִין אִתְמַשְּׁכָן וְתַלְיָן.
וְשֵׁירוּתָא דְּתִקּוּנָא קַדְמָאָה, תְּלָתִין וְחַד קוֹצֵי שְׁקִילָן אִתְמַשְּׁכָן עַד רֵישָׁא דְּפוּמָא, וּתְלָת מְאָה וְתִשְׁעִין נִימִין אִשְׁתַּכְּחוּ בְּכָל קוֹצָא וְקוֹצָא. תְּלָתִין וְחַד קוֹצֵי שְׁקִילִין דַּהֲווֹ בְּתִקּוּנָא קַדְמָאָה, תַּקִּיפִין לְאַכְפְּיָא לְתַתָּא, כְּחוּשְׁבָּן אֵ"ל, מַהוּ אֵ"ל, תַּקִּיף יָכוֹל.
וּבְכָל קוֹצָא וְקוֹצָא מִתְפָּרְשִׁין תְּלָתִין וְחַד עָלְמִין תַּקִּיפִין שָׁלְטִין לְאִתְעַיְּנָא <small>(ס"א לְאִתְפַּשְּׁטָא)</small>, תְּלָתִין וְחַד בְּהַאי סְטָר וּתְלָתִין וְחַד בְּהַאי סְטָר, וְכָל עָלְמָא וְעָלְמָא מִנֵּיהּ מִתְפְּרַשׁ לְאֶלֶף עָלְמִין דִּכְסִיפִין לְעִדּוּנָא רַבָּא, וְכֹלָּא סָתִים בְּרֵישָׁא דְּדִקְנָא דְּכָלִיל תַּקִּיפָא, וּכְלִילָן בְּהַאי אֵ"ל, וְעִם כָּל דָּא, הַאי אֵ"ל אִתְכַּפְיָא לְרַחֲמֵי, דְּעַתִּיק יוֹמִין אִתְבַּסַּם וְאִתְכְּלַל וְאִתְפַּשַּׁט בֵּיהּ.
אַמַּאי עַד פּוּמָא, מִשּׁוּם דִּכְתִיב <small>(שם)</small> דִּינָא יְתִיב וְסִפְרִין וְגוֹ', מַאי דִּינָא יְתִיב, יְתִיב לְאַתְרֵיהּ דְּלָא שָׁלְטָא, הֲדָא הוּא דִּכְתִיב <small>(ישעיה ט)</small> פֶּלֶא יוֹעֵץ אֵל גִּבּוֹר, אֵל דְּהוּא גִּבּוֹר, וְאִתְבַּסַּם בִּדְיוּקְנָא <small>(ס"א בְּדִיקְנָא)</small> קַדִּישָׁא דְּעַתִּיק יוֹמִין, וְרָזָא דִּכְתִיב מִי אֵל כָּמוֹךָ בְּעַתִּיק יוֹמִין אִתְּמַר, בְּתִקּוּנָא דְּדִיקְנָא קַדִּישָׁא עִלָּאָה.
עָלְמָא קַדְמָאָה דְּנָפִיק מִתִּקּוּנָא קַדְמָאָה, שַׁלִּיט וְנָחִית וְסָלִיק לְאֶלֶף אַלְפִין וְרִבּוֹא רִבְּבָן מָארֵי תְּרִיסִין, וּמִנֵּיהּ מִתְאַחֲדִין בְּקִסְטָא בְּעִזְקָא רַבָּא.
עָלְמָא תִּנְיָנָא דְּנָפִיק מֵהַאי תִּקּוּנָא, שַׁלִּיט וְנָפִיק וְנָחִית וְסָלִיק לְשִׁבְעָה וְחַמְשִׁין אֶלֶף דַּרְגִּין מָארֵי דִּיבָבָא, וּמִתְאַחֲדָן מִנֵּיהּ לְאַכְפְּיָא בְּקוּדְלָא בְּחִוָּרָא <small>(ס"א בְּחִזְּרָא)</small>.
עָלְמָא תְּלִיתָאָה דְּנָפִיק מֵהַאי תִּקּוּנָא, שַׁלִּיט וְנָחִית וְסָלִיק לְתִשְׁעִים וְשִׁשָּׁה אַלְפִין מָארֵי דִּילָלָה, וּמִתְאַחֲדָן מִנֵּיהּ בְּבוֹסִיטָא לְקוּסִיטְרָא <small>(ס"א בְּבוֹסִינָא לְקִיסְרָא)</small>.
וּמֵהַאי תִּקּוּנָא מִתְכַּפְיָן כֻּלְּהוּ, וּמִתְבַּסְּמָן בִּמְרִירָא דְּדִמְעִין דְּמִתְבַּסְּמִין בְּיַמָּא רַבָּא. מַאן חָמֵי תִּקּוּנָא דָּא דְּדִקְנָא קַדִּישָׁא עִלָּאָה יַקִּירָא דְּלָא אַכְסִיף מִנֵּיהּ, מַאן חָמֵי טְמִירוּתָא דְּקוֹצִין דְּשַׂעֲרֵי דְּתַלְיָן מֵהַאי סָבָא, יָתִיב בְּעִטְרָא דְּעִטְרִין, עִטְרִין דְּכָל עִטְרִין, עִטְרִין דְּלָא אִתְכְּלָלוּ בְּעִטְרִין, עִטְרִין דְּלָא כִּשְׁאָר עִטְרִין, עִטְרִין דְּעִטְרִין דִּלְתַתָּא מִתְאַחֲדָן מִנְּהוֹן, וּבְגִין כָּךְ הָנֵי תִּקּוּנִין, אִנּוּן תִּקּוּנִין דִּלְתַתָּא מִנְּהוֹן מִתְאַחֲדִין.
תִּקּוּנֵי דְּאִתְתְּקַן דְּאִצְטְרִיךְ לְאִתְבָּרְכָא מַאן דְּבָעֵי בְּרָכָה, דְּכָל תִּקּוּנִין דְּאִתְתַּקַּן בְּקָבְלֵהוֹן, בִּרְכָאן מִשְׁתַּכְּחִין לָקָבְלֵהוֹן וְאִתְעֲבִיד מַה דְּאִתְעֲבִיד. כֹּלָּא כָּלִיל בְּהָנֵי תִּקּוּנִין, כֹּלָּא זָקְפָן לָקָבְלֵי תִּקּוּנִין דְּמַלְכָּא תַּקִּיפָא עַתִּיקָא סְתִימָא דְּכֹלָּא, וְכֻלְּהוּ אִתְבַּסְּמָן מִתִּקּוּנִין אִלֵּין דְּמַלְכָּא עַתִּיקָא.
תָּאנָא, אִי עַתִּיקָא דְּעַתִּיקִין קַדִּישָׁא דְּקַדִּישִׁין, לָא אִתְתַּקַּן בְּאִלֵּין תִּקּוּנִין, לָא אִשְׁתַּכְּחוּ עִלָּאִין וְתַתָּאִין, וְכֹלָּא הָוֵי כְּלָא הָוֵי. וְתַנְיָא, עַד כַּמָּה זְהִירִין אִלֵּין <small>(ס"א אִתְתַּקַּן בְּאִלֵּין)</small> תִּקּוּנֵי דְּדִקְנָא, עַד תְּלֵיסַר דִּלְתַתָּא, וְכָל זִמְנָא [קלב:] דִּתְלֵיסַר אִלֵּין מִשְׁתַּכְּחִין, זְהִירִין אִלֵּין כֹּלָּא.
בְּחוּשְׁבָּנָא דְּאִלֵּין תְּלֵיסַר אִשְׁתַּכַּח דִּקְנָא דְּמַלְכָּא עַתִּיקָא יַקִּירָא מִכֹּלָּא, כֹּלָּא בְּחַד אִיהוּ טְמִירָא וְיַקִּירָא, וּבְגִין דְּאִיהוּ יַקִּירָא וּטְמִירָא מִכֹּלָּא, לָא אִדְכַּר בֵּיהּ בַּאֲתַר דְּאוֹרַיְתָא וְלָא אִתְגַּלְּיָא, וּמַה דִּקְנָא אִתְגַּלְּיָא, דִּקְנָא דְּכָהֲנָא רַבָּא עִלָּאָה, וּמֵהַאי דִּקְנָא נָחִית לְדִקְנָא דְּכָהֲנָא רַבָּא דִּלְתַתָּא, מַאי דִּקְנָא דְּכָהֲנָא רַבָּא, דִּקְנָא דְּכָהֲנָא רַבָּא בִּתְמַנְיָא תִּקּוּנִין אִתְתַּקַּן, וּבְגִין כָּךְ תְּמַנְיָא תִּקּוּנִין לְכָהֲנָא רַבָּא כַּד מִשְׁחָא נָחִית עַל דִּקְנֵיהּ, הֲדָא הוּא דִּכְתִיב <small>(תהלים קלג)</small> כַּשֶּׁמֶן הַטּוֹב עַל הָרֹאשׁ יוֹרֵד עַל הַזָּקָן וְגוֹ', וּמְנָא לָן, דִּכְתִיב שֶׁבֶת אַחִים גַּם יָחַד, גַּם לְרַבּוֹת כֹּהֵן גָּדוֹל דִּלְתַתָּא, דְּכָל זִמְנָא דְּכָהֲנָא רַבָּא דִּלְתַתָּא מְשַׁמֵּשׁ בִּכְהוּנָא רַבָּא, כִּבְיָכוֹל כֹּהֵן גָּדוֹל דִּלְעֵלָּא מְשַׁמֵּשׁ בִּכְהוּנָא רַבָּא, דָּא תִּקּוּנָא חַד דְּדִקְנָא דְּעַתִּיק סְתִימָא דְּכֹלָּא.
אָמַר לֵיהּ רַבִּי שִׁמְעוֹן, יָאוּת אַנְתְּ רַבִּי יִצְחָק לְמֶהֱוֵי בְּיַקִּירָא דְּתִקּוּנֵי דְּדִקְנָא, וּסְבַר אַפֵּי דְּעַתִּיק יוֹמִין עַתִּיקָא דְּעַתִּיקִין, זַכָּאָה חוּלָקָךְ וְזַכָּאָה חוּלָקִי עִמְּכוֹן בְּעָלְמָא דְּאָתֵי.
<h3><span style="color:LightGray;"><small><small>תיקון ב' דא"א</small></small></span></h3>
<b>קוּם</b> רַבִּי חִזְקִיָּה וְקָאֵים בְּקִיּוּמָךְ, וְאוֹקִיר יְקָרָא דְּתִקּוּנוֹי דְּדִקְנָא קַדִּישָׁא.<b> </b>קָם רַבִּי חִזְקִיָּה שָׁארֵי וְאָמַר, <small>(שה"ש ז)</small> אֲנִי לְדוֹדִי וְעָלַי תְּשׁוּקָתוֹ, מִי גָּרַם שֶׁאֲנִי לְדוֹדִי, מִשּׁוּם דְּעָלַי תְּשׁוּקָתוֹ. מִסְתַּכַּל הֲוֵינָא, וַאֲרוּ חָמִית נְהוֹרָא יַקִּירָא דְּבוֹצִינִין עִלָּאִין נָהִיר, וְסָלִיק לִתְלָת מְאָה וַחֲמִשָּׁה וְעֶשְׂרִין עֵבָר, וְחַד חָשׁוֹךְ הֲוָה אִתְסָחֵי בְּהַהוּא נְהוֹרָא, כְּמַאן דְּאִתְסָחֵי בְּהַהוּא נַהֲרָא עַמִּיקָא דְּמֵימוֹי מִתְפַּלְּגִין וְנַהֲרִין וְנָגְדִין לְכָל עֵבָר מִמַּה דַּעֲלוֹי, וְסָלִיק הַהוּא נְהוֹרָא בִּשְׂפָתָא דְּיַמָּא עִלָּאָה עַמִּיקָא, דְּכָל פִּתְחִין טָבִין וְיַקִּירִין בְּהַהוּא פִּתְחָא אִתְפַּתְּחָן, אֲנָא שָׁאִיל מֵהֶם <small>(ס"א מַהוּ)</small> פִּשְׁרָא דְּחָמִית, פָּתְחוּ וְאָמְרוּ נוֹשֵׂא עָוֹן חֲמֵיתָא, אָמַר דָּא הוּא תִּקּוּנָא תִּנְיָנָא, יָתִיב. אָמַר רַבִּי שִׁמְעוֹן הָאִדָּנָא אִתְקַשַּׁר <small>(ס"א אִתְבַּסַּם)</small> עָלְמָא, בְּרִיךְ אַנְתְּ רַבִּי חִזְקִיָּה לְעַתִּיקָא דְּעַתִּיקִין.
אָמַר רַבִּי שִׁמְעוֹן, כֻּלְּהוּ בּוֹצִינִין חַבְרִין דְּאַתְיָן בְּהַאי עִזְקָא קַדִּישָׁא, אַסְהַדְנָא עָלַי שְׁמַיָּא עִלָּאִין דְּעִלָּאִין, וְאַרְעָא קַדִּישָׁא עִלָּאָה דְּעִלָּאָה, דַּאֲנָא חָמֵי הַשְׁתָּא מַה דְּלָא חָמָא בַּר נָשׁ מִיּוֹמָא דְּסָלִיק מֹשֶׁה זִמְנָא תִּנְיָנָא לְטוּרָא דְּסִינַי, דַּאֲנָא חֲמֵינָא אַנְפַּאי נְהִירִין כִּנְהוֹרָא דְּשִׁמְשָׁא תַּקִּיפָא דְּזַמִּין לְמֵיפַּק בְּאַסְוָתָא לְעָלְמָא, דִּכְתִיב <small>(מלאכי ג)</small> וְזָרְחָה לָכֶם יִרְאֵי שְׁמִי שֶׁמֶשׁ צְדָקָה וּמַרְפֵּא בִּכְנָפֶיהָ, וְעוֹד דַּאֲנָא יָדַעְנָא דְּאַנְפַּאי נְהִירִין, וּמֹשֶׁה לָא יָדַע וְלָא אִסְתַּכַּל, הֲדָא הוּא דִּכְתִיב <small>(שמות לד)</small> וּמֹשֶׁה לֹא יָדַע כִּי קָרַן עוֹר פָּנָיו.
וְעוֹד דַּאֲנָא חָמֵי בְּעֵינַי תְּלֵיסַר אִלֵּין גְּלִיפִין קַמַּאי וּנְהִירִין כְּבוֹצִינִין, וְכַד אִתְפְּרַשׁ כָּל חַד מִנַּיְהוּ מִפּוּמֵיכוֹן, אִסְתַּלַּק וְאִתְתַּקַּן וְאִתְעַטַּר וְאִתְטַמַּר בִּטְמִירוּתָא דְּתִקּוּנוֹי דְּדִקְנָא, וְכָל אַחֲרָנִין אִשְׁתַּאֲרָן, וּבְעוֹד דְּכָל חַד מִתְפְּרַשׁ בְּפוּמַיְכוּ, נָהִיר וְאִתְעַטַּר וְיָתִיב כְּמַלְכָּא בְּגוֹ חֵילֵיהּ, וְכַד אִסְתַּיַּם לְאִתְפָּרְשָׁא, סָלִיק וְאִתְעַטַּר בְּעִטְרָא קַדִּישָׁא, וְאִתְתַּקַּן וְאִתְטַמַּר וְיָתִיב בְּתִקּוּנוֹי דְּדִקְנָא קַדִּישָׁא, וְכֵן לְכָל חַד וְחַד. אִזְדְּרָזוּ חַבְרִין קַדִּישִׁין, דְּהָא בְּקִיּוּמָא דָּא לָא יְהֵא עַד דְּיֵיתֵי מַלְכָּא מְשִׁיחָא.
<h3><span style="color:LightGray;"><small><small>תיקון ג' דא"א</small></small></span></h3>
<b>קוּם</b> רַבִּי חִזְקִיָּה תִּנְיָנוּת. תָּנָא, עַד לָא קָם רַבִּי חִזְקִיָּה, קָלָא נָפַק וְאָמַר, אֵין מַלְאָךְ אֶחָד עוֹשֶׂה שְׁתֵּי שְׁלִיחֻיּוֹת, אִתְרְגִישׁ רַבִּי שִׁמְעוֹן וְאָמַר, וַדַּאי כָּל חַד וְחַד בְּאַתְרֵיהּ, וַאֲנָא וְרַבִּי אֶלְעָזָר בְּרִי וְרַבִּי אַבָּא, אִשְׁתְּלִים שְׁלֵימָתָא עִלָּאָה, קוּם רַבִּי חִיָּא.
קָם רַבִּי חִיָּא פָּתַח וְאָמַר, <small>(ירמיה א)</small> וָאֹמַר אֲהָהּ ה' אֱלֹקִים הִנֵּה לֹא יָדַעְתִּי דַּבֵּר כִּי נַעַר אָנֹכִי, וְכִי יִרְמְיָה לָא הֲוָה יָדַע לְמַלְּלָא, וְהָא כַּמָּה מִלּוּלִין נָפְקוּ מִפּוּמוֹי עַד לָא אָמַר דָּא, וְהוּא אָמַר מִלָּה כְּדִיבָא דִּכְתִיב הִנֵּה לֹא יָדַעְתִּי דַּבֵּר. אֶלָּא תָּאנָא, חַס וְשָׁלוֹם דְּאִיהוּ אָמַר עַל דָּא, אֶלָּא הָכִי תָּאנָא, מַה בֵּין דִּבּוּר לַאֲמִירָה, אֲמִירָה הוּא דְּלָא בָּעֵי לַאֲרָמָא קָלָא, [קלג.]<b> </b>דִּבּוּר בָּעֵי לַאֲרָמָא קָלָא וּלְאַכְרָזָא מִלִּין, דִּכְתִיב <small>(שמות כ)</small> וַיְדַבֵּר אֱלֹקִים אֵת כָּל הַדְּבָרִים הָאֵלֶּה לֵאמֹר, וְתָאנָא, כָּל עָלְמָא שָׁמְעוּ הַהוּא דִּבּוּר, וְכָל עָלְמָא אִזְדַּעְזָעוּ, וּבְגִין כָּךְ כְּתִיב וַיְדַבֵּר וְלָא כְּתִיב וַיֹּאמֶר, אוּף הָכָא כְּתִיב הִנֵּה לֹא יָדַעְתִּי דַּבֵּר, לְאַכְרָזָא מִלָּה וּלְאוֹכָחָא בְּרוּחַ קֻדְשָׁא לְעָלְמָא.
אִי הָכִי, הָא כְּתִיב וַיְדַבֵּר ה' אֶל מֹשֶׁה לֵאמֹר, אֶלָּא מַאן הוּא נְבִיאָה עִלָּאָה כְּמֹשֶׁה, דְּלָא זָכָה בַּר נָשׁ כְּוָתֵיהּ, דְּהוּא שָׁמַע דִּבּוּר בְּהַכְרָזָה, וְלָא דָּחִיל וְלָא אִזְדַּעְזָע, וּשְׁאָר נְבִיאִים אִזְדַּעְזָעוּ אֲפִלּוּ בַּאֲמִירָה, וְדָחֲלִין בִּדְחִילוּ.
וְתָאנָא, בְּתִקּוּנָא <small>(נ"א תִּקּוּנָא)</small> קַדְמָאָה דְּדִקְנָא וְתִנְיָנָא, לְאָתָבָא <small>(ס"א לַאֲקָפָא)</small> לִתְלִיתָאָה, דִּכְתִיב <small>(איוב לג)</small> הֶן כָּל אֵלֶּה יִפְעַל אֵל פַּעֲמַיִם שָׁלוֹשׁ עִם גָּבֶר. וְתָא חֲזֵי דִּתְרֵין תִּקּוּנִין קַדְמָאִין לְמֵיתֵי לִתְלִיתָאָה הֲווֹ, דְּהוּא <b>תִּקּוּנָא תְּלִיתָאָה</b>, מֵאֶמְצָעִיתָא דִּתְחוֹת חוֹטָמָא, מִתְּחוֹת תְּרֵין נוּקְבִין, נָפִיק חַד אָרְחָא, וְשַׂעֲרָא אִפְסִיק <small>(ס"א אִתְפַּסַּק)</small> בְּהַהוּא אָרְחָא, אַמַּאי אִתְפַּסַּק, מִשּׁוּם דִּכְתִיב <small>(מיכה ז)</small> וְעוֹבֵר עַל פֶּשַׁע, וְהַאי אוֹרְחָא אִתְתַּקַּן לְאַעְבָּרָא בֵּיהּ, וּבְגִין כָּךְ יָתִיב תְּחוֹת נוּקְבֵי חוֹטָמָא הַאי אוֹרְחָא, וְשַׂעֲרָא לָא אִתְרַבֵּי בְּהַאי אוֹרְחָא, מִשּׁוּם כּוֹבֵשׁ עֲוֹנוֹת, וּכְתִיב וְעוֹבֵר עַל פֶּשַׁע, לְמִתַּן אַעְבָּרָא עַד <small>(ס"א עַל)</small> פּוּמָא קַדִּישָׁא דְּיֵימָא סָלַחְתִּי. תָּאנָא, כַּמָּה עַרְקִיסָאוֹת מְחַכָּאן לְהַהוּא פּוּמָא, וְלָא אִתְגְּלֵי לְחַד מִנַּיְהוּ, דְּהָא אִסְתַּלַּק וְאִתְעַטַּר, יְדִיעַ וְלָא יְדִיעַ.
תָּאנָא בִּצְנִיעוּתָא דְּסִפְרָא, מַהוּ דִּכְתִיב פֶּשַׁע, זָכוּ עוֹבֵר, לָא זָכוּ פֶּשַׁע, מַאי מַשְׁמַע, עוֹבֵר עַל פֶּשַׁע, שֶׁפַע, דְּאַקְדִים שִׁי"ן לְפֵ"א, לָא זָכוּ, עוֹמֵד וְלָא עוֹבֵר בִּזְעֵיר אַפִּין.
מַאי בֵּין הַאי לְהַאי, בִּזְעֵיר אַפִּין כַּד נָחִית הַהוּא אוֹרְחָא מִתְּחוֹת נוּקְבֵי חוֹטָמוֹי כְּתִיב <small>(במדבר יב)</small> וַיִּחַר אַף ה' בָּם וַיֵּלַךְ, מַאי וַיֵּלַךְ, דְּנָפִיק רוּחָא דְּרוּגְזָא מֵאִנּוּן נוּקְבֵי, וּמַאן דְּאַשְׁכַּח קַמֵּיהּ אָזִיל וְלָא אִשְׁתַּכַּח, הֲדָא הוּא דִּכְתִיב <small>(ישעיה מ)</small> כִּי רוּחַ ה' נָשְׁבָה בּוֹ, בַּאֲרִיךְ אַפִּין כְּתִיב עוֹבֵר עַל פֶּשַׁע, וּכְתִיב <small>(איוב לז)</small> וְרוּחַ עָבְרָה וַתְּטַהֲרֵם, וּתְנַן הָתָם, הָכָא כְּתִיב עוֹבֵר עַל פֶּשַׁע בְּהַהוּא אָרְחָא, הָתָם <small>(שמות יב)</small> וְעָבַר ה' לִנְגֹּף אֶת מִצְרַיִם, זַכָּאָה חוּלָקֵיהּ דְּמַאן דְּזָכֵי לְהַאי, וְדָא הוּא תִּקּוּנָא תְּלִיתָאָה דְּאוֹרְחָא דְּדִקְנָא יַקִּירָא קַדִּישָׁא עִלָּאָה עַתִּיקָא דְּעַתִּיקֵי.
אָמַר רַבִּי שִׁמְעוֹן, וַדַּאי קֻדְשָׁא בְּרִיךְ הוּא יִסְגֵי לְאוֹטָבָא לָךְ וְיֶחְדֵי לְאַגָּנָא עֲלָךְ. וְתָאנָא, מַאי דִּכְתִיב <small>(ישעיה סא)</small> שׂוֹשׂ אָשִׂישׂ בַּה', בְּעַתִּיק יוֹמִין אִתְּמַר, דְּהָא הוּא חֶדְוָתָא דְּכֹלָּא.
תָּאנָא, בְּשַׁעְתָּא דְּאִתְגְּלֵי הַאי אוֹרְחָא דְּדִקְנָא דְּעַתִּיק יוֹמִין, כֻּלְּהוּ מָארֵי דִּיבָבָא וִילָלָה וּמָארֵיהוֹן דְּדִינָא סְתִימִין וּשְׁתִיקִין, וְלֵית דְּיִפְתַּח פִּטְרָא לְאַבְאָשָׁא, מִשּׁוּם דְּהַאי אוֹרְחָא אִתְגַּלְיָא לְתַקָּנָא, וּמֵהַאי, מַאן דְּאָחִיד וְאַזְהַר <small>(ס"א מִשּׁוּם דְּהַאי אוֹרְחָא סִימָנָא לִשְׁתִיקוּתָא וּמֵהַאי הוּא מַאן דְּאַחְזֵי וְאַזְהַר)</small> לְשַׁתְקָאָה, לְהַאי אוֹרְחָא רָשִׁים, דְּהוּא סִימָנָא דְּעַתִּיקָא קַדִּישָׁא.
<h3><span style="color:LightGray;"><small><small>תיקון ד' דא"א</small></small></span></h3>
<b>תִּקּוּנָא רְבִיעָאָה</b>, מִתְתַּקַּן שַׂעֲרָא וְנָחִית תְּחוֹת פּוּמָא מֵרֵישָׁא חֲדָא לְרֵישָׁא חֲדָא, הֲדָא הוּא דִּכְתִיב <small>(מיכה ז)</small> לִשְׁאֵרִית נַחֲלָתוֹ, כְּמָה דְּאַתְּ אָמַר <small>(מלכים ב יט)</small> וְנָשָׂאתָ תְפִלָּה בְּעַד הַשְּׁאֵרִית הַנִּמְצָאָה, הַנִּמְצָאָה מַמָּשׁ, שְׁאֵרִית דִּכְתִיב <small>(צפניה ג)</small> שְׁאֵרִית יִשְׂרָאֵל לֹא יַעֲשׂוּ עַוְלָה.
<h3><span style="color:LightGray;"><small><small>תיקון ה' דא"א</small></small></span></h3>
<b>תִּקּוּנָא חֲמִישָׁאָה</b>, נָפִיק אוֹרְחָא אַחֲרָא מִתְּחוֹת פּוּמָא, הֲדָא הוּא דִּכְתִיב <small>(מיכה ז)</small> לֹא הֶחֱזִיק לָעַד אַפּוֹ, קוּם רַבִּי יוֹסֵי.
קָם רַבִּי יוֹסֵי פָּתַח וְאָמַר, <small>(תהלים קמד)</small> אַשְׁרֵי הָעָם שֶׁכָּכָה לּוֹ אַשְׁרֵי הָעָם שֶׁה' אֱלֹקָיו, אַשְׁרֵי הָעָם שֶׁכָּכָה לּוֹ, מַהוּ שֶׁכָּכָה לּוֹ, כְּמָה דְּאַתְּ אָמַר <small>(אסתר ז)</small> וַחֲמַת הַמֶּלֶךְ שָׁכָכָה, שָׁכִיךְ מֵרוּגְזֵיהּ. דָּבָר אַחֵר שָׁכִיךְ בְּרוּגְזֵיהּ, הֲדָא הוּא דִּכְתִיב <small>(במדבר יא)</small> וְאִם כָּכָה אַתְּ עֹשֶׂה לִי הָרְגֵנִי נָא הָרֹג, דָּא הוּא דִּינָא דְּדִינֵי, אַשְׁרֵי הָעָם שֶׁה' אֱלֹקָיו, רַחֲמֵי דְּרַחֲמֵי.
דָּבָר אַחֵר, שֶׁכָּכָה, שְׁמָא <small>(נ"א שמה פי' שם מ"ה)</small> דְּכָלִיל כָּל שְׁמָהָן, וְקֻדְשָׁא בְּרִיךְ הוּא מַעְבַּר רוּגְזֵיהּ, וַאֲנַח לֵיהּ לִזְעֵיר אַפִּין, וּמַעֲבִיר עַל כָּל אִנּוּן דִּלְבַר, דְּתַנְיָא, אָרְחָא דְּתִקּוּנָא קַדִּישָׁא עִלָּאָה עַתִּיקָא דְּעַתִּיקֵי דְּאִיהוּ נָחִית בְּדִיקְנֵיהּ תְּחוֹת נוּקְבֵי דְּחוֹטָמָא, וְהַאי אָרְחָא דִּלְתַתָּא, שְׁקִילָן אִנּוּן בְּכֹלִָּא, דָּא [קלג:] לְעֵלָּא וְדָא לְתַתָּא, לְעֵלָּא עוֹבֵר עַל פֶּשַׁע, לְתַתָּא לֹא הֶחֱזִיק לָעַד אַפּוֹ. וְתָנֵינָן, לֹא הֶחֱזִיק, דְּלָא אִית אֲתַר לְמֵיתַב, כְּמָה דִּלְעֵלָּא יָהִיב אַתְרָא לְאַעְבָּרָא, כָּךְ לְתַתָּא יָהִיב אֲתַר לְאַעְבָּרָא.
תָּנָא, בְּכָל אֲתַר דִּבְהַאי עַתִּיקָא טְמִירָא דְּכֹלָּא אָרְחָא אִתְגַּלְּיָא, טָב לְכֻלְּהוּ דִּלְתַתָּא, דְּהָא אִתְחֲזֵי עֵיטָא לְמֶעְבַּד טָב לְכֹלָּא, מַאן דְּסָתִים וְלָא אִתְגַּלְּיָא לֵית עֵיטָא, וְלֵית מַאן דְּיָדַע לֵיהּ אֶלָּא הוּא בִּלְחוֹדוֹי, כְּמָה דְּעֵדֶן עִלָּאָה לֵית דְּיָדַע לֵיהּ אֶלָּא הוּא עַתִּיקָא דְּעַתִּיקֵי, וְעַל הַאי כְּתִיב <small>(תהלים צב)</small> מַה גָּדְלוּ מַעֲשֶׂיךָ ה' מְאֹד עָמְקוּ מַחְשְׁבוֹתֶיךָ. אָמַר רַבִּי שִׁמְעוֹן, יִתְתַּקְּנוּן עוֹבָדָךְ לְעָלְמָא דְּאָתֵי מֵעִם עַתִּיקָא דְּעַתִּיקֵי.
<h3><span style="color:LightGray;"><small><small>תיקון ו' דא"א</small></small></span></h3>
<b>תִּקּוּנָא שְׁתִיתָאָה</b>, מִתְתַּקַּן שַׂעֲרָא וְסָלִיק מִלְּרַע לְעֵלָּא, וְחָפֵי תַּקְרוּבְתָּא דְּבֻסְמָא טָבָא עַד רֵישָׁא דְּפוּמָא דִּלְעֵלָּא, וְנָחִית שַׂעֲרָא לְרֵישָׁא דְּפִתְחָא דְּאָרְחָא תַּתָּאָה דְּפוּמָא, קוּם רַבִּי יֵיסָא וְאַתְקִין תִּקּוּנָא דָּא.
קָם רַבִּי יֵיסָא פָּתַח וְאָמַר, <small>(ישעיה נד)</small> וְחַסְדִּי מֵאִתֵּךְ לֹא יָמוּשׁ, וּכְתִיב <small>(שם)</small> וּבְחֶסֶד עוֹלָם רִחַמְתִּיךְ, הָנֵי קְרָאֵי קַשְׁיָן אַהֲדָדֵי, לָא אַקְשׁוּ, דְּתָנֵינַן אִית חֶסֶד וְאִית חֶסֶד, אִית חֶסֶד דִּלְגַו וְאִית חֶסֶד דִּלְבַר, חֶסֶד דִּלְגַו הָא דַּאֲמָרָן דְּעַתִּיקָא דְּעַתִּיקִין, וְהוּא סָתִים בְּסִטְרָא דָּא דְּדִקְנָא דְּאִקְּרֵי פְּאַת הַזָּקָן, וְלָא בָּעֵי בַּר נָשׁ לְחַבְּלָא הַאי סִטְרָא, מִשּׁוּם הַאי חֶסֶד דִּלְגַו דְּעַתִּיק יוֹמִין, וּבְגִין כָּךְ בְּכֹהֵן דִּלְתַתָּא כְּתִיב בֵּיהּ <small>(ויקרא כא)</small> לֹא יִקְרְחֻה קָרְחָה בְּרֹאשָׁם וּפְאַת זְקָנָם לֹא יְגַלֵּחוּ, מַאי טַעְמָא, בְּגִין דְּלָא לְחַבְּלָא אוֹרְחוֹי דְּחֶסֶד דְּעַתִּיקָא, דְּכֹהֵן מִסִּטְרָא דָּא קָא אָתֵי.
וְתָאנָא בִּצְנִיעוּתָא דְּסִפְרָא, בְּכֹלִָּא אִצְטְרִיךְ חֶסֶד לְאִתְרַבָּאָה וּלְמִבְנֵי, וְלָא לְקַטְּעָא לֵיהּ וְלָא אִשְׁתְּצֵי מֵעָלְמָא, וְהַאי דִּכְתִיב וְחַסְדִּי מֵאִתֵּךְ לֹא יָמוּשׁ, חֶסֶד דְּעַתִּיק יוֹמִין, וּבְחֶסֶד עוֹלָם, חֶסֶד דְּאִקְּרֵי חֶסֶד עוֹלָם, וְהַאי אַחֲרָא דִּכְתִיב <small>(תהלים פט)</small> אָמַרְתִּי עוֹלָם חֶסֶד יִבָּנֶה, וְהַאי חֶסֶד דְּעַתִּיק דְּעַתִּיקִין הוּא חֶסֶד דִּקְשׁוֹט, וְחֶסֶד דִּקְשׁוֹט לָאו בְּחַיֵּי גּוּפָא אִתְּמַר אֶלָּא בְּחַיֵּי דְנִשְׁמְתָא, וּבְגִין כָּךְ כְּתִיב <small>(מיכה ז)</small> כִּי חָפֵץ חֶסֶד הוּא, דָּא הוּא תִּקּוּנָא שְׁתִיתָאָה דְּדִקְנָא יַקִּירָא דְּעַתִּיק דְּעַתִּיקֵי.
<h3><span style="color:LightGray;"><small><small>תיקון ז' דא"א</small></small></span></h3>
<b>תִּקּוּנָא שְׁבִיעָאָה</b>, פָּסִיק שַׂעֲרָא וְאִתְחֲזָן תְּרֵין תַּפּוּחִין בְּתַקְרוּבְתָּא דְּבֻסְמָא, שַׁפִּירָן וְיָאָן לְמֶחֱזֵי.
פָּתַח רַבִּי שִׁמְעוֹן וְאָמַר, <small>(שה"ש ד)</small> כְּתַפּוּחַ בַּעֲצֵי הַיַּעַר וְגוֹ', מַה תַּפּוּחַ זֶה כָּלִיל בִּתְלָת גַּוְנֵי, כָּךְ קֻדְשָׁא בְּרִיךְ הוּא, תְּרֵין תַּפּוּחִין כָּלִיל שִׁתָּא גַּוְנֵי, וּתְרֵין תַּפּוּחִין אִלֵּין, דְּאִנּוּן תִּקּוּנָא שְׁבִיעָאָה, אִנּוּן כְּלָלָא דְּכָל שִׁתָּא תִּקּוּנִין דַּאֲמֵינָא, וּבְגִינֵיהוֹן אִתְקַיַּם <small>(משלי טז)</small> בְּאוֹר פְּנֵי מֶלֶךְ חַיִּים.
וְתָאנָא, מֵהָנֵי תַּפּוּחִין נָפְקִין חַיִּין לְעָלְמָא, וּמְחַזְיָן חֵידוּ לִזְעֵיר אַפִּין, דִּכְתִיב <small>(במדבר ו)</small> יָאֵר ה' פָּנָיו אֵלֶיךָ, וּכְתִיב בְּאוֹר פְּנֵי מֶלֶךְ חַיִּים, בְּאוֹר פְּנֵי מֶלֶךְ, אִלֵּין אִנּוּן תְּרֵין תַּפּוּחִין דְּתַקְרוּבָא דְּבֻסְמָא דַּאֲמֵינָא, יָאֵר ה' פָּנָיו אֵלֶיךָ, פָּנִים דִּלְבַר, דְּכַד נַהֲרָן מִתְבְּרַךְ עָלְמָא.
וְתָאנָא, כָּל זְמַן דְּהָנֵי בּוֹצִינֵי דִּלְבַר נְהִירִין, כָּל עָלְמָא מִתְבְּרַךְ, וְלָא אִשְׁתַּכַּח רוּגְזָא בְּעָלְמָא, וּמָה אִי הָנֵי דִּלְבַר כָּךְ, תְּרֵין תַּפּוּחִין דְּנַהֲרִין תְּדִירָא דְּחַדָּאן תְּדִירָא, עַל אַחַת כַּמָּה וְכַמָּה.
תַּנְיָא, כַּד אִתְגַּלְּיָן תְּרֵין תַּפּוּחִין אִלֵּין, אִתְחֲזֵי זְעֵיר אַפִּין בְּחֶדְוָתָא, וְכָל אִנּוּן בּוֹצִינִין דִּלְתַתָּא בְּחֶדְוָתָא, וְכָל אִנּוּן דִּלְתַתָּא נַהֲרִין, וְכָל עָלְמִין חָדָאן וּשְׁלֵימִין מִכָּל שְׁלֵימוּתָא, וְכֹלָּא חָדָאן וְנַהֲרִין, וְכָל טִיבוּ לָא פָּסִיק, כֻּלְּהוּ אִתְמַלְיָן בְּשַׁעְתָּא חֲדָא, כֻּלְּהוּ חָדָאן בְּשַׁעְתָּא חֲדָא.
תָּא חֲזֵי, פָּנִים דִּלְבַר אִית זְמַן דְּנַהֲרִין וְאִית זְמַן דַּחֲשׁוֹכָאן, וּבְגִין כָּךְ כְּתִיב יָאֵר ה' פָּנָיו אֵלֶיךָ, <small>(תהלים סז)</small> יָאֵר פָּנָיו אִתָּנוּ סֶלָה, מִכְּלָל דְּלָא הָוֵי תְּדִירָא, אֶלָּא כַּד אִתְגַּלְּיָן תַּפּוּחִין דִּלְעֵלָּא.
תָּאנָא, אִלֵּין תַּפּוּחִין דִּסְתִימִין נְהִירִין וְחִוָּרִין תְּדִירָא, וּמִנְּהוֹן נְהִירִין לִתְלָת מְאָה וְשִׁבְעִין עֵבָר, וְכָל שִׁתָּא תִּקּוּנִין קַדְמָאִין דִּבְדִקְנָא בֵּיהּ כְּלִילָן, הֲדָא הוּא דִּכְתִיב <small>(מיכה ז)</small> יָשׁוּב יְרַחֲמֵנוּ, יָשׁוּב מִכְּלַל דְּזִמְנִין טְמִירִין וְזִמְנִין אִתְגַּלְּיָן, הֲדָא הוּא דִּכְתִיב יָשׁוּב יְרַחֲמֵנוּ, וּבְהַאי דִּלְתַתָּא הוּא אֱמֶת, דָּא הוּא תִּקּוּנָא [קלד.]<b> </b>שְׁבִיעָאָה דְּכָלִיל שִׁתָּא, בִּתְרֵין תַּפּוּחִין דִּבְעַתִּיקָא דְּעַתִּיקִין.
<h3><span style="color:LightGray;"><small><small>תיקון ח' דא"א</small></small></span></h3>
<b>תִּקּוּנָא תְּמִינָאָה</b>, נָפִיק חַד חוּטָא דְּשַׂעֲרֵי סוֹחֲרָנֵיהּ דְּדִקְנָא, וְתַלְיָן בְּשִׁקּוּלָא עַד טַבּוּרָא, קוּם אֶלְעָזָר בְּרִי אַתְקִין תִּקּוּנָא דָּא.
קָם רַבִּי אֶלְעָזָר בְּרֵיהּ פָּתַח וְאָמַר, הַכֹּל תָּלוּי בַּמַּזָּל וַאֲפִלּוּ סֵפֶר תּוֹרָה בַּהֵיכָל, מִלָּה דָּא אוֹקִימְנָא בְּסִפְרָא דִּצְנִיעוּתָא, וְהָכִי קָאָמַר, וְכִי הַכֹּל תָּלוּי בַּמַּזָּל, וְתָנֵינָן, סֵפֶר תּוֹרָה קֹדֶשׁ וְנַרְתֵּקוֹ קֹדֶשׁ וְהַהֵיכָל קֹדֶשׁ, וּכְתִיב <small>(ישעיה ו)</small> וְקָרָא זֶה אֶל זֶה וְאָמַר קָדוֹשׁ קָדוֹשׁ קָדוֹשׁ, הָא תְּלָת אִנּוּן, וְסֵפֶר תּוֹרָה לָקָבְלֵהוֹן, נַרְתֵּקוֹ קֹדֶשׁ וְהַהֵיכָל קֹדֶשׁ וְהוּא קָדוֹשׁ, וְהַתּוֹרָה נִתְּנָה בְּשָׁלֹשׁ קְדֻשּׁוֹת, בְּשָׁלֹשׁ מַעֲלוֹת, בְּיָמִים שְׁלֹשָׁה, שְׁכִינָה בְּשָׁלֹשׁ לוּחוֹת וְאָרוֹן וְהֵיכָל, בְּסֵפֶר תּוֹרָה תַּלְיָא, וְאִיהוּ תַּלְיָא בַּמַּזָּל, וּכְתִיב <small>(ירמיה י)</small> וּמֵאוֹתוֹת הַשָּׁמַיִם אַל תֵּחָתּוּ, וּמַאן דְּאִיהוּ בְּקִדּוּשִׁין הַלָּלוּ לֶהֱוֵי תַּלְיָא בְּמַזָּלָא.
אֶלָּא הָכִי אוֹקִימְנָא בְּסִפְרָא דִּצְנִיעוּתָא, הַאי חוּטָא יַקִּירָא קַדִּישָׁא, דְּכָל שַׂעֲרֵי דְּדִקְנָא תַּלְיָן בֵּיהּ, אִתְקְרֵי מַזָּל, מַאי טַעְמָא, מִשּׁוּם דְּכָל קֻדְשֵׁי קָדָשִׁין דְּקֻדְשַׁיָּא בְּהַאי מַזָּלָא תַּלְיָן, וְסֵפֶר תּוֹרָה אַף עַל גַּב דְּאִיהוּ קָדוֹשׁ, לָא חָל עֲלֵיהּ עֶשֶׂר קִדּוּשִׁין עַד דְּעַיִּיל לַהֵיכָל, כֵּיוָן דְּעַיִּיל לַהֵיכָל, אִתְקְרֵי קָדוֹשׁ בְּעֶשֶׂר קְדֻשּׁוֹת, כְּגַוְנָא דִּלְעֵלָּא דְּלָא אִתְקְרֵי הֵיכָל אֶלָּא כַּד אִתְחַבְּרָן עֶשֶׂר קְדֻשּׁוֹת.
וְתָאנָא, הַכֹּל תָּלוּי בַּמַּזָּל, דְּאִיהוּ הַאי חוּטָא דְּכָל שַׂעֲרִין תַּלְיָן בֵּיהּ, אַמַּאי מַזָּל, מִשּׁוּם דְּמִנֵּיהּ תַּלְיָן מַזָּלֵי, וּמַזְּלֵי מִנֵּיהּ עִלָּאִין וְתַתָּאִין, וּבְגִין כָּךְ אִיהִי תַּלְיָא, וּבֵיהּ תַּלְיָן כָּל מִלֵּי דְּעָלְמָא עִלָּאִין וְתַתָּאִין, וַאֲפִלּוּ סֵפֶר תּוֹרָה שֶׁבַּהֵיכָל דְּמִתְעַטַּר בְּעֶשֶׂר קְדֻשּׁוֹת, לָא נָפִיק מִכְּלָלֵיהּ עִם שְׁאָר קִדּוּשִׁין, וְכֻלְּהוּ תַּלְיָן בְּהַאי, וּמַאן דְּחָמֵי לְהַאי תִּקּוּנָא אִתְכַּבְשָׁן <small>(ס"א חוֹבֵיהוֹן)</small> מִקַּמֵּיהּ וּמִתְכַּפְיָן, הֲדָא הוּא דִּכְתִיב <small>(מיכה ז)</small> יִכְבֹּשׁ עֲוֹנוֹתֵינוּ. אָמַר לֵיהּ רַבִּי שִׁמְעוֹן, בְּרִיךְ בְּרִי לְקֻדְשָׁא דְּקַדִּישִׁין עַתִּיק מִכֹּלָּא.
<h3><span style="color:LightGray;"><small><small>תיקון ט' דא"א</small></small></span></h3>
<b>תִּקּוּנָא תְּשִׁיעָאָה</b>, מִתְעָרְבִין שַׂעֲרֵי עִם אִנּוּן שַׂעֲרֵי דְּתַלְיָן, וְלָא נָפְקִין דָּא מִן דָּא, קוּם רַבִּי אַבָּא.
קָם רַבִּי אַבָּא וְאָמַר, אִלֵּין אִנּוּן שַׁעֲרֵי דְּמִתְעָרְבִין עִם אִנּוּן דְּתַלְיָן, אִקְּרוּן מְצוּלוֹת יָם, מִשּׁוּם דְּנָפְקֵי מִמּוֹתְרֵי מוֹחָא, וּמֵהַאי אַתְרָא רְמִיו כָּל מָארֵי דְּתָבְעִין חוֹבֵי דִּבְנֵי נָשָׁא וּמִתְכַּפְיָן. אָמַר רַבִּי שִׁמְעוֹן, בְּרִיךְ תְּהֵא לְעַתִּיק יוֹמִין.
<h3><span style="color:LightGray;"><small><small>תיקון י' י"א דא"א</small></small></span></h3>
<b>תִּקּוּנָא עֲשִׂירָאָה</b>, נַחְתִּין שַׂעֲרֵי תְּחוֹת דִּקְנָא, וְחַפְיָן בִּגְרוֹנָא תְּחוֹת דִּקְנָא, קוּם רַבִּי יְהוּדָה.
קָם רַבִּי יְהוּדָה פָּתַח וְאָמַר, <small>(ישעיה ב)</small> וּבָאוּ בִּמְעָרוֹת צוּרִים וּבִמְחִלּוֹת עָפָר מִפְּנֵי פַּחַד ה' וְגוֹ', מִפְּנֵי פַּחַד ה', הָא אִתְיְדַע דְּמַאן דְּאִיהוּ לְבַר, פַּחַד ה' אִתְקְרֵי, וּמֵהֲדַר גְּאוֹנוֹ, אִנּוּן שַׂעֲרֵי דִּתְחוֹת דִּקְנָא, וְאִתְקְרוּן הֲדַר גְּאוֹנוֹ, תְּרֵי, <small>(מיכה ז)</small> תִּתֵּן אֱמֶת לְיַעֲקֹב, <b>וְחַד סָר </b>דְּלָא נָפְקֵי נִימָא מִן נִימָא, חֶסֶד לְאַבְרָהָם.
<h3><span style="color:LightGray;"><small><small>תיקון י"ב דא"א</small></small></span></h3>
<b>תִּקּוּנָא דִּתְרֵיסַר</b>, דְּלָא תַּלְיָן שַׂעֲרֵי עַל פּוּמָא, וּפוּמָא אִתְפְּנֵי מִכָּל סִטְרִין, וְיָאִין שַׂעֲרֵי סְחוֹר סְחוֹר לֵיהּ, בְּגִין דְּלָא אִשְׁתְּכַח טַרְחוּתָא כְּמָה דְּאִצְטְרִיךְ, טַרְחוּתָא בְּמַאי קָא מַיְרֵי, דִּינָא, בַּאֲתַר דִּינָא טַרְחוּתָא אִשְׁתְּכַח, וְכִי שַׂעֲרֵי דְּדִקְנָא טִרְחָא אִנּוּן אוֹ דִּינָא אִנּוּן, וְהָא כֹּלָּא רַחֲמֵי אִתְחֲזָן, אֶלָּא דְּלָא אִתְטְרַח בְּיִשׁוּבָא <small>(ס"א בִּנְשׁוּבָא)</small> דְּרוּחָא דִּזְעֵיר אַפִּין.
דְּתָאנָא, מֵהַאי פּוּמָא קַדִּישָׁא עִלָּאָה קֹדֶשׁ קָדָשִׁים, נָשְׁבָא רוּחָא, מַאי רוּחָא, רוּחָא דְּאִתְּרַק <small>(ס"א דְּאִתְדַּבַּק)</small> בֵּיהּ, דְּמִתְלַבַּשׁ בֵּיהּ זְעֵיר אַפִּין, וּמֵהַאי רוּחָא מִתְלַבְּשִׁין כָּל אִנּוּן דִּלְתַתָּא, וְכַד הַהוּא רוּחָא נָפִיק, אִתְפְּרַשׁ לִתְלָתִין וְשִׁבְעָה אֶלֶף עֵבָר, וְאִתְפַּשַּׁט <small>(ס"א וְאִתְפָּרְשָׁא)</small> כָּל חַד בִּלְחוֹדוֹי לְאַתְרֵיהּ, וְכָל מַאן דְּאִתְחֲזֵי לְאִתְלַבְּשָׁא, מִנֵּיהּ אִתְלַבַּשׁ, וְעַל דָּא שַׂעֲרִין לָא אִשְׁתַּכְּחוּ עַל פּוּמָא קַדִּישָׁא, מִשּׁוּם דְּרוּחֵיהּ נָפִיק, וְלָא בָּעֵי מִלָּה אַחֲרָא לְאִתְעָרְבָא בֵּיהּ וּלְקָרְבָא בַּהֲדֵיהּ.
וְדָא הוּא טְמִירוּתָא דְּכֹלָּא, דְּלָא אִתְדַּבַּק לָא לְעֵלָּא וְלָא לְתַתָּא, וְהוּא סָתִים בִּסְתִימָא דִּסְתִימִין דְּלָא אִתְיְדַע, [קלד:]<b> </b>דָּא הוּא דְּלָא אִתְתַּקַּן וְלָא הֲוָה בֵּיהּ תִּקּוּנָא, וּבְגִין כָּךְ, רוּחַ דְּנָפִיק לְבַר וּמִתְלַבְּשִׁין בֵּיהּ נְבִיאֵי מְהֵימְנֵי, אִתְקְרֵי פֶּה ה', אֲבָל בְּהַאי עַתִּיקָא דְּעַתִּיקִין לָא אִתְפְּרַשׁ, וְלֵית מַאן דְּיָדַע רוּחֵיהּ בַּר אִיהוּ, וּבְגִין כָּךְ שַׂעֲרוֹי שְׁקִילִין סוֹחֲרָנֵיהּ דְּפוּמָא וְאִתְפְּנֵי מִכָּל סִטְרוֹי.
וּבְהַאי אִתְרְחִיצוּ אֲבָהָתָנָא, לְאִתְלַבְּשָׁא בְּהַאי רוּחָא דְּמִתְפַּשַּׁט לְכַמָּה עֵבָרִין, בַּאֲתַר דְּכָל שַׂעֲרֵי שְׁקִילִין בְּסוֹחֲרָנוֹי, הֲדָא הוּא דִּכְתִיב <small>(מיכה ז)</small> אֲשֶׁר נִשְׁבַּעְתָּ לַאֲבוֹתֵינוּ, וְדָא הוּא תִּקּוּנָא קַדִּישָׁא עִלָּאָה דִּתְרֵיסַר, דְּמִכָּאן אִשְׁתַּלְשָׁלוּ תְּרֵיסַר תְּחוּמִין לְעֵלָּא, וּתְרֵיסַר תְּחוּמִין לְתַתָּא, תְּרֵיסַר תְּחוּמִין לִתְרֵיסַר שִׁבְטֵי אֲבָהָתָא, הֲדָא הוּא דִּכְתִיב אֲשֶׁר נִשְׁבַּעְתָּ לַאֲבוֹתֵינוּ.
<h3><span style="color:LightGray;"><small><small>תיקון י"ג דא"א</small></small></span></h3>
<b>תִּקּוּנָא דִּתְלֵיסַר,</b> תַּלְיָן שַׂעֲרֵי דִּתְחוֹת <small>(נ"א בִּתְחוֹת)</small> דִּקְנָא מִכָּאן וּמִכָּאן בִּיקָרָא יָאָה וּבִיקָרָא שַׁפִּירָא, וְחַפְיָן עַד טַבּוּרָא, וְלָא אִתְחַזְיָן מֵאַנְפֵּי תַּקְרוּבָא דְּבֻסְמָא, בַּר אִנּוּן תַּפּוּחִין שַׁפִּירָן חִוָּרִין.
אָמַר רַבִּי שִׁמְעוֹן, זַכָּאָה חוּלָקֵיהּ דְּמַאן דְּאִשְׁתַּכַּח בְּהַאי אִדָּרָא קַדִּישָׁא עִלָּאָה דַּאֲנַן בֵּיהּ, זַכָּאָה חוּלָקֵיהּ בְּעָלְמָא דֵּין וּבְעָלְמָא דְּאָתֵי, דַּאֲנַן יָתְבִין בִּקְדֻשָּׁה עִלָּאָה וְאַסְחַר לָן <small>(ס"א בֵּין אֶשָּׁא עִלָּאָה אַסְחַר לָן)</small>, וְהַאי כָּל תִּקּוּנִין עִלָּאִין לִדְיוּקְנָא דְּדִקְנָא קַדִּישָׁא אִתְתַּקָּנוּ וְאִתְעַטָּרוּ, וְאַסְחָרוּ לְדוּכְתַּיְהוּ, וְהַאי תִּקּוּנָא דִּתְלֵיסַר, הוּא תִּקּוּנָא יָאֶה דְּבֵיהּ אֲחִידָן, כִּסּוּפָא לְמִזְקַף רֵישָׁא לָקָבְלֵיהּ, מִנֵּיהּ תַּלְיָן כָּל אִנּוּן דְּבִזְעֵיר אַפִּין אֲחִידָן, מִנֵּיהּ תַּלְיָן עִלָּאִין וְתַתָּאִין, דָּא הוּא תִּקּוּנָא שְׁלֵימְתָּא דְּאַשְׁלִים לְכָל תִּקּוּנִין, דָּא אַשְׁלִים לְכֹלָּא.
תָּאנָא, אִלֵּין תִּקּוּנִין אִקְּרוּן יְמֵי קֶדֶם, אִקְּרוּן יוֹמִין קַדְמָאִין דְּקַדְמָאֵי, וְאִנּוּן דְּאִשְׁתַּכְּחוּ בִּזְעֵיר אַפִּין אִקְּרוּן יְמֵי עוֹלָם. וְתָאנָא, אִלֵּין יְמֵי קֶדֶם כֻּלְּהוּ מִתְתַּקְּנָן בְּתִקּוּנָא דִּדְיוּקְנָא, <small>(ס"א דְּדִקְנָא)</small> דְּעַתִּיקָא דְּעַתִּיקִין טְמִירָא דִּטְמִירִין כָּלִיל בְּהוֹן, וְהַאי דִּתְלֵיסַר כָּלִיל לְהוֹן, וְכָל גִּנְזִין עִלָּאִין וְתַתָּאִין גְּנִיזָן בֵּיהּ, וּבֵיהּ כְּלִילָן בְּהַאי מַזָּלָא, דְּמִתַּזְלֵי מִנֵּיהּ כֹּלָּא כְּמָה דְּאִתְּמַר, וְדָא יוֹמָא לָא אִתְכְּלִיל בַּהֲדַיְהוּ, אֶלָּא הוּא כָּלִיל כֹּלָּא.
וּבְהַהוּא זִמְנָא דְּאִתְּעַר עַתִּיק יוֹמִין בְּתִקּוּנִין דִּלְעֵלָּא, הַהוּא אִתְקְרֵי יוֹם אֶחָד, דְּבֵיהּ זַמִּין לְאוֹקִיר דִּיקְנֵיהּ, הֲדָא הוּא דִּכְתִיב <small>(זכריה יד)</small> יוֹם אֶחָד הוּא יִוָּדַע לַה', הוּא בִּלְחוֹדוֹי יַתִּיר מִכֹּלָּא, הוּא דְּכָלִיל כֹּלָּא, הוּא דְּאִתְקְרֵי בִּשְׁמָא יְדִיעָא. דְּתָנֵינָן, בַּאֲתַר דְּאִית יוֹם אִית לַיְלָה, דְּלֵית יוֹם בְּלָא לַיְלָה, וּמִשּׁוּם דְּהַהוּא זִמְנָא זְמַן יְהֵא דִּיקָרָא דְּדִקְנָא, וְהוּא בִּלְחוֹדוֹי יִשְׁתַּכַּח, לָא אִתְקְרֵי לָא יוֹם וְלָא לַיְלָה, דְּלֵית יוֹם אִקְּרֵי אֶלָּא מִסִּטְרָא דִּילָן, וְלֵית לַיְלָה אִקְּרֵי אֶלָּא מִסִּטְרָא דִּילָן.
וּמִשּׁוּם דְּהַאי תִּקּוּנָא כָּלִיל כֹּלָּא, לָא אִתְיְדַע וְלָא אִתְחֲזֵי מִנֵּיהּ, וּמִנֵּיהּ נָגִיד מִשְׁחָא דִּרְבוּתָא לִתְלֵיסַר עֵבָר מַבּוּעִין, לְכָל אִנּוּן דִּלְתַתָּא דְּנַהֲרִין. בְּהַהוּא מִשְׁחָא אִתְתַּקָּנוּ תְּלֵיסַר תִּקּוּנִין דְּדִקְנָא קַדִּישָׁא עִלָּאָה, וְאִלֵּין תִּקּוּנִין דִּבְהַאי דִּקְנָא, מִתְתַּקְּנָן וְנַחְתָּן לְכַמָּה עֵבָר, וְלָא אִתְחֲזוּן הֵיךְ מִתְפַּשְּׁטִין וְהֵיךְ נָפְקִין, מִכֹּלָּא אַסְתִּימוּ וּמִכֹּלָּא אִתְטַמָּרוּ, לֵית דְּיָדַע אֲתַר לְהַאי עַתִּיקָא, בִּפְשִׁיטוּתָא דִּלְהוֹן כֻּלְּהוֹן כְּלִילָן כְּמָה דְּאִתְּמַר, אִתְיְדַע וְלָא אִתְיְדַע, טָמִיר וְלָא טָמִיר, עֲלֵיהּ אִתְקְרֵי <small>(ישעיה מב)</small> אֲנִי ה' הוּא שְׁמִי וּכְבוֹדִי לְאַחֵר לֹא אֶתֵּן, וּכְתִיב <small>(תהלים ק)</small> הוּא עָשָׂנוּ וְלוֹ אֲנַחְנוּ, וּכְתִיב <small>(דניאל ז)</small> וְעַתִּיק יוֹמִין יְתִיב, בְּאַתְרֵיהּ יְתִיב וְלֵית דְּיָדַע לֵיהּ, יְתִיב וְלָא שְׁכִיחַ, וּכְתִיב <small>(תהלים קלט)</small> אוֹדְךָ עַל כִּי נוֹרָאוֹת נִפְלֵאתִי וְגוֹ'.
<h3><span style="color:LightGray;"><small><small>שבח גילוי תיקוני א"א</small></small></span></h3>
אָמַר רַבִּי שִׁמְעוֹן לְחַבְרַיָּא, כַּד אִתְפְּרִיס פְּרִיסָא דָּא דְּאַתּוּן חֲמָאן עֲלָנָא, אֲנָא חֲמֵינָא דְּנַחְתּוּ כָּל תִּקּוּנִין בְּגַוָּהּ וּנְהִירוּ בַּאֲתַר דָּא, וְחַד פָּרוֹכְתָּא בּוֹצִינָא דְּקֻדְשָׁא בְּרִיךְ הוּא <small>(ס"א בּוֹסִיטָא דִּקְדֻשָּׁה)</small> פְּרִיסָא בְּאַרְבַּע סָמְכִין לְאַרְבַּע עֵבָר, [קלה.] סָמְכָא חַד הוּא יָתִיב מִתַּתָּא לְעֵלָּא, וְחַד מַגְרוֹפְיָא בִּידֵיהּ, וּבְמַגְרוֹפְיָא אַרְבַּע מַפְתְּחִין שְׁנִינָן <small>(ס"א שָׁנְיָן)</small> מִכָּל סִטְרוֹי, וּמִתְאַחֲדָן פַּרְסָא וְנַחְתִּין לָהּ מֵעֵלָּא לְתַתָּא, וְכֵן לְסָמְכָא תִּנְיָנָא וּתְלִיתָאָה וּרְבִיעָאָה. וּבֵין סָמְכָא לְסָמְכָא אֲחִידָן תְּמַנֵיסַר רַגְלֵי, דִּסְמִיכִין וּמִתְנַהֲרִין בְּבוֹצִינָא דִּגְלִיפָא <small>(ס"א בְּבוֹסִיטָא דִּגְלִיפִין)</small> בְּהַהוּא פַּרְסָא, וְכֵן לְאַרְבַּע עֵבָר.
חֲמֵינָא אִלֵּין תִּקּוּנִין דְּנַהֲרִין עֲלָהּ, וַהֲווֹ מְחַכָּאן מִלֵּי דְּפוּמָנָא לְאִתְעַטְּרָא וּלְאִסְתַּלְּקָא כָּל חַד בְּאַתְרֵיהּ, וְכַד הֲווֹ מִתְתַּקְּנָן מִפּוּמָנָא, כָּל חַד וְחַד סָלִיק וְאִתְעַטַּר וְאִתְתַּקַּן בְּהַהוּא תִּקּוּנָא דְּאִתְתַּקַּן הָכָא מִכָּל <small>(ס"א בְּהֶבֶל דְּכָל)</small> פּוּמָא דְּחַד מִנָּן, וּבְשַׁעְתָּא דְּחַד מִנָּן פָּתַח פּוּמָא לְתַקְּנָא בְּהַהוּא תִּקּוּנָא, הַהוּא תִּקּוּנָא הֲוָה יָתִיב וּמְחַכֶּה לְמִלָּה דְּנָפִיק מִפּוּמֵיכוֹן, וּכְדֵין סָלְקָא בְּדוּכְתֵּיהּ וְאִתְעַטַּר, וְכָל סָמְכִין מִכָּאן וּמִכָּאן חָדָאן עַל דְּשָׁמְעִין מַה דְּלָא יָדְעוּ, וְצָיְתִין לְקָלֵיכוֹן, כַּמָּה רְתִיכִּין קַיְמִין הָכָא בְּגִינֵיכוֹן.
זַכָּאִין אַתּוּן לְעָלְמָא דְּאָתֵי, דְּכֻלְּהוּ מִלֵּי דְּנָפְקֵי מִפּוּמֵיכוֹן, כֻּלְּהוּ מִלִּין קַדִּישִׁין, מִלֵּי כָּשְׁרָן דְּלָא אַסְטָאן לִימִינָא וְלִשְׂמָאלָא, קֻדְשָׁא בְּרִיךְ הוּא חָדֵי לְמִשְׁמַע וְצָיִית לְהָנֵי מִלֵּי, עַד דְּהוּא אַגְמַר <small>(ס"א אַגְזַר)</small> דִּינָא, דִּי לְעָלְמָא דְּאָתֵי תֵּימְרוּן זִמְנָא אַחֲרָא כָּל הָנֵי מִלֵּי קַדִּישִׁין, עֲלַיְכוּ כְּתִיב <small>(שה"ש ז)</small> וְחִכֵּךְ כְּיֵין הַטּוֹב וְגוֹ' דּוֹבֵב שִׂפְתֵי יְשֵׁנִים, מַאי דּוֹבֵב שִׂפְתֵי יְשֵׁנִים, דַּאֲפִלּוּ לְעָלְמָא דְּאָתֵי מְרַחֲשָׁן שִׂפְוָתַיְכוּ אוֹרַיְתָא קַמֵּיהּ.
<h3><span style="color:LightGray;"><small><small>פרצוף ז"א</small></small></span></h3>
הַשְׁתָּא אִתְתְּקָּנוּ וְאִתְכְּוָנוּ דַּעְתָּא לְמִתְקַן תִּקּוּנוֹי דִּזְעֵיר אַפִּין, הֵיךְ יִתְתַּקַּן, וְהֵיךְ יִתְלַבַּשׁ בְּתִקּוּנוֹי מִתִּקּוּנֵי עַתִּיק יוֹמִין קַדִּישָׁא דְּקַדִּישִׁין טְמִירָא דִּטְמִירִין טְמִירָא מִכֹּלָּא, דְּהַשְׁתָּא חוֹבָתָא <small>(ס"א חָכְמְתָא)</small> עֲלַיְכוּ לְמִגְזַר דִּינָא קוּשְׁטָאָה יָאָה וְשַׁפִּירָא, וּלְאַתְקְנָא כָּל תִּקּוּנִין עַל בּוּרְיֵהּ.
תִּקּוּנֵי דִּזְעֵיר אַפִּין מִתִּקּוּנֵי דַּאֲרִיךְ אַפִּין אִתְתַּקָּנוּ, וְאִתְפַּשָּׁטוּ תִּקּוּנוֹי מִכָּאן וּמִכָּאן, כְּחֵיזוּ בַּר נָשׁ, לְמִשְׁלְטָא <small>(ס"א דְּמִשְׁלְפָא)</small> בֵּיהּ רוּחָא דִּטְמִירָא מִכָּל סִטְרִין, בְּגִין לְמֵיתַב עַל כֻּרְסְיָא, דִּכְתִיב <small>(יחזקאל א)</small> וְעַל דְּמוּת הַכִּסֵּא דְּמוּת כְּמַרְאֵה אָדָם עָלָיו מִלְמָעְלָה, כְּמַרְאֵה אָדָם דְּכָלִיל כָּל דְּיוּקְנִין, כְּמַרְאֵה אָדָם דְּכָלִיל כָּל שְׁמָהָן, כְּמַרְאֵה אָדָם דְּבֵיהּ סְתִימִין כָּל עָלְמִין עִלָּאִין וְתַתָּאִין, כְּמַרְאֵה אָדָם דְּכָלִיל כָּל רָזִין דְּאִתְאֲמָרוּ וְאִתְתַּקָּנוּ עַד דְּלָא אִבְרֵי עָלְמָא, וְאַף עַל גַּב דְּלָא אִתְקַיָּמוּ.
<h3><span style="color:LightGray;"><small><small>מלכין קדמאין</small></small></span></h3>
תָּאנָא בִּצְנִיעוּתָא דְּסִפְרָא, עַתִּיקָא דְּעַתִּיקִין עַד לָא זַמִּין תִּקּוּנוֹי, בָּאנֵי מַלְכִין כָּנֵס מַלְכִין וּמְשַׁעֵר מַלְכִין, וְלָא הֲווֹ מִתְקַיְּמֵי, עַד דְּדָחֵי <small>(ס"א דְּאָנַח)</small> לוֹן וְאַצְנַע לוֹן לְבָתַר זִמְנָא, הֲדָא הוּא דִּכְתִיב <small>(בראשית לו)</small> וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם, בְּאֶרֶץ אֱדוֹם בַּאֲתַר דְּכָל דִּינִין מִתְקַיְּמִין תַּמָּן, וְכֻלְּהוּ לָא אִתְקַיָּמוּ, עַד דְּרֵישָׁא חִוָּרָא עַתִּיקָא דְּעַתִּיקִין אִתְתַּקַּן, כַּד אִתְתַּקַּן, תַּקִּין כָּל תִּקּוּנִין דִּלְתַתָּא, תַּקִּין כָּל תִּקּוּנִין דְּעִלָּאִין וְתַתָּאִין.
מִכָּאן אוֹלִיפְנָא, כָּל רֵישָׁא דְּעַמָּא דְּלָא אִתְתַּקַּן הוּא בְּקַדְמֵיתָא, לֵית עַמָּא מִתְתַּקְּנָא, וְאִי אִיהוּ מִתְתַּקַּן, כֻּלְּהוּ מִתְתַּקְּנָן, וְאִי אִיהוּ לָא מִתְתַּקַּן בְּקַדְמֵיתָא, לָא יָכְלִין עַמָּא לְאִתְתַּקְּנָא, מְנָלָן, מֵעַתִּיק יוֹמִין, דְּעַד לָא אִתְתַּקַּן הוּא בְּתִקּוּנוֹי, לָא אִתְתַּקָּנוּ כָּל אִנּוּן דְּבָעוּ לְאִתְתַּקְּנָא, וְכֻלְּהוּ עָלְמִין אִתְחֲרָבוּ.
הֲדָא הוּא דִּכְתִיב וַיִּמְלֹךְ בֶּאֱדוֹם בֶּלַע בֶּן בְּעוֹר, וַיִּמְלֹךְ בֶּאֱדוֹם רָזָא חֲדָא <small>(ס"א יַקִּירָא)</small> הוּא, אֲתַר דְּכָל דִּינִין מִתְקַטְּרִין תַּמָּן וְתַלְיָן מִתַּמָּן. בֶּלַע בֶּן בְּעוֹר, תָּאנָא, הוּא גְּזֵרַת דִּינָא תַּקִּיפָא דְּתַקִּיפִין, דִּבְגִינֵיהּ מִתְקַטְּרָן אֶלֶף אַלְפִין מָארֵי דִּיבָבָא וִילָלָה. וְשֵׁם עִירוֹ דִּנְהָבָה, מַאי דִּנְהָבָה, כְּלוֹמַר דִּין הָבָה, כְּמָה דְּאַתְּ אָמַר <small>(משלי כ)</small> לַעֲלוּקָה שְׁתֵּי בָנוֹת הַב הַב.
כֵּיוָן דְּסָלִיק לְאִתְיַשְּׁבָא בֵּיהּ, לָא קָאֵים וְלָא הֲוָה יָכִיל לְמֵיקַם, מַאי טַעְמָא, מִשּׁוּם דְּאָדָם לָא אִתְתַּקַּן, מַאי טַעְמָא, דְּתִקּוּנָא דְּאָדָם בִּדְיוּקְנֵיהּ כָּלִיל כֹּלָּא, וְיָכִיל [קלה:] כֹּלָּא לְאִתְיַשְּׁבָא בֵּהּ, וּבְגִין דְּתִקּוּנָא דָּא דְּאָדָם לָא אִשְׁתַּכַּח, לָא יָכִילוּ לְמֵיקַם וּלְאִתְיַשְּׁבָא וְאִתְבַּטָּלוּ, וְאִתְבַּטָּלוּ סָלְקָא דַּעְתָּךְ, וְהָא כֻּלְּהוּ בְּאָדָם אִתְכְּלִילָן, אֶלָּא אִתְבַּטָּלוּ וְאִסְתַּלָּקוּ מֵהַהוּא תִּקּוּנָא, עַד דְּיֵיתֵי תִּקּוּנָא דְּאָדָם, וְכַד אָתָא הַאי דְּיוּקְנָא, אִתְגַּלָּפוּ <small>(ס"א אִתְכְּלָלוּ)</small> כֻּלְּהוּ וְאִתְחַזָּרוּ לְקִיּוּמָא אַחֲרָא, מִנְּהוֹן אִתְבַּסָּמוּ, מִנְּהוֹן אִתְבַּסָּמוּ וְלָא אִתְבַּסָּמוּ, וּמִנְּהוֹן לָא אִתְבַּסָּמוּ כְּלָל.
וְאִי תֵּימָא, וְהָא כְּתִיב וַיָּמָת וַיָּמָת, דְּאִתְבַּטָּלוּ לְגַמְרֵי, לָאו הָכִי, אֶלָּא כָּל מַאן דְּנָחִית מִדַּרְגָּא קַדְמָאָה דַּהֲוָה בֵּיהּ, קָארֵי בֵּיהּ מִיתָה, כְּמָה דְּאַתְּ אָמַר <small>(שמות ב)</small> וַיָּמָת מֶלֶךְ מִצְרַיִם, דְּנָחַת מִדַּרְגָּא קַדְמָאָה דַּהֲוָה קָם בֵּיהּ.
וְכֵיוָן דְּאִתְתַּקַּן אָדָם, אִתְקְרוּן בִּשְׁמָהָן אַחֲרָנִין, וְאִתְבַּסְּמוּ בְּקִיּוּמָא בֵּיהּ, וְקָיְמִין בְּדוּכְתַּיְהוּ, וְכֻלְּהוּ אִתְקְרוּן בִּשְׁמָהָן אַחֲרָנִין מִן קַדְמָאִין, בַּר הַהוּא דִּכְתִיב בֵּיהּ <small>(בראשית לו)</small> וְשֵׁם אִשְׁתּוֹ מְהֵיטַבְאֵל בַּת מַטְרֵד בַּת מֵי זָהָב, מַאי טַעְמָא, מִשּׁוּם דְּהָנֵי לָא אִתְבַּטָּלוּ כִּשְׁאָר אַחֲרָנִין, מַאי טַעְמָא, מִשּׁוּם דַּהֲוָה דְּכַר וְנוּקְבָא, כְּהַאי תְּמָרָא דְּלָא סָלְקָא אֶלָּא דְּכַר וְנוּקְבָא, וּבְגִין כָּךְ הַשְׁתָּא דְּאִשְׁתַּכְּחוּ דְּכַר וְנוּקְבָא, לָא כְּתִיב בְּהוּ מִיתָה כְּאַחֲרָנִין וְאִתְקַיָּמוּ, אֲבָל לָא אִתְיַשָּׁבוּ עַד דְּאִתְתַּקַּן דְּיוּקְנָא דְּאָדָם, וְכֵיוָן דְּאִתְתַּקַּן דְּיוּקְנָא דְּאָדָם, אִתְחַזָּרוּ וְאִתְקַיָּמוּ בְּקִיּוּמָא אַחֲרָא וְאִתְיַשָּׁבוּ.
<h3><span style="color:LightGray;"><small><small>גולגלתא וטלא דז"א</small></small></span></h3>
תָּאנָא, כַּד סָלִיק בִּרְעוּתָא דְּרֵישָׁא חִוָּרָא לְמֶעְבַּד יְקָרָא לִיקָרֵיהּ, תַּקִּין וְזַמִּין וְאַפִּיק מִבּוֹצִינָא דְּקַרְדִּינוּתָא חַד נִיצוֹצָא, נָשַׁב בֵּיהּ, אִתְתַּקַּר <small>(ס"א אִתְתַּקַּן)</small>, וְסָלִיק רְעוּתֵיהּ, וְאִתְפַּשַּׁט לִתְלָת מְאָה וְשִׁבְעִין עֵבָר, וְנִיצוֹצָא קָאֵים, וְשָׁארֵי נָפִיק אֲוִירָא דָּכְיָא וּמִתְגַּלְגְּלָא, וְאִתְפַּשַּׁט וְנָפִיק חַד <b>גֻּלְגַּלְתָּא</b> תַּקִּיפָא לְאַרְבַּע סִטְרִין, וּבְהַאי אֲוִירָא דָּכְיָא אִשְׁתְּאִיב נִיצוֹצָא וְאִתְאַחַד וְכָלִיל <small>(ס"א וְאִתְכְּלִיל)</small> בֵּיהּ, בֵּיהּ סָלְקָא דַּעְתָּךְ, אֶלָּא אִתְטַמַּר בֵּיהּ, וּבְגִין הַאי, גֻּלְגַּלְתָּא אִתְפַּשַּׁט בְּסִטְרוֹי. וְהַאי אֲוִירָא הוּא טָמִיר דִּטְמִירִין דְּעַתִּיק יוֹמֵי, בְּרוּחָא דְּגָנִיז <small>(נ"א בֵּהּ)</small>.
בְּהַאי גֻּלְגַּלְתָּא, אִתְפַּשָּׁטוּ אֶשָּׁא מִסְּטַר חַד, וַאֲוִירָא מִסְּטַר חַד, וַאֲוִירָא דָּכְיָא קָאֵים עֲלֵיהּ מֵהַאי סְטָר, וְאֶשָּׁא דָּכְיָא קָאֵים מֵהַאי סְטָר, מַאי אֶשָּׁא הָכָא, אֶלָּא לָאו הוּא אֶשָּׁא, אֲבָל בּוֹצִינָא דָּא דְּאִתְכְּלִיל בַּאֲוִירָא דָּכְיָא, נָהִיר לְמָאתָן וְשִׁבְעִין עָלְמִין, וְדִינָא מִסִּטְרוֹי אִשְׁתַּכַּח, וּבְגִין דָּא, הַאי גֻּלְגַּלְתָּא אִתְקְרֵי גֻּלְגַּלְתָּא תַּקִּיפָא.
בְּגֻלְגַּלְתָּא דָּא יָתְבִין תִּשְׁעָה אַלְפֵי רִבּוֹא עָלְמִין, דְּנָטְלִין עֲלוֹי וְסָמְכִין עֲלוֹי.
בְּהַאי גֻּלְגַּלְתָּא נָטִיף <b>טַלָּא</b> מֵרֵישָׁא חִוָּרָא דְּאִתְמְלֵי מִנֵּיהּ תָּדִיר, וּמֵהַאי טַלָּא זְמִינִין מֵתַיָּא לְאַחֲיָאָה, וְהוּא טַלָּא דְּאִתְכְּלִיל בִּתְרֵי גַּוְנֵי, מִסִּטְרָא דְּרֵישָׁא חִוָּרָא, חִוָּר בְּגַוֵּיהּ <small>(ס"א בְּגִינֵיהּ)</small>, דְּכָלִיל כֻּלְּהוּ חִוָּרֵי <small>(ד"א וְכֻלְּהוּ חִוָּרֵי)</small>, אֲבָל כַּד אִתְיַשְּׁבָן בְּהַאי רֵישָׁא דִּזְעֵיר אַפִּין, אִתְחֲזֵי בֵּיהּ סוּמָקָא, כְּהַאי בְּדוֹלְחָא דְּאִיהוּ חִוָּר, וְאִתְחַזְיָא גַּוְנָא סוּמָקָא בְּגַוְנָא חִוָּרָא, וּבְגִין כָּךְ כְּתִיב <small>(דניאל יב)</small> וְרַבִּים מִיְּשֵׁנֵי אַדְמַת עָפָר יָקִיצוּ אֵלֶּה לְחַיֵּי עוֹלָם וְאֵלֶּה לַחֲרָפוֹת לְדִרְאוֹן עוֹלָם, לְחַיֵּי עוֹלָם, בְּגִין דְּאִתְחֲזִיאוּ לְהַהוּא חִוָּרָא דְּאָתֵי מִסְּטַר דְּעַתִּיק יוֹמִין אֲרִיכָא דְּאַנְפִּין, לַחֲרָפוֹת לְדִרְאוֹן עוֹלָם, בְּגִין דְּאִתְחֲזִיאוּ לְהַהוּא סוּמָקָא דִּזְעֵיר אַפִּין, וְכֹלָּא כָּלִיל בְּהַהוּא טַלָּא, הֲדָא הוּא דִּכְתִיב <small>(ישעיה כו)</small> כִּי טַל אוֹרוֹת טַלֶּךָ, אוֹרוֹת תְּרֵי. וְהַהוּא טַלָּא דְּנָטִיף, נָטִיף כָּל יוֹמָא לְחַקְלָא דְּתַפּוּחִין, כְּגַוְנֵי חִוָּרָא וְסֻמָּקָא.
הַאי גֻּלְגַּלְתָּא אַנְהִיר בִּתְרֵי גַּוְנֵי, לְהַאי סְטָר וּלְהַאי סְטָר, וּמֵהַאי אֲוִירָא דָּכְיָא אִתְפַּשַּׁט מִגֻּלְגַּלְתָּא לְאַנְפּוֹי מְאָה וְחַמְשִׁין רִבּוֹא עָלְמִין, וּבְגִין כָּךְ אִתְקְרֵי זְעֵיר אַפִּין, וּבְשַׁעְתָּא דְּאִצְטְרִיךְ, אִתְפַּשָּׁטוּ אַנְפּוֹי וַאֲרִיכִין בְּהַהוּא זִמְנָא, בְּגִין דְּיַשְׁגַּח בְּאַנְפּוֹי דְּעַתִּיקָא דְּעַתִּיקִין וְחַיִּיס לְעָלְמָא.
וּמֵהַאי גֻּלְגַּלְתָּא נָפִיק חַד עֵבָר לְכָל אִנּוּן דִּלְתַתָּא, וְיַהֲבִין אֲגַר אוֹרָאוּתָא לְעַתִּיק יוֹמִין, כַּד עָאלִין בְּחוּשְׁבָּנָא [קלו.] תְּחוֹת שַׁרְבִיטָא, וְלָקָבֵל דָּא <small>(שמות לח)</small> בֶּקַע לַגֻּלְגֹּלֶת לְתַתָּא כַּד עָאלִין בְּחוּשְׁבָּנָא, וְהַאי בֶּקַע, אֲגַר אוֹרָאוּתָא אִשְׁתַּכַּח מִנֵּיהּ לְעַתִּיק יוֹמִין.
<h3><span style="color:LightGray;"><small><small>ג' חללין דז"א</small></small></span></h3>
<b>בַּחֲלָלֵיהּ </b>דְּגֻלְגַּלְתָּא, תְּלָת חֲלָלִין אִשְׁתַּכְּחוּ דְּשַׁרְיָא מוֹחָא בְּהוּ, וּקְרוּמָא דַּקִּיק חַפְיָא עֲלַיְהוּ, אֲבָל לָא קְרוּמָא קְשִׁישָׁא סְתִימָא דְּעַתִּיק <small>(נ"א כְּעַתִּיק)</small> יוֹמִין, וּבְגִין הַאי, מוֹחָא אִתְפַּשַּׁט וְנָהִיר <small>(ס"א וְנָפִיק)</small> לִתְלָתִין וּתְרֵין שְׁבִילִין, הֲדָא הוּא דִּכְתִיב <small>(בראשית ב)</small> וְנָהָר יוֹצֵא מֵעֵדֶן.
וְתָאנָא, בִּתְלָת חֲלָלִין דְּגֻלְגַּלְתָּא מוֹחָא שַׁרְיָא. מֵחֲלָלָא חַד מִתְבַּקַּע <small>(ס"א וּמִתְפַּשַּׁט)</small> חַד מַבּוּעָא לְאַרְבַּע סִטְרִין, וְנָפִיק מֵהַהוּא מוֹחָא דְּשַׁרְיָא בְּהַאי חֲלָלָא, תְּלָתִין וּתְרֵין שְׁבִילִין רוּחִין דְּחָכְמְתָא.
מֵחֲלָלָא תִּנְיָנָא מִתְבַּקַּע וּמִתְפַּשַּׁט חַד מַבּוּעָא אַחֲרָא, וּמִתְפַּתְּחִין חַמְשִׁין תַּרְעִין, מֵאִלֵּין חַמְשִׁין תַּרְעִין, אִתְאַחֲדָן חַמְשִׁין יוֹמִין דְּאוֹרַיְתָא, חַמְשִׁין שְׁנִין דְּיוֹבְלָא, חַמְשִׁין אֶלֶף דָּרִין דְּזַמִּין קֻדְשָׁא בְּרִיךְ הוּא לְאָתָבָא רוּחֵיהּ לֵיהּ וּלְשַׁרְיָא בֵּיהּ.
מֵחֲלָלָא תְּלִיתָאָה נָפְקִין אֶלֶף אַלְפִין אִדָּרִין וְאַכְסַדְרָאִין, דְּדַעְתָּא שַׁרְיָא עֲלַיְהוּ וְדָרֵי בְּהוּ, וְהַאי חֲלָלָא שָׁרֵי חֲלָלֵיהּ <small>(ס"א מְדוֹרֵיהּ)</small> בֵּין הַאי חֲלָלָא וּבֵין הַאי חֲלָלָא, וְאִתְמַלְּיָן מִתְּרֵין סִטְרִין כָּל אִנּוּן אִדָּרִין, הֲדָא הוּא דִּכְתִיב <small>(משלי כד)</small> וּבְדַעַת חֲדָרִים יִמָּלְאוּ. וְאִלֵּין תְּלָת מִתְפַּשְּׁטִין לְכָל גּוּפָא, לְהַאי סִטְרָא וּלְהַאי סִטְרָא, וּבְאִנּוּן אָחִיד כָּל גּוּפָא, וְאָחִיד בְּהוּ גּוּפָא מִכָּל סִטְרוֹי, וּבְכָל גּוּפָא אִתְפַּשְּׁטָן וְאִשְׁתַּכְּחָן.
<h3><span style="color:LightGray;"><small><small>שערות דז"א</small></small></span></h3>
תָּאנָא, בְּגֻלְגַּלְתָּא דְּרֵישָׁא תַּלְיָן אֶלֶף אַלְפֵי רִבּוֹא וְרִבּוֹא רִבְּבָן קוֹצֵי <b>דְּשַׂעֲרֵי</b> אֻכָּמָן, וּמִסְתַּבְּכִין דָּא בְּדָא וּמִתְעָרְבִין דָּא בְּדָא, וְלֵית חֻשְׁבָּנָא לְנִימִין דְּכָל קוֹצָא וְקוֹצָא דַּאֲחִידָן בֵּיהּ דָּכְיָן וּמְסָאֲבָן, וּמִכָּאן אִתְאַחֲדָן <small>(ס"א טַעֲמֵי אוֹרַיְתָא)</small> בְּדָכְיָא בִּמְסָאֲבָא, בְּכָל אִנּוּן סִטְרִין דְּאִנּוּן דָּכְיָן, בְּכָל אִנּוּן סִטְרִין דְּאִנּוּן מְסָאֲבָן.
יָתְבִין קוֹצֵי מִסְתַּבְּכִין וְתַקִּיפִין, מִנְּהוֹן שְׁעִיעִין וּמִנְּהוֹן תַּקִּיפִין, וּבְכָל קוֹצָא וְקוֹצָא יָתְבִין נִימִין תַּלִּין עַל תַּלִּין, מִתְלַהֲטָן וְתַלְיָן כְּגִבּוֹר תַּקִּיף מָארֵי נָצַח קְרָבִין, בְּתִקּוּנָא יָאָה בְּתִקּוּנָא תַּקִּיפָא, בְּחִיר כְּאַרְזֵי רַבְרְבִין וְתַקִּיפִין, הֲדָא הוּא דִּכְתִיב <small>(שה"ש ה)</small> בָּחוּר כָּאֲרָזִים, מִתַּקְּנִין קוֹצִין בְּתִלּוֹי <small>(נ"א קוֹצִין דְּשַׂעֲרֵי וְתַלְיָן תַּלִין עַל תַּלִין)</small> מֵהַאי סִטְרָא לְהַאי סִטְרָא עַל גֻּלְגַּלְתָּא.
וְתָאנָא, יָתְבִין תַּלֵּי תַּלִּין, מִשּׁוּם דִּמְשִׁיכִין מִמַּבּוּעִין סַגִּיאִין דִּתְלָת רַהֲטֵי מוֹחָא. מִמַּבּוּעָא דַּחֲלָלָא חַד דְּגֻלְגַּלְתָּא, אִתְמַשְּׁכָן שַׂעֲרֵי בִּמְשִׁיכוּתָא, וּמִתְעַבְדִּין תַּלִּין דְּתַלְיָן מִכַּמָּה מַבּוּעִין דְּאִתְמַשְּׁכָן מֵהַאי חֲלָלָא. מֵחֲלָלָא תִּנְיָנָא נָפְקֵי חַמְשִׁין מַבּוּעִין, וְאִתְמַשְּׁכָן שַׂעֲרֵי מֵאִנּוּן מַבּוּעִין בִּמְשִׁיכוּתָא, וְאִתְעַבְדִּין תַּלִּין דְּתַלְיָן, וּמִתְעָרְבִין בְּקוֹצִין אַחֲרָנִין. מֵחֲלָלָא תְּלִיתָאָה נָפְקֵי אֶלֶף אַלְפִין אִדָּרִין וְאַכְסַדְרָאִין, וְאִתְמַשְּׁכָן שַׂעֲרֵי בִּמְשִׁיכוּתָא מִכֻּלְּהוּ, וּמִתְעַבְדִין תַּלִּין עַל תַּלִּין, וּמִתְעָרְבִין בְּקוֹצִין אַחֲרָנִין, וּבְגִין כָּךְ אִנּוּן קוֹצִין תַּלִּין עַל תַּלִּין.
וְכֻלְּהוּ מְשִׁיכָן דְּאִתְמַשְּׁכָן מִתְּלָת חֲלָלִין דְּמוֹחָא דְּגֻלְגַּלְתָּא, וְכָל אִנּוּן קוֹצֵי, תַּלְיָן וְחַפְיָן לְסִטְרָא דְּאֻדְנִין, וּבְגִין כָּךְ כְּתִיב <small>(דניאל ט)</small> הַטֵּה אֱלֹקַי אָזְנְךָ וּשְׁמָע. וּבְהַאי תַּלִּין, תַּלְיָן יְמִינָא וּשְׂמָאלָא, נְהוֹרָא וַחֲשׁוֹכָא, רַחֲמֵי וְדִינָא, וְכָל יְמִינָא וּשְׂמָאלָא תָּלֵי בְּהַאי, וְלָא בְּעַתִּיקָא.
בְּפַלְגּוּתָא דְּשַׂעֲרֵי אִתְחֲזֵי חַד אוֹרְחָא דַּקִּיק, דְּמִתְאַחֲדָא מֵהַהוּא אָרְחָא דְּעַתִּיק יוֹמִין, וּמֵהַהוּא אָרְחָא אִתְפָּרְשָׁן שִׁית מְאָה וּתְלֵיסַר אָרְחִין, דְּאִתְפַּלְּגוּן בְּאָרְחִין דְּפִקּוּדֵי דְּאוֹרַיְתָא, דִּכְתִיב <small>(תהלים כה)</small> כָּל אָרְחוֹת ה' חֶסֶד וֶאֱמֶת לְנוֹצְרֵי בְרִיתוֹ וְעֵדֹתָיו.
תָּנָא, בְּכָל קוֹצָא וְקוֹצָא מִתְאַחֲדָן אֶלֶף אַלְפִין מָארִין דִּיבָבָא וִילָלָה, דְּתַלְיָן בְּכָל קוֹצָא וְקוֹצָא, מֵאִנּוּן תַּקִּיפִין, וּמֵאִנּוּן שְׁעִיעִין מָארֵיהוֹן דְּמַתְקְלָא <small>(ס"א מָארֵיהוֹן דִּרְחִימוּתָא, וְאִיהוּ מַתְקְלָא בֵּינַיְהוּ)</small>, בְּגִין כָּךְ אִית יְמִינָא וְאִית שְׂמָאלָא.
<h3><span style="color:LightGray;"><small><small>מצחא דז"א</small></small></span></h3>
<b>מִצְחָא </b>דְּגֻלְגַּלְתָּא אַשְׁגָּחוּתָא דְּאַשְׁגָּחוּתָא, וְלָא מִתְגַּלְיָא בַּר הַהוּא זִמְנָא דִּצְרִיכִין חַיָּבַיָּא לְאִתְפַּקְּדָא וּלְעַיְּנָא בְּעוֹבָדֵיהוֹן. וְתָנָא, כַּד אִתְגַּלְּיָא הַאי מִצְחָא, אִתְעָרוּ כָּל מָארֵיהוֹן דְּדִינָא, וְכָל עָלְמָא בְּדִינָא אִתְמְסַר, [קלו:] בַּר הַהִיא שַׁעְתָּא כַּד סְלִיקוּ צְלוֹתְהוֹן דְּיִשְׂרָאֵל לְקַמֵּי עַתִּיק יוֹמִין וּבָעֵי לְרַחֲמָא עַל בְּנוֹי, גַּלֵּי מִצְחָא דְּרַעֲוָא דְּרַעֲוִין, וְנָהִיר בְּהַאי דִּזְעֵיר אַפִּין וְאִשְׁתְּכִיךְ דִּינָא.
בְּהַאי מִצְחָא נָפִיק חַד שַׂעֲרָא דְּמִתְפַּשַּׁט בֵּיהּ מִמּוֹחָא, דְּאַפִּיק חַמְשִׁין תַּרְעִין, וְכַד אִתְפַּשַּׁט, אִתְעֲבִיד <small>(ד"א אִתְעֲבַר)</small> מִצְחָא דְּאַשְׁגָּחוּתָא דְּחַיָּבֵי עָלְמָא, דְּאִנּוּן דְּלָא מִתְכַּסְּפֵי בְּעוֹבָדֵיהוֹן, הֲדָא הוּא דִּכְתִיב <small>(ירמיה ג)</small> וּמֵצַח אִשָּׁה זוֹנָה הָיָה לָךְ מֵאַנְתְּ הִכָּלֵם.
וְתַנְיָא, שַׂעֲרָא לָא קָאֵים בְּהַאי אֲתַר דְּמִצְחָא, בְּגִין דְּאִתְגַּלְּיָא לְאִנּוּן דַּחֲצִיפִין בְּחוֹבַיְהוּ, וְשַׁעְתָּא דְּמִתְּעַר קֻדְשָׁא בְּרִיךְ הוּא לְאִשְׁתַּעְשְׁעָא עִם צַדִּיקַיָּא, נְהִירִין אַנְפּוֹהִי דְּעַתִּיק יוֹמִין בְּאַנְפּוֹי דִּזְעֵיר יוֹמִין, וּמִתְגַּלְּיָא מִצְחֵיהּ וְנָהִיר לְהַאי מִצְחָא, וּכְדֵין אִתְקְרֵי עֵת רָצוֹן, וְכָל שַׁעְתָּא וְשַׁעְתָּא דְּדִינָא תָּלֵי, וְהַאי מִצְחָא דִּזְעֵיר אַפִּין אִתְגַּלְּיָא, אִתְגַּלְּיָא מִצְחָא דְּעַתִּיקָא דְּעַתִּיקִין, וְאִשְׁתְּכִיךְ דִּינָא וְלָא אִתְעֲבִיד.
תָּאנָא, הַאי מִצְחָא דְּאִתְפַּשַּׁט <small>(נ"א אִתְפַּשַּׁט)</small> בְּמָאתָן אֶלֶף סֻמָּקֵי דְּסֻמָּקֵי דְּאִתְאַחֲדָן בֵּיהּ וּכְלִילָן בֵּיהּ, וְכַד אִתְגַּלְּיָא מִצְחָא דִּזְעֵיר אַפִּין, אִית רְשׁוּתָא לְכֻלְּהוּ לְחַרָבָא, וְכַד אִתְגַּלְּיָא מִצְחָא דְּרַעֲוָא דְּרַעֲוָן, דְּנָהִיר לְהַאי מִצְחָא וּלְכֻלְּהוּ, כְּדֵין מִשְׁתַּכְּכִין.
וְתַנְיָא, עֶשְׂרִין וְאַרְבַּע דִּינָא עִלָּאָה <small>(נ"א בָּתֵּי דִּינִין)</small> מִשְׁתַּכְּחִין, וְכֻלְּהוּ אִקְּרוּן נְצָחִים <small>(ס"א מִצְחָא)</small>, וְכָל חַד אִקְּרֵי נֵצַח, וּבְאַתְוָן רְצוּפִין הוּא מֵצַח, וְאִית מֵצַח וְאִית נֵצַח דְּאִנּוּן נְצָחִים, וְהַיְנוּ דִּתְנַן נֵצַח נְצָחִים, וְאִנּוּן בְּמִצְחָא, וּמִתְפַּשְּׁטָן מִנְּהוֹן בְּגוּפָא בְּאַתְרִין יְדִיעָן.
תַּנְיָא, מַאי דִּכְתִיב <small>(שמואל א טו)</small> וְגַם נֵצַח יִשְׂרָאֵל לֹא יְשַׁקֵּר וְלֹא יִנָּחֵם כִּי לֹא אָדָם הוּא לְהִנָּחֵם, הַאי רָזָא אוֹקִימְנָא, כָּל הַהוּא נֵצַח דְּאִתְפַּשַּׁט בְּגוּפָא, זִמְנִין דְּתָלֵי עַל עָלְמָא לְמֵידַן, וְתָב וּמִתְחָרֵט וְלָא עָבִיד דִּינָא אִי תָּיְבִין, מַאי טַעְמָא, מִשּׁוּם דְּקָאֵי בְּדוּכְתָּא דְּאִקְּרֵי אָדָם וְיָכִיל לְאִתְחָרְטָא, אֲבָל אִי בַּאֲתַר דְּאִתְקְרֵי רֹאשׁ בְּהַאי מִצְחָא, אִתְחֲזֵי וּמִתְגַּלְּיָא הַאי נֵצַח, לָאו הוּא עִדָּן וַאֲתַר לְאִתְחָרְטָא, מַאי טַעְמָא, מִשּׁוּם דְּלָא הֲוָה מֵאֲתַר דְּאִקְּרֵי אָדָם, דְּהָא לָא אִתְגְּלֵי פַּרְצוּפָא וְחוֹטָמָא אֶלָּא מִצְחָא בִּלְחוֹדוֹי, וּבַאֲתַר דְּלָא אִשְׁתַּכַּח פַּרְצוּפָא לָא אִקְּרֵי אָדָם, וּבְגִין כָּךְ לֹא אָדָם הוּא לְהִנָּחֵם כְּנֵצַח דְּבִשְׁאָר תִּקּוּנֵי גּוּפָא.
<h3><span style="color:LightGray;"><small><small>עיינין דז"א</small></small></span></h3>
<b>עֵינוֹי </b>דְּרֵישָׁא מִשְׁתַּנְּיָן מִשְּׁאָר עַיְנִין, שַׁרְקוּתָא דִבְגִבְּתָא דְּעַל עַיְנִין מְכַחֲלָן דְּכָל עַיְנִין, מְכַחֲלָן בְּאוּכְמְתָא, תַּלְיָן תַּלִּין עַל תַּלִּין דְּשַׂעֲרֵי, וְאִנּוּן תִּקּוּנָא דְּעַל עַיְנִין בְּרֵישָׁא דְּמִצְחָא, וּמִתְאַחֲדָן מִתַּרְוַיְהוּ שְׁבַע מְאָה אַלְפֵי מָארֵי דְּאַשְׁגָּחוּתָא דְּעַל תְּרִיסֵי דְּעַיְנִין.
בִּכְסוּתָא דְּעַיְנִין לַהֲטִין אֶלֶף וְאַרְבַּע מְאָה רִבּוֹא, דְּמִתְאַחֲדָן בִּגְבִינִין דְּאִינְהוּ כְּסוּתָא, וְאַשְׁגָּחוּתָא דְּעֵינָא דְּעַתִּיק יוֹמִין עֲלַיְהוּ, וּבְשַׁעְתָּא דְּסַלְּקִין אִנּוּן כְּסוּתָא, אִתְחֲזֵי כְּמַאן דְּאִתְּעַר מִשְּׁנָתֵיהּ, וְאִתְפַּקְּחָן עֵינוֹי וְחָמָאן לְעֵינָא פְּקִיחָא, וְאִתְסָחָן בְּחַד חִוָּרָא דְּעֵינָא טָבָא, הֲדָא הוּא דִּכְתִיב <small>(שה"ש ה)</small> רוֹחֲצוֹת בֶּחָלָב, מַאי בֶּחָלָב, בְּחִוָּרָא דִּלְעֵלָּא קַדְמָאָה <small>(נ"א בְּחִוָּרָא קַדְמָאָה דְּעֵינָא טָבָא)</small>, וּבְהַהִיא שַׁעְתָּא אִשְׁתַּכַּח אַשְׁגָּחוּתָא דְּרַחֲמֵי.
וּבְגִין כָּךְ צְלוֹתָא דְּיִשְׂרָאֵל סָלְקָא, בְּגִין דְּיִפְקַח עֵינוֹי וְיִתְסָחוּן בְּהַהוּא חִוָּרָא, דִּכְתִיב <small>(תהלים מד)</small> עוּרָה לָמָּה תִישַׁן ה' הָקִיצָה. וְכָל זִמְנָא דְּעֵינוֹי לָאו מִתְפַּקְּחָן, כָּל מָארֵיהוֹן דְּדִינִין כַּפְיָן לְהוּ לְיִשְׂרָאֵל, וּשְׁאָר עַמִּין שָׁלְטִין עֲלַיְהוּ, וּבְזִמְנָא דְּיִפְקַח עֵינוֹי, יִתְסָחָן בְּעֵינָא טָבָא וְרַחֲמֵי עַל יִשְׂרָאֵל, וְאִסְתְּחַר <small>(ס"א וְאִתְזְהַר)</small> עֵינָא וְעָבִיד נוּקְמִין בִּשְׁאָר עַמִּין, הֲדָא הוּא דִּכְתִיב הָעִירָה וְהָקִיצָה, עוּרָה לְאִתְסָחָאָה בְּהַהִיא חִוָּרָא, הָקִיצָה לְמֶעְבַּד נוּקְמִין לְאִנּוּן דְּכַפְיָן לוֹן.
עֵינוֹי כַּד אִתְפַּקְּחָן, אִתְחֲזוּן שַׁפִּירִין כְּהָנֵי יוֹנִים, בְּסֻמָּק וְאֻכָּם וְיָרוֹק, וְעֵינָא דָּא <small>(ס"א חִוָּר)</small> לָא אִתְגְּלֵי אֶלָּא בְּזִמְנָא דְּאִסְתַּכַּל בְּעֵינָא טָבָא, וּמִתְכַּסָּן <small>(ס"א וּמִסְתָּחָאן)</small> כָּל אִנּוּן גַּוְנִין בְּהַהוּא חִוָּר.
מֵאִנּוּן <small>(ד"א רְהִיטִין)</small> גַּוְנִין דְּמִתְגַּלְּיָן נָפְקִין שִׁבְעָה עַיְנִין דְּאַשְׁגָּחוּתָא דְּנָפְקוּ מֵאֻכָּמָא [קלז.] דְּעֵינָא, הֲדָא הוּא דִּכְתִיב <small>(זכריה ג)</small> עַל אֶבֶן אַחַת שִׁבְעָה עֵינָיִם, מַאן אֶבֶן אַחַת, אוּכְמְתָא דְּעֵינָא.
מִסֻּמָּקָא נָפְקִין שִׁבְעָה רְהִיטִין דְּסָמְכִין לִסְטַר שְׂמָאלָא, וּמִתְלַהֲטִין בְּאֶשָּׁא דְּלִסְטַר צָפוֹן, וּמִתְאַחֲדָן לְאִתְפַּשְּׁטָא בְּעָלְמָא לְגַלָּאָה אָרְחִין דְּחַיָּבַיָּא, הֲדָא הוּא דִּכְתִיב <small>(שם ד)</small> שִׁבְעָה אֵלֶּה עֵינֵי ה' הֵמָּה מְשׁוֹטְטִים בְּכָל הָאָרֶץ.
מִירוֹקָא נָפְקִין שִׁבְעָה טְהִירִין <small>(ס"א נְהִירִין)</small> דְּקִטְרָא דְּלִסְטַר דָּרוֹמָא, וּמִתְאַחֲדָן לְאִתְפַּשְּׁטָא בְּעָלְמָא לְגַלָּאָה אָרְחִין <small>(ס"א עוֹבָדִין)</small>, דִּכְתִיב <small>(איוב לד)</small> כִּי עֵינָיו עַל דַּרְכֵי אִישׁ וְגוֹ'.
וְכַד אִתְסָחָאן בְּחִוָּרָא, מִשְׁתַּכְּחִין לְאַשְׁגְּחָא לְכָל מָארֵי קְשׁוֹט לְאוֹטָבָא עָלְמָא בְּגִינֵהוֹן, וְכָל אַשְׁגָּחוּתָא הָוֵי לְטָב עַל יִשְׂרָאֵל, וְאַשְׁגַּח בְּסֻמָּקָא לְמַאן דְּעָאקִין לְהוּ, הֲדָא הוּא דִּכְתִיב <small>(שמות ג)</small> רָאֹה רָאִיתִי, רָאֹה לְאוֹטָבָא לוֹן, רָאִיתִי לְנָקְמָא לוֹן מִדְּעָקִין לוֹן, וּבְגִין כָּךְ כְּתִיב <small>(תהלים מד)</small> עוּרָה לָמָּה תִישַׁן ה' הָקִיצָה אַל תִּזְנַח לָנֶצַח, עוּרָה וְהָקִיצָה, תְּרֵי אַשְׁגָּחוּתָא, תְּרֵי פְּקִיחִין, תְּרֵי טָבָן, רַחֲמֵי וְנוּקְמִין.
גַּוְנָא קַדְמָאָה, סֻמָּקָא בְּגוֹ סֻמָּקָא, כָּלִיל וְסָתִים כָּל סֻמָּקִין, מִקַּמֵּיהּ לָא אִתְחֲזָן, סוֹחֲרָנֵיהּ דְּהַהוּא סֻמָּקָא, אַסְחַר חַד חוּטָא אֻכָּמָא וְאַקִּיף לֵיהּ.
גַּוְנָא תִּנְיָנָא, אֻכָּמָא כְּאַבְנָא חַד דְּנָפִיק מִתְּהוֹמָא חַד זְמַן לְאֶלֶף שָׁנִים בְּיַמָּא רַבָּא, וְכַד נָפִיק הַאי אַבְנָא, אָתֵי רִגְשָׁא וְתָקְפָּא עַל יַמָּא, וְקָלֵיהּ דְּיַמָּא וְגַלְגַּלּוֹהִי אָזְלִין, וְאִשְׁתַּמְּעוּ לְנוּנָא רַבָּא דְּאִקְּרֵי לִוְיָתָן, וְנָפִיק מִתְּהוֹמָא, הַאי אַבְנָא מִתְגַּלְגְּלָא בְּתוּקְפָּא דְּיַמָּא וְנָפִיק לְבַר, וְהִיא אֻכָּמָא דְּכָל אֻכָּמִין סְתִימִין קַמֵּיהּ <small>(ס"א וְהָא אוֹקְמוּהָ דְּכָל אוֹרְחִין סְתִימִין קַמָּהּ)</small>, וְכָךְ הִיא אֻכָּמוּתָא דְּעֵינָא, אֻכָּמָא דְּכָלִיל וְסָתִים כָּל שְׁאָר אֻכָּמִין. וְסוֹחֲרָנֵיהּ דְּהַהוּא אֻכָּמָא, אַסְחַר חַד חוּטָא סֻמָּקָא <small>(ס"א לִסְטַר חַד)</small>, וְאַקִּיף לְהַהוּא אֻכָּמָא.
גַּוְנָא תְּלִיתָאָה, יְרוֹקָא דִּירוֹקֵי, דְּכָלִיל וְסָתִים כָּל יְרוֹקִין, וּבְסוֹחֲרָנֵיהּ דְּהַהוּא יְרוֹקָא, אַסְחָרוּ תְּרֵין חוּטִין, חוּטָא סֻמָּקָא לִסְטַר חַד, וְחַד חוּטָא אֻכָּמָא לִסְטַר חַד, וְאַקִּיפִין לְהַהוּא יְרוֹקָא.
וְכַד אִסְתְּחַר חִוָּרָא וְאִסְתָּחֵי עֵינָא, כָּל אִנּוּן גַּוְנִין מִשְׁתַּכְּכִין וּמִשְׁתַּקְּעִין לְתַתָּאָה, סֻמָּקָא יְרוֹקָא אֻכָּמָא לָא אִתְחֲזֵי, בַּר הַהוּא חִוָּרָא דְּנָהִיר מֵעַתִּיק יוֹמִין, וּנְהִירִין מִנֵּיהּ כָּל אִנּוּן דִּלְתַתָּא, וְלֵית גַּוְנָא אִתְחַזְיָא בַּר הַהוּא חִוָּרָא בִּלְחוֹדוֹי, וּבְגִין כָּךְ אִסְתַּלָּקוּ כָּל מָארֵיהוֹן דְּסֻמָּקָא וְאֻכָּמָא דְּאִנּוּן תְּאוֹמִין כַּחֲדָא, הֲדָא הוּא דִּכְתִיב <small>(שה"ש ד)</small> שֶׁעָלוּ מִן הָרַחְצָה שֶׁכֻּלָּם מַתְאִימוֹת, מַאי מִן הָרַחְצָה, מֵהַהוּא אַסְחוּתָא דְּעֵינָא קַדִּישָׁא עִלָּאָה, שֶׁכֻּלָּם מַתְאִימוֹת דָּא בְּדָא, וּמַה דְּאָמַר שָׁנְיָן דָּא לְדָא כְּעֵדֶר הַקְּצוּבוֹת, וְאַתְּ אֲמַרְתְּ שֶׁכֻּלָּם מַתְאִימוֹת, כְּלוֹמַר חִוָּרָא דִּלְּהוֹן, כְּהַהוּא חִוָּרָא דְּעַיְנִין כַּד אַסְחָן בְּחִוַּרְתָּא דְּעֵינָא עִלָּאָה.
וְדָא זְמִינִין לְמִנְדַּע צַדִּיקַיָּא לְמֶחֱזֵי בְּרוּחָא דְּחָכְמְתָא, כְּמָה דְּאַתְּ אָמַר <small>(ישעיה נד)</small> כִּי עַיִן בְּעַיִן יִרְאוּ, אֵימָתַי, בְּשׁוּב ה' צִיּוֹן, וּכְתִיב <small>(במדבר יד)</small> אֲשֶׁר עַיִן בְּעַיִן נִרְאָה אַתָּה ה', וּכְדֵין פְּקִיחוּתָא דְּעַיְנִין לְטָב. וְאִית פְּקִיחוּתָא דְּעַיְנִין לְטָב, וְאִית פְּקִיחוּתָא דְּעַיְנִין לְבִישׁ. לְטָב כְּמָה דִּכְתִיב <small>(דניאל ט)</small> פְּקַח עֵינֶיךָ וּרְאֵה שֹׁמְמֹתֵינוּ וְגוֹ', הָא הָכָא לְטָב וּלְבִישׁ, וּכְתִיב <small>(ישעיה לג)</small> עֵינֶיךָ תִרְאֶינָה יְרוּשָׁלַיִם נָוֶה שַׁאֲנָן אֹהֶל בַּל יִצְעָן בַּל יִסַּע יְתֵדוֹתָיו לָנֶצַח, הָא הָכָא לְטָב וּלְבִישׁ, דְּלָא אִתְעֲבִיד דָּא בְּלָא דָּא.
תָּנָא בִּצְנִיעוּתָא דְּסִפְרָא, מַהוּ עֵינֶיךָ תִרְאֶינָה יְרוּשָׁלַיִם נָוֶה שַׁאֲנָן, וְכִי יְרוּשָׁלַיִם נָוֶה שַׁאֲנָן הוּא, וְהָא כְּתִיב <small>(שם א)</small> צֶדֶק יָלִין בָּהּ, וּבַאֲתַר דְּאִשְׁתְּכַח צֶדֶק <small>(ס"א וּבַאֲתַר דְּדִינָא שָׁרְיָא וְאִשְׁתַּכַּח הַאי צֶדֶק)</small>, לָאו שָׁקִיט וְלָאו שַׁאֲנָן הוּא, אֶלָּא עֵינֶיךָ תִרְאֶינָה יְרוּשָׁלַיִם נָוֶה שַׁאֲנָן, נָוֶה שַׁאֲנָן לְעַתִּיק יוֹמִין אִתְּמַר, דְּיַשְׁגַּח בְּאִלֵּין עַיְנִין הַהוּא עֵינָא שָׁקִיט וְשַׁאֲנָן, עֵינָא דְּרַחֲמֵי, עֵינָא דְּלָא נָטִיל מֵאַשְׁגָּחוּתָא דָּא לְאַשְׁגָּחוּתָא אַחֲרָא, וּבְגִין כָּךְ כְּתִיב עֵינֶךָ תִרְאֶינָה חָסֵר יוּ"ד וְלָא עֵינֶיךָ, וּמַה דְּאָמַר יְרוּשָׁלַיִם וְלָא צִיּוֹן, הָכִי אִצְטְרִיךְ לְאַכְפְּיָא [קלז:] לְדִינָא דְּאִשְׁתְּכַח בָּהּ, וּלְרַחֲמָא עֲלָהּ.
וְתָאנָא, כְּתִיב <small>(דברים יא)</small> עֵינֵי ה' אֱלֹקֶיךָ בָּהּ מֵרֵאשִׁית הַשָּׁנָה וְעַד אַחֲרִית שָׁנָה, הֲדָא הוּא דִּכְתִיב <small>(ישעיה א)</small> צֶדֶק יָלִין בָּהּ, דְּבָהּ אַשְׁכְּחוּ גִּזְרֵי דְּדִינִין יַתִּיר מִכָּל שְׁאָרֵי אַתְרֵי, וּלְזִמְנָא דְּאָתֵי יִשְׁתַּכַּח בָּהּ עֵינָא חַד דְּרַחֲמֵי, עֵינָא דְּעַתִּיקָא דְּעַתִּיקִין, הֲדָא הוּא דִּכְתִיב <small>(שם נד)</small> וּבְרַחֲמִים גְּדוֹלִים אֲקַבְּצֵךְ, כֵּיוָן דְּאָמַר רַחֲמִים, מַהוּ גְּדוֹלִים, אֶלָּא אִית רַחֲמֵי וְאִית רַחֲמֵי, רַחֲמֵי דְּעַתִּיק דְּעַתִּיקִין אִנּוּן אִקְּרוּן רַחֲמִים גְּדוֹלִים, רַחֲמֵי דִּזְעֵיר אַנְפִּין אִקְּרוּן רַחֲמִים סְתָם, מִשּׁוּם דְּאִית בֵּיהּ יְמִינָא וּשְׂמָאלָא, דִּינָא וְרַחֲמֵי, וּבְגִין כָּךְ וּבְרַחֲמִים גְּדוֹלִים אֲקַבְּצֵךְ, דְּעַתִּיק יוֹמִין.
תָּאנָא, בְּהָנֵי עַיְנִין בִּתְרֵין גַּוְנִין מִנַּיְהוּ, בְּסֻמָּקָא וְאֻכָּמָא, שָׁרָאן תְּרֵין דִּמְעִין, וְכַד בָּעֵי קֻדְשָׁא דְּקֻדְשִׁין לְרַחֲמָא עַל יִשְׂרָאֵל, אַחִית תְּרֵין דִּמְעִין לְאִתְבַּסְּמָא בְּיַמָּא רַבָּא, מַאן יַמָּא רַבָּא, יַמָּא דְּחָכְמְתָא עִלָּאָה, כְּלוֹמַר דְּיִתְסָחוּן בְּנַהֲרָא <small>(ס"א בְּחִוָּרָא)</small> בְּמַבּוּעָא דְּנָפִיק מֵחָכְמְתָא רַבָּא, וּמְרַחֵם לְהוּ לְיִשְׂרָאֵל.
<h3><span style="color:LightGray;"><small><small>חוטמא דז"א</small></small></span></h3>
תָּאנָא בִּצְנִיעוּתָא דְּסִפְרָא, <b>חוֹטָמָא </b>דִּזְעֵיר אַפִּין, בְּחוֹטָמָא אִשְׁתְּמוֹדַע פַּרְצוּפָא. בְּהַאי חוֹטָמָא אִתְפָּרְשָׁא מִלָּה, דִּכְתִיב <small>(שמואל ב כב)</small> עָלָה עָשָׁן בְּאַפּוֹ וְגוֹ', עָלָה עָשָׁן בְּאַפּוֹ, בְּהַאי תְּנָנָא אִתְכְּלָלוּ אֶשָּׁא וְגַחֲלֵי דְּנוּרָא, דְּלֵית תְּנָנָא בְּלָא אֶשָּׁא, וְלָא אֶשָּׁא בְּלָא תְּנָנָא, וְכֻלְּהוּ אִסְתְּלִיקוּ <small>(ס"א אִתְדְּלִיקוּ)</small> וְנָפְקִין מֵחוֹטָמוֹי.
וְתָאנָא, כַּד אִתְחַבָּרוּ תְּלָת אִלֵּין דִּכְלִילָן בְּהַאי תְּנָנָא דְּנָפִיק מֵחוֹטָמָא, אִתְקַמַּט חוֹטָמָא וְנָשִׁיב, וְנָפִיק תְּנָנָא אֻכָּמָא וְסֻמָּקָא, וּבֵין תְּרֵי גַּוְנֵי, וְקָרֵינָן לֵיהּ אַף וְחֵמָה וּמַשְׁחִית. וְאִי תֵּימָא, אַף וְחֵמָה דִּכְתִיב <small>(דברים ט)</small> כִּי יָגֹרְתִּי מִפְּנֵי הָאַף וְהַחֵמָה, דְּאִנּוּן תְּנָנָא אֻכָּמָא וְסֻמָּקָא, מַשְׁחִית מְנָא לָן, דִּכְתִיב <small>(בראשית יג)</small> לִפְנֵי שַׁחֵת ה' אֶת סְדוֹם וְאֶת עֲמוֹרָה, וְשַׁחֵת הַמַּשְׁחִית בְּנוּרָא דָּלִיק מוֹקְדָא.
וְתָאנָא, חָמֵשׁ גְּבוּרָאן אִנּוּן בְּהַאי זְעֵיר אַנְפִּין, וְאִסְתַּלָּקוּ לְאֶלֶף וְאַרְבַּע מְאָה גְּבוּרָאן, מִתְפַּשְּׁטָאן בְּחוֹטָמוֹי בְּפוּמָא בִּדְרוֹעוֹי בְּיָדִין בְּאֶצְבְּעִין, וּבְגִין כָּךְ כְּתִיב <small>(תהלים קו)</small> מִי יְמַלֵּל גְּבוּרוֹת ה', כְּתִיב הָכָא גְּבוּרוֹת, וּכְתִיב הָתָם <small>(ד"ה א כט)</small> לְךָ ה' הַגְּדֻלָּה וְהַגְּבוּרָה, אֶלָּא הָכִי תָּאנָא, כַּד אִתְחַבְּרָאן כֻּלְּהוּ גְּבוּרָאן כַּחֲדָא, אִתְקְרֵי גְּבוּרָה חֲדָא.
וְכֻלְּהוּ גְּבוּרָן שְׁרִיאָן לְנַחְתָּא מֵחוֹטָמוֹי, וּמֵהַאי תַּלְיָן אֶלֶף אַלְפִין וְאַרְבַּע מְאָה רִבּוֹא בְּכָל חַד מִנַּיְהוּ, וּבְהַאי תְּנָנָא דְּאַפִּיק מֵחוֹטָמוֹי, תַּלְיָן אֶלֶף אַלְפִין רִבּוֹא וְאַרְבַּע מְאָה וְחָמֵשׁ דְּמִסְּטַר גְּבוּרָה דָּא, וְכֻלְּהוּ גְּבוּרָאן תַּלְיָן מֵהַאי חוֹטָמָא, דִּכְתִיב <small>(תהלים קמה)</small> דּוֹר לְדוֹר יְשַׁבַּח מַעֲשֶׂיךָ וּגְבוּרוֹתֶיךָ יַגִּידוּ, וְכַד שָׁארֵי גְּבוּרָה דָּא, כֻּלְּהוּ גְּבוּרָאן מִתְלַהֲטָן וְשָׁטָאן, עַד דְּנַחְתָּן לְלַהַט הַחֶרֶב הַמִּתְהַפֶּכֶת.
כְּתִיב <small>(בראשית יט)</small> כִּי מַשְׁחִיתִים אֲנַחְנוּ אֶת הַמָּקוֹם הַזֶּה, וּכְתִיב <small>(שם יג)</small> לִפְנֵי שַׁחֵת ה' אֶת סְדוֹם וְאֶת עֲמוֹרָה, וּכְתִיב <small>(שם יט)</small> וַה' הִמְטִיר עַל סְדוֹם וְעַל עֲמוֹרָה, אֶלָּא הָכִי תָּאנָא, לָא דַּיָּן לָרְשָׁעִים וְכוּ', אֶלָּא דִּמְהַפְּכֵי מִדַּת רַחֲמִים לְמִדַּת הַדִּין, וְהֵיאַךְ מְהַפְּכֵי, וְהָא כְּתִיב <small>(מלאכי ג)</small> אֲנִי ה' לֹא שָׁנִיתִי, אֶלָּא בְּכָל זִמְנָא דְּעַתִּיק דְּעַתִּיקֵי רֵישָׁא חִוָּרָא אִתְגַּלְּיָא, רַעֲוָא דְּרַעֲוִין רַחֲמִין רַבְרְבִין אִשְׁתַּכְּחוּ בְּכֹלִָּא, וּבְשַׁעְתָּא דְּלָא אִתְגַּלְּיָא, כָּל זַיְנִין <small>(ס"א דִּינִין)</small> דִּזְעֵיר אַפִּין זְמִינִין, וְכִבְיָכוֹל רַחֲמֵי עָבִיד דִּינָא, הַהוּא עַתִּיקָא דְּכֹלָּא.
דְּתַנְיָא, כַּד אִתְגַּלְּיָא עַתִּיקָא דְּעַתִּיקִין רַעֲוָא דְּרַעֲוִין, כֻּלְּהוּ בּוֹצִינֵי דְּאִתְקְרוּן בִּשְׁמָא דָּא נְהִירִין, וְרַחֲמֵי אִשְׁתַּכְּחוּ בְּכֹלִָּא, וּבְשַׁעְתָּא דְּלָא אִתְגְּלֵי טְמִירָא דִּטְמִירִין וְלָא אִתְנַהֲרָן אִלֵּין בּוֹצִינִין, מִתְעָרִין דִּינִין וְאִתְעֲבִיד דִּינָא, מַאן גָּרִים לְהַאי דִּינָא, רַעֲוָא דְּרַעֲוִין דְּלָא אִתְגְּלֵי, וּבְגִין כָּךְ מְהַפְּכִין חַיָּבַיָּא רַחֲמֵי לְדִינָא. וּמַה דְּאָמַר הָכָא מֵאֵת ה' מִן הַשָּׁמַיִם, בִּזְעֵיר אַפִּין אִתְּמַר, וּמַשְׁמַע דִּכְתִיב מִן הַשָּׁמַיִם, אֵשׁ וּמַיִם, רַחֲמֵי וְדִינָא, לְאַפָּקָא מַאן דְּלֵית בֵּיהּ דִּינָא כְּלָל.
תָּאנָא, הַאי חוֹטָמָא זְעֵיר, וְכַד שָׁארֵי תְּנָנָא [קלח.] לְאַפָּקָא, נָפִיק בִּבְהִילוּ וְאִתְעֲבַד דִּינָא, וּמַאן מְעַכֵּב לְהַאי חוֹטָמָא דְּלָא יַפִּיק תְּנָנָא, חוֹטָמָא דְּעַתִּיקָא קַדִּישָׁא, דְּהוּא אִקְּרֵי אֶרֶךְ אַפַּיִם מִכֹּלָּא.
וְהַיְנוּ רָזָא דְּתָנֵינָן, <small>(שמות לד)</small> ה' ה' פָּסִיק טַעְמָא בְּגַוַּיְהוּ, בְּכֻלְּהוּ אֲתַר דִּשְׁמָא אִדְכַּר תְּרֵי זִמְנֵי, פָּסִיק טַעְמָא בְּגַוַּיְהוּ, כְּגוֹן <small>(בראשית כב)</small> אַבְרָהָם אַבְרָהָם, <small>(שם מו)</small> יַעֲקֹב יַעֲקֹב, <small>(שמואל א ג)</small> שְׁמוּאֵל שְׁמוּאֵל, כֻּלְּהוּ פָּסִיק טַעְמָא בְּגַוַּיְהוּ, חוּץ מִמֹּשֶׁה מֹשֶׁה <small>(שמות ג)</small> דְּלָא פָּסִיק טַעְמָא בְּגַוַּיְהוּ.
מַאי טַעְמָא, אַבְרָהָם אַבְרָהָם, בַּתְרָאָה שְׁלִים, קַדְמָאָה לָא שְׁלִים, דְּהַשְׁתָּא שְׁלִים בְּעֶשֶׂר נִסְיוֹנֵי, וּבְגִין כָּךְ פָּסִיק טַעְמָא בְּגַוַּיְהוּ, דְּהַשְׁתָּא לָא הֲוָה אִיהוּ כְּקַדְמֵיתָא. יַעֲקֹב יַעֲקֹב, בַּתְרָאָה שְׁלִים, קַדְמָאָה לָא שְׁלִים, דְּהַשְׁתָּא אִתְבַּשַּׂר בְּיוֹסֵף וְשָׁרָאת עֲלֵיהּ שְׁכִינְתָּא, וְעוֹד דְּהַשְׁתָּא אִשְׁתְּלִים בְּאַרְעָא אִילָנָא קַדִּישָׁא כְּגַוְנָא דִּלְעֵלָּא, בִּתְרֵיסַר תְּחוּמִין, בְּשִׁבְעִין עַנְפִין, מַה דְּלָא הֲוָה בְּקַדְמֵיתָא, וּבְגִינֵי כָּךְ בַּתְרָאָה שְׁלִים, קַדְמָאָה לָא שְׁלִים, וּפָסִיק טַעְמָא בְּגַוַּיְהוּ. שְׁמוּאֵל שְׁמוּאֵל, טַעְמָא פָּסִיק בְּגַוֵּיהּ, מַאי טַעְמָא, בַּתְרָאָה שְׁלִים, קַדְמָאָה לָא שְׁלִים, דְּהַשְׁתָּא הוּא נְבִיאָה וְקֹדֶם לָכֵן לָא הֲוָה נְבִיאָה, אֲבָל מֹשֶׁה מֹשֶׁה לָא אַפְסִיק טַעְמָא בְּגַוַּיְהוּ, דְּמִיּוֹמָא דְּאִתְיְלִיד שְׁלִים הֲוָה, דִּכְתִיב <small>(שם ב)</small> וַתֵּרֶא אוֹתוֹ כִּי טוֹב הוּא.
אוּף הָכָא ה' ה', פָּסִיק טַעְמָא בְּגַוַּיְהוּ, קַדְמָאָה שְׁלִים, בַּתְרָאָה שְׁלִים בְּכֻלְּהוּ. וּמֹשֶׁה בַּאֲתַר דִּינָא אָמַר לְנַחְתָּא לוֹן מֵעַתִּיקָא קַדִּישָׁא רַחֲמִין לִזְעֵיר אַנְפִּין, דְּהָכִי תָּנֵינָן, כַּמָּה חֵילָא דְּמֹשֶׁה דְּאָחִית מְכִילָן דְּרַחֲמֵי לְתַתָּא, וְכַד אִתְגְּלֵי עַתִּיקָא בִּזְעֵיר אַפִּין, כֹּלָּא בְּרַחֲמֵי אִתְחֲזוּן, וְחוֹטָמָא אִשְׁתְּכִיךְ, וְאֶשָּׁא וּתְנָנָא לָא נָפִיק, כְּמָה דְּאַתְּ אָמַר <small>(ישעיה מח)</small> וּתְהִלָּתִי אֶחֱטָם לָךְ.
וְתָאנָא, בִּתְרֵין נוּקְבִין דְּחוֹטָמָא, בְּחַד נוּקְבָא נָפִיק תְּנָנָא לָהִיט, וּמִשְׁתַּקְּעָא בְּנוּקְבָא דִּתְהוֹמָא רַבָּא, וּמֵחַד נוּקְבָא נָפִיק אֶשָּׁא דְּאוֹקִיד בְּשַׁלְהוֹבוֹי, וּמִתְלַהֲטָא בְּאַרְבַּע אֶלֶף עָלְמִין דְּבִסְטַר שְׂמָאלָא, וּמַאן דְּגָרִים לְקָרְבָא בְּהַאי, אִקְּרֵי אֵשׁ ה', אֶשָּׁא דְּאָכְלָא וְאוֹקִיד כָּל שְׁאָר אֶשִּׁין.
וְהַאי אֶשָּׁא לָא אִתְבַּסַּם אֶלָּא בְּאֶשָּׁא דְּמַדְבְּחָא, וְהַאי תְּנָנָא דְּנָפִיק מִנּוּקְבָא אַחֲרָא, לָא אִתְבַּסַּם אֶלָּא בִּתְנָנָא דְּקָרְבְּנָא דְּמַדְבְּחָא, וְכֹלָּא תַּלְיָן בְּחוֹטָמָא, בְּגִין כָּךְ כְּתִיב <small>(בראשית ח)</small> וַיָּרַח ה' אֶת רֵיחַ הַנִּיחֹחַ, דְּכֹלָּא בְּחוֹטָמָא תַּלְיָן, לְאָרְחָא הַאי חוֹטָמָא בִּתְנָנָא וְאֶשָּׁא סֻמָּקָא, וּבְגִין כָּךְ אִתְקַבַּל בְּרַעֲוָא. וְהַאי הוּא דִּכְתִיב <small>(במדבר יב)</small> וַיִּחַר אַף ה', <small>(דברים יא)</small> וְחָרָה אַף ה', <small>(שמות כב)</small> וְחָרָה אַפִּי, <small>(דברים ו)</small> פֶּן יֶחֱרֶה אַף ה', כֹּלָּא בִּזְעֵיר אַפִּין אִתְּמַר.
<h3><span style="color:LightGray;"><small><small>אודנין דז"א</small></small></span></h3>
תָּאנָא, כְּתִיב <small>(דניאל ט)</small> הַטֵּה אֱלֹהַי <b>אָזְנְךָ</b> וּשְׁמָע, הַאי אֻדְנָא דְּאִתְעֲבִיד תְּחוֹת שַׂעֲרֵי, וְשַׂעֲרֵי תַּלְיָן עֲלֵיהּ, וְאֻדְנָא הוּא לְמִשְׁמַע, וְאֻדְנָא אִתְעֲבִיד בְּרִשּׁוּמֵי רְשִׁימִין לְגָאו, כְּמָה דְּעָבִיד <small>(ס"א דְּבָארֵי)</small> דַּרְגָּא בַּעֲקִימָא לְהַאי וּלְהַאי. מַאי טַעְמָא בַּעֲקִימָא, בְּגִין לְמִשְׁמַע טָב וּבִישׁ. וְתָאנָא, מֵהַאי עֲקִימָא דִּבְגוֹ אֻדְנִין, תַּלְיָן כָּל אִנּוּן מָארֵי דְּגַדְפִין, דִּכְתִיב בְּהוּ <small>(קהלת י)</small> כִּי עוֹף הַשָּׁמַיִם יוֹלִיךְ אֶת הַקּוֹל וּבַעַל כְּנָפַיִם יַגֵּיד דָּבָר.
בְּגוֹ אֻדְנָא נָטִיף מִתְּלָת חֲלָלֵי דְּמוֹחָא לְהַאי נוּקְבָא דְּאֻדְנִין, וּמֵהַהוּא נְטִיפָא, עַיִּיל קָלָא בְּהַהוּא עֲקִימָא, וְאִתְצְרִיף בְּהַהוּא נְטִיפָא בֵּין טָב וּבֵין בִּישׁ, טָב דִּכְתִיב <small>(תהלים סט)</small> כִּי שׁוֹמֵעַ אֶל אֶבְיוֹנִים ה', בִּישׁ דִּכְתִיב <small>(במדבר יא)</small> וַיִּשְׁמַע ה' וַיִּחַר אַפּוֹ וַתִּבְעַר בָּם אֵשׁ ה'.
וְהַאי אֻדְנָא סָתִים לְבַר, וַעֲקִימָא עַיִּיל לְגוֹ הַהוּא נוּקְבָא דִּנְטִיפָא מִן מוֹחָא, בְּגִין לְמִכְנַשׁ קָלָא לְגָאו וְלָא יִפּוֹק לְבַר, וִיהֵא נָטִיר וְסָתִים מִכָּל סִטְרוֹי, בְּגִין כָּךְ הוּא רָזָא, וַי לְהַהוּא דִּמְגַלֵּי רָזִין, דְּמַאן דִּמְגַלֵּי רָזִין, כְּאִלּוּ אַכְחִישׁ תִּקּוּנָא דִּלְעֵלָּא, דְּאִתְתַּקַּן לְמִכְנַשׁ רָזִין וְלָא יִפְּקוּן לְבַר.
וְתַנְיָא, בְּשַׁעְתָּא דְּצָוְחִין בְּעָאקָא, וְשַׂעֲרֵי מִתְגַּלְּיָן מֵעַל אֻדְנִין, עַיִּיל קָלָא בְּאֻדְנִין בְּהַהוּא נוּקְבָא דְּנָטִיף מִמּוֹחָא, וְכָנַשׁ <small>(ס"א וּבָטַשׁ)</small> בְּמוֹחָא, וְנָפִיק בְּנוּקְבֵי דְּחוֹטָמָא, וְאִתְזְעַר חוֹטָמָא וְאִתְחַמַּם, וְנָפִיק אֶשָּׁא וּתְנָנָא מֵאִנּוּן נוּקְבִין, מִתְעָרִין <small>(נ"א וּמִתְעָרִין)</small> [קלח:] כָּל גְּבוּרָאן וְעָבִיד נוּקְמִין.
וְעַד לָא נָפְקִין מֵאִנּוּן נוּקְבִין אֶשָּׁא וּתְנָנָא, סָלִיק הַהוּא קָלָא לְעֵלָּא, וּבָטַשׁ בְּרֵישָׁא דְּמוֹחָא, וְנָגְדִין תְּרֵין דִּמְעִין מֵעַיְנִין, וְנָפַק מִנְּהִירוּ <small>(נ"א מִנְּחִירוֹי)</small> תְּנָנָא וְאֶשָּׁא, בְּהַהוּא קָלָא דְּנָגִיד לוֹן לְבַר, בְּהַהוּא קָלָא דְּעַיִּיל בְּאֻדְנִין אִתְמַשְּׁכָאן וּמִתְעָרָן <small>(ס"א וּמִתְעָרְבִין)</small> כּוּלֵי הַאי, וּבְגִין כָּךְ כְּתִיב וַיִּשְׁמַע ה' וַיִּחַר אַפּוֹ וַתִּבְעַר בָּם אֵשׁ ה', בְּהַהִיא שְׁמִיעָה דְּהַהוּא קָלָא אִתְּעַר מוֹחָא <small>(ד"א כֹּלָּא)</small>.
תָּנָא, כְּתִיב הַטֵּה אֱלֹהַי אָזְנְךָ, כְּלוֹמַר אַרְכִּין <small>(ס"א אוּדְנִין)</small>, שִׁית מְאָה אֶלֶף רִבּוֹא אִנּוּן מָארֵיהוֹן דְּגַדְפִין דְּתַלְיָן בְּאִלֵּין אֻדְנִין, וְכֹלָּא אִתְקְרוּן אָזְנֵי ה', כְּמָה דְּאִתְּמַר הַטֵּה ה' אָזְנְךָ, אָזְנְךָ דִּזְעֵיר אַפִּין.
מִסִּטְרָא דְּחַד חֲלָלָא דְּמוֹחָא דְּתַלְיָן <small>(נ"א תַּלְיָן)</small> אֻדְנִין, וּמֵחַמְשִׁין תַּרְעִין דְּנָפְקִין מֵהַהוּא חֲלָלָא, דָּא הוּא תַּרְעָא חַד דְּנָגִיד וְנָפִיק וְאִתְפַּתַּח בְּהַהוּא נוּקְבָא דְּאֻדְנָא, דִּכְתִיב <small>(איוב לד)</small> כִּי אֹזֶן מִלִּין תִּבְחָן, וּכְתִיב <small>(תהלים ז)</small> וּבוֹחֵן לִבּוֹת וּכְלָיוֹת. וּמִסִּטְרָא דְּאִתְפַּשְּׁטוּתָא דְּהַהוּא חֲלָלָא דְּחַמְשִׁין תַּרְעִין, דְּאִתְפַּשַּׁט בְּגוּפָא בַּאֲתַר דְּלִבָּא שָׁארֵי, מִתְפַּשַּׁט הַהוּא חֲלָלָא דְּחַמְשִׁין תַּרְעִין, וְאֻדְנָא קָרֵי בֵּיהּ בְּחִינָה, וּבְלִבָּא קָרֵי בֵּיהּ בְּחִינָה, מִשּׁוּם דְּמֵאֲתַר חַד מִתְפַּשְּׁטִין.
תָּאנָא בִּצְנִיעוּתָא דְּסִפְרָא, מִשּׁוּם דְּאֻדְנָא דָּא אַבְחַן בֵּין טָב וּבֵין בִּישׁ, כָּךְ כֹּלָּא דְּבִזְעֵיר אַפִּין אִית סִטְרָא דְּטָב וּבִישׁ, יְמִינָא וּשְׂמָאלָא, רַחֲמֵי וְדִינָא. וְהַאי אֻדְנָא כָּלִיל בְּמוֹחָא, וּמִשּׁוּם דְּאִתְכְּלַל בְּמוֹחָא בַּחֲלָלָא חַד, אִתְכְּלִיל בְּקָלָא דְּעַיִּיל בֵּיהּ, וּבְאֻדְנָא קָרֵי בֵּיהּ שְׁמִיעָה, וּבִשְׁמִיעָה אִתְכְּלִיל בִּינָה, שְׁמַע כְּלוֹמַר הָבֵן, אִשְׁתַּכַּח <small>(ס"א וְאִסְתַּכַּל)</small> דְּכֹלָּא בְּחַד מַתְקְלָא אִתְּקַל, וּמִלִּין אִלֵּין לְמָארֵיהוֹן דְּמָארִין אִתְיַהֲבָן, לְמִשְׁמַע וּלְאִסְתַּכָּלָא וּלְמִנְדַּע.
תָּא חֲזֵי, כְּתִיב <small>(חבקוק ג)</small> ה' שָׁמַעְתִּי שִׁמְעֲךָ יָרֵאתִי וְגוֹ', הַאי קְרָא אִשְׁתְּמוֹדַע, דְּכַד נְבִיאָה קַדִּישָׁא שָׁמַע וְאִסְתַּכַּל וְיָדַע וְקָאֵים עַל תִּקּוּנִין אִלֵּין, כְּתִיב יָרֵאתִי, יָאוּת הוּא לְדַחֲלָא וּלְאִתְּבַר קַמֵּיהּ, הַאי בִּזְעֵיר אַפִּין אִתְּמַר, כַּד אִסְתַּכַּל וְיָדַע מַה כְּתִיב, ה' פָּעָלְךָ בְּקֶרֶב שָׁנִים חַיֵּיהוּ, הַאי לְעַתִּיק יוֹמִין אִתְּמַר. וּבְכָל אֲתַר דְּיִשְׁתַּכַּח ה' ה' בְּיוּ"ד הֵ"א תְּרֵי זִמְנֵי, אוֹ בְּאָלֶ"ף דָּלֶ"ת וְיוּ"ד הֵ"א, חַד לִזְעֵיר אַפִּין, וְחַד לְעַתִּיקָא דְּעַתִּיקִין, וְאַף עַל גַּב דְּכֻלְּהוּ חַד, וְחַד שְׁמָא אִקְּרוּ.
וְתָנֵינָן, אֵימָתַי אִקְּרֵי שֵׁם מָלֵא, בְּזִמְנָא דִּכְתִיב ה' אֱלֹקִים, דְּהַאי הוּא שֵׁם מָלֵא, דְּעַתִּיק דְּכֹלָּא, דִּזְעֵיר אַנְפִּין, וְכֹלָּא הוּא שֵׁם מָלֵא אִקְּרֵי, וּשְׁאָר לָא אִקְּרֵי שֵׁם מָלֵא, כְּמָה דְּאוֹקִימְנָא <small>(בראשית ב)</small> וַיִּטַּע ה' אֱלֹקִים, שֵׁם מָלֵא בִּנְטִיעַת גִּנְּתָא, וּבְכָל אֲתַר, ה' אֱלֹקִים, אִתְקְרֵי שֵׁם מָלֵא, ה' ה', כֹּלָּא הוּא בִּכְלָלָא, וְהַהוּא זִמְנָא אִתְעָרוּן רַחֲמִין בְּכֹלִָּא.
ה' פָּעָלְךָ בְּקֶרֶב שָׁנִים חַיֵּיהוּ, לְעַתִּיק יוֹמִין אִתְּמַר, מַאן פָּעָלְךָ, זְעֵיר אַפִּין, בְּקֶרֶב שָׁנִים, אִנּוּן שָׁנִים קַדְמוֹנִיּוֹת דְּאִקְּרוּן יְמֵי קֶדֶם וְלָא אִקְּרוּן שְׁנוֹת עוֹלָם, שָׁנִים קַדְמוֹנִיּוֹת, אִנּוּן יְמֵי קֶדֶם, שְׁנוֹת עוֹלָם, אִלֵּין יְמֵי עוֹלָם, וְהָכָא בְּקֶרֶב שָׁנִים, מַאן שָׁנִים, שָׁנִים קַדְמוֹנִיּוֹת. חַיֵּיהוּ לְמַאן, חַיֵּיהוּ לִזְעֵיר אַפִּין, דְּכָל נְהִירוּ דִּילֵיהּ מֵאִנּוּן שָׁנִים אִתְקַיָּמוּ, וּבְגִין כָּךְ אָמַר חַיֵּיהוּ. בְּרֹגֶז רַחֵם תִּזְכֹּר, לְהַהוּא חֶסֶד עִלָּאָה, דְּבֵיהּ אִתְּעַר רַחֲמִין לְכֹלָּא, לְמַאן דְּבָעֵי לְרַחֲמָא וּלְמַאן דְּיָאוּת לְרַחֲמָא.
תָּאנָא, אָמַר רַבִּי שִׁמְעוֹן, אַסְהַדְנָא עָלַי שְׁמַיָּא לְכָל אִלֵּין דַּעֲלָנָא קָיְמִין, דְּחַדָּאן מִלִּין אִלֵּין בְּכֻלְּהוּ עָלְמִין, וְחַדָּאן בְּלִבָּאִי מִלָּי, וּבְגוֹ פָּרוֹכְתָּא דְּפַרְסָא עִלָּאָה מִתְטַמְּרִין וְסָלְקִין, וְגָנִיז לְהוּ עַתִּיקָא דְּכֹלָּא גָּנִיז וְסָתִים מִכֹּלָּא. וְכַד שָׁרִינָא לְמַלְּלָא, לָא הֲווֹ יָדְעִין חַבְרַיָּא דְּכָל הָנֵי מִלִּין מִתְעָרִין הָכָא, זַכָּאָה חוּלָקֵיכוֹן חַבְרַיָּא דְּהָכָא, וְזַכָּאָה חוּלָקִי עִמְּכוֹן בְּעָלְמָא דֵּין וּבְעָלְמָא דְּאָתֵי.
פָּתַח רַבִּי שִׁמְעוֹן וְאָמַר, <small>(דברים ד)</small> וְאַתֶּם הַדְּבֵקִים בַּה' אֱלֹקֵיכֶם וְגוֹ', מַאן עַמָּא קַדִּישָׁא כְּיִשְׂרָאֵל, דִּכְתִיב בְּהוּ <small>(שם לג)</small> אַשְׁרֶיךָ יִשְׂרָאֵל מִי כָמוֹךָ, מִשּׁוּם דְּאִתְדַּבְּקוּתָא דִּלְהוֹן הוּא בִּשְׁמָא קַדִּישָׁא בְּעָלְמָא דֵּין, וּבְעָלְמָא דְּאָתֵי יַתִּיר מֵהָכָא, [קלט.] דְּהָתָם לָא מִתְפָּרְשָׁן מִנֵּיהּ מֵהַהוּא צְרוֹרָא דִּצְרִירִין בֵּיהּ צַדִּיקַיָּא, הֲדָא הוּא דִּכְתִיב וְאַתֶּם הַדְּבֵקִים בַּה', וְלָא כְּתִיב הַדְּבֵקִים לַה', אֶלָּא בַּה' מַמָּשׁ.
<h3><span style="color:LightGray;"><small><small>דיקנא דז"א</small></small></span></h3>
תָּאנָא,<b> </b>כַּד נָחִית מִן דִּקְנָא יַקִּירָא עִלָּאָה <small>(נ"א דְּעַתִּיקָא)</small> קַדִּישָׁא סָתִים וְטָמִיר מִכֹּלָּא, מִשְׁחָא דִּרְבוּת קַדִּישָׁא <b>לְדִקְנָא</b> דִּזְעֵיר אַפִּין <small>(ד"א וְאִי תֵּימָא כו', כל קטע הבא כאן)</small>, אִתְתַּקַּן בְּתִשְׁעָה תִּקּוּנִין, וּבְשַׁעְתָּא דְּנָהִיר דִּקְנָא יַקִּירָא דְּעַתִּיקָא דְּעַתִּיקִין בְּהַאי דִּקְנָא דִּזְעֵיר אַפִּין, נָגְדִין תְּלֵיסַר מַבּוּעִין דְּמִשְׁחָא עִלָּאָה בְּהַאי דִּקְנָא, וּמִשְׁתַּכְּחִין בֵּיהּ עֶשְׂרִין וּתְרֵין תִּקּוּנִין, וּמִנֵּיהּ נָגְדִין עֶשְׂרִין וּתְרֵין אַתְוָן דְּאוֹרַיְתָא קַדִּישָׁא.
וְאִי תֵּימָא דִּקְנָא לָא אִשְׁתַּכַּח, וְלָא אָמַר שְׁלֹמֹה אֶלָּא <small>(שה"ש ה)</small> לְחָיָו, וְלָא קָרֵי דִּקְנָא, אֶלָּא הָכִי תָּאנָא בִּצְנִיעוּתָא דְּסִפְרָא, כָּל מַה דְּאִטַּמַּר וְגָנִיז וְלָא אִדְכַּר וְלָא אִתְגַּלְיָא, הַהוּא מִלָּה הָוֵי עִלָּאָה וְיַקִּירָא מִכֹּלָּא, מִשּׁוּם דְּהוּא סָתִים וְגָנִיז, וְדִקְנָא מִשּׁוּם דְּהוּא שְׁבָחָא וּשְׁלֵימוּתָא וְיַקִּירוּתָא מִכָּל פַּרְצוּפָא, גַּנְזֵיהּ קְרָא וְלָא אִתְגַּלְּיָא, וְהַאי דִּקְנָא שְׁלֵימוּתָא דְּפַרְצוּפָא וְשַׁפִּירוּתָא בִּזְעֵיר <small>(נ"א דִּזְעֵיר)</small> אַפִּין.
וְתָאנָא, הַאי דִּקְנָא נָפִיק מֵאֻדְנוֹי, וְנָחִית וְסָלִיק וְחָפֵי בְּתַקְרוּבָא דְּבֻסְמָא, מַאי תַּקְרוּבָא דְּבֻסְמָא, כְּמָה דְּאַתְּ אָמַר כַּעֲרוּגַת הַבֹּשֶׂם, וְלָא עֲרוּגוֹת. בְּתִשְׁעָה תִּקּוּנִין אִתְתַּקַּן הַאי דִּקְנָא דִּזְעֵיר אַנְפִּין, בְּשַׂעֲרֵי דְּדִקְנָא אֻכָּמִין, מִתְתַּקְּנָן בְּתִקּוּנָא שַׁפִּיר כְּגִבָּר שַׁפִּיר, דִּכְתִיב <small>(שם)</small> בָּחוּר כָּאֲרָזִים.
<b>תִּקּוּנָא קַדְמָאָה</b>, מִתְתַּקַּן שַׂעֲרָא מִלְּעֵלָּא, וְנָפִיק הַהוּא נִיצוֹצָא בּוֹצִינָא דְּקַרְדִּינוּתָא, וְנָפִיק מִכְּלָלָא דַּאֲוִירָא דָּכְיָא, וּבָטַשׁ בִּתְחוֹת שַׂעֲרָא דְּרֵישָׁא, מִתְּחוֹת קוֹצִין דְּעַל אֻדְנִין, וְנָחִית מִקַמֵּי פִּתְחָא דְּאֻדְנִין, נִימֵי עַל נִימֵי, עַד רֵישָׁא דְּפוּמָא.
<b>תִּקּוּנָא תִּנְיָנָא</b>, נָפִיק שַׂעֲרָא וְסָלִיק מֵרֵישָׁא דְּפוּמָא עַד רֵישָׁא אַחֲרָא דְּפִתְחָא דְּפוּמָא, וְנָחִית מִתְּחוֹת פּוּמָא עַד רֵישָׁא אַחֲרָא, נִימִין עַל נִימִין, בְּתִקּוּנָא שַׁפִּירָא.
<b>תִּקּוּנָא תְּלִיתָאָה</b>, מֵאֶמְצָעִיתָא דִּתְחוֹת חוֹטָמָא, מִתְּחוֹת תְּרֵין נוּקְבִין, נָפִיק חַד אָרְחָא, וְשַׂעֲרִין זְעִירִין תַּקִּיפִין מַלְיָן לְהַהוּא אָרְחָא, וּשְׁאָר שַׂעֲרִין מַלְיָן מֵהַאי גִּיסָא וּמֵהַאי גִּיסָא סוֹחֲרָנֵיהּ דְּהַהוּא אָרְחָא, וְאָרְחָא לָא אִתְחֲזֵי לְתַתָּא כְּלָל, אֶלָּא הַהוּא אָרְחָא דִּלְעֵלָּא דְּנָחִית עַד רֵישָׁא דְּשִׂפְוָתָן, וְתַמָּן שְׁקִיעָא הַהוּא אָרְחָא.
<b>תִּקּוּנָא רְבִיעָאָה</b>, נָפִיק שַׂעֲרָא וְאִתְתַּקַּן, וְסָלִיק וְחָפֵי בְּעִלְעוֹי דְּתַקְרוּבָא דְּבֻסְמָא.
<b>תִּקּוּנָא חֲמִשָּׁאָה</b>, פָּסִיק שַׂעֲרָא, וְאִתְחַזְיָן תְּרֵין תַּפּוּחִין מִכָּאן וּמִכָּאן, סֻמָּקָן כְּהַאי וַרְדָּא סֻמָּקָא, וּמִתְלַהֲטָן בְּמָאתָן וְשִׁבְעִין עָלְמִין דְּמִתְלַהֲטִין מִתַּמָּן <small>(ס"א מִנְּהוֹן)</small>.
<b>תִּקּוּנָא שְׁתִיתָאָה</b>, נָפַק שַׂעֲרָא כְּחַד חוּטָא בְּסַחֲרָנֵיהּ דִּדְיוּקְנָא, וְתַלְיָן עַד רֵישָׁא דְּמֵעוֹי, וְלָא נָחִית עַד טַבּוּרָא.
<b>תִּקּוּנָא שְׁבִיעָאָה</b>, דְּלָא תַּלְיָן שַׂעֲרֵי עַד <small>(נ"א עַל)</small> פּוּמָא, וּפוּמָא אִתְפְּנֵי מִכָּל סִטְרוֹי, וְיָתְבִין שַׂעֲרֵי בְּתִקּוּנָא סְחוֹר סְחוֹר לֵיהּ.
<b>תִּקּוּנָא תְּמִינָאָה</b>, דְּנַחְתִּין שַׂעֲרֵי בִּתְחוֹת דִּקְנָא, דִּמְחַפְיָן קְדָלָא דְּלָא אִתְחֲזֵי, כֻּלְּהוּ שַׂעֲרֵי דְּקִיקִין, נִימִין עַל נִימִין, מַלְיָן מִכָּל סִטְרוֹי.
<b>תִּקּוּנָא תְּשִׁיעָאָה</b>, <small>(מִתְעָרְבִין שַׂעֲרֵי עִם אִנּוּן)</small> דְּמִתְחַבְּרָן <small>(נ"א דְּאִתְמַשְּׁכָן)</small> שַׂעֲרֵי כֻּלְּהוּ בְּשִׁקּוּלָא מְעַלְּיָא <small>(ס"א מַלְיָא)</small>, עַד אִנּוּן שַׂעֲרֵי דְּתַלְיָן, כֻּלְּהוּ בְּשִׁקּוּלָא שַׁפִּיר, כְּחַד גִּבָּר תַּקִּיף, מָארֵי נָצַח קְרָבִין.
בְּתִשְׁעָה תִּקּוּנִין אִלֵּין, נָגְדִין וְנָפְקִין תִּשְׁעָה מַבּוּעִין דִּמְשַׁח רְבוּת, וּמֵהַהוּא מְשַׁח רְבוּת דִּלְעֵלָּא, נָגְדִין לְכָל אִנּוּן דִּלְתַתָּא. תִּשְׁעָה תִּקּוּנִין אִלֵּין אִשְׁתַּכְּחוּ בְּדִקְנָא דָּא, וּבִשְׁלִימוּת תִּקּוּנָא דְּדִקְנָא דָּא, אִתְקְרֵי בַּר נָשׁ לְתַתָּא גִּבָּר תַּקִּיף, דְּכָל מַאן דְּחָמֵי דִּקְנָא קָיְמָא בְּקִיּוּמֵיהּ, תַּלְיָא בֵּיהּ גְּבוּרָה תַּקִּיפָא. עַד כָּאן תִּקּוּנָא דְּדִקְנָא עִלָּאָה דִּזְעֵיר אַפִּין.
<h3><span style="color:LightGray;"><small><small>רמיזת התיקונים ב'מן המצר'</small></small></span></h3>
אָמַר רַבִּי שִׁמְעוֹן לְרַבִּי אֶלְעָזָר בְּרֵיהּ, קוּם בְּרִי קַדִּישָׁא <small>(נ"א קַדִּישָׁא אחרי דְּדִקְנָא)</small> סִלְסֵל תִּקּוּנָא דְּדִקְנָא בְּתִקּוּנוֹי אִלֵּין.
[קלט:] קָם רַבִּי אֶלְעָזָר פָּתַח וְאָמַר, <small>(תהלים קיח)</small> מִן הַמֵּצַר קָרָאתִי יָּהּ עָנָנִי בַמֶּרְחָב יָהּ וְגוֹ' עַד מִבְּטֹחַ בִּנְדִיבִים, תָּנָא, הָכָא תִּשְׁעָה תִּקּוּנִין דִּבְדִקְנָא דָּא, לְהָנֵי תִּקּוּנִין אִצְטְרִיךְ דָּוִד מַלְכָּא, בְּגִין לְנַצְּחָא לִשְׁאָר מַלְכִין וְלִשְׁאָר עַמִּין. תָּא חֲזֵי, כֵּיוָן דְּאָמַר הָנֵי תִּשְׁעָה תִּקּוּנִין, לְבָתַר אָמַר כָּל גּוֹיִם סְבָבוּנִי בְּשֵׁם ה' כִּי אֲמִילַם, אָמַר, הָנֵי תִּקּוּנִין דַּאֲמֵינָא, לְמַאי אִצְטְרִיכְנָא, מִשּׁוּם דְּכָל גּוֹיִם סְבָבוּנִי, וּבְתִקּוּנָא דָּא דְּתִשְׁעָה תִּקּוּנִין דְּאִנּוּן שֵׁם ה', אֲשֵׁצִינוּן מִן עָלְמָא, הֲדָא הוּא דִּכְתִיב בְּשֵׁם ה' כִּי אֲמִילַם.
וְתָנָא בִּצְנִיעוּתָא דְּסִפְרָא, תִּשְׁעָה תִּקּוּנִין אָמַר דָּוִד הָכָא, שִׁתָּא אִנּוּן בִּשְׁמָא קַדִּישָׁא, דְּשִׁית שְׁמָהָן הֲווֹ, וּתְלָת אָדָם. וְאִי תֵּימָא תְּרֵין אִנּוּן, תְּלָתָא הֲווֹ, דְּהָא נְדִיבִים בִּכְלַל אָדָם הֲווֹ.
תָּנָא, שִׁתָּא שְׁמָהָן, דִּכְתִיב מִן הַמֵּצַר קָרָאתִי יָּהּ חַד, עָנָנִי בַמֶּרְחָב יָהּ תְּרֵין, ה' לִי לֹא אִירָא תְּלָת, ה' לִי בְּעֹזְרָי אַרְבַּע, טוֹב לַחֲסוֹת בַּה' חֲמִשָּׁה, טוֹב לַחֲסוֹת בַּה' שִׁתָּא. אָדָם תְּלָת דִּכְתִיב, ה' לִי לֹא אִירָא מַה יַּעֲשֶׂה לִי אָדָם חַד, טוֹב לַחֲסוֹת בַּה' מִבְּטֹחַ בָּאָדָם תְּרֵי, טוֹב לַחֲסוֹת בַּה' מִבְּטֹחַ בִּנְדִיבִים תְּלָת.
וְתָא חֲזֵי רָזָא דְמִלָּה, דִּבְכָל אֲתַר דְּאִדְכַּר אָדָם הָכָא, לָא אִדְכַּר אֶלָּא בִּשְׁמָא קַדִּישָׁא, דְּהָכִי אִתְחֲזֵי, מִשּׁוּם דְּלָא <small>(הֲוָה)</small> אָדָם אֶלָּא בְּמָה דְּאִתְחֲזֵי לֵיהּ, וּמַאי אִתְחֲזֵי לֵיהּ, שְׁמָא קַדִּישָׁא, דִּכְתִיב <small>(בראשית ב)</small> וַיִּיצֶר ה' אֱלֹקִים אֶת הָאָדָם, בְּשֵׁם מָלֵא דְּהוּא ה' אֱלֹקִים, כְּמָה דְּאִתְחֲזֵי לֵיהּ, וּבְגִין כָּךְ, הָכָא לָא אִדְכַּר אָדָם אֶלָּא בִּשְׁמָא קַדִּישָׁא.
וְתָנָא, כְּתִיב מִן הַמֵּצַר קָרָאתִי יָּהּ עָנָנִי בַמֶּרְחָב יָהּ, תְּרֵי זִמְנֵי יָ"הּ יָ"הּ, לָקֳבֵל תְּרֵי עִלְעוֹי, דְּשַׂעֲרֵי אִתְאַחֲדָן בְּהוּ, וּמִדְּחָמָא דְּשַׂעֲרֵי אִתְמַשְּׁכָאן וְתַלְיָן, שָׁארֵי וְאָמַר, ה' לִי לֹא אִירָא ה' לִי בְּעֹזְרָי, בִּשְׁמָא דְּלָא חָסֵר, בִּשְׁמָא דְּהוּא קַדִּישָׁא, וּבִשְׁמָא דָּא אִדְכַּר אָדָם, וּמַה דְּאָמַר מַה יַּעֲשֶׂה לִי אָדָם, הָכִי הוּא. דְּתָנָא, כָּל אִנּוּן כִּתְרִין קַדִּישִׁין דְּמַלְכָּא, כַּד אִתְתַּקְּנָן בְּתִקּוּנוֹי, אִתְקְרוּן אָדָם, דְּיוּקְנָא דְּכָלִיל כֹּלָּא, וּמַה דְּמִשְׁלְפָא בְּהוּ <small>(ס"א דְּאִשְׁתְּלִיף מִתַּעְרָא)</small> אִתְקְרֵי שְׁמָא קַדִּישָׁא, וְתַעְרָא וּמַה דְּבֵיהּ אִתְקְרֵי יהו"ה, וְאִתְקְרֵי אָדָם בִּכְלָלָא דְּתַעְרָא וּמַה דְּבֵיהּ <small>(ס"א בְּכֹלָּא תַּעְרָא וּמַה דְּבֵיהּ)</small>.
וְאִלֵּין תִּשְׁעָה תִּקּוּנִין דְּאָמַר דָּוִד, בְּגִין דְּמַאן דְּאָחִיד דִּקְנָא דְּמַלְכָּא, כָּל מַה דְּבָעֵי עָבִיד, מַאי טַעְמָא דִּקְנָא וְלָא גּוּפָא, אֶלָּא גּוּפָא אָזִיל בָּתַר דִּקְנָא, וְדִקְנָא לָא אָזִיל בָּתַר גּוּפָא.
וּבִתְרֵי גַּוְנֵי אָתֵי הַאי חוּשְׁבָּנָא, חַד כִּדְקָאֲמָרָן, תְּרֵין, מִן הַמֵּצַר קָרָאתִי יָּהּ חַד, עָנָנִי בַמֶּרְחָב יָהּ תְּרֵי, ה' לִי לֹא אִירָא תְּלָת, מַה יַּעֲשֶׂה לִי אָדָם אַרְבַּע, ה' לִי בְּעֹזְרָי חָמֵשׁ, וַאֲנִי אֶרְאֶה בְשֹׂנְאָי שִׁתָּא, טוֹב לַחֲסוֹת בַּה' שִׁבְעָה, מִבְּטֹחַ בָּאָדָם תְּמַנְיָא, טוֹב לַחֲסוֹת בַּה' תִּשְׁעָה, מִבְּטֹחַ בִּנְדִיבִים עֲשָׂרָה. <small>(ס"א טוֹב לַחֲסוֹת בַּה' מִבְּטֹחַ בָּאָדָם שִׁבְעָה, טוֹב לַחֲסוֹת בַּה' תְּמַנְיָא, מִבְּטֹחַ בִּנְדִיבִים תִּשְׁעָה)</small>.
מִן הַמֵּצַר קָרָאתִי יָּ"הּ, מַאי קָא מַיְרֵי, אֶלָּא דָּוִד כָּל מַה דְּאָמַר הָכָא, עַל תִּקּוּנָא דְּדִקְנָא קָאָמַר. רַבִּי יְהוּדָה אָמַר, מִן הַמֵּצַר קָרָאתִי יָּהּ, מֵאֲתַר דְּשָׁארֵי דִּקְנָא לְאִתְפַּשְּׁטָא, דְּהוּא מֵאֲתַר רָחִיק <small>(נ"א דָּחִיק)</small> מִקַּמֵּי דְּאֻדְנִין מֵעֵלָּא תְּחוֹת שַׂעֲרֵי, וּבְגִין כָּךְ אָמַר יָ"הּ יָ"הּ תְּרֵי זִמְנֵי, וּבַאֲתַר דְּאִתְפַּשַּׁט דִּקְנָא וְנָחִית מֵאֻדְנוֹי לְאִתְפַּשְּׁטָא, <small>(ס"א אָמַר ה' לִי לֹא אִירָא דְּהוּא אֲתַר דְּלָא רָחִיק, וְכָל הַאי אִצְטְרִיךְ וְכוּ')</small> אָדָם אִתְקְרֵי, וְעַל אִתְפַּשְּׁטוּתָא הַאי אִצְטְרִיךְ דָּוִד, לְאַכְנַע תְּחוֹתוֹי מַלְכִין וְעַמִּין, בְּגִין יְקָרָא דְּדִקְנָא דָּא.
וְתָאנָא בִּצְנִיעוּתָא דְּסִפְרָא, כָּל מַאן דְּחָמֵי בְּחֶלְמֵיהּ דְּדִקְנָא דְּבַר נָשׁ עִלָּאָה אָחִיד בִּידֵיהּ, אוֹ דְּאוֹשִׁיט יְדֵיהּ לֵיהּ, יִנְדַּע דִּשְׁלִים הוּא עִם עִלָּאֵי, וְאַרְמֵיהּ תְּחוֹתֵיהּ אִנּוּן דִּמְצַעֲרִין לֵיהּ.
<h3><span style="color:LightGray;"><small><small>תיקון א' דז"א</small></small></span></h3>
תָּנָא, מִתְתַּקַּן דִּקְנָא עִלָּאָה בְּתִשְׁעָה תִּקּוּנִין, וְהוּא דִּקְנָא דִּזְעֵיר אַפִּין. [קמ.] <b>תִּקּוּנָא</b> <b>קַדְמָאָה</b>, מִתְתַּקַּן שַׂעֲרָא מֵעֵלָּא, וְנָפִיק מִקַּמֵּי פִּתְחָא דְּאֻדְנִין, מִתְּחוֹת קוֹצֵי דְּתַלְיָן עַל אֻדְנִין, וְנַחְתִּין שַׂעֲרֵי נִימִין עַל נִימִין, עַד רֵישָׁא דְּפוּמָא.
תָּאנָא, כָּל אִלֵּין נִימִין דִּבְדִקְנָא, תַּקִּיפִין יַתִּיר מִכָּל נִימִין דְּקוֹצִין דְּשַׂעֲרֵי דְּרֵישָׁא, וְשַׂעֲרֵי דְּרֵישָׁא אֲרִיכִין וְכַפְיָן, וְהָנֵי לָאו אֲרִיכִין, וְשַׂעֲרֵי דְּרֵישָׁא, מִנְּהוֹן שְׁעִיעֵי וּמִנְּהוֹן קְשִׁישִׁין.
וּבְשַׁעְתָּא דְּאִתְמַשְּׁכָן שַׂעֲרֵי חִוָּרֵי דְּעַתִּיק יוֹמִין וְשַׂעֲרֵי <small>(נ"א לְשַׂעֲרֵי)</small> דִּזְעֵיר אַפִּין, כְּתִיב <small>(משלי א)</small> חָכְמוֹת בַּחוּץ תָּרֹנָּה, מַאי בַּחוּץ, בְּהַאי זְעֵיר אַפִּין, דְּמִתְחַבְּרִין תְּרֵי מוֹחֵי, תְּרֵי מוֹחֵי סָלְקָא דַּעְתָּךְ, אֶלָּא אֵימָא אַרְבַּע מוֹחֵי, תְּלָת מוֹחֵי דַּהֲווֹ בִּזְעֵיר אַפִּין, וְאִשְׁתַּכְּחוּ בִּתְלַת חֲלָלֵי דְּגֻלְגַּלְתָּא דְּרֵישָׁא, וְחַד מוֹחָא שָׁקִיט עַל בֻּרְיֵהּ דְּכָלִיל כָּל תְּלָת מוֹחֵי, דְּאִתְמְשַׁךְ מִנֵּיהּ מְשִׁיכָן כְּלִילָן שְׁקִילָן בְּשַׂעֲרֵי חִוָּרֵי, לְהַאי זְעֵיר אַפִּין, לִתְלָת מוֹחֵי דְּבֵיהּ, וּמִשְׁתַּכְּחָן אַרְבַּע מוֹחֵי דְּהַאי זְעֵיר אַפִּין, בְּגִין כָּךְ, אִשְׁתְּלִימוּ אַרְבַּע פָּרָשִׁיּוֹת דִּכְתִיבִין בִּתְפִלִּין, דְּאִתְכְּלִיל בְּהוּ שְׁמָא קַדִּישָׁא דְּעַתִּיק יוֹמִין עַתִּיקָא דְּעַתִּיקִין, וּזְעֵיר אַפִּין, דְּהַאי שְׁלִימוּתָא דִּשְׁמָא קַדִּישָׁא, דִּכְתִיב <small>(דברים כח)</small> וְרָאוּ כָּל עַמֵּי הָאָרֶץ כִּי שֵׁם ה' נִקְרָא עָלֶיךָ וְיָרְאוּ מִמֶּךָּ, שֵׁם ה', שֵׁם ה' מַמָּשׁ, דְּאִנּוּן אַרְבַּע רְהִיטֵי בָּתֵּי דִּתְפִלִּין.
וּבְגִין כָּךְ חָכְמוֹת בַּחוּץ תָּרֹנָּה, דִּבְהָכָא מִשְׁתַּכְּחִין, דְּהָא עַתִּיקָא דְּעַתִּיקִין סְתִימָא דִּסְתִימִין לָא אִשְׁתַּכַּח, וְלָא זַמִּין חָכְמְתָא דִּילֵיהּ, מִשּׁוּם דְּהִיא חָכְמְתָא סְתִימָא דְּכֹלָּא וְלָא אִתְפְּרַשׁ, וּבְגִין דְּאִתְחַבָּרוּ אַרְבָּעָה מוֹחִין בְּהַאי דִּזְעֵיר אַפִּין, אִתְמַשְּׁכָן אַרְבַּע מַבּוּעִין מִנֵּיהּ לְאַרְבַּע עֵבָר, וּמִתְפָּרְשָׁן מֵחַד מַבּוּעָא דְּנָפִיק מִכֻּלְּהוּ, וּבְגִין כָּךְ אִנּוּן אַרְבַּע.
וְתָאנָא, הַאי חָכְמְתָא דְּאִתְכְּלִילָא בְּאַרְבַּע, אִתְמַשְּׁכָן <small>(נ"א אִתְמַשְּׁכָא)</small> בְּהָנֵי שַׂעֲרֵי, דְּאִנּוּן תַּלְיָן תַּלִּין עַל תַּלִּין, וְכֻלְּהוּ קַשְׁיָן וְתַקִּיפִין, וְאִתְמַשְּׁכוּ וּנְגִידוּ כָּל חַד לְסִטְרוֹי, וְאֶלֶף אַלְפִין וְרִבּוֹא רִבְּבָן תַּלְיָן מִנַּיְהוּ דְּלֵיתְהוֹן בְּחוּשְׁבָּנָא, הֲדָא הוּא דִּכְתִיב <small>(שה"ש ה)</small> קְוֻצּוֹתָיו תַּלְתַּלִים, תַּלֵּי תַּלִּים, וְכֻלְּהוּ קַשְׁיָן וְתַקִּיפִין לְאַתְבַּר, כְּהַאי חַלָּמִישׁ תַּקִּיף, וּכְהַאי טִנָּרָא דְּאִיהִי תַּקִּיפָא, עַד דְּעָבְדִין נוּקְבִין וּמַבּוּעִין מִתְּחוֹת שַׂעֲרָא, וְנָגְדִין מַבּוּעִין תַּקִּיפִין לְכָל עֵבָר וְעֵבָר, לְכָל סְטָר וּסְטָר, וּבְגִין דְּהָנֵי שַׂעֲרֵי אֻכָּמֵי וַחֲשׁוֹכָן, כְּתִיב <small>(איוב יב)</small> מְגַלֶּה עֲמֻקּוֹת מִנִּי חֹשֶׁךְ וַיֹּצֵא לָאוֹר צַלְמָוֶת.
וְתָנָא, הָנֵי שַׂעֲרֵי דְּדִקְנָא תַּקִּיפִין בִּלְחוֹדוֹי מִשְּׁאָר שַׂעֲרֵי דְּרֵישָׁא, מִשּׁוּם דְּהָנֵי בִּלְחוֹדַיְהוּ מִתְפָּרְשָׁן וּמִשְׁתַּכְּחָן, וְאִנּוּן תַּקִּיפִין בְּאוֹרְחַיְהוּ. אַמַּאי תַּקִּיפִין, אִי מִשּׁוּם דְּכֻלְּהוּ דִּינָא, לָאו הָכִי, דְּהָא בְּתִקּוּנִין אִלֵּין אִשְׁתַּכְּחוּ רַחֲמֵי וְדִינָא, וּבְשַׁעְתָּא דְּנַחְתִּין תְּלֵיסַר מַבּוּעֵי נַהֲרֵי דְּמִשְׁחָא, אִלֵּין כֻּלְּהוּ רַחֲמֵי.
אֶלָּא תָּאנָא, כָּל הָנֵי שַׂעֲרֵי דְּדִקְנָא כֻּלְּהוּ תַּקִּיפִין, מַאי טַעְמָא, כָּל אִנּוּן דְּרַחֲמֵי בַּעְיָן לְמֶהֱוֵי תַּקִּיפִין לְאַכְפְּיָא לְדִינָא, וְכָל אִנּוּן דְּאִינְהוּ דִּינָא, הָא תַּקִּיפִין אִנּוּן, וּבֵין כָּךְ וּבֵין כָּךְ בַּעְיָן לְמִיהְוֵי תַּקִּיפִין מִתְּרֵין סִטְרִין, כַּד בָּעֵי עָלְמָא רַחֲמִין, רַחֲמֵי תַּקִּיפִין וְנָצְחִין עַל דִּינָא, וְכַד בָּעֵי דִּינָא, דִּינָא תַּקִּיף וְנָצַח עַל רַחֲמֵי, וּבְגִין כָּךְ בַּעְיָן לְמֶהֱוֵי תַּקִּיפִין מִתְּרֵין סִטְרִין, וְכַד בָּעוּ רַחֲמֵי, שַׂעֲרֵי דְּאִנּוּן בְּרַחֲמֵי קָיְמִין, וּמִתְחַזְיָן <small>(נ"א וּמִתְחַזְיָא)</small> <small>(ס"א וּמִתְאַחֲדָן)</small> דִּקְנָא בְּאִנּוּן שַׂעֲרֵי, וְכֹלָּא הֲווֹ רַחֲמֵי, וְכַד בַּעְיָא דִּינָא, אִתְחַזְיָא דִּקְנָא בְּאִנּוּן שַׂעֲרֵי, וְכֹלָּא אִתְקַיַּם בְּדִקְנָא.
וְכַד אִתְגַּלְיָא דִּקְנָא קַדִּישָׁא חִוָּרָא, כָּל הָנֵי וְכָל הָנֵי מִתְנַהֲרִין וּמִסְתַּחְיָן, כְּמַאן דְּאִסְתָּחֵי בְּנַהֲרָא עַמִּיקָא מִמַּה דַּהֲוָה בֵּיהּ, וְאִתְקַיָּמוּ כֻּלְּהוּ בְּרַחֲמֵי, וְלֵית דִּינָא אִשְׁתְּכַח, וְכָל הָנֵי תִּשְׁעָה כַּד נַהֲרִין כַּחֲדָא, כֻּלְּהוּ אִסְתַּחְיָן בְּרַחֲמֵי.
וּבְגִין כָּךְ אָמַר מֹשֶׁה זִמְנָא אַחֲרָא, <small>(במדבר יד)</small> ה' אֶרֶךְ אַפַּיִם וְרַב חֶסֶד, וְאִלּוּ אֱמֶת לָא קָאָמַר, מִשּׁוּם דְּרָזָא דְמִלָּה, אִנּוּן תִּשְׁעָה מְכִילָן דְּנַהֲרִין מֵעַתִּיק יוֹמִין לִזְעֵיר אַפִּין, וְכַד אָמַר מֹשֶׁה זִמְנָא תִּנְיָנָא, תִּשְׁעָה תִּקּוּנִין אָמַר, וְאִינְהוּ תִּקּוּנֵי דִּקְנָא דְּמִשְׁתַּכְּחֵי בִּזְעֵיר אַפִּין, וְנַחְתִּין מֵעַתִּיק יוֹמִין וְנַהֲרִין [קמ:] בֵּיהּ, וּבְגִין כָּךְ אֱמֶת תַּלְיָא בְּעַתִּיקָא, וְהַשְׁתָּא לָא אָמַר מֹשֶׁה וֶאֱמֶת.
תָּנָא, שַׂעֲרֵי דְּרֵישָׁא דִּזְעֵיר אַפִּין, כֻּלְּהוּ קְשִׁישֵׁי תַּלִּין עַל תַּלִּין וְלָא שְׁעִיעִין, דְּהָא חֲמֵינָא דִּתְלָת מוֹחֵי בִּתְלָת חֲלָלֵי מִשְׁתַּכְּחִין בֵּיהּ, וְנַהֲרִין מִמּוֹחָא סְתִימָאָה, וּמִשּׁוּם דְּמוֹחָא דְּעַתִּיק יוֹמִין, שָׁקִיט וְשָׁכִיךְ כַּחֲמַר טָב עַל דֻּרְדְּיֵהּ, שַׂעֲרוֹי כֻּלְּהוּ שְׁעִיעִין וּמְשִׁיחִין בְּמִשְׁחָא טָב, וּבְגִין כָּךְ כְּתִיב <small>(דניאל ז)</small> רֵאשֵׁהּ כַּעֲמַר נְקֵא.
וְהַאי דִּזְעֵיר אַפִּין קְשִׁישִׁין וְלָא קְשִׁישִׁין, דְּהָא כֻּלְּהוּ תַּלְיָן וְלָא מִתְקַמְּטֵי, וּבְגִין כָּךְ חָכְמְתָא נָגִיד וְנָפִיק, אֲבָל לָא חָכְמְתָא דְּחָכְמְתָא דְּאִיהִי שְׁכִיכָא וּשְׁקִיטָא, דְּהָא תָּנֵינָא, דְּלֵית דְּיָדַע מוֹחֵיהּ דְּעַתִּיק יוֹמִין בַּר אִיהוּ, הֲדָא הוּא דִּכְתִיב <small>(איוב כח)</small> אֱלֹקִים הֵבִין דַּרְכָּהּ וְהוּא יָדַע אֶת מְקוֹמָהּ, בִּזְעֵיר אַפִּין אִתְּמַר. אָמַר רַבִּי שִׁמְעוֹן, בְּרִיךְ בְּרִי לְקוּדְשָׁא בְּרִיךְ הוּא בְּעָלְמָא דֵּין וּבְעָלְמָא דְּאָתֵי.
<h3><span style="color:LightGray;"><small><small>תיקון ב' דז"א</small></small></span></h3>
<b>תִּקּוּנָא תִּנְיָנָא</b>, נָפִיק שַׂעֲרָא, וְסָלִיק מֵרֵישָׁא דְּפוּמָא עַד רֵישָׁא אַחֲרָא דְּפִתְחָא דְּפוּמָא, וְנָחִית מִתְּחוֹת פּוּמָא, עַד רֵישָׁא אַחֲרָא, נִימִין עַל נִימִין, בְּתִקּוּנָא שַׁפִּיר, קוּם רַבִּי אַבָּא.
קָם רַבִּי אַבָּא פָּתַח וְאָמַר, כַּד תִּקּוּנָא דְּדִקְנָא דָּא מִתְתַּקַּן בְּתִקּוּנָא דְּמַלְכָּא <small>(ס"א בְּתִקּוּנֵי מַלְכִין)</small>, כְּגִבָּר תַּקִּיף, שַׁפִּיר לְמֶחֱזֵי, רַב וְשַׁלִּיט, הֲדָא הוּא דִּכְתִיב <small>(תהלים קמז)</small> גָּדוֹל אֲדוֹנֵינוּ וְרַב כֹּחַ. וְכַד אִתְבַּסַּם בְּתִקּוּנָא דִּקְנָא יַקִּירָא קַדִּישָׁא וְיַשְׁגַּח בֵּיהּ, אִקְּרֵי בִּנְהִירוּ דִּילֵיהּ אֵל רַחוּם וְגוֹ', וְהַאי תִּקּוּנָא תִּנְיָנָא אִתְתַּקַּן, כַּד נָהִיר בִּנְהִירוּ דְּעַתִּיק יוֹמִין, אִקְּרֵי רַב חֶסֶד, וְכַד מִסְתַּכְּלֵי דָּא בְּדָא, אִתְקְרֵי בְּתִקּוּנָא אַחֲרָא וֶאֱמֶת, דְּהָא נְהִירוּ אַנְפֵּיהּ <small>(ס"א דָּא נְהִירוּ דְּאַנְפִּין)</small>.
וְתָאנָא, נוֹשֵׂא עָוֹן אִתְקְרֵי דָּא תִּקּוּנָא תִּנְיָנָא, כְּגַוְנָא דְּעַתִּיקָא קַדִּישָׁא, אֲבָל מִשּׁוּם הַהוּא אוֹרְחָא דְּנָפִיק <b>בְּתִקּוּנָא תְּלִיתָאָה</b> מִתְּחוֹת תְּרֵין נוּקְבִין, וְשַׂעֲרִין תַּקִּיפִין זְעִירִין מַלְיָן לְהַהוּא אוֹרְחָא, לָא אִתְקְרוּן הָכָא נוֹשֵׂא עָוֹן וְעוֹבֵר עַל פֶּשַׁע, וְאִתְקַיָּמוּ בַּאֲתַר אַחֲרָא.
<h3><span style="color:LightGray;"><small><small>תיקון ג' דז"א</small></small></span></h3>
וְתַנְיָא, תְּלָת מְאָה וְשִׁבְעִין וְחָמֵשׁ חֲסָדִים כְּלִילָן בְּחֶסֶד דְּעַתִּיק יוֹמִין, וְכֻלְּהוּ אִקְּרוּן חַסְדֵי קַדְמָאֵי, דִּכְתִיב <small>(שם פט)</small> אַיֵּה חֲסָדֶיךָ הָרִאשׁוֹנִים, וְכֻלְּהוּ כְּלִילָן בְּחֶסֶד דְּעַתִּיקָא קַדִּישָׁא סְתִימָא דְּכֹלָּא, וְחֶסֶד דִּזְעֵיר אַפִּין אִקְּרֵי חֶסֶד עוֹלָם.
וּבְסִפְרָא דִּצְנִיעוּתָא, קָרֵי בֵּיהּ בְּחֶסֶד קַדְמָאָה דְּעַתִּיק יוֹמִין, רַב חֶסֶד, וּבִזְעֵיר אַפִּין חֶסֶד סְתָם, וּבְגִין כָּךְ כְּתִיב הָכָא וְרַב חֶסֶד, וּכְתִיב נוֹצֵר חֶסֶד לַאֲלָפִים סְתָם, וְאוֹקִימְנָא בְּהַאי וְרַב חֶסֶד, מֵהַאי אִתְבַּסַּם חֶסֶד לְנַהֲרָא לְכֻלְּהוּ בּוֹצִינֵי. <small>(ס"א רַב חֶסֶד, מַטֶּה כְּלַפֵּי חֶסֶד, לְנַהֲרָא לֵיהּ וּלְאַדְלָקָא בּוֹצִינֵי)</small>.
דְּתָנָא, הַאי אוֹרְחָא דְּנָחִית תְּחוֹת תְּרֵין נוּקְבִין דְּחוֹטָמָא, וְשַׂעֲרִין זְעִירִין מַלְיָן לְהַהוּא אָרְחָא, לָא אִקְּרֵי הַהוּא אָרְחָא עוֹבֵר עַל פֶּשַׁע, דְּלֵית אֲתַר לְאַעְבָּרָא לֵיהּ בִּתְרֵי גַּוְנֵי, חַד מִשּׁוּם <small>(ס"א שַׂעֲרֵי דְּאִשְׁתַּכְּחוּ בְּהַהוּא)</small> דְּהַהוּא אוֹרְחָא הוּא אֲתַר קַשְׁיָא לְאַעְבָּרָא, וְחַד מִשּׁוּם דְּנָחִית אַעְבָּרָא דְּהַהוּא אוֹרְחָא עַד רֵישָׁא דְּפוּמָא, וְעַל דָּא כְּתִיב <small>(שה"ש ה)</small> שִׂפְתוֹתָיו שׁוֹשַׁנִּים, סֻמָּקִין כְּוַרְדָּא, נוֹטְפוֹת מוֹר עוֹבֵר, סֻמָּקָא תַּקִּיף. וְהַאי אוֹרְחָא דְּהָכָא בִּתְרֵי גַּוְנֵי לָא <small>(ס"א בִּתְרֵי גַּוְנֵי אַגְזִים וְלָא)</small> אִתְבַּסַּם, מִכָּאן מַאן דְּבָעֵי לְאַגְזָמָא, תְּרֵי זִמְנֵי בָּטַשׁ בִּידֵיהּ בְּהַאי אוֹרְחָא.
<h3><span style="color:LightGray;"><small><small>תיקון ד' דז"א</small></small></span></h3>
<b>תִּקּוּנָא רְבִיעָאָה</b>, <small>(הַאי אוֹרְחָא דְּשַׂעֲרֵי אִתְתַּקַּן)</small> נָפִיק שַׂעֲרָא וְאִתְתַּקַּן, וְסָלִיק וְנָחִית <small>(נ"א וְחָפֵי)</small> בְּעִלְעוֹי בְּתַקְרוּבְתָּא דְּבֻסְמָא. הַאי תִּקּוּנָא יָאָה וְשַׁפִּירָא לְאִתְחַזְיָא, הוֹד וְהָדָר הוּא <small>(ס"א הוֹד עִלָּאָה)</small>. וְתַנְיָא, הוֹד עִלָּאָה נָפִיק וְאִתְעַטַּר, וְנָגִיד לְאִתְאַחֲדָא <small>(ס"א לִיאָה דְּעִלְעִין)</small> בְּעוּלְעוֹי, וְאִתְקְרֵי הוֹד זָקָן. וּמֵהַאי תַּלְיָן הוֹד וְהָדָר, אִלֵּין לְבוּשֵׁי דְּאִתְלַבַּשׁ בְּהוּ, וְאִנּוּן פּוּרְפִירָא יַקִּירָא, דִּכְתִיב <small>(תהלים קד)</small> הוֹד וְהָדָר לָבָשְׁתָּ, תִּקּוּנִין דְּאִתְלַבַּשׁ בְּהוּ, וְאִתְתַּקַּן בְּהַאי דְּיוּקְנָא דְּאָדָם, יַתִּיר מִכָּל דְּיוּקְנִין.
וְתָאנָא [קמא.] הַאי הוֹד כַּד אִתְנְהַר בִּנְהִירוּ דִּקְנָא עִלָּאָה, וְאִתְפַּשַּׁט בִּשְׁאָר תִּקּוּנִין נְהִירִין, הַאי הוּא נוֹשֵׂא עָוֹן מֵהַאי גִּיסָא, וְעוֹבֵר עַל פֶּשַׁע מֵהַאי גִּיסָא, וּבְגִין כָּךְ <small>(שה"ש ה)</small> לְחָיָו כְּתִיב. וּבִצְנִיעוּתָא דְּסִפְרָא אִקְּרֵי הוֹד וְהָדָר וְתִפְאֶרֶת, <small>(נ"א דְּהָא)</small> תִּפְאֶרֶת הוּא עוֹבֵר עַל פֶּשַׁע, שֶׁנֶּאֱמַר <small>(משלי יט)</small> וְתִפְאַרְתּוֹ עֲבֹר עַל פָּשַׁע. וְתָאנָא, הַאי תִּפְאֶרֶת לָא אוֹקִימְנָא אֶלָּא בְּתִקּוּנָא תְּשִׁיעָאָה, כְּמָה דְּאַתְּ אָמַר וְתִפְאֶרֶת בַּחוּרִים כֹּחָם, וְקָרֵי תִּפְאֶרֶת, וְכַד אִתְתַּקַּל <small>(ס"א אִסְתַּכַּל)</small>, בְּמַתְקְלָא חַד סָלְקִין. אָמַר רַבִּי שִׁמְעוֹן, יָאוּת אַנְתְּ רַבִּי אַבָּא, לְאִתְבָּרְכָא מֵעַתִּיקָא קַדִּישָׁא, דְּכָל בִּרְכָאן נָפְקִין מִנֵּיהּ.
<h3><span style="color:LightGray;"><small><small>תיקון ה' דז"א</small></small></span></h3>
<b>תִּקּוּנָא חֲמִישָׁאָה</b>, פָּסִיק שַׂעֲרָא, וְאִתְחֲזוּן תְּרֵין תַּפּוּחִין מִכָּאן וּמִכָּאן, סֻמָּקָן כְּהַאי וַרְדָּא סֻמָּקָא, וּמִתְלַהֲטָן בְּמָאתָן וְשִׁבְעִין עָלְמִין. הָנֵי תְּרֵי תַּפּוּחִין, כַּד נַהֲרִין מִתְּרֵין סִטְרֵי מִנְּהִירוּ דִּתְרֵין תַּפּוּחִין, אִתְמַשַּׁךְ סֻמָּקָא וְאָתֵי חִוָּרָא, בְּהַאי כְּתִיב <small>(במדבר ו)</small> יָאֵר ה' פָּנָיו אֵלֶיךָ וִיחֻנֶּךָּ, דְּכַד נַהֲרִין מִתְבְּרַךְ עָלְמָא, וּבְשַׁעְתָּא דְּאִתְעֲבִיד סֻמָּקָא, כְּתִיב יִשָּׂא ה' פָּנָיו אֵלֶיךָ, כְּלוֹמַר יִסְתַּלַּק וְלָא יִשְׁתַּכַּח רוּגְזָא בְּעָלְמָא. תָּאנָא, כֻּלְּהוֹן נְהִירִין דְּאִתְנַהֲרָן מֵעַתִּיקָא קַדִּישָׁא, אִתְקְרוּן חַסְדֵי קַדְמָאֵי, בְּגִין אִנּוּן, נַהֲרִין כָּל אִנּוּן חַסְדֵי עוֹלָם.
<h3><span style="color:LightGray;"><small><small>תיקון ו' דז"א</small></small></span></h3>
<b>תִּקּוּנָא שְׁתִיתָאָה</b>, נָפִיק שַׂעֲרָא כְּחַד חוּטָא דְּשַׂעֲרֵי בְּסַחֲרָנֵיהּ דְּדִקְנָא, הַהוּא אִקְּרֵי חַד מֵחָמֵשׁ פֵּאִין דְּתַלְיָן בְּחֶסֶד וּבְרַחֲמֵי, וְלָא אִבָּעֵי לְחַבְּלָא הַאי חֶסֶד, כְּמָה דְּאִתְּמַר, וּבְגִין כָּךְ, <small>(ויקרא יט)</small> לֹא תַשְׁחִית אֵת פְּאַת זְקָנֶךָ כְּתִיב.
<h3><span style="color:LightGray;"><small><small>תיקון ז' דז"א</small></small></span></h3>
<b>תִּקּוּנָא שְׁבִיעָאָה</b>, דְּלָא תַּלְיָן שַׂעֲרֵי עַל פּוּמָא, וּפוּמָא אִתְפְּנֵי מִכָּל סִטְרוֹי, קוּם רַבִּי יְהוּדָה.
קָם רַבִּי יְהוּדָה פָּתַח וְאָמַר, <small>(דניאל ד)</small> בִּגְזֵרַת עִירִין פִּתְגָמָא, כַּמָּה אֶלֶף רִבְּבָן מִתְנַשְּׁבָן וּמִתְקַיְּמָן בְּהַאי פּוּמָא וְתַלְיָן מִנֵּיהּ, וְכֻלְּהוֹן אִקְּרוּן פֶּה, הֲדָא הוּא דִּכְתִיב <small>(תהלים לג)</small> וּבְרוּחַ פִּיו כָּל צְבָאָם. וּמֵהַהוּא רוּחָא דְּנָפִיק מִפּוּמָא, מִתְלַבְּשָׁן כָּל אִנּוּן דִּלְבַר, דְּתַלְיָן מֵהַאי פּוּמָא. וּמֵהַאי פּוּמָא <small>(ס"א רוּחָא)</small>, כַּד אִתְפַּשַּׁט הַהוּא רוּחָא, מִתְלַבְּשָׁן בֵּיהּ כַּמָּה נְבִיאֵי מְהֵימְנֵי, וְכֻלְּהוּ פֶּה ה' אִתְקְרוּן, וּבַאֲתַר דְּרוּחָא נָפִיק, לָא אִתְעָרְבָא מִלָּה אַחֲרָא, דְּכֻלְּהוּ פִּיּוֹת מְחַכָּאן לְאִתְלַבְּשָׁא בְּהַהוּא רוּחָא דְּנָפִיק.
וְהַאי תִּקּוּנָא שַׁלִּיטָא עַל כֻּלְּהוּ שִׁתָּא, מִשּׁוּם דְּהָכָא מִתְקַיְּמָן כֻּלְּהוּ וּמִתְאַחֲדָן, וּבְגִינֵי כָּךְ, שַׂעְרוֹהִי שְׁקִילִין סוֹחֲרָנֵיהּ דְּפוּמָא, וְאִתְפְּנֵי מִכָּל סִטְרוֹי. אָמַר רַבִּי שִׁמְעוֹן, בְּרִיךְ אַנְתְּ לְעַתִּיקָא קַדִּישָׁא.
<h3><span style="color:LightGray;"><small><small>תיקון ח' דז"א</small></small></span></h3>
<b>תִּקּוּנָא תְּמִינָאָה</b>, דְּנַחְתִּין שַׁעֲרֵי בִּתְחוֹת דִּקְנָא, מְחַפְיָן קְדָלָא דְּלָא אִתְחֲזֵי. דְּתַנְיָא, אֵין לְמַעְלָה לֹא עֹרֶף וְלֹא עִפּוּי, וְאִי בְּזִמְנָא דַּאֲגַח <small>(ס"א דְּנָצַח)</small> קְרָבֵי, אִתְחֲזֵי, מִשּׁוּם לְאַחְזָאָה גְּבוּרְתָּא. דְּהָא תָּנֵינָן, אֶלֶף עָלְמִין אִתְאַחֲדִין מִנֵּיהּ, הֲדָא הוּא דִּכְתִיב <small>(שה"ש ד)</small> אֶלֶף הַמָּגֵן תָּלוּי עָלָיו כֹּל שִׁלְטֵי הַגִּבּוֹרִים, וְאֶלֶף הַמָּגֵן רָזָא הוּא בִּצְנִיעוּתָא דְּסִפְרָא, כֹּל שִׁלְטֵי הַגִּבּוֹרִים, דְּאָתוּ מִסְּטַר גְּבוּרָה, חַד מֵאִנּוּן גְּבוּרָאן.
<h3><span style="color:LightGray;"><small><small>תיקון ט' דז"א</small></small></span></h3>
<b>תִּקּוּנָא תְּשִׁיעָאָה</b>, דְּאִתְמַשְּׁכָן <small>(ס"א דְּמִתְחַבְּרָן)</small> שַׂעֲרֵי בְּשִׁקּוּלָא מַלְיָא, עַד אִנּוּן שַׂעֲרֵי דְּתַלְיָן, כֻּלְּהוּ בְּשִׁקּוּלָא שַׁפִּיר, כְּחַד גִּבָּר תַּקִּיף, מָארֵי נַצְחָן קְרָבַיָּא, מִשּׁוּם דְּכֻלְּהוּ שַׂעֲרֵי אִתְמַשְּׁכָן בָּתַר אִנּוּן דְּתַלְיָן, וּכְלָלָא דְּכֻלְּהוּ בְּאִנּוּן תַּלְיָן, וְכֹלָּא אִתְמַשַּׁךְ, וְעַל דָּא כְּתִיב <small>(משלי כ)</small> תִּפְאֶרֶת בַּחוּרִים כֹּחָם, וְנִרְאָה עַל הַיָּם כְּבָחוּר טוֹב, הֲדָא הוּא דִּכְתִיב <small>(שה"ש ה)</small> בָּחוּר כָּאֲרָזִים, כְּגִבָּר עָבִיד גְּבוּרָאן, וְדָא הוּא תִּפְאֶרֶת, חֵילָא וּגְבוּרְתָּא וְרַחֲמֵי.
תָּנָא, אָמַר רַבִּי שִׁמְעוֹן, כָּל הָנֵי תִּקּוּנִין וְכָל הָנֵי מִלִּין, בָּעֵינָא לְגַלָּאָה לְמָארֵיהוֹן דְּאִתְּקָלוּ בְּמַתְקְלָא, וְלָא לְאִנּוּן דְּלָא עָאלוּ, אֶלָּא לְאִלֵּין דְּעָאלוּ וְנָפְקוּ, דְּכָל מַאן דְּעַיִּיל וְלָא נָפִיק, טַב לֵיהּ דְּלָא אִבְרֵי.
<h3><span style="color:LightGray;"><small><small>כללות א"א וז"א</small></small></span></h3>
כְּלָלָא דְּכָל מִלִּין, עַתִּיקָא דְּעַתִּיקִין בִּזְעֵיר <small>(נ"א וּזְעֵיר)</small> אַפִּין כֹּלָּא חַד. כֹּלָּא הֲוָה כֹּלָּא הָוֵי כֹּלָּא יְהֵא, לָא יִשְׁתַּנֵּי וְלָא מִשְׁתַּנֵּי וְלָא שְׁנָא. אִתְתַּקַּן בְּתִקּוּנִין אִלֵּין, דְּיוּקְנָא דְּכָלִיל כָּל דְּיוּקְנִין, דְּיוּקְנָא דְּכָלִיל כָּל שְׁמָהָן, דְּיוּקְנָא [קמא:] דְאִתְחֲזֵי בְּגַוְנוֹי כְּהַאי דְּיוּקְנָא, לָאו הַאי דְּיוּקְנָא הֲוֵי, אֶלָּא כְּעֵין הַאי דְּיוּקְנָא, כַּד אִתְחַבְּרָן עִטְרִין וְכִתְרִין וְאַשְׁלָמוּתָא דְּכֹלָּא. וּבְגִין כָּךְ, דְּיוּקְנָא דְּאָדָם הֲוֵי דְּיוּקְנָא דְּעִלָּאִין וְתַתָּאִין דְּאִתְכְּלָלוּ בֵּיהּ, וּבְגִין דְּהַאי דְּיוּקְנָא כָּלִיל עִלָּאִין וְתַתָּאִין, אַתְקִין עַתִּיקָא קַדִּישָׁא תִּקּוּנוֹי וְתִקּוּנָא דִּזְעֵיר אַפִּין, בְּהַאי דְּיוּקְנָא וְתִקּוּנָא.
וְאִי תֵּימָא, מַה בֵּין הַאי לְהַאי, כֹּלָּא הוּא בְּמַתְקְלָא חֲדָא, אֲבָל מִכָּאן אִתְפָּרְשָׁן אָרְחוֹי, וּמִכָּאן אִשְׁתְּכַח דִּינָא, וּמִסִּטְרָא דִּילָן, הֲווֹ שָׁנְיָן דָּא מִן דָּא. וְרָזִין אִלֵּין לָא אִתְמְסָרוּ בַּר לִמְחַצְּדֵי חַקְלָא קַדִּישָׁא, וּכְתִיב <small>(תהלים כה)</small> סוֹד ה' לִירֵאָיו.
<h3><span style="color:LightGray;"><small><small>וייצר ה' אלקים את האדם</small></small></span></h3>
כְּתִיב <small>(ד"א וּכְתִיב)</small> <small>(בראשית ב)</small> וַיִּיצֶר ה' אֱלֹקִים אֶת הָאָדָם, בִּתְרֵי יוּדִי"ן, אַשְׁלִים תִּקּוּנָא מִתִּקּוּנָא <small>(ס"א תִּקּוּנָא גּוֹ תִּקּוּנָא)</small>, טַבְרְקָא דְּגוּשְׁפַּנְקָא, וְדָא הוּא וַיִּיצֶר. תְּרֵי יוּדִין לָמָּה, רָזָא דְּעַתִּיקָא קַדִּישָׁא וְרָזָא דִּזְעֵיר אַפִּין. וַיִּיצֶר, מַאי צָר, צָר צוּרָה בְּגוֹ צוּרָה, וְדָא הוּא וַיִּיצֶר, וּמַהוּ צוּרָה בְּגוֹ צוּרָה, תְּרֵין שְׁמָהָן דְּאִתְקְרֵי שֵׁם מָלֵא, ה' אֱלֹקִים, וְדָא הוּא רָזָא דִּתְרֵין יוּדִי"ן דְּוַיִּיצֶר, דְּצָר צוּרָה גּוֹ צוּרָה, תִּקּוּנָא דִּשְׁמָא שְׁלִים, ה' אֱלֹקִים. וּבְמָה אִתְכְּלִילוּ, בִּדְיוּקְנָא <small>(ס"א בִּדְיוּקְנָא עִלָּאָה דָּא אִקְרֵי אָדָם, אָדָם כָּלִיל דְּכַר וְנוּקְבָא)</small> עִלָּאָה, וְעַל דָּא כְּתִיב אֶת הָאָדָם, דְּכָלִיל דְּכַר וְנוּקְבָא, אֶת, לְאַפָּקָא וּלְמַסְגֵּי זִינָא דְּנָפִיק מִנֵּיהּ מִדְּכַר וְנוּקְבָא.
עָפָר מִן הָאֲדָמָה, עָפָר דְּיוּקְנָא בְּגוֹ דְּיוּקְנָא <small>(ס"א טַבְרְקָא דְּגוּשְׁפַּנְקָא)</small> גּוֹ בְּגוֹ, וְכָל דָּא לָמָּה, בְּגִין לְאִשְׁתַּלְּפָא וּלְעַיְּלָא בֵּיהּ סָתִים דִּסְתִימָא עִלָּאָה, עַד סוֹפָא דְּכָל סְתִימִין, הֲדָא הוּא דִּכְתִיב וַיִּפַּח בְּאַפָּיו נִשְׁמַת חַיִּים, נִשְׁמְתָא דְּכָל חַיֵּי, דְּעֵלָּא וְתַתָּא תַּלְיָן מֵהַהִיא נִשְׁמְתָא, וּמִתְקַיְּמִין בָּהּ.
וַיְהִי הָאָדָם לְנֶפֶשׁ חַיָּה, לְאַתְרְקָא וּלְעַיְּלָא בְּתִקּוּנִין כְּגַוְנָא דָּא, וּלְאַשְׁלְפָא לְהַהִיא נִשְׁמְתָא מִדַּרְגָּא לְדַרְגָּא עַד סוֹפָא דְּכָל דַּרְגִּין, בְּגִין דְּיֶהֱוֵי הַהִיא נִשְׁמְתָא מִשְׁתַּכְּחָא בְּכֹלִָּא וּמִתְפַּשְּׁטָא בְּכֹלִָּא, וּלְמֶהֱוֵי הוּא בִּלְחוֹדוֹי, וּמַאן דְּפָסִיק הַאי מִן עָלְמָא, כְּמַאן דְּפָסִיק נִשְׁמְתָא דָּא, וּמַחְזֵי דְּאִית נִשְׁמְתָא אַחֲרָא בַּר מֵהַאי, וּבְגִין כָּךְ, יִשְׁתְּצֵי הוּא וְדוּכְרָנֵיהּ לְדָרֵי דָּרִין.
<h3><span style="color:LightGray;"><small><small>בנין נוק'</small></small></span></h3>
בְּהַאי אָדָם שָׁארֵי וְתַקִּין כְּלָלָא דְּכַר וְנוּקְבָא, כַּד אִתְתַּקַּן דְּיוּקְנָא בְּתִקּוּנוֹי, שָׁארֵי <small>(נ"א מֵאֲחוֹרוֹי)</small> מֵחַדּוֹי, מִבֵּין תְּרֵין דְּרוֹעִין, בַּאֲתַר דְּתַלְיָן שַׂעֲרֵי דְּדִקְנָא דְּאִתְקְרוּן תִּפְאֶרֶת, וְאִתְפַּשַּׁט הַאי תִּפְאֶרֶת וְתַקִּין תְּרֵין חַדִּין, וְאִשְׁתְּלִיף לַאֲחוֹרוֹי וַעֲבַד גֻּלְגַּלְתָּא דְּנוּקְבָא, כֹּלָּא סְתִימָא מִכָּל סִטְרוֹי, בְּשַׂעֲרָא, בְּפַרְצוּפָא דְּרֵישָׁא, וּבִכְלָלָא חֲדָא אִתְעֲבִידוּ בְּהַאי תִּפְאֶרֶת, אָדָם דְּכַר וְנוּקְבָא, הֲדָא הוּא דִּכְתִיב <small>(ישעיה מד)</small> כְּתִפְאֶרֶת אָדָם לָשֶׁבֶת בָּיִת.
כַּד אִתְבְּרֵי פַּרְצוּפָא דְּרֵישָׁא דְּנוּקְבָא, תַּלְיָא חַד קוֹצָא דְּשַׂעֲרֵי מֵאֲחוֹרוֹי דִּזְעֵיר אַפִּין, וְתָלֵי עַל רֵישָׁא דְּנוּקְבָא, וְאִתְּעָרוּ שַׂעֲרֵי בְּרֵישָׁהּ, כֻּלְּהוּ סֻמָּקֵי, דְּכַלְּלָן בְּגוֹ גַּוְנֵי, הֲדָא הוּא דִּכְתִיב <small>(שה"ש ז)</small> וְדַלַּת רֹאשֵׁךְ כָּאַרְגָּמָן, מַהוּ אַרְגָּמָן, גַּוְנֵי דִּכְלִילָן בְּגוֹ גַּוְנֵי.
תָּאנָא, אִתְפַּשַּׁט הַאי תִּפְאֶרֶת מִטַּבּוּרָא דְּלִבָּא, וְנָקִיב וְאִתְעֲבַר בְּגִיסָא אַחֲרָא, וְתַקִּין פַּרְצוּפָא דְּנוּקְבָא עַד טַבּוּרָא, וּמִטַּבּוּרָא שָׁארֵי, וּבְטַבּוּרָא שְׁלִים.
<h3><span style="color:LightGray;"><small><small>מעיים דזו"ן</small></small></span></h3>
תּוּ אִתְפַּשַּׁט הַאי תִּפְאֶרֶת, וְאִתְתַּקַן מֵעוֹי דִּדְכוּרָא, וְעַיִּיל וְאִתְתַּקַּן בְּהַאי אֲתַר כָּל רַחֲמִין וְכָל סִטְרָא דְּרַחֲמֵי. וְתָאנָא, בְּהָנֵי מֵיעִין, אִתְאַחֲדָן שִׁית מְאָה אֶלֶף מָארֵי דְּרַחֲמֵי, וְאִתְקְרוּן בַּעֲלֵי מֵיעִין, דִּכְתִיב <small>(ירמיה לא)</small> עַל כֵּן הָמוּ מֵעַי לוֹ רַחֵם אֲרַחֲמֶנּוּ נְאֻם ה'.
תָּאנָא, הַאי תִּפְאֶרֶת כָּלִיל בְּרַחֲמֵי וְכָלִיל בְּדִינָא, וְאִתְפַּשַּׁט רַחֲמֵי בִּדְכוּרָא, וְאִתְעֲבַר וְנָקִיב <small>(ס"א וְנָהִיר)</small> לְסִטְרָא אַחֲרָא, וְתַקִּין מֵיעוֹי דְּנוּקְבָא בְּסִטְרָא דְּדִינָא, וְאִתְתַּקָּנוּ מְעָהָא.
<h3><span style="color:LightGray;"><small><small>רמ"ח דזו"ן</small></small></span></h3>
תָּאנָא, אִתְתַּקַּן דְּכוּרָא בְּסִטְרָא <small>(נ"א בְּסִטְרֵיהּ)</small>, בְּמָאתָן וּתְמַנְיָא וְאַרְבְּעִין תִּקּוּנִין דִּכְלִילָן בֵּיהּ, מִנְּהוֹן לְגוֹ וּמִנְּהוֹן לְבַר, מִנְּהוֹן רַחֲמֵי וּמִנְּהוֹן דִּינָא, כֻּלְּהוּ [קמב.] דְּדִינָא, אִתְאַחֲדוּ בְּדִינָא דַּאֲחוֹרוֹי, דְּנוּקְבָא אִתְפַּשְּׁטַת תַּמָּן, וְאִתְאַחֲדוּ וְאִתְפַּשָּׁטוּ בְּסִטְרָהָא.
וְתָאנָא, חֲמִשָּׁה עֶרְיְתָא אִתְגַּלְיָן בָּהּ, בְּסִטְרָא דְּדִינִין חֲמִשָּׁה, וְדִינִין חֲמִשָּׁה אִתְפַּשְּׁטָן בְּמָאתָן וְאַרְבְּעִין וּתְמַנְיָא אָרְחִין. וְהָכִי תָּאנָא, קוֹל בְּאִשָּׁה עֶרְוָה, שֵׂעָר בְּאִשָּׁה עֶרְוָה, שׁוֹק בְּאִשָּׁה עֶרְוָה, יָד בְּאִשָּׁה עֶרְוָה, רֶגֶל בְּאִשָּׁה עֶרְוָה, וְאַף עַל גַּב דִּתְרֵין אִלֵּין לָא שַׁנְיוּהָ חַבְרָנָא, וּתְרֵין אִלֵּין יַתִּיר מֵעֶרְוָה אִנּוּן.
<h3><span style="color:LightGray;"><small><small>יסוד דזו"ן</small></small></span></h3>
וְתָאנָא בִּצְנִיעוּתָא דְּסִפְרָא, אִתְפַּשַּׁט דְּכוּרָא וְאִתְתַּקַּן בְּתִקּוּנוֹי, אִתְתַּקַּן תִּקּוּנָא דִּכְסוּתָא דָּכְיָא, וְהַאי הַוְיָא אַמָּה דָּכְיָא, אָרְכֵּיהּ דְּהַהוּא אַמָּה, מָאתָן וְאַרְבְּעִין וּתְמַנְיָא עָלְמִין, וְכֻלְּהוּ תַּלְיָן בְּפוּמָא דְּאַמָּה דְּאִתְקְרֵי יוּ"ד, וְכֵיוָן דְּאִתְגַּלְּיָא יוּ"ד פּוּמֵיהּ דְּאַמָּה, אִתְגְּלֵי חֶסֶד עִלָּאָה, וְהַאי אַמָּה, חֶסֶד הוּא דְּאִתְקְרֵי, וְתָלֵי בְּהַאי פּוּם אַמָּה, וְלָא אִקְּרֵי חֶסֶד, עַד דְּאִתְגַּלְּיָא יוּ"ד דְּפוּם אַמָּה.
וְתָא חֲזֵי, דְּלָא אִתְקְרֵי אַבְרָהָם שְׁלִים בְּהַאי חֶסֶד, עַד דְּאִתְגַּלְּיָא יוּ"ד דְּאַמָּה, וְכֵיוָן דְּאִתְגְּלֵי, אִקְּרֵי שְׁלִים, הֲדָא הוּא דִּכְתִיב <small>(בראשית יז)</small> הִתְהַלֵּךְ לְפָנַי וֶהְיֵה תָמִים, תָּמִים מַמָּשׁ, וּכְתִיב <small>(שמואל ב כב)</small> וָאֶהְיֶה תָמִים לוֹ וָאֶשְׁתַּמְּרָה מֵעֲוֹנִי, מַאי קָא מַיְרֵי רֵישָׁא וְסֵיפָא, אֶלָּא כָּל דְּגָלֵי הַאי יוּ"ד, וְאִשְׁתַּמַּר דְּלָא עַיִּיל לְיוּ"ד בִּרְשׁוּתָא אַחֲרָא, לִיהֲוֵי לְעָלְמָא דְּאָתֵי, וְלִיהֲוֵי צָרִיר בִּצְרוֹרָא דְּחַיֵּי, מַאי בִּרְשׁוּתָא אַחֲרָא, דִּכְתִיב <small>(מלאכי ב)</small> וּבָעַל בַּת אֵל נֵכָר, וּבְגִין כָּךְ כְּתִיב וָאֶהְיֶה תָמִים לוֹ, דְּכֵיוָן דְּהוּא תָּמִים בְּגִלּוּיָא דְּיוּ"ד, וָאֶשְׁתַּמְּרָה מֵעֲוֹנִי.
וְכֵיוָן דְּאִתְפַּשַּׁט אַמָּה דָּא, אִתְפַּשַּׁט סְטַר גְּבוּרָה מֵאִנּוּן גְּבוּרָאן בִּשְׂמָאלָא דְּנוּקְבָא, וְאִשְׁתַּקַּע בְּנוּקְבָא בַּאֲתַר חַד, וְאַרְשִׁים בְּעֶרְיְתָא, כְּסוּתָאן דְּכָל גּוּפָא דְּנוּקְבָא, וּבְהַהוּא אֲתַר אִקְּרֵי עֶרְוָה דְּכַלָּה, לְאַצְנָעָא אֲתַר <small>(נ"א אֲתַר לְאַצְנָעָא)</small> לְהַהוּא אַמָּה דְּאִקְּרֵי חֶסֶד, בְּגִין לְאִתְבַּסְּמָא גְּבוּרָה דָּא דְּכָלִיל חָמֵשׁ גְּבוּרָאן, וְהַאי חֶסֶד כָּלִיל בְּחָמֵשׁ חֶסֶד <small>(נ"א בְּהַאי חֶסֶד דְּכָלִיל בְּחָמֵשׁ חֲסָדִים)</small> <small>(ס"א וְהַאי כָּלִיל חֶסֶד בְּחֶסֶד)</small>, חֶסֶד יְמִינָא, גְּבוּרָה שְׂמָאלָא, אִתְבַּסַּם דָּא בְּדָא וְאִקְּרֵי אָדָם, כָּלִיל מִתְּרֵין סִטְרוֹי.
<h3><span style="color:LightGray;"><small><small>תיקון השבירה ע"י היסוד</small></small></span></h3>
וּבְגִין כָּךְ בְּכֻלְּהוּ כְּתָרִים, עַד לָא זַמִּין תִּקּוּנוֹי דְּמַלְכָּא עַתִּיקָא דְּעַתִּיקִין, וּבָנָה עָלְמִין, וְאַתְקִין תִּקּוּנִין לְאִתְקַיְּמָא הַהוּא נוּקְבָא לְאִתְבַּסְּמָא, וְלָא אִתְקַיָּמוּ עַד דְּנָחִית חֶסֶד עִלָּאָה וְאִתְקַיָּמוּ, וְאִתְבַּסָּמוּ תִּקּוּנֵי נוּקְבָא בְּהַאי אַמָּה דְּאִקְּרֵי חֶסֶד, הֲדָא הוּא דִּכְתִיב <small>(בראשית לו)</small> וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם, אֲתַר דְּכָל דִּינִין מִשְׁתַּכְּחִין תַּמָּן, וְאִנּוּן תִּקּוּנֵי אִתְּתָא, אֲשֶׁר הָיוּ לָא כְּתִיב, אֶלָּא אֲשֶׁר מָלְכוּ, דְּלָא אִתְבַּסָּמוּ עַד דְּאִתְּקַן כֹּלָּא, וְנָפִיק הַאי חֶסֶד, הֲדָא הוּא דִּכְתִיב וַיָּמָת וַיָּמָת, דְּלָא אִתְקַיָּמוּ, וְלָא אִתְבַּסָּמוּ דִּינָא בְּדִינָא.
וְאִי תֵּימָא, אִי הָכִי דְּדִינָא כֻּלְּהוּ, וְהָא כְּתִיב וַיִּמְלֹךְ תַּחְתָּיו שָׁאוּל מֵרְחוֹבוֹת הַנָּהָר, וְהָא לָא אִתְחֲזֵי דִּינָא, תָּאנָא, כֻּלְּהוּ דִּינָא בַּר מֵחַד דְּאִתְקַיַּם בַּתְרָאָה, וְהַאי שָׁאוּל מֵרְחוֹבוֹת הַנָּהָר דָּא הוּא סִטְרָא חַד, סִדְרָא דְּאִתְפַּשַּׁט וְנָפִיק מֵרְחוֹבוֹת הַנָּהָר, וְדָא הוּא בִּינָה, דְּמִתְפַּתְּחִין מִנָּהּ חַמְשִׁין תַּרְעִין לְסִטְרֵי עָלְמָא דְּנַהֲרִין וּבוֹצִינִין, הֲדָא הוּא דִּכְתִיב מֵרְחוֹבוֹת הַנָּהָר.
וְכֻלְּהוּ לָא אִתְקַיָּמוּ, לָא תֵּימָא דְּאִתְבַּטָּלוּ, אֶלָּא דְּלָא אִתְקַיָּמוּ בְּהַהוּא מַלְכוּ דְּבִסְטַר נוּקְבָא, עַד דְּאִתְּעַר וְאִתְפַּשַּׁט הַאי בַּתְרָאָה מִכֻּלְּהוּ, דִּכְתִיב וַיִּמְלֹךְ תַּחְתָּיו הֲדַר, מַאי הֲדַר, חֶסֶד עִלָּאָה. וְשֵׁם עִירוֹ פָּעוּ, מַאי פָּעוּ, בְּהַאי בָּעֵי <small>(נ"א פָּעֵי)</small> בַּר נָשׁ דְּזָכֵי לְרוּחָא דְּקֻדְשָׁא. וְשֵׁם אִשְׁתּוֹ מְהֵיטַבְאֵל, בְּכָאן אִתְבַּסָּמוּ דָּא בְּדָא, וְאִתְקְרֵי אִשְׁתּוֹ מַה דְּלָא כְּתִיב בְּכֻלְּהוּ. מְהֵיטַבְאֵל, אִתְבַּסְּמוּתָא דְּדָא בְּדָא. בַּת מַטְרֵד, תִּקּוּנִין דְּמִסְּטַר גְּבוּרָה. בַּת מֵי זָהָב, אִתְבַּסָּמוּ וְאִתְכְּלִילוּ דָּא בְּדָא, מֵי זָהָב, רַחֲמֵי וְדִינָא. עַד כָּאן אִתְדַּבָּקוּ אִתְּתָא בִּדְכוּרָא, בְּסִטְרוֹי אִתְפָּרְשָׁן בִּדְרוֹעִין בְּשׁוֹקִין.
<h3><span style="color:LightGray;"><small><small>דרועין דז"א</small></small></span></h3>
דְּרוֹעִין דִּדְכוּרָא, חַד יְמִינָא, חַד שְׂמָאלָא. דְּרוֹעָא קַדְמָאָה <small>(ס"א קַדִּישָׁא)</small> [קמב:] תְּלָת קִשְׁרִין אִתְקַשָּׁרוּ בֵּיהּ, וְאִתְכְּלִילוּ תְּרֵין דְּרוֹעִין. וְאִתְכְּלִילוּ סָלְקָא דַּעְתָּךְ, אֶלָּא תְּלָת קִשְׁרִין בִּימִינָא וּתְלָת קִשְׁרִין בִּשְׂמָאלָא, תְּלָת קִשְׁרִין דִּימִינָא, אִתְכְּלִילָן בִּתְלָת קִשְׁרִין דִּשְׂמָאלָא, וּבְגִין כָּךְ, דְּרוֹעָא לָא כְּתִיב אֶלָּא חַד, אֲבָל יְמִינָא לָא כְּתִיב בֵּיהּ זְרוֹעַ, אֶלָּא <small>(שמות טו)</small> יְמִינְךָ ה', יְמִין ה' אִתְקְרֵי בִּתְלָת קִשְׁרִין דַּאֲבָהָתָא דְּאַחֲסִינוּ לְחוּלָקֵיהוֹן.
וְאִי תֵּימָא, הָא בִּתְלָת חֲלָלֵי מוֹחָא דְּגֻלְגַּלְתָּא מִשְׁתַּכְּחִין, תָּאנָא, כֻּלְּהוּ תְּלָת מִתְפַּשְּׁטִין וּמִתְקַשְּׁרִין בְּכָל גּוּפָא, וְכָל גּוּפָא אִתְקַשַּׁר בְּהָנֵי תְּלָת, וּמִתְקַשְּׁרִין בִּדְרוֹעָא יְמִינָא, וּבְגִין כָּךְ תָּאִיב דָּוִד וְאָמַר <small>(תהלים קי)</small> שֵׁב לִימִינִי, מִשּׁוּם דְּהוּא אִתְחַבַּר עִמְּהוֹן דַּאֲבָהָתָא, וְיָתִיב תַּמָּן לְכֻרְסְיָא שְׁלֵימְתָּא, וּבְגִין כָּךְ כְּתִיב <small>(שם קיח)</small> אֶבֶן מָאֲסוּ הַבּוֹנִים וְגוֹ', מִשּׁוּם דְּיָתִיב לִימִינָא, הַיְנוּ דִּכְתִיב <small>(דניאל יב)</small> וְתָנוּחַ וְתַעֲמֹד לְגוֹרָלְךָ לְקֵץ הַיָּמִין, כְּלוֹמַר כְּמַאן דְּזָכֵי לַחֲבִיבוּתָא דְּמַלְכָּא, זַכָּאָה חוּלָקֵיהּ דְּמַאן דְּפָרִישׂ מַלְכָּא יְמִינֵיהּ וְקַבִּיל לֵיהּ תְּחוֹת יְמִינֵיהּ.
וְהַאי יְמִינָא כַּד יָתִיב, קִשְׁרִין אִתְפַּשָּׁטוּ, וּדְרוֹעָא לָא אוֹשִׁיט יְדֵיהּ <small>(ס"א וְקִשְׁרִין לָא אִתְפְּשָׁטוּ, וּדְרוֹעָא לָא אוֹשִׁיט, יָתִיב)</small> בִּתְלָת קִשְׁרִין דַּאֲמָרָן, וְכַד מִתְעָרִין חַיָּבַיָּא וּמִתְפַּשְּׁטָן בְּעָלְמָא, מִתְעָרִין תְּלָת אַחֲרָנִין דְּאִנּוּן דִּינָא קַשְׁיָא, וְאוֹשִׁיט דְּרוֹעָא, וְכַד אוֹשִׁיט דְּרוֹעָא, יַד יְמִינָא הוּא, אֲבָל אִתְקְרֵי <small>(ישעיה נא)</small> זְרוֹעַ ה', <small>(דברים ט)</small> זְרוֹעֲךָ הַנְּטוּיָה, בְּזִמְנָא דִּתְלָת אִלֵּין אִתְכְּלִילָן בִּתְלָת אַחֲרָנִין, אִקְּרֵי כֹּלָּא יְמִינָא, וְעָבִיד דִּינָא וְרַחֲמֵי, הֲדָא הוּא דִּכְתִיב יְמִינְךָ ה' נֶאְדָּרִי בַּכֹּחַ יְמִינְךָ ה' תִּרְעַץ אוֹיֵב, בְּגִין דְּמִתְעָרָן רַחֲמֵי בְּהוּ.
וְתָאנָא, בְּהַאי יְמִינָא מִתְאַחֲדָן תְּלָת מְאָה וְשִׁבְעִין אֶלֶף רִבּוֹא <small>(ס"א דְּאִקְּרוּן יְמִינָא, וּמְאָה וּתְמָנִין וַחֲמִשָּׁה אֶלֶף רִבּוֹא)</small> מִזְּרוֹעַ דְּאִקְּרֵי זְרוֹעַ ה', מֵהַאי וּמֵהַאי תַּלְיָא זְרוֹעָא, בְּגִין דָּא אִקְּרֵי תִּפְאֶרֶת הַאי וְהַאי, דִּכְתִיב <small>(ישעיה סג)</small> מוֹלִיךְ לִימִין מֹשֶׁה, הָא יְמִינָא, זְרוֹעַ, הָא שְׂמָאלָא, דִּכְתִיב זְרוֹעַ תִּפְאַרְתּוֹ, דָּא בְּדָא.
וְתָאנָא, בִּידָא שְׂמָאלָא מִתְאַחֲדִין אַרְבַּע מְאָה וְחַמְשִׁין מָארֵי תְּרִיסִין, מִתְאַחֲדָן בְּכָל אֶצְבְּעָא וְאֶצְבְּעָא. וּבְכָל אֶצְבְּעָא וְאֶצְבְּעָא, עֶשֶׂר אַלְפִין מָארֵי תְּרִיסִין מִשְׁתַּכְּחִין, פּוּק וַחֲשׁוֹב כַּמָּה אִנּוּן דִּבְיָדָא. וְהַהוּא יְמִינָא אִקְּרֵי סִיּוּעָא קַדִּישָׁא, דְּאָתֵי מִדְּרוֹעָא דִּימִינָא מִתְּלָת קִשְׁרִין, וְאַף עַל גַּב דְּאִקְּרֵי יָד, הָוֵי סִיּוּעַ, דִּכְתִיב <small>(שמואל ב ג)</small> וְהִנֵּה יָדִי עִמָּךְ. וּמִתְאַחֲדָן מֵהַאי, אֶלֶף וְאַרְבַּע רִבּוֹא וּתְמַנְיָא וַחֲמֵשׁ מְאָה אַלְפִין, מָארֵיהוֹן דְּסִיּוּעִין בְּכָל עָלְמָא, וְאִקְּרוּן יַד ה' עִלָּאָה, יַד ה' תַּתָּאָה, וְאַף עַל גַּב דִּבְכָל אֲתַר יַד ה' שְׂמָאלָא, זָכוּ, יְמִין ה', אִתְכְּלַל יָדָא בִּזְרוֹעָא וְהָוֵי סִיּוּעָא וְאִקְּרֵי יָמִין, וְאִי לָאו, יַד ה' תַּתָּאָה.
<h3><span style="color:LightGray;"><small><small>נסירת נוק'</small></small></span></h3>
תָּאנָא, כַּד מִתְּעָרִין דִּינִין קַשְׁיָן לְאַחֲתָא בְּעָלְמָא, הָכָא כְּתִיב <small>(תהלים כה)</small> סוֹד ה' לִירֵאָיו. וְתָאנָא בִּצְנִיעוּתָא דְּסִפְרָא, דְּכָל דִּינִין דְּמִשְׁתַּכְּחִין מִדְּכוּרָא, תַּקִּיפִין בְּרֵישָׁא וְנַיְחִין בְּסוֹפָא, וְכָל דִּינִין דְּמִשְׁתַּכְּחִין מִנּוּקְבָא, נַיְחִין בְּרֵישָׁא וְתַקִּיפִין בְּסוֹפָא, וְאִלְמָלֵא דְּאִתְעָבִידוּ כַּחֲדָא, לָא יָכְלִין עָלְמָא לְמִסְבַּל, עַד דְּעַתִּיק דְּעַתִּיקֵי סְתִימָא דְּכֹלָּא, פָּרִישׁ דָּא מִן דָּא, וְחַבַּר לוֹן לְאִתְבַּסְּמָא כַּחֲדָא.
וְכַד פָּרִישׁ לוֹן, אַפִּיל דּוּרְמִיטָא לִזְעֵיר אַפִּין, וּפָרִישׁ לְנוּקְבָא מֵאֲחוֹרוֹי דְּסִטְרוֹי, וְאַתְקִין לַהּ כָּל תִּקּוּנָהָא, וְאַצְנְעָא לְיוֹמָא דִּילֵיהּ לְמֵיתָהָא לִדְכוּרָא, הֲדָא הוּא דִּכְתִיב <small>(בראשית ב)</small> וַיַּפֵּל ה' אֱלֹקִים תַּרְדֵּמָה עַל הָאָדָם וַיִּישָׁן, מַהוּ וַיִּישָׁן, הַאי הוּא דִּכְתִיב <small>(תהלים מד)</small> עוּרָה לָמָּה תִישַׁן ה'. וַיִּקַּח אַחַת מִצַּלְעוֹתָיו, מַאי אַחַת, דָּא הִיא נוּקְבָא, וְסָלְקָא וְאִתְתַּקְנָא, וּבְאַתְרָהָא שְׁקִיעַ רַחֲמֵי וְחֶסֶד, הֲדָא הוּא דִּכְתִיב <small>(בראשית ב)</small> וַיִּסְגֹּר בָּשָׂר תַּחְתֶּנָּה, וּכְתִיב <small>(יחזקאל לו)</small> וַהֲסִירֹתִי אֶת לֵב הָאֶבֶן מִבְּשַׂרְכֶם וְנָתַתִּי לָכֶם לֵב בָּשָׂר.
<h3><span style="color:LightGray;"><small><small>זיווג זו"ן</small></small></span></h3>
וּבְשַׁעְתָּא דְּכַד בָּעֵי לְמֵיעַל שַׁבְּתָא, הֲוָה בָּרֵי רוּחִין וְשֵׁדִין וְעִלְעוּלִין, וְעַד לָא סִיֵּם לוֹן, עַד דַּאֲתַת מַטְרוֹנִיתָא בְּתִקּוּנָהָא וִיתִיבַת קַמֵּיהּ, בְּשַׁעְתָּא דְיָתִיבַת קַמֵּיהּ, אֲנַח לוֹן לְאִנּוּן בִּרְיָאן וְלָא אִשְׁתְּלִימוּ, כֵּיוָן דְּמַטְרוֹנִיתָא יַתְבַת עִם מַלְכָּא [קמג.] וְאִתְחַבָּרוּ אַפִּין בְּאַפִּין, מַאן יֵיעוּל בֵּינַיְהוּ, מַאן הוּא דְּיִקְרַב בַּהֲדַיְהוּ. בְּגִין כָּךְ, סְתִימָא דְּמִלָּה, עוֹנָתָן שֶׁל תַּלְמִידֵי חֲכָמִים דְּיָדְעִין רָזָא דְּנָא, מִשַּׁבָּת לְשַׁבָּת. וְכַד אִתְחַבָּרוּ, אִתְבַּסָּמוּ דָּא בְּדָא, יוֹמָא דְּכֹלָּא אִתְבַּסַּם בֵּיהּ, וּבְגִין כָּךְ אִתְבַּסָּמוּ דִּינִין דָּא בְּדָא, וְאִתְתַּקָּנוּ עִלָּאִין וְתַתָּאִין.
<h3><span style="color:LightGray;"><small><small>לידת קין והבל</small></small></span></h3>
וְתָאנָא בִּצְנִיעוּתָא דְּסִפְרָא, בָּעָא עַתִּיקָא קַדִּישָׁא לְמֶחֱזֵי אִי אִתְבַּסָּמוּ דִּינִין, וְאִתְדַּבָּקוּ תְּרֵין אִלֵּין דָּא בְּדָא, וְנָפַק מִסִּטְרָא דְּנוּקְבָא דִּינָא תַּקִּיפָא, דְּלָא יָכִיל עָלְמָא לְמִסְבַּל, דִּכְתִיב <small>(בראשית ד)</small> וְהָאָדָם יָדַע אֶת חַוָּה אִשְׁתּוֹ וַתַּהַר וַתֵּלֶד אֶת קַיִן וַתֹּאמֶר קָנִיתִי אִישׁ אֶת ה', וְלָא הֲוָה יָכִיל, מִשּׁוּם דְּלָא אִתְבַּסְּמַת, וְחִוְיָא תַּקִּיפָא אַטִּיל בָּהּ זוֹהֲמָא דְּדִינָא קַשְׁיָא, וּבְגִין כָּךְ לָא הֲוָה יָכִיל לְאִתְבַּסְּמָא. וְכַד נָפִיק דָּא קַיִן מִסִּטְרָא דְּנוּקְבָא, נָפַק תַּקִּיף קַשְׁיָא, תַּקִּיף בְּדִינוֹי, קַשְׁיָא בְּדִינוֹי, כֵּיוָן דְּנָפַק אִתְחַלְּשַׁת, וְאִתְבַּסְּמַת בָּתַר דָּא, וְאַפִּיקַת אַחֲרָא בְּסִימָא יַתִּיר, וְסָלִיק קַדְמָאָה דַּהֲוָה תַּקִּיפָא קַשְׁיָא, וְכָל דִּינִין לָא אִתְעָרְבוּ <small>(ס"א אִתְעָרְעוּ)</small> קַמֵּיהּ.
תָּא חֲזֵי, מַה כְּתִיב, וַיְהִי בִּהְיוֹתָם בַּשָּׂדֶה, בַּשָּׂדֶה דְּאִשְׁתְּמוֹדַע לְעֵלָּא, וּבַשָּׂדֶה <small>(נ"א בַּשָּׂדֶה)</small> דְּאִקְרֵי שָׂדֶה דְּתַפּוּחִים, וְנָצַח הַאי דִּינָא לַאֲחוּהָא, מִשּׁוּם דַּהֲוָה קַשְׁיָא מִנֵּיהּ, וְאַכְפְּיֵהּ וְאַטְמְרֵיהּ תְּחוֹתֵיהּ, עַד דְּאִתְּעַר בְּהַאי קֻדְשָׁא בְּרִיךְ הוּא, וְאַעְבְּרֵיהּ מִקַּמֵּיהּ, וְשַׁקְּעֵיהּ בְּנוּקְבָא דִּתְהוֹמָא רַבָּא, וְכָלִיל לַאֲחוֹי בְּשִׁקּוּעָא דְּיַמָּא רַבָּא, דִּמְבַסֵּם דִּמְעִין עִלָּאִין.
וּמִנְּהוֹן נַחְתִּין לְעָלְמָא, אִינַשׁ לְפוּם אוֹרְחוֹי. וְאַף עַל גַּב דִּטְמִירִין אִנּוּן, מִתְפַּשְּׁטִין דָּא בְּדָא, וְאִתְעַבְדוּ גּוּפָא חַד, וּמֵהַאי גּוּפָא, נַחְתִּין נִשְׁמָתְהוֹן דִּרְשִׁיעַיָּא חַיָּבַיָּא תַּקִּיפֵי רוּחָא, מִתַּרְוֵיהוֹן כַּחֲדָא סָלְקָא דַּעְתָּךְ, אֶלָּא חַד לְסִטְרוֹי וְחַד לְסִטְרוֹי. זַכָּאִין אִנּוּן צַדִּיקַיָּא, דִּמְשַׁלְּפֵי נִשְׁמָתְהוֹן מֵהַאי גּוּפָא קַדִּישָׁא דְּאִקְּרֵי אָדָם דְּכָלִיל כֹּלָּא, אֲתַר דְּעִטְרִין וְכִתְרִין קַדִּישִׁין מִתְחַבְּרָאן תַּמָּן בִּצְרוֹרָא דְּאַתְקְלָא <small>(נ"א דְּאֶתְכְּלָא)</small>.
זַכָּאִין אִנּוּן צַדִּיקַיָּא <small>(נ"א אַתּוּן חַבְרַיָּא)</small>, דְּכָל הָנֵי מִלִּין קַדִּישִׁין דְּאִתְּמָרוּ בְּרוּחַ קַדִּישָׁא עִלָּאָה, רוּחַ דְּכָל קַדִּישִׁין אִתְכְּלָלָן בֵּיהּ, רוּחַ <small>(נ"א מִלִּין)</small> דְּעִלָּאִין וְתַתָּאִין צַיְתִין לְהוּ <small>(דְּעִלָּאִין וְכָל תַּתְָּאִין שַׁיְפִין לְהוֹן)</small>, זַכָּאִין אַתּוּן מָארֵיהוֹן דְּמָארִין, מְחַצְדֵּי חַקְלָא, דְּמִלִּין אִלֵּין תִּנְדְּעוּן וְתִסְתַּכְּלוּן בְּהוּ, וְתִנְדְּעוּן לְמָארֵיכוֹן אַפִּין בְּאַפִּין, עֵינָא בְּעֵינָא, וּבְהָנֵי מִלִּין תִּזְכּוּן לְעָלְמָא דְּאָתֵי, הֲדָא הוּא דִּכְתִיב <small>(דברים ד)</small> וְיָדַעְתָּ הַיּוֹם וַהֲשֵׁבֹתָ אֶל לְבָבֶךָ וְגוֹ', ה' עַתִּיק יוֹמִין, הוּא הָאֱלֹקִים, הוּא חַד, בְּרִיךְ שְׁמֵיהּ לְעָלַם וּלְעָלְמֵי עָלְמַיָּא.
<h3><span style="color:LightGray;"><small><small>כללות הכל בדיוקנא דאדם</small></small></span></h3>
אָמַר רַבִּי שִׁמְעוֹן, חֲמֵינָא עִלָּאִין לְתַתָּא וְתַתָּאִין לְעֵלָּא, עִלָּאִין לְתַתָּא, דְּיוּקְנָא דְּאָדָם, דְּהוּא תִּקּוּנֵי כְּלָלָא עִלָּאָה.
תָּאנָא, כְּתִיב <small>(משלי י)</small> וְצַדִּיק יְסוֹד עוֹלָם, דְּכָלִיל שִׁית בְּקַרְטוּפָא כַּחֲדָא, וְהַאי דִּכְתִיב <small>(שה"ש ח)</small> שׁוֹקָיו עַמּוּדֵי שֵׁשׁ.
וְתָאנָא בִּצְנִיעוּתָא דְּסִפְרָא, בְּאָדָם אִתְכְּלִילוּ כִּתְרִין עִלָּאִין בִּכְלָל וּבִפְרָט, וּבְאָדָם אִתְכְּלִילוּ כִּתְרִין תַּתָּאִין בִּפְרָט וּכְלָל. כִּתְרִין עִלָּאִין בִּכְלָל, כְּמָה דְּאִתְּמַר, בִּדְיוּקְנָא דְּכָל הָנֵי תִּקּוּנִין. בִּפְרָט, בְּאֶצְבְּעָן דְּיָדִין, חָמֵשׁ כְּנֶגֶד חָמֵשׁ. כִּתְרִין תַּתָּאִין, בְּאֶצְבָּעִין דְּרַגְלִין דְּאִנּוּן פְּרָט וּכְלָל, דְּהָא גּוּפָא לָא אִתְחֲזוּן <small>(נ"א אִתְחֲזֵי)</small> בַּהֲדַיְהוּ, דְּאִנּוּן לְבַר מִגּוּפָא, וּבְגִין כָּךְ לָא הֲווֹ בְּגוּפָא, דְּגוּפָא אַעֲדִיוּ מִנַּיְהוּ.
אִי הָכִי, מַאי <small>(זכריה יד)</small> וְעָמְדוּ רַגְלָיו בַּיּוֹם הַהוּא, אֶלָּא רַגְלָיו דְּגוּפָא, מָארֵיהוֹן דְּדִינִין <small>(ס"א דְּמָארִין)</small> לְמֶעְבַּד נוּקְמִין, וְאִקְּרוּן בַּעֲלֵי רַגְלַיִם, וּמִנְּהוֹן תַּקִּיפִין, וּמִתְאַחֲדָן מָארֵיהוֹן דְּדִינִין דִּי לְתַתָּא, בְּכִתְרִין תַּתָּאִין.
תָּאנָא, כָּל אִנּוּן תִּקּוּנֵי דִּלְעֵלָּא דִּבְגוּפָא קַדִּישָׁא בִּדְכַר וְנוּקְבָא כְּלָלָא דְּאָדָם, אִתְמְשִׁיךְ דָּא מִן דָּא, וּמִתְאַחֲדָן דָּא בְּדָא, וְאַשְׁקָן דָּא לְדָא, כְּמָה דְּאִתְמְשַׁךְ דָּמָא בְּקִטְפִין וְרִידִין לְדָא וּלְדָא, לְהָכָא וּלְהָכָא, מֵאֲתַר דָּא לַאֲתַר אַחֲרָא, וְאִנּוּן מַשְׁקִין <small>(ס"א קִסְטִין)</small> דְּגוּפָא, אַשְׁקְיָן דָּא לְדָא, מְנַהֲרִין דָּא לְדָא, עַד דְּאַנְהִירוּ כֻּלְּהוּ עָלְמִין וּמִתְבָּרְכָאן בְּגִינֵהוֹן.
<h3><span style="color:LightGray;"><small><small>הס"א שאינה נכללת בגופא</small></small></span></h3>
תָּאנָא, כָּל אִנּוּן כִּתְרִין [קמג:] דְּלָא אִתְכְּלָלוּ בְּגוּפָא, כֻּלְּהוּ רְחִיקִין וּמְסָאֲבִין, וּמְסָאֲבָן כָּל מַאן דְּיִקְרַב לְגַבֵּיהוֹן, לְמִנְדַּע מִנְּהוֹן מִלִּין.
תָּאנָא, מַאי תִּיאוּבְתָּא דִּלְהוֹן לְגַבֵּי תַּלְמִידֵי חֲכָמִים, אֶלָּא מִשּׁוּם דְּחָמָן בְּהַהוּא <small>(נ"א בְּהוּ)</small> גּוּפָא קַדִּישָׁא, וּלְאַכְלְלָא בְּהוּ בְּהַהוּא גּוּפָא. וְכִי תֵּימָא, אִי הָכִי, הָא מַלְאָכִין קַדִּישִׁין, דְּלֵיתְהוֹן בִּכְלָלָא דְּגוּפָא, לָא, דְּחַס וְשָׁלוֹם אִי לִיהֲווֹן לְבַר מִכְּלָלָא דְּגוּפָא קַדִּישָׁא, לָא הֲווֹ קַדִּישִׁין, וְלָא מִתְקַיְּמֵי, וּכְתִיב <small>(דניאל י)</small> וּגְוִיָּתוֹ כְּתַרְשִׁישׁ, וּכְתִיב <small>(יחזקאל א)</small> וְגַבּוֹתָם מְלֵאוֹת עֵינַיִם, <small>(דניאל ט)</small> וְהָאִישׁ גַּבְרִיאֵל, כֻּלְּהוּ בִּכְלָלָא דְּאָדָם, בַּר מֵהָנֵי דְּלֵיתְהוֹן בִּכְלָלָא דְּגוּפָא, דְּאִנּוּן מְסָאֲבִין, וּמְסָאֲבָן כָּל מַאן דְּיִקְרַב בַּהֲדַיְהוּ.
וְתָנָא, כֻּלְּהוּ מֵרוּחָא דִּשְׂמָאלָא דְּלָא אִתְבַּסַּם בְּאָדָם וְנָפְקוּ מִכְּלָלָא דְּגוּפָא קַדִּישָׁא וְלָא אִתְדַּבָּקוּ בֵּיהּ, מִשְׁתַּכְּחִין, וּבְגִין כָּךְ כֻּלְּהוּ מְסָאֲבִין, וְאָזְלִין וְטָאסִין עָלְמָא, וְעַיְלִין בְּנוּקְבָא דִּתְהוֹמָא רַבָּא, לְאִתְדַּבְּקָא בְּהַהוּא דִּינָא קַדְמָאָה דְּנָפִיק בִּכְלָלָא דְּגוּפָא דְּאִקְרֵי קַיִן דִּלְתַתָּא, וְשָׁאטִין וְטָאסִין כָּל עָלְמָא וּפָרְחָן, וְלָא מִתְדַּבְּקָאן בִּכְלָלָא דְּגוּפָא, וּבְגִינֵי כָּךְ, אִנּוּן לְבַר מִכָּל מַשְׁרְיָן דִּלְעֵלָּא וְתַתָּא, דִּמְסָאֲבִין כְּתִיב בְּהוּ, <small>(ויקרא יג)</small> מִחוּץ לַמַּחֲנֶה מוֹשָׁבוֹ.
וּבְרוּחָא דְּאִקְּרֵי הֶבֶל, דְּאִתְבַּסַּם יַתִּיר בִּכְלָלָא דְּגוּפָא קַדִּישָׁא, נָפְקִין אַחֲרָנִין דְּמִבַּסְמָן יַתִּיר, וּמִתְדַּבְּקָן בְּגוּפָא וְלָא מִתְדַּבְּקָן, כֻּלְּהוּ תַּלְיָן בַּאֲוִירָא, וְנָפְקִין מֵהַאי כְּלָלָא דְּאִלֵּין מְסָאֲבִין, וְשָׁמְעִין מַה דְּשָׁמְעִין מֵעֵלָּא וְתַתָּא, וּמִנַּיְהוּ יָדְעֵי דְּקָאַמְרֵי לְהוּ.
<h3><span style="color:LightGray;"><small><small>זיווג זו"ן מבוסם</small></small></span></h3>
וְתָאנָא בִּצְנִיעוּתָא דְּסִפְרָא, כֵּיוָן דְּאִתְבַּסָּמוּ לְעֵלָּא כְּלָלָא דְּאָדָם גּוּפָא קַדִּישָׁא דְּכַר וְנוּקְבָא, אִתְחַבָּרוּ זִמְנָא תְּלִיתָאָה, וְנָפַק אִתְבַּסְּמוּתָא דְּכֹלָּא, וְאִתְבַּסְּמוּ עָלְמִין עִלָּאִין וְתַתָּאִין, וּמִכָּאן אִשְׁתַּכְלַל עָלְמָא דִּלְעֵלָּא וְתַתָּא, מִסִּטְרָא דְּגוּפָא קַדִּישָׁא, וּמִתְחַבְּרָן עָלְמִין, וּמִתְאַחֲדָן דָּא בְּדָא, וְאִתְעֲבִידוּ חַד גּוּפָא. וּבְגִין דְּכֻלְּהוּ חַד גּוּפָא, שְׁכִינְתָּא לְעֵלָּא, שְׁכִינְתָּא לְתַתָּא, קֻדְשָׁא בְּרִיךְ הוּא לְעֵלָּא, קֻדְשָׁא בְּרִיךְ הוּא לְתַתָּא, וּמְשַׁלְּפָא רוּחָא, וְעַיְלָא בְּחַד גּוּפָא, וּבְכֻלְּהוּ לָא אִתְחֲזֵי אֶלָּא חַד, <small>(ישעיה ו)</small> קָדוֹשׁ קָדוֹשׁ קָדוֹשׁ ה' צְבָאוֹת מְלֹא כָל הָאָרֶץ כְּבוֹדוֹ, דְּכֹלָּא הוּא חַד גּוּפָא.
תָּאנָא, כֵּיוָן דְּאִתְבַּסָּמוּ דָּא בְּדָא, כְּתִיב <small>(שה"ש א)</small> תּוֹרֵי זָהָב נַעֲשֶׂה לָּךְ עִם נְקֻדּוֹת הַכָּסֶף, אִתְקַשָּׁרוּ דִּינָא וְרַחֲמֵי, <small>(ס"א אִתְבַּסְּמָא דִּינָא בְּרַחֲמֵי)</small> וְאִתְבַּסְּמַת בִּדְכוּרָא, וּבְגִינֵי כָּךְ לָא סָלְקָא דָּא בְּלָא דָּא, כְּהַאי תָּמָר דְּלָא סָלְקָא דָּא בְּלָא דָּא. וְעַל הַאי תָּנֵינָן, מַאן דְּאַפִּיק גַּרְמֵיהּ בְּהַאי עָלְמָא מִכְּלָלָא דְּאָדָם, לְבָתַר כַּד נָפִיק מֵהַאי עָלְמָא, לָא עַיִּיל בִּכְלָלָא דְּאָדָם דְּאִקְּרֵי גּוּפָא קַדִּישָׁא, אֶלָּא בְּאִנּוּן דְּלָא אִקְּרוּן אָדָם, וְנָפִיק מִכְּלָלָא דְּגוּפָא.
תַּנְיָא, תּוֹרֵי זָהָב נַעֲשֶׂה לָּךְ עִם נְקֻדּוֹת הַכָּסֶף, דְּאִתְבַּסָּמוּ דִּינָא בְּרַחֲמֵי, וְלֵית דִּינָא דְּלָא הֲווֹ בֵּיהּ רַחֲמֵי, וְעַל הַאי כְּתִיב <small>(שם)</small> נָאווּ לְחָיַיִךְ בַּתֹּרִים צַוָּארֵךְ בַּחֲרוּזִים, בַּתֹּרִים, כְּמוֹ דִּכְתִיב תּוֹרֵי זָהָב נַעֲשֶׂה לָּךְ וְגוֹ'. בַּחֲרוּזִים, כְּמָה דִּכְתִיב עִם נְקֻדּוֹת הַכָּסֶף. צַוָּארֵךְ, בִּכְלָלָא דְּנוּקְבָא דָּא מַטְרוֹנִיתָא, אִשְׁתַּכַּח בֵּי מַקְדְּשָׁא דִּלְעֵלָּא, יְרוּשְׁלֵם דִּלְתַתָּא, <small>(ס"א הוּא מַקְדְּשָׁא דְּכֹלָּא)</small> וּמַקְדְּשָׁא. וְכָל דָּא מִדְּאִתְבַּסְּמַת בִּדְכוּרָא, וְאִתְעֲבִיד כֹּלָּא אָדָם כְּלָלָא דִּמְהֵימְנוּתָא, מַאי מְהֵימְנוּתָא, דִּבְגַוֵּיהּ אִשְׁתַּכַּח כָּל מְהֵימְנוּתָא.
<h3><span style="color:LightGray;"><small><small>איסור לינת המת</small></small></span></h3>
וְתָאנָא, מַאן דְּאִקְּרֵי אָדָם וְנִשְׁמְתָא נָפְקַת מִנֵּיהּ וּמִית, אָסִיר לְמֵיבַת לֵיהּ בְּבֵיתָא, לְמֶעְבַּד לֵיהּ לִינָה עַל אַרְעָא, מִשּׁוּם יְקָרָא דְּהַאי גּוּפָא, דְּלָא יִתְחֲזֵי בֵּיהּ קְלָנָא, דִּכְתִיב <small>(תהלים מט)</small> אָדָם בִּיקָר בַּל יָלִין, אָדָם דְּהוּא יְקָר מִכָּל יְקָרָא בַּל יָלִין, מַאי טַעְמָא, מִשּׁוּם דְּאִי יַעַבְדוּן הָכִי, נִמְשַׁל כַּבְּהֵמוֹת נִדְמוּ, מַה בְּעִירֵי לָא הֲווֹ בִּכְלָלָא דְּאָדָם, וְלָא אִתְחֲזֵי בְּהוּ רוּחָא קַדִּישָׁא, אוּף הָכָא כִּבְעִירֵי, גּוּפָא בְּלָא רוּחָא, וְהַאי גּוּפָא דְּהוּא יְקָרָא דְּכֹלָּא, לָא יִתְחֲזֵי בֵּיהּ קְלָנָא.
וְתָאנָא בִּצְנִיעוּתָא דְּסִפְרָא, כָּל מַאן דְּעָבִיד לִינָה לְהַאי גּוּפָא קַדִּישָׁא בְּלָא רוּחָא, עָבִיד פְּגִימוּתָא בְּגוּפָא דְּעָלְמִין, דְּהָא בְּגִין [קמד.] דָּא, לָא עָבִיד לִינָה בְּאַתְרָא קַדִּישָׁא, בְּאַרְעָא דְּצֶדֶק יָלִין בָּהּ, <small>(ס"א לְכִתְרָא קַדִּישָׁא דְּמַלְכָּא בְּאַרְעָא דִּכְתִיב צֶדֶק יָלִין בָּהּ)</small>, מִשּׁוּם דְּהַאי גּוּפָא יְקָרָא אִתְקְרֵי דְּיוּקְנָא דְּמַלְכָּא, וְאִי עָבִיד בֵּיהּ לִינָה, הָוֵי כְּחַד מִן בְּעִירֵי, הֲדָא הוּא דִּכְתִיב <small>(תהלים מט)</small> נִמְשַׁל כַּבְּהֵמוֹת נִדְמוּ.
<h3><span style="color:LightGray;"><small><small>ויראו בני האלהים</small></small></span></h3>
תָּאנָא, <small>(בראשית ו)</small> וַיִּרְאוּ בְנֵי הָאֱלֹהִים אֶת בְּנוֹת הָאָדָם, אִנּוּן דְּאִטַּמָּרוּ וְנָפְלוּ בְּנוּקְבָא דִּתְהוֹמָא רַבָּא. אֶת בְּנוֹת הָאָדָם, הָאָדָם הַיָּדוּעַ. וּכְתִיב וְיָלְדוּ לָהֶם הֵמָּה הַגִּבּוֹרִים אֲשֶׁר מֵעוֹלָם וְגוֹ', מֵהַהוּא דְּאִקְּרֵי עוֹלָם, כִּדְתָנֵינָן יְמֵי עוֹלָם. אַנְשֵׁי הַשֵּׁם, מִנְּהוֹן נָפְקוּ רוּחִין וְשֵׁדִין לְעָלְמָא לְאִתְדַּבְּקָא בִּרְשִׁיעַיָּא. הַנְּפִילִים הָיוּ בָאָרֶץ, לְאַפָּקָא אִלֵּין אַחֲרָנִין דְּלָא הֲווֹ בָּאָרֶץ. הַנְּפִילִים, עז"א ועזא"ל דַּהֲווֹ בָּאָרֶץ, בְּנֵי הָאֱלֹקִים לָא הֲווֹ בָּאָרֶץ, וְרָזָא הוּא וְכֹלָּא אִתְּמַר.
כְּתִיב <small>(שם)</small> וַיִּנָּחֶם ה' כִּי עָשָׂה אֶת הָאָדָם בָּאָרֶץ, לְאַפָּקָא אָדָם דִּלְעֵלָּא דְּלָא הָוֵי בָּאָרֶץ. וַיִּנָּחֶם ה', הַאי בִּזְעֵיר אַפִּין אִתְּמַר. וַיִּתְעַצֵּב אֶל לִבּוֹ, וַיֵּעָצֵב לָא נֶאֱמַר, אֶלָּא וַיִּתְעַצֵּב, אִיהוּ אַעְצַב, דְּבֵיהּ תַּלְיָא מִלְּתָא, לְאַפּוּקֵי מַאן דְּלָא אִתְעַצַּב. אֶל לִבּוֹ, בְּלִבּוֹ לָא כְּתִיב, אֶלָּא אֶל לִבּוֹ, כְּמַאן דְּאִתְעַצַּב <small>(וּמַקְבַּל)</small> לְמָארֵיהּ, דְּאַחְזֵי הַאי לְלִבָּא דְּכָל לִבִּין.
וַיֹּאמֶר ה' אֶמְחֶה אֶת הָאָדָם אֲשֶׁר בָּרָאתִי מֵעַל פְּנֵי הָאֲדָמָה וְגוֹ', לְאַפָּקָא אָדָם דִּלְעֵלָּא. וְאִי תֵּימָא, אָדָם דִּלְתַתָּא בִּלְחוֹדוֹי, לָאו לְאַפָּקָא כְּלָל, מִשּׁוּם דְּלָא קָאֵים דָּא בְּלָא דָּא, וְאִלְמָלֵא חָכְמָה סְתִימָא דְּכֹלָּא, כֹּלָּא אִתְתַּקַּן כְּמֵרֵישָׁא, הֲדָא הוּא דִּכְתִיב <small>(משלי ח)</small> אֲנִי חָכְמָה שָׁכַנְתִּי עָרְמָה, אַל תִּקְרֵי שָׁכַנְתִּי אֶלָּא שִׁכַּנְתִּי, וְאִלְמָלֵא הַאי אָדָם, לָא קָאֵים עָלְמָא, כְּמָה דִּכְתִיב <small>(שם ג)</small> ה' בְּחָכְמָה יָסַד אָרֶץ, וּכְתִיב <small>(בראשית ו)</small> וְנֹחַ מָצָא חֵן בְּעֵינֵי ה'.
וְתָאנָא, כֻּלְּהוֹן מוֹחֵי תַּלְיָן בְּהַאי מוֹחָא, וְהַחָכְמָה הוּא כְּלָלָא, וְדָא חָכְמָה סְתִימָא אִתְתַּקִּיף, וְאִתְתַּקַּן תִּקּוּנָא דְּאָדָם לְאִתְיַשְּׁבָא בְּאַתְרַיְהוּ, הֲדָא הוּא דִּכְתִיב <small>(קהלת ז)</small> הַחָכְמָה תָּעוֹז לֶחָכָם מֵעֲשָׂרָה שַׁלִּיטִים, דְּאִנּוּן תִּקּוּנָא שְׁלֵימָא דְּאָדָם. וְאָדָם הוּא תִּקּוּנָא דִּלְגוֹ מִנֵּיהּ קָאֵים רוּחָא, הֲדָא הוּא דִּכְתִיב <small>(שמואל א טז)</small> כִּי הָאָדָם יִרְאֶה לַעֵינַיִם וַה' יִרְאֶה לַלֵּבָב, דְּאִיהוּ בִּלְגוֹ לְגוֹ.
וּבְהַאי תִּקּוּנָא, אִתְחֲזֵי שְׁלֵימוּתָא מְהֵימְנוּתָא דְּכֹלָּא, דְּקָאֵים עַל כֻּרְסְיָא, דִּכְתִיב <small>(יחזקאל א)</small> וּדְמוּת כְּמַרְאֵה אָדָם עָלָיו מִלְמָעְלָה, וּכְתִיב <small>(דניאל ז)</small> וַאֲרוּ עִם עֲנָנֵי שְׁמַיָּא כְּבַר אֱנָשׁ אָתֵה הֲוָא, וְעַד עַתִּיק יוֹמַיָּא מְטָה וּקְדָמוֹהִי הַקְרְבוּהִי.
עַד כָּאן סְתִימָאן מִלִּין וּבְרִירָן טַעֲמִין, זַכָּאָה חוּלָקֵיהּ דְּמַאן דְּיָדַע וְיַשְׁגַּח בְּהוֹן וְלָא יִטְעֵי בְּהוֹן, דְּמִלִּין אִלֵּין לָא אִתְיְהִיבוּ אֶלָּא לְמָארֵי מָארִין וּמְחַצְּדֵי חַקְלָא, דְּעָאלוּ וְנָפְקוּ, דִּכְתִיב <small>(הושע יד)</small> כִּי יְשָׁרִים דַּרְכֵי ה' וְצַדִּיקִים יֵלְכוּ בָם וּפוֹשְׁעִים יִכָּשְׁלוּ בָם.
<h3><span style="color:LightGray;"><small><small>פטירת ג' החברים</small></small></span></h3>
תָּאנָא, בָּכָה רַבִּי שִׁמְעוֹן וְאָרִים קָלֵיהּ וְאָמַר, אִי בְּמִלִּין דִּילָן דְּאִתְגַּלְּיָן הָכָא, אִתְגְּנָזוּ חַבְרַיָּא בְּאִדָּרָא דְּעָלְמָא דְּאָתֵי, וְאִסְתַּלָּקוּ מֵהַאי עָלְמָא, יָאוּת וְשַׁפִּיר הֲוָה, בְּגִין דְּלָא אִתְגַּלְּיָן לְחַד מִבְּנֵי עָלְמָא. הָדַר וְאָמַר, הַדְרִי בִּי, דְּהָא גַּלֵּי קַמֵּיהּ דְּעַתִּיקָא דְּעַתִּיקִין סְתִימָא דְּכָל סְתִימִין, דְּהָא לָא לִיקָרָא דִּילִי עֲבִידְנָא, וְלָא לִיקָרָא דְּבֵית אַבָּא, וְלָא לִיקָרָא דְּחַבְרַיָּא אִלֵּין, אֶלָּא בְּגִין דְּלָא יִטְעוּן בְּאָרְחוֹי, וְלָא יַעֲלוּן בְּכִסּוּפָא לְתַרְעֵי פַּלְטְרוֹי, וְלָא יִמְחוּן בִּידֵיהוֹן, זַכָּאָה חוּלָקִי עִמְּהוֹן לְעָלְמָא דְּאָתֵי.
תָּנָא, עַד לָא נָפְקִין חַבְרַיָּא מֵהַהוּא אִדָּרָא, מִיתוּ רַבִּי יוֹסֵי בְּרַבִּי יַעֲקֹב, וְרַבִּי חִזְקִיָּה, וְרַבִּי יֵיסָא. וְחָמוּ חַבְרַיָּא, דַּהֲווֹ נָטְלִין לוֹן מַלְאָכִין קַדִּישִׁין <small>(לְהַהוּא פַּרְסָה דִּילֵיהּ)</small> בְּהַהוּא פַּרְסָא, אָמַר רַבִּי שִׁמְעוֹן מִלָּה וְאִשְׁתְּכָכוּ. צָוַח וְאָמַר, שֶׁמָּא חַס וְשָׁלוֹם גְּזֵרָה אִתְגְּזַר עֲלָנָא לְאִתְעֲנָשָׁא, דְּאִתְגְּלֵי עַל יְדָנָא מַה דְּלָא אִתְגְּלֵי מִיּוֹמָא דְּקָאֵים מֹשֶׁה עַל טוּרָא דְּסִינַי, דִּכְתִיב <small>(שמות לד)</small> וַיְהִי שָׁם עִם ה' אַרְבָּעִים יוֹם וְאַרְבָּעִים לַיְלָה וְגוֹ', מַה אֲנָא הָכָא, אִי בְּגִין דָּא אִתְעֲנָשׁוּ.
שָׁמַע קָלָא, זַכָּאָה אַנְתְּ רַבִּי שִׁמְעוֹן, זַכָּאָה חוּלָקָךְ וְחַבְרַיָּא אִלֵּין דְּקָיְמִין בַּהֲדָךְ, דְּהָא אִתְגְּלֵי לְכוֹן מַה דְּלָא אִתְגְּלֵי לְכָל חֵילָא דִּלְעֵלָּא, [קמד:] אֲבָל תָּא חֲזֵי, דְּהָא כְּתִיב <small>(יהושע ו)</small> בִּבְכוֹרוֹ יְיַסְּדֶנָּה וּבִצְעִירוֹ יַצִּיב דְּלָתֶיהָ, וְכָל שֶׁכֵּן דְּבִרְעוּ סַגִּי וְתַקִּיף אִתְדַּבָּקוּ נַפְשָׁתְהוֹן, בְּשַׁעְתָּא דְּאִתְנְסִיבוּ, זַכָּאָה חוּלָקֵהוֹן, דְּהָא בִּשְׁלֵמוּתָא אִסְתַּלָּקוּ, דְּלָא הֲוָה כֵּן לְאִנּוּן דַּהֲווֹ קַמַּיְהוּ.
אַמַּאי מִיתוּ, תָּאנָא, בְּעוֹד דְּאִתְגַּלְּיָן מִלִּין, אִתְרְגִישׁוּ עִלָּאִין וְתַתָּאִין דְּאִנּוּן רְתִיכִּין, וְקָלָא אִתְּעַר בְּמָאתָן וְחַמְשִׁין עָלְמִין, דְּהָא מִלִּין עַתִּיקִין לְתַתָּא אִתְגַּלְּיָן, וְעַד דְּאִלֵּין מִתְבַּסְּמָן נִשְׁמָתַיְהוּ בְּאִנּוּן מִלִּין, נָפַק נִשְׁמָתַיְהוּ בִּנְשִׁיקָה, וְאִתְקַשְּׁרוּ בְּהַהוּא פַּרְסָא, וְנָטְלִין לְהוּ מַלְאָכֵי עִלָּאֵי, וְאַמַּאי אִלֵּין, מִשּׁוּם דְּעָאלוּ וְלָא נָפְקוּ זִמְנָא אַחֲרָא מִן קַדְמַת דְּנָא, וְכֻלְּהוּ אַחֲרִינֵי עָאלוּ וְנָפְקוּ.
אָמַר רַבִּי שִׁמְעוֹן, כַּמָּה זַכָּאָה חוּלָקֵהוֹן דְּהָנֵי תְּלָתָא, וְזַכָּאָה חוּלָקָנָא בְּגִין דָּא. נָפַק קָלָא תִּנְיָנוּת וְאָמַר, <small>(דברים ד)</small> וְאַתֶּם הַדְּבֵקִים בַּה' אֱלֹקֵיכֶם חַיִּים כֻּלְּכֶם הַיּוֹם. קָמוּ, וְלָא הֲווֹ מִסְתַּכְּלֵי בְּכָל אֲתַר דְּלָא סָלִיק רֵיחִין <small>(נ"א בְּכָל אֲתַר דַּהֲווֹ מִסְתַּכְּלֵי סָלִיק רֵיחִין)</small>, אָמַר רַבִּי שִׁמְעוֹן, שְׁמַע מִנָּהּ דְּעָלְמָא מִתְבְּרַךְ בְּגִינָן. וַהֲווֹ נַהֲרִין אַנְפּוֹי דְּכֻלְּהוּ, וְלָא הֲווֹ יָכְלִין בְּנֵי עָלְמָא לְאִסְתַּכְּלָא בְּהוּ.
תָּאנָא, עֲשָׂרָה עָאלוּ וְשֶׁבַע נָפְקוּ, וַהֲוָה חָדֵי רַבִּי שִׁמְעוֹן וְרַבִּי אַבָּא עָצִיב, יוֹמָא חַד הֲוָה יָתִיב רַבִּי שִׁמְעוֹן וְרַבִּי אַבָּא עִמֵּיהּ, אָמַר רַבִּי שִׁמְעוֹן מִלָּה, וְחָמוּ לְאִלֵּין תְּלָתָא, דַּהֲווֹ מַיְתִין לְהוֹן מַלְאָכִין עִלָּאִין, וּמְחַזְיָן לְהוּ גְּנִיזִין וְאִדָּרִין דִּלְעֵלָּא, בְּגִין יְקָרָא דִּלְהוֹן, וַהֲווֹ עַיְלֵי לוֹן בְּטוּרֵי דַּאֲפַרְסְמוֹנָא דָּכְיָא, נָח דַּעְתֵּיהּ דְּרַבִּי אַבָּא.
<h3><span style="color:LightGray;"><small><small>שבח ר"ש והחברים</small></small></span></h3>
תָּאנָא, מֵהַהוּא יוֹמָא לָא אַעְדּוּ חַבְרַיָּא מִבֵּי רַבִּי שִׁמְעוֹן, וְכַד הֲוָה רַבִּי שִׁמְעוֹן מְגַלֶּה רָזִין, לָא מִשְׁתַּכְּחִין תַּמָּן אֶלָּא אִנּוּן, וַהֲוָה קָארֵי לְהוּ רַבִּי שִׁמְעוֹן, שִׁבְעָה אִנּוּן עֵינֵי ה', דִּכְתִיב <small>(זכריה ד)</small> שִׁבְעָה אֵלֶּה עֵינֵי ה', וַעֲלָן אִתְּמַר.
אָמַר רַבִּי אַבָּא, אֲנַן שִׁתָּא בּוֹצִינֵי דְּנַהֲרָאן מִשְּׁבִיעָאָה, אַנְתְּ הוּא שְׁבִיעָאָה דְּכֹלָּא, דְּהָא לֵית קִיּוּמָא לְשִׁתָּא בַּר מִשְּׁבִיעָאָה, דְּכֹלָּא תָּלֵי בִּשְׁבִיעָאָה. רַבִּי יְהוּדָה קָארֵי לְהוּ <small>(נ"א לֵיהּ)</small> שַׁבָּת דְּכֻלְּהוּ שִׁתָּא, דִּכְתִיב <small>(שמות כ)</small> שַׁבָּת לַה', <small>(שם לא)</small> קֹדֶשׁ לַה', מַה שַּׁבָּת לַה' קֹדֶשׁ, אוּף רַבִּי שִׁמְעוֹן שַׁבָּת לַה' קֹדֶשׁ.
<h3><span style="color:LightGray;"><small><small>דברי אליהו הנביא</small></small></span></h3>
אָמַר רַבִּי שִׁמְעוֹן, תְּוַהְנָא עַל הַהוּא חֲגִיר חַרְצָן, מָארֵיהּ דְּשַׂעֲרֵי, אַמַּאי לָא אִשְׁתְּכַח בְּבֵי אִדָּרָא דִּילָן, בְּזִמְנָא דְּאִתְגַּלְּיָן מִלִּין אִלֵּין קַדִּישִׁין. אַדְּהָכִי אָתָא אֵלִיָּהוּ וּתְלָת קַטְפוֹרֵי נְהִירִין בְּאַנְפּוֹי, אָמַר לֵיהּ רַבִּי שִׁמְעוֹן, מַאי טַעְמָא לָא שְׁכִיחַ מֹר בְּקַרְדּוּטָא <small>(ס"א בְּקַרְטְמָא)</small> גְּלִיפָא דְּמָארֵיהּ, בְּיוֹמָא דְּהִלּוּלָא.
אָמַר לֵיהּ, חַיֶּיךָ רַבִּי, שֶׁבַע אִתְבְּרִירוּ <small>(ס"א שֶׁבַע יוֹמִין אִתְבְּרִיכוּ)</small> קַמֵּי קֻדְשָׁא בְּרִיךְ הוּא, כָּל אִנּוּן דְּיֵיתוּן וְיִשְׁתַּכְּחָן עִמֵּיהּ, עַד לָא עַיִּילְתּוּן בְּבֵי אִדָּרָא, וּבָעֵינָא לְאִשְׁתַּכְּחָא זַמִּין, קָשִׁיר בְּכִתְפוֹי, <small>(ס"א וּבָעֵינָא קַמֵּיהּ דְּאִשְׁתַּכַּח, וּכְדֵין קָטִיר בְּכִתְפוֹי)</small> וְלָא יָכִילְנָא, דְּהַהוּא יוֹמָא שַׁדְּרַנִי <small>(נ"א קב"ה)</small> לְמֶעְבַּד נִסִּין לְרַב הַמְנוּנָא סָבָא וְחַבְרוֹי, דְּאִתְמַסְּרוּ בְּאַרְמוֹנָא <small>(ס"א בִּקְרוֹנְיָא)</small> דְּמַלְכָּא, וְאַרְחִישְׁנָא לְהוּ בְּנִסָּא, וְרָמֵינָא תִּלָּא דְּמַלְכָּא, <small>(ס"א דְּרָמֵינָא לְהוּ תִּלָּא דְּהֵיכָלָא דְּמַלְכָּא)</small>, וְאִתְקַטְּרוּ בְּקִטְרוֹי, דְּמִיתוּ אַרְבָּעִים וַחֲמִשָּׁה פַּרְדַּשְׁכֵּי, וְאַפִּיקְנָא לְרַב הַמְנוּנָא וְחַבְרוֹי, וְרָמֵינָא לוֹן לְבִקְעַת אוֹנוֹ וְאִשְׁתְּזִיבוּ, וְזַמִּינְנָא קַמַּיְהוּ נַהֲמָא וּמַיָּא, דְּלָא אַכְלוּ תְּלָתָא יוֹמִין, וְכָל הַהוּא יוֹמָא לָא בָּדִילְנָא מִנַּיְהוּ, וְכַד תַּבְנָא, אַשְׁכַּחְנָא פַּרְסָא דְּנָטְלוּ כָּל אִנּוּן סָמְכִין, וּתְלָת מִן חַבְרַיָּא עֲלָהּ, וְשָׁאִילְנָא לוֹן, וְאָמְרוּ, חוּלָקָא דְּקֻדְשָׁא בְּרִיךְ הוּא מֵהִלּוּלָא דְּרַבִּי שִׁמְעוֹן וְחַבְרוֹי.
זַכָּאָה אַנְתְּ רַבִּי שִׁמְעוֹן, וְזַכָּאָה חוּלָקָךְ וּדְאִנּוּן חַבְרַיָּא דְּיָתְבִין קַמָּךְ, כַּמָּה דַּרְגִּין אִתְתַּקָּנוּ לְכוֹן לְעָלְמָא דְּאָתֵי, כַּמָּה בּוֹצִינִין דִּנְהִירִין דִּזְמִינִין לְנַהֲרָא לְכוּ. וְתָא חֲזֵי, יוֹמָא דֵּין בְּגִינָךְ אִתְעַטָּרוּ חַמְשִׁין כִּתְרִין לְרַבִּי פִּנְחָס בֶּן יָאִיר חֲמוּךְ, וַאֲנָא אָזִילְנָא עִמֵּיהּ, וְכָל <small>(נ"א בְּכָל)</small> אִנּוּן נַהֲרֵי דְּטוּרֵי דַּאֲפַרְסְמוֹנָא דָּכְיָא, וְהָא <small>(ס"א וַאֲנָא הָא חֲזֵינָא דְּהָא)</small> בָּרִיר דּוּכְתֵּיהּ וְאִתְתַּקַּן.
אָמַר לֵיהּ, קְטִירִין צַדִּיקַיָּא בְּקַרְטוּפָא דְּעִטְרִין [קמה.] בְּרֵישׁ יַרְחֵי וּבִזְמַנֵּי וְשַׁבָּתֵי, יַתִּיר מִכָּל שְׁאָר יוֹמִין. אָמַר לֵיהּ, וְאַף כָּל אִנּוּן דִּלְבַר, דִּכְתִיב <small>(ישעיה סו)</small> וְהָיָה מִדֵּי חֹדֶשׁ בְּחָדְשׁוֹ וּמִדֵּי שַׁבָּת בְּשַׁבַּתּוֹ וְגוֹ', אִלֵּין אַתְיָן, כָּל שֶׁכֵּן צַדִּיקַיָּא. מִדֵּי חֹדֶשׁ בְּחָדְשׁוֹ לָמָּה, מִשּׁוּם דְּמִתְעַטְּרֵי אֲבָהָתָא רְתִיכָא קַדִּישָׁא. וּמִדֵּי שַׁבָּת בְּשַׁבַּתּוֹ, דְּמִתְעַטַּר שְׁבִיעָאָה דְּכָל אִנּוּן שִׁתָּא יוֹמִין, דִּכְתִיב <small>(בראשית ב)</small> וַיְבָרֶךְ אֱלֹקִים אֶת יוֹם הַשְּׁבִיעִי וְגוֹ'.
וְאַנְתְּ הוּא רַבִּי שִׁמְעוֹן שְׁבִיעָאָה דְּשִׁתָּא, תְּהֵא מִתְעַטַּר וּמִתְקַדַּשׁ יַתִּיר מִכֹּלָּא, וּתְלָת עִדּוּנִין דְּמִשְׁתַּכְּחִין בִּשְׁבִיעָאָה, זְמִינִין צַדִּיקַיָּא לְאִתְעַדְּנָא בְּגִינָךְ לְעָלְמָא דְּאָתֵי, וּכְתִיב <small>(ישעיה נח)</small> וְקָרָאתָ לַשַּׁבָּת עֹנֶג לִקְדוֹשׁ ה' מְכֻבָּד, מַאן הוּא קְדוֹשׁ ה', דָּא רַבִּי שִׁמְעוֹן בֶּן יוֹחַאי, דְּאִקְּרֵי מְכֻבָּד בְּעָלְמָא דֵּין וּבְעָלְמָא דְּאָתֵי.
<h2>אדרא זוטא</h2>
<span style="color:Gray;"><small>[פרשת האזינו רפז:]</small></span>
<h3><span style="color:LightGray;"><small><small>תוספת לאדרא זוטא</small></small></span></h3>
<span style="color:Gray;"><small>זהר חדש פרשת בראשית יח ע"ד <small>(בו מבואר המעשה שמובא בתחילת אד"ז בזמנא אחרא כו')</small></small></span>
<h4>חולי ר"ש</h4>
תָּנוּ רַבָּנָן, כְּשֶׁחָלָה רַבִּי שִׁמְעוֹן בֶּן יוֹחַאי, עָאלוּ קַמֵּיהּ רַבִּי פִּנְחָס וְרַבִּי חִיָּא וְרַבִּי אַבָּהוּ <small>(נ"א אַבָּא)</small>. אָמְרוּ לוֹ, מַאן דְּהוּא קְיָמָא דְּעָלְמָא, שָׁכִיב? אָמַר לוֹן, לָא בֵּי דִּינָא דִּלְעֵלָּא מְעַיְּנִין בְּדִינַאי, דְּהָא אֲנָא חֲזָאִי דְּלֵית אֲנָא מִתְיְהֵב לְמַלְאֲכָא וּלְדַיָּנָא דִּלְעֵלָּא, דַּאֲנָא לָאו כִּשְׁאָר בְּנֵי נָשָׁא, אֶלָּא הַאי דִּינָא דִּילִי, קֻדְשָׁא בְּרִיךְ הוּא דַּיְּנֵיהּ, וְלָא בֵּי דִּינֵיהּ, וְהַיְנוּ דְּאָמַר דָּוִד בְּבָעוּתֵיהּ קַמֵּיהּ <small>(תהלים מג)</small> שָׁפְטֵנִי אֱלֹקִים וְרִיבָה רִיבִי, וְכֵן שְׁלֹמֹה אָמַר, <small>(מלכים א ח)</small> לַעֲשׂוֹת מִשְׁפַּט עַבְדּוֹ, הוּא בִּלְחוֹדוֹי וְלָא אַחֲרָן.
דְּהָא תָּנֵינָן, כְּשֶׁאָדָם שָׁכִיב, בֵּי דִּינָא דִּלְעֵלָּא מִסְתַּכְּלִין בְּדִינוֹי, אִית מִנְּהוֹן דְּנָטָאן לְכַף זְכוּת, דְּאַחְזְיָן זְכוּתָא דְּבַר נָשׁ, וְאִית מִנְּהוֹן דְּנָטָאן לְכַף חוֹבָה, דְּאַחְזְיָן חוֹבָה דְּבַר נָשׁ, וְלָא נָפִיק אִינִישׁ מִן דִּינָא, כְּמָה דְּהוּא בָּעֵי, אֲבָל מַאן דְּדָאִין לֵיהּ מַלְכָּא עִלָּאָה דְּשַׁלִּיט עַל כֹּלָּא, הוּא טָב, וְלָא יָכִיל אִינִישׁ לְמֶהֱוֵי בְּהַהוּא דִּינָא בַּר טָב. מַאי טַעְמָא, דְּהָא תָּנֵינָן, מְכִילוֹי דְּמַלְכָּא עִלָּאָה, נָטֵי לִזְכוּתָא תָּדִיר, וְהוּא כֻּלֵּיהּ צַד רַחֲמָנוּתָא, וּבְיָדוֹ לְשַׁבְקָא לְחֶטְאִין וְחוֹבִין, הֲדָא הוּא דִּכְתִיב, <small>(תהלים קל)</small> כִּי עִמְּךָ הַסְּלִיחָה וְגוֹ', וְלָא עִם אַחֵר. וּבְגִין כָּךְ בָּעֵינָא קַמֵּיהּ דְּהוּא יָדִין דִּינַאי, וַאֲנָא אָעֵיל תְּלֵיסַר אַבָּבֵי לְעָלְמָא דְּאָתֵי, דְּלָא אַעֲבָרוּ לוֹן בַּר אֲבָהָתָא, וְלָא יְהֵא מַאן דְּיִמְחֵי בִּידִי, וְעוֹד דְּלָא אֶתְבַּע רְשׁוּתָא מִנְּהוֹן.
אָמַר רַבִּי שִׁמְעוֹן מִלָּה, וְחָמוּן בֵּי מַרְעֵיהּ דְּלָא הֲוָה הוּא תַּמָּן, תַּוְהוּ, וְלָא הֲוָה יָכִיל חַד מִנְּהוֹן לְמַלָּלָא בְּפוּמֵיהּ, מִדְּחִילוּ רַבָּה דַּהֲוֵי עֲלֵיהוֹן. עַד דַּהֲווֹ יָתְבֵי, סָלִיק לוֹן רֵיחִין דְּבוּסְמֵי סַגִּיאִין, וְכָל חַד וְחַד מִנְּהוֹן אִתְיַשַּׁר חֵילֵיהּ, עַד דְּחָמוּ לְרַבִּי שִׁמְעוֹן, וַהֲוָה מְמַלֵּל מִלִּין, וְלָא הֲוָה חֲמָאן אַחֲרָן בַּר מִנֵּיהּ.
לְבָתַר עִדָּן, אָמַר לוֹן רַבִּי שִׁמְעוֹן, חֲמִיתוּן מִידִי. אָמַר לֵיהּ רַבִּי פִּנְחָס, לָא, אֶלָּא כֻּלָּנָא תַּוְהִין עַל דְּלָא חֲמֵינָא לָךְ בְּבֵי מַרְעָךְ זְמַן רַב, וְכַד חֲמֵינָא לָךְ, סָלִיק לָן רֵיחִין דְּבֻסְמִין דְּגִנְּתָא דְּעֵדֶן, וְשָׁמַעְנָא קָלָךְ מְמַלֵּל, וְלָא יְדַעְנָא מַאן מְמַלֵּל עִמָּךְ. אָמַר לוֹן, וְלָא שְׁמַעְתּוּן מִלָּה אוֹחֳרָנָא בַּר מִדִּידִי. אָמְרוּ לָאו. אָמַר לוֹן, לֵית אַתּוּן חַזְיָן לְמֶחֱמֵי סְבַר עַתִּיק יוֹמִין.
אָמַר לוֹן, אֵימָא לְכוּ מִלָּה, תְּוַהְנָא עַל רַבִּי פִּנְחָס דְּלָא חָמָא, דַּאֲנָא חָמִית לֵיהּ כְּעַן בְּהַהוּא עָלְמָא, לְתַתָּא מֵרַבִּי אֶלְעָזָר בְּרִי. וּכְעַן שַׁדַּרוּ בְּדִילִי מִלְּעֵלָּא, וְאַחְזְיָן לִי אַתְרָא דְּצַדִּיקַיָּא לְעָלְמָא דְּאָתֵי, וְלָא אִתְיַשַּׁר בְּלִבַּאי דּוּכְתַּאי, בַּר עִם אֲחִיָּה הַשִּׁילוֹנִי. וּבָרִירְנָא דּוּכְתַּאי, וְאָתֵינָא, וַאֲתוֹ עִמִּי תְּלָת מְאָה נִשְׁמָתִין דְּצַדִּיקַיָּא, וְעֵלָּא מִנְּהוֹן אָדָם הָרִאשׁוֹן, דַּהֲוָה יָתִיב גַּבַּאי, וְהוּא הֲוָה מְמַלֵּל עִמִּי, וּבָעֵי דְּלָא יִתְגְּלֵי חוֹבֵיהּ לְכָל עָלְמָא, בַּר הַהוּא דְּאָמְרָה אוֹרַיְתָא בְּגִינֵיהּ, וְאִתְכַּסֵּי בְּהַהוּא אִילָנָא דְּגִנְּתָא דְּעֵדֶן.
וַאֲמֵינָא לֵיהּ אֲנָא, דְּהָא חַבְרַיָּא גַּלּוּ. אָמַר, הַהוּא דְּגַלּוּ חַבְרַיָּא בֵּינַיְהוּ טַב וְשַׁפִּיר, אֲבָל לִשְׁאָר בְּנֵי עָלְמָא לָא. מַאי טַעְמָא, דְּחָס קֻדְשָׁא בְּרִיךְ הוּא עַל יְקָרֵיהּ, וְלָא בָּעָא לְפַרְסוּמֵי חוֹבֵיהּ, אֶלָּא בְּהַהוּא אִילָנָא דְּאָמַר דְּאָכַל מִנֵּיהּ. וְקֻדְשָׁא בְּרִיךְ הוּא גַּלֵּי לִי בְּרוּחַ הַקֹּדֶשׁ, וּלְחַבְרַיָּא, דְּלִשְׁתָּעוּ אִנּוּן בֵּינַיְהוּ, וְלָא לְדַרְדְּקֵי דְּחַבְרַיָּא, וּלְאִנּוּן דְּיֵיתוּן לְעָלְמָא, דְּהוּא מִלָּה דְּלָא יָדְעֵי כָּל אִינְשֵׁי, וְטַעְיָן בֵּיהּ, לָאו מִשּׁוּם חוֹבָתָא דְּחָב, אֶלָּא מִשּׁוּם יְקָרָא דִּשְׁמָא עִלָּאָה, דִּבְנֵי נָשָׁא לָא זְהִירִין בֵּיהּ, וּכְתִיב זֶה שְׁמִי לְעוֹלָם, וְיֵיתוּן לְמִשְׁאַל מַה דְּלָא צְרִיכֵי לוֹן.
וְהַיְנוּ דִּכְתִיב, <small>(שמות יט)</small> פֶּן יֶהֶרְסוּ אֶל ה' לִרְאוֹת וְנָפַל מִמֶּנּוּ רָב, מַאי וְנָפַל מִמֶּנּוּ רָב, הָכֵי גָּמַרְנָא <small>(נ"א גָּזַרְנָא)</small>, הַאי חַבְרָא דְּאוֹרֵי שְׁמָא קַדִּישָׁא לְכֹלָּא, הוּא נָפִיל וְנִתְפַּס בְּהַהוּא חוֹבָא יַתִּיר מִנַּיְהוּ, דִּכְתִיב וְנָפַל מִמֶּנּוּ רָב, הָרַב נוֹפֵל וְנִתְפַּס בְּאוֹתוֹ עָוֹן.
קָרִיב לְגַבֵּיהּ רַבִּי אֶלְעָזָר בְּרֵיהּ, אָמַר לֵיהּ, אַבָּא, מָה אֲנָא הָתָם. אָמַר לֵיהּ זַכָּאָה חוּלָקָךְ בְּרִי, זְמַן סַגִּי יְהֵא דְּלָא תִּתְקַבַּר גַּבַּאי, אֲבָל בְּהַהוּא עָלְמָא, דּוּכְתָּא דִּידִי וְדִידָךְ בָּרֵירְנָא. זַכָּאִין אִנּוּן צַדִּיקַיָּא, דִּזְמִינִין אִנּוּן לִמְשַׁבְּחֵי לְמָארֵי עָלְמָא, כְּאִנּוּן מַלְאָכִין שַׁמָּשִׁין דְּקַמֵּיהּ, הֲדָא הוּא דִּכְתִיב, <small>(תהלים קמ)</small> אַךְ צַדִּיקִים יוֹדוּ לִשְׁמֶךָ יֵשְׁבוּ יְשָׁרִים אֶת פָּנֶיךָ.
<h3><span style="color:LightGray;"><small><small>פתיחת האדרא</small></small></span></h3>
תָּאנָא, בְּהַהוּא יוֹמָא דְּאִתְכְּנַשׁוּ חַבְרַיָּא לְבֵי רַבִּי שִׁמְעוֹן, וַהֲוָה מְסַדֵּר מִלּוֹי לְאִסְתַּלְּקָא מִן עָלְמָא, וַהֲווֹ קַמֵּיהּ רַבִּי אֶלְעָזָר בְּרֵיהּ וְרַבִּי אַבָּא וּשְׁאָר חַבְרַיָּא, וַהֲוָה מַלְיָא בֵּיתָא, זָקִיף עֵינוֹי רַבִּי שִׁמְעוֹן, וְחָמָא דְּאִתְמְלֵי בֵּיתָא. בָּכָה רַבִּי שִׁמְעוֹן וְאָמַר, בְּזִמְנָא אַחֲרָא כַּד הֲוֵינָא בְּבֵי מַרְעֵי, וַהֲוָה רַבִּי פִּנְחָס בֶּן יָאִיר קַמַּאי, וְעַד דְּבָרִירְנָא דּוּכְתַּאי אוֹרִיכוּ לִי עַד הַשְׁתָּא, וְכַד תַּבְנָא אַסְחַר אֶשָּׁא מִקַּמַּאי, וּמֵעָלְמִין לָא אִתְפְּסַק, וְלָא הֲוָה עָאל בַּר נָשׁ אֶלָּא בִּרְשׁוּתָא, וְהַשְׁתָּא חֲמֵינָא דְּאִתְפְּסַק, וְהָא אִתְמְלֵי בֵּיתָא.
עַד דַּהֲווֹ יָתְבֵי, פָּתַח עֵינוֹי רַבִּי שִׁמְעוֹן, וְחָמָא מַה דְּחָמָא, וְאַסְחַר אֶשָּׁא בְּבֵיתָא, נָפְקוּ כֻּלְּהוּ, וְאִשְׁתְּאַרוּ רַבִּי אֶלְעָזָר בְּרֵיהּ וְרַבִּי אַבָּא, וּשְׁאָר חַבְרַיָּא יָתְבוּ אַבְּרָאֵי. אָמַר רַבִּי שִׁמְעוֹן לְרַבִּי אֶלְעָזָר בְּרֵיהּ, פּוּק חֲזֵי אִי הָכָא רַבִּי יִצְחָק, דַּאֲנָא מְעָרַבְנָא לֵיהּ, אֵימָא לֵיהּ דִּיסַדֵּר מִלּוֹי וְיֵתִיב לְגַבַּאי, זַכָּאָה חוּלָקֵיהּ.
קָם רַבִּי שִׁמְעוֹן וְיָתִיב וְחַיִּיךְ וְחַדִּי, אָמַר אָן אִנּוּן חַבְרַיָּא, קָם רַבִּי אֶלְעָזָר וְאַעִיל לוֹן, יָתְבוּ קַמֵּיהּ. זָקִיף יְדוֹי רַבִּי שִׁמְעוֹן וּמְצַלֵּי צְלוֹתָא, וַהֲוָה חַדֵּי וְאָמַר, אִנּוּן חַבְרַיָּא דְּאִשְׁתְּכָחוּ בְּבֵי אִדָּרָא יִזְדַּמְּנוּן הָכָא, נָפְקוּ כֻּלְּהוּ, וְאִשְׁתְּאַרוּ רַבִּי אֶלְעָזָר בְּרֵיהּ וְרַבִּי אַבָּא וְרַבִּי יְהוּדָה וְרַבִּי יוֹסֵי וְרַבִּי חִיָּא, אַדְּהָכִי עָאל רַבִּי יִצְחָק, אָמַר לֵיהּ רַבִּי שִׁמְעוֹן, כַּמָּה יָאוּת חוּלָקָךְ, כַּמָּה חֵידוּ בָּעֵי לְאִתּוֹסְפָא לָךְ בְּהַאי יוֹמָא. יָתִיב רַבִּי אַבָּא בָּתַר כִּתְפוֹי, וְרַבִּי אֶלְעָזָר קַמֵּיהּ.
אָמַר רַבִּי שִׁמְעוֹן, הָא הַשְׁתָּא שַׁעְתָּא דִּרְעוּתָא הוּא, וַאֲנָא בָּעֵינָא לְמֵיעַל בְּלָא כִּסּוּפָא לְעָלְמָא דְּאָתֵי, וְהָא מִלִּין קַדִּישִׁין דְּלָא גַּלְיָאן עַד הַשְׁתָּא, בָּעֵינָא לְגַלָּאָה קַמֵּי שְׁכִינְתָּא, עַד לָא יֵימְרוּן דְּהָא בִּגְרִיעוּתָא אִסְתַּלַּקְנָא מֵעָלְמָא, וְעַד כְּעַן טְמִירִין הֲווֹ בְּלִבַּאי לְמֵיעַל בְּהוּ לְעָלְמָא דְּאָתֵי, וְכָךְ אַסְדַּרְנָא לְכוּ, רַבִּי אַבָּא יִכְתֹּב, וְרַבִּי אֶלְעָזָר בְּרִי יִלְעֵי, וּשְׁאָר חַבְרַיָּא יִרְחֲשׁוּן בְּלִבַּיְהוּ. קָם רַבִּי אַבָּא מִבָּתַר כִּתְפוֹי, וְיָתִיב רַבִּי אֶלְעָזָר בְּרֵיהּ, אָמַר לֵיהּ, קוּם בְּרִי דְּהָא אַחֲרָא יְתִיב בְּהַהוּא אֲתַר, קָם רַבִּי אֶלְעָזָר.
אִתְעַטַּף רַבִּי שִׁמְעוֹן וְיָתִיב, פָּתַח וְאָמַר <small>(תהלים קטו)</small> לֹא הַמֵּתִים יְהַלְּלוּ יָהּ וְלֹא כָּל יֹרְדֵי דוּמָה, לֹא הַמֵּתִים יְהַלְּלוּ יָהּ, הָכֵי הוּא וַדַּאי אִנּוּן דְּאִקְּרוּן מֵתִים, דְּהָא קֻדְשָׁא בְּרִיךְ הוּא חַי אִקְּרֵי, וְהוּא שָׁארֵי בֵּין אִנּוּן דְּאִקְּרוּן חַיִּים, וְלָא עִם אִנּוּן דְּאִקְּרוּן מֵתִים, וְסוֹפֵיהּ דִּקְרָא כְּתִיב וְלֹא כָּל יֹרְדֵי דוּמָה, וְכָל אִנּוּן דְּנַחְתִּין לְדוּמָה בַּגֵּיהִנָּם יִשְׁתַּאֲרוּן, שָׁאנֵי אִנּוּן דְּאִקְּרוּן חַיִּים, דְּהָא קֻדְשָׁא בְּרִיךְ הוּא בָּעֵי בִּיקָרֵיהוֹן.
אָמַר רַבִּי שִׁמְעוֹן, כַּמָּה שַׁנְיָא שַׁעְתָּא [רפח.] דָּא מֵאִדָּרָא, דִּבְאִדָּרָא אִזְדַּמַּן קוּדְשָׁא בְּרִיךְ הוּא וּרְתִיכּוֹי, וְהַשְׁתָּא הָא קֻדְשָׁא בְּרִיךְ הוּא הָכָא, וְאָתֵי עִם אִנּוּן צַדִּיקַיָּא דִּבְגִנְּתָא דְּעֵדֶן, מַה דְּלָא אִעְרָעוּ בְּאִדָּרָא, וְקֻדְשָׁא בְּרִיךְ הוּא בָּעֵי בִּיקָרֵיהוֹן דְּצַדִּיקַיָּא יַתִּיר מִיקָרָא דִּילֵיהּ, כְּמָה דִּכְתִיב בְּיָרָבְעָם, דַּהֲוָה מַקְטַר וּמַפְלַח לַעֲבוֹדָה זָרָה, וְקֻדְשָׁא בְּרִיךְ הוּא אוֹרִיךְ לֵיהּ, וְכֵיוָן דְּאוֹשִׁיט יְדֵיהּ לָקָבְלֵי דְּעִדּוֹ נְבִיאָה אִתְיַבַּשׁ יְדֵיהּ, דִּכְתִיב <small>(מלכים א יג)</small> וַתִּיבַשׁ יָדוֹ וְגוֹ', וְעַל דְּפָלַח לַעֲבוֹדָה זָרָה לָא כְּתִיב, אֶלָּא עַל דְּאוֹשִׁיט יְדֵיהּ לְעִדּוֹ נְבִיאָה, וְהַשְׁתָּא קֻדְשָׁא בְּרִיךְ הוּא בָּעֵי בִּיקָרָא דִּילָן וְכֻלְּהוּ אָתָאן עִמֵּיהּ.
אָמַר, הָא רַב הַמְנוּנָא סָבָא הָכָא, וְסַחֲרָנֵיהּ שִׁבְעִין צַדִּיקֵי, גְּלִיפָן בְּעִטְרִין כָּל חַד וְחַד, מִזִּיהֲרָא דְּזִיוָא דְּעַתִּיקָא קַדִּישָׁא סְתִימָא דְּכָל סְתִימִין, וְהוּא אָתֵי לְמִשְׁמַע בְּחֶדְוָתָא אִלֵּין מִלִּין דַּאֲנָא אֵימָא. עַד דַּהֲוָה יָתִיב אָמַר, הָא רַבִּי פִּנְחָס בֶּן יָאִיר הָכָא, אַתְקִינוּ דּוּכְתֵּיהּ. אִזְדַּעְזָעוּ חַבְרַיָּא דַּהֲווֹ תַּמָּן, וְקָמוּ וְיָתְבוּ בְּשִׁפּוּלֵי בֵּיתָא, וְרַבִּי אֶלְעָזָר וְרַבִּי אַבָּא קַמֵּיהּ דְּרַבִּי שִׁמְעוֹן. אָמַר רַבִּי שִׁמְעוֹן, בְּאִדָּרָא אִשְׁתְּכַחְנָא דְּכָל חַבְרַיָּא הֲווֹ אַמְרֵי וַאֲנָא עִמְּהוֹן, הַשְׁתָּא אֵימָא אֲנָא בִּלְחוֹדַאי, וְכֻלְּהוּ צָיְתִין לְמִלּוּלִי עִלָּאִין וְתַתָּאִין, זַכָּאָה חוּלָקִי יוֹמָא דֵּין.
<h3><span style="color:LightGray;"><small><small>אריך אנפין</small></small></span></h3>
פָּתַח רַבִּי שִׁמְעוֹן וְאָמַר, <small>(שה"ש ז)</small> אֲנִי לְדוֹדִי וְעָלַי תְּשׁוּקָתוֹ, כָּל יוֹמִין דְּאִתְקְטַרְנָא בְּהַאי עָלְמָא, בְּחַד קְטִירָא אִתְקְטַרְנָא בֵּיהּ בְּקֻדְשָׁא בְּרִיךְ הוּא, וּבְגִין כָּךְ הַשְׁתָּא וְעָלַי תְּשׁוּקָתוֹ, דְּהוּא וְכָל סִיעָתָא קַדִּישָׁא דִּילֵיהּ, אָתוּ לְמִשְׁמַע בְּחֶדְוָה מִלִּין סְתִימִין, וּשְׁבָחָא דְּעַתִּיקָא קַדִּישָׁא סְתִימָא דְּכָל סְתִימִין, פָּרִישׁ וְאִתְפְּרַשׁ מִכֹּלָּא, וְלָא פָּרִישׁ, דְּהָא כֹּלָּא בֵּיהּ מִתְדַּבְּקָן וְהוּא מִתְדַּבַּק בְּכֹלִָּא, הוּא הוּא כֹּלָּא, עַתִּיקָא דְּכָל עַתִּיקִין, סְתִימָא דְּכָל סְתִימִין, אִתְתַּקַּן וְלָא אִתְתַּקַּן, אִתְתַּקַּן בְּגִין לְקַיְּמָא כֹּלָּא, וְלָא אִתְתַּקַּן בְּגִין דְּלָא שְׁכִיחַ, כַּד אִתְתַּקַּן, אַפִּיק תִּשְׁעָה נְהוֹרִין דְּלַהֲטִין מִנֵּיהּ מִתִּקּוּנוֹי, וְאִנּוּן נְהוֹרִין מִנֵּיהּ מִתְנַהֲרִין וּמִתְלַהֲטִין, וְאָזְלִין וּמִתְפַּשְּׁטִין לְכָל עֵבָר, כְּבוֹצִינָא דְּאִתְפַּשְּׁטִין מִנֵּיהּ נְהוֹרִין לְכָל עֵבָר, וְאִנּוּן נְהוֹרִין דְּמִתְפַּשְּׁטִין, כַּד יִקְרְבוּן לְמִנְדַּע לוֹן, לָא שְׁכִיחַ אֶלָּא בּוֹצִינָא בִּלְחוֹדוֹי, כָּךְ הוּא עַתִּיקָא קַדִּישָׁא, הוּא בּוֹצִינָא עִלָּאָה סְתִימָא דְּכָל סְתִימִין, וְלָא שְׁכִיחַ בַּר אִנּוּן נְהוֹרִין דְּמִתְפַּשְּׁטָן דְּמִתְגַּלְּיָן וּטְמִירָן, וְאִנּוּן אִקְּרוּן שְׁמָא קַדִּישָׁא, וּבְגִין כָּךְ כֹּלָּא חַד.
וּמַה דְּאַמְרֵי חַבְרָנָא בְּסִפְרֵי קַדְמָאֵי, דְּאִנּוּן דַּרְגִּין דְּאִתְבְּרִיאוּ וְעַתִּיקָא קַדִּישָׁא אִתְגְּלֵי בְּהוּ בְּכָל חַד וְחַד, מִשּׁוּם דְּאִנּוּן תִּקּוּנִין דְּעַתִּיקָא קַדִּישָׁא, לָאו הַשְׁתָּא עִדָּנָא לְהָנֵי מִלִּין, דְּהָא אֲמֵינָא לוֹן בְּאִדָּרָא קַדִּישָׁא, וַחֲמֵינָא מַה דְּלָא יְדַעְנָא הָכִי, וְאַסְתִּים בְּלִבַּאי מִלָּה, וְהַשְׁתָּא אֲנָא בִּלְחוֹדַאי אַסְהִידְנָא קַמֵּי מַלְכָּא קַדִּישָׁא, וְכָל הָנֵי זַכָּאֵי קְשׁוֹט דְּאָתוּ לְמִשְׁמַע מִלִּין אִלֵּין.
<h3><span style="color:LightGray;"><small><small>גולגלתא וטלא דא"א</small></small></span></h3>
<b>גֻּלְגַּלְתָּא</b> דְּרֵישָׁא חִוָּרָא לָאו בֵּיהּ שֵׁירוּתָא וְסִיּוּמָא, קוּלְטְרָא דְּקִטְפוֹי אִתְפַּשַּׁט וְאִתְנְהִיר, וּמִנֵּיהּ יָרְתוּן צַדִּיקַיָּא אַרְבַּע מְאָה עָלְמִין דְּכִסּוּפִין לְעָלְמָא דְּאָתֵי.
מֵהַאי קוּלְטְרָא דְּקִטְפָא דְּהִיא גֻּלְגַּלְתָּא חִוָּרָא, נָטִיף <b>טַלָּא</b> כָּל יוֹמָא לְהַהוּא זְעֵיר אַנְפִּין, לַאֲתַר דְּאִתְקְרֵי שָׁמַיִם, וּבֵיהּ זְמִינִין מֵיתַיָּא לַאֲחַיָּא לְזִמְנָא דְּאָתֵי, דִּכְתִיב <small>(בראשית כז)</small> וְיִתֶּן לְךָ הָאֱלֹקִים מִטַּל הַשָּׁמַיִם, וְאִתְמַלְיָא רֵישֵׁיהּ, וְכָל חֲקַל תַּפּוּחִין נְטִיפִין מֵהַהוּא טַלָּא.
<h3><span style="color:LightGray;"><small><small>מוחא סתימאה</small></small></span></h3>
הַאי עַתִּיקָא קַדִּישָׁא טָמִיר וְגָנִיז, <b>וְחָכְמְתָא</b> עִלָּאָה סְתִימָאָה בְּהַהוּא גֻּלְגַּלְתָּא מִשְׁתְּכַח. וַדַּאי בְּהַאי עַתִּיקָא לָא אִתְגַּלְיָא אֶלָּא רֵישָׁא בִּלְחוֹדוֹי, בְּגִין דְּאִיהוּ רֵישָׁא לְכָל רֵישָׁא. חָכְמְתָא עִלָּאָה דְּאִיהִי רֵישָׁא, בֵּיהּ סָתִים, וְאִקְּרֵי מוֹחָא עִלָּאָה, מוֹחָא סְתִימָא, מוֹחָא דְּשָׁכִיךְ וְשָׁקִיט, וְלֵית דְּיָדַע לֵיהּ בַּר אִיהוּ.
<h3><span style="color:LightGray;"><small><small>תלת רישין</small></small></span></h3>
<b>תְּלָת</b> רֵישִׁין אִתְגַּלְּפָן, דָּא לְגוֹ מִן דָּא, וְדָא לְעֵלָּא מִן דָּא. רֵישָׁא חֲדָא, חָכְמְתָא סְתִימָאָה דְּאִתְכַּסְיָא וְלָאו מִתְפַּתְּחָא, וְחָכְמָה דָּא סְתִימָאָה, רֵישָׁא דְּכָל רֵישֵׁי דִּשְׁאָר חָכְמוֹת. רֵישָׁא עִלָּאָה, עַתִּיקָא קַדִּישָׁא, סְתִימָא דְּכָל סְתִימִין, רֵישָׁא דְּכָל רֵישָׁא. [רפח:] רֵישָׁא דְּלָאו רֵישָׁא, וְלָא יָדַע וְלָא אִתְיְדַע מַה דַּהֲוֵי בְּרֵישָׁא דָּא, דְּלָא אִתְדַּבַּק בְּחָכְמְתָא וְלָא בְּסוּכְלְתָנוּ, וְעַל דָּא אִקְּרֵי <small>(במדבר כד)</small> בְּרַח לְךָ אֶל מְקוֹמֶךָ, <small>(יחזקאל א)</small> וְהַחַיּוֹת רָצוֹא וָשׁוֹב, וּבְגִין כָּךְ עַתִּיקָא קַדִּישָׁא אִקְּרֵי אַיִן, דְּבֵיהּ תַּלְיָא אַיִן.
<h3><span style="color:LightGray;"><small><small>שערות דא"א</small></small></span></h3>
כָּל אִנּוּן <b>שַׂעֲרֵי</b> וְכָל אִנּוּן נִימִין, מִמּוֹחָא סְתִימָאָה תַּלְיָן, וְכֻלְּהוּ שְׁעִיעִין <small>(ס"א יָתְבֵי)</small> בְּשִׁקּוּלָא, וְלָא אִתְחֲזֵי קְדָלָא, כֹּלָּא הוּא, בְּגִין דְּהַאי עַתִּיקָא קַדִּישָׁא בְּחַד הָוֵי, כֹּלָּא בְּחֵידוּ, וְלָא שַׁנְיָא מֵרַחֲמֵי לְעָלְמִין. בִּתְלַת עֲשַׂר מְכִילָן דְּרַחֲמִין אִשְׁתְּכַח, בְּגִין דְּהַאי חָכְמְתָא סְתִימָאָה דְּבֵיהּ, מִתְפְּרַשׁ תְּלָת זִמְנִין לְאַרְבַּע אַרְבַּע, וְהוּא עַתִּיקָא כָּלִיל לוֹן וְשַׁלִּיט עַל כֹּלָּא.
חַד אָרְחָא דְּנָהִיר בְּפַלְגּוּתָא דְּשַׂעֲרֵי דְּנָפְקֵי מִמּוֹחָא, הוּא אָרְחָא דִּנְהִירִין בֵּיהּ צַדִּיקַיָּא לְעָלְמָא דְּאָתֵי, דִּכְתִיב <small>(משלי ד)</small> וְאֹרַח צַדִּיקִים כְּאוֹר נֹגַהּ וְגוֹ', וְעַל דָּא כְּתִיב <small>(ישעיה נח)</small> אָז תִּתְעַנַּג עַל ה', וּמֵהַאי אָרְחָא מִתְנַהֲרִין כָּל שְׁאָר אָרְחִין דְּתַלְיָן בִּזְעֵיר אַנְפִּין.
<h3><span style="color:LightGray;"><small><small>א"א שורש לכל</small></small></span></h3>
הַאי עַתִּיקָא סָבָא דְּסָבִין, כִּתְרָא עִלָּאָה לְעֵלָּא, דְּמִתְעַטְּרִין בֵּיהּ כָּל עִטְרִין וְכִתְרִין, מִתְנַהֲרִין בּוֹצִינִין מִנֵּיהּ, מִתְלַהֲטָן וּמִתְנַהֲרָן, וְהוּא הוּא בּוֹצִינָא עִלָּאָה טְמִירָא דְּלָא אִתְיְדַע, וְכָל שְׁאָר בּוֹצִינִין, מִנֵּיהּ מִתְלַהֲטָן וּמִתְנַהֲרָן.
הַאי עַתִּיקָא קַדִּישָׁא אִשְׁתְּכַח בִּתְלָת רֵישִׁין וּכְלִילָן בְּחַד רֵישָׁא, וְהַהוּא רֵישָׁא עִלָּאָה לְעֵלָּא לְעֵלָּא, וּבְגִין דְּעַתִּיקָא קַדִּישָׁא אִתְרְשִׁים בִּתְלָת, כָּל שְׁאָר בּוֹצִינִין דְּנַהֲרִין כְּלִילָן בִּתְלָת. עוֹד עַתִּיקָא אִתְרְשִׁים בִּתְרֵין, כְּלָלָא דְּעַתִּיקָא בִּתְרֵין הוּא, כִּתְרָא עִלָּאָה דְּכָל עִלָּאִין רֵישָׁא דְּכָל רֵישֵׁי, וְהַהוּא דְּהָוֵי לְעֵלָא מִן דָּא דְּלָא אִתְיְדַע, כָּךְ כָּל שְׁאָר בּוֹצִינִין סְתִימִין בִּתְרֵין. עוֹד עַתִּיקָא קַדִּישָׁא אִתְרְשִׁים וְאַסְתִּים בְּחַד, וְהוּא חַד וְכֹלָּא הוּא חַד, כָּךְ כָּל שְׁאָר בּוֹצִינִין, מִתְקַשְּׁרִין וּמִתְהַדְּרִין בְּחַד וְאִנּוּן חַד.
<h3><span style="color:LightGray;"><small><small>מצחא דא"א</small></small></span></h3>
<b>מִצְחָא </b>דְּאִתְגְּלֵי בְּעַתִּיקָא קַדִּישָׁא רָצוֹן אִקְּרֵי, דְּהָא רֵישָׁא עִלָּאָה דְּאַסְתִּים לְעֵילָא דְּלָא אִתְיְדַע, פָּשִׁיט חַד טוּרְנָא בְּסִימָא יָאָה דְּאִתְכְּלִיל בְּמִצְחָא, וּבְגִין דְּאִיהוּ רַעֲוָא דְּכָל רַעֲוִין אִתְתְּקַן בְּמִצְחָא דְּאִתְגַּלְיָא בְּבוֹסִיטָא <small>(ס"א אִתְגְּלִיף בְּפָסִיטָא)</small>, וְכַד דָּא אִתְגַּלְיָא, רַעֲוָא דְּרַעֲוִין אִשְׁתְּכַח בְּכֻלְּהוּ עָלְמִין, וְכָל צְלוֹתִין דִּלְתַתָּא מִתְקַבְּלִין, וּמִתְנַהֲרִין אַנְפּוֹי דִּזְעֵיר אַנְפִּין, וְכֹלָּא בְּרַחֲמֵי אִשְׁתְּכַח.
וּבְגִין דְּכָל דִּינִין אִתְטַמְּרָן וְאִתְכַּפְיָן בְּשַׁבְּתָא, בְּשַׁעְתָּא דִּצְלוֹתָא דְּמִנְחָה דְּהוּא עִדָּן דְּכָל דִּינִין מִתְעָרִין, אִתְגַּלְיָא הַאי מִצְחָא, וְאִתְכַּפְיָן כָּל דִּינִין וְאִשְׁתְּכָחוּ רַחֲמִין, וּבְגִין כָּךְ אִשְׁתְּכַח שַׁבָּת בְּלָא דִּינָא, לָא לְעֵלָּא וְלָא לְתַתָּא, וַאֲפִלּוּ אֶשָּׁא דְּגֵיהִנָּם אִשְׁתְּקַע בְּאַתְרֵיהּ וְנַיְחִין חַיָּבַיָּא, וְעַל דָּא אִתּוֹסַף נִשְׁמְתָא דְּחֵדוּ בְּשַׁבְּתָא, וּבָעֵי בַּר נָשׁ לְמֶחְדֵּי בִּתְלָת סְעוּדְתֵי דְּשַׁבְּתָא, דְּהָא כָּל מְהֵימְנוּתָא וְכָל כְּלָלָא דִּמְהֵימְנוּתָא בֵּיהּ אִשְׁתְּכַח, וּבָעֵי בַּר נָשׁ לְסַדְּרָא פָּתוֹרָא וּלְמֵיכַל תְּלָת סְעוּדְתֵי דִּמְהֵימְנוּתָא וּלְמֶחְדֵּי בְּהוּ.
אָמַר רַבִּי שִׁמְעוֹן, אַסְהַדְנָא עָלַי לְכָל אִלֵּין דְּהָכָא, דְּהָא מִן יוֹמַאי לָא בַּטִּילְנָא אִלֵּין תְּלָת סְעוּדְתֵי, וּבְגִינֵיהוֹן לָא אִצְטְרִיכְנָא לְתַעֲנִיתָא בְּשַׁבְּתָא, וַאֲפִלּוּ בְּיוֹמֵי אַחֲרִינֵי לָא אִצְטְרִיכְנָא, כָּל שֶׁכֵּן בְּשַׁבְּתָא, דְּמַאן דְּזָכֵי בְּהוּ, זָכֵי לִמְהֵימְנוּתָא שְׁלֵימְתָּא, חַד סְעוּדְתָא דְּמַטְרוֹנִיתָא, וְחַד סְעוּדְתָא דְּמַלְכָּא קַדִּישָׁא, וְחַד סְעוּדְתָא דְּעַתִּיקָא קַדִּישָׁא סְתִימָא דְּכָל סְתִימִין, וּבְהַהוּא עָלְמָא יִזְכֵּי בְּהוּ לְאִלֵּין. הַאי רָצוֹן כַּד אִתְגַּלְיָא, כָּל דִּינִין אִתְכַּפְיָן מִשַּׁלְשְׁלֵיהוֹן.
תִּקּוּנָא דְּעַתִּיקָא קַדִּישָׁא אִתְתְּקַן בְּתִקּוּנָא חַד, כְּלָלָא דְּכָל תִּקּוּנִין, וְהִיא חָכְמָה עִלָּאָה סְתִימָאָה, כְּלָלָא דְּכָל שְׁאָר, וְהַאי אִקְּרֵי עֵדֶן עִלָּאָה סְתִימָא, וְהוּא מוֹחָא דְּעַתִּיקָא קַדִּישָׁא, וְהַאי מוֹחָא אִתְפַּשַּׁט לְכָל עֵבָר, מִנֵּיהּ אִתְפַּשַּׁט עֵדֶן אַחֲרָא, וּמֵהַאי עֵדֶן אִתְגְּלַף.
וְהַהוּא [רפט.] רֵישָׁא סְתִימָא דִּבְרֵישָׁא דְּעַתִּיקָא דְּלָא אִתְיְדַע, כַּד פָּשִׁיט חַד טוּרְנָא <small>(ס"א גַּוְנָא)</small> דַּהֲוָה מִתְתַּקַּן לְאִתְנַהֲרָא, בָּטַשׁ בְּהַאי מוֹחָא, וְאִתְגְּלַף וְאִתְנְהִיר בְּכַמָּה נְהִירִין, וְאַפִּיק וְאַרְשִׁים כְּבוֹסִיטָא דָּא בְּהַאי מִצְחָא, וְאִתְרְשִׁים בֵּיהּ חַד נְהוֹרָא דְּאִקְּרֵי רָצוֹן, וְהַאי רָצוֹן אִתְפַּשַּׁט לְתַתָּא בְּדִקְנָא, עַד הַהוּא אֲתַר דְּמִתְיַשְּׁבָא בְּדִקְנָא וְאִקְּרֵי חֶסֶד עִלָּאָה, וּבְהַאי רָצוֹן כַּד אִתְגַּלְיָא, מִסְתַּכְּלִין מָארֵי דְּדִינָא וּמִתְכַּפְיָן.
<h3><span style="color:LightGray;"><small><small>עיינין דא"א</small></small></span></h3>
<b>עֵינוֹי</b> דְּרֵישָׁא דְּעַתִּיקָא קַדִּישָׁא, תְּרֵין בְּחַד שְׁקִילָן, דְּאַשְׁגְּחִין תְּדִירָא וְלָא נָאִים, דִּכְתִיב <small>(תהלים קכא)</small> לֹא יָנוּם וְלֹא יִישָׁן שׁוֹמֵר יִשְׂרָאֵל, יִשְׂרָאֵל קַדִּישָׁא, בְּגִין כָּךְ לָא אִית לֵיהּ גְּבִינִין עַל עֵינָא וְלָא כְּסוּתָא.
הַהוּא מוֹחָא אִתְגְּלִיף, וְנָהִיר בִּתְלָת חִוָּרִין דְּעֵלָּא <small>(נ"א דְּעֵינָא)</small>, בְּחִוָּרָא דָּא מִסְתַּחְיָן עַיְנִין דִּזְעֵיר אַנְפִּין, דִּכְתִיב <small>(שה"ש ה)</small> רֹחֲצוֹת בֶּחָלָב, דְּהוּא חִוָּרָא קַדְמָאָה, וּשְׁאָר חִוָּרִין אִסְתַּחְיָן וְנַהֲרִין לִשְׁאָר בּוֹצִינִין. מוֹחָא אִקְּרֵי נְבִיעָא דְּבִרְכָתָא, נְבִיעָא דְּכָל בִּרְכָאן מִנֵּיהּ אִשְׁתְּכָחוּ, וּבְגִין דְּהַאי מוֹחָא לָהִיט בִּתְלָת חִוָּרִין דְּעֵינָא, אִקְּרֵי <small>(משלי כב)</small> טוֹב עַיִן הוּא יְבֹרָךְ, תָּלֵי בֵּיהּ בִּרְכָתָא, דְּהָא בְּמוֹחָא תַּלְיָן חִוָּרוּ דְּעֵינָא. הַאי עֵינָא כַּד אַשְׁגַּח בִּזְעֵיר אַנְפִּין, אַנְפִּין <small>(נ"א עָלְמִין)</small> כֻּלְּהוּ בְּחֵדוּ. עֵינָא דָּא הוּא יְמִינָא, עַיְנִין דְּתַתָּא יְמִינָא וּשְׂמָאלָא, תְּרֵי בִּתְרֵי גַּוְנִין.
<h3><span style="color:LightGray;"><small><small>אותיות יה"ו דא"א</small></small></span></h3>
בִּצְנִיעוּתָא דְּסִפְרָא אוֹלִיפְנָא, דְּהָא י' עִלָּאָה י' תַּתָּאָה, ה' עִלָּאָה ה' תַּתָּאָה, ו' עִלָּאָה ו' תַּתָּאָה, כָּל אִנּוּן עִלָּאִין בְּעַתִּיקָא תַּלְיָן, תַּתָּאִין בִּזְעֵיר אַנְפִּין אִנּוּן, לָאו תַּלְיָן אֶלָּא אִנּוּן מַמָּשׁ, וּבְעַתִּיקָא קַדִּישָׁא תַּלְיָן, דְּהָא שְׁמָא דְּעַתִּיקָא אִתְכַּסְיָא מִכֹּלָּא וְלָא אִשְׁתְּכַח, אֲבָל אִלֵּין אַתְוָן דְּתַלְיָן בְּעַתִּיקָא, בְּגִין דְּיִתְקַיְּמוּן אִנּוּן דִּלְתַתָּא, דְּאִי לָאו הָכִי לָא יִתְקַיְּמוּן.
וּבְגִין כָּךְ שְׁמָא קַדִּישָׁא סָתִים וְגַלְיָא, הַהוּא דְּסָתִים, לָקָבְלֵיהּ דְּעַתִּיקָא קַדִּישָׁא סְתִימָא דְּכֹלָּא, וְהַהוּא דְּאִתְגַּלְיָא <small>(נ"א בְּגִינֵיהּ דְּתַלְיָא)</small> <small>(ד"א דְּאִתְגְּלֵי בְּגִינֵי הַהוּא דְּאִתְגַּלְיָא דְּתַלְיָא)</small> בִּזְעֵיר אַפִּין, וּבְגִין כָּךְ, כָּל בִּרְכָאן בַּעְיָן סְתִים וְגַלְיָא. אִלֵּין אַתְוָן סְתִימָן דְּתַלְיָן <small>(בְּעַתִּיקָא קַדִּישָׁא תַּלְיָן אַמַּאי תַּלְיָא לְקַיְמָא י' דִּלְתַתָּא)</small>, וַדַּאי בְּגֻלְגַּלְתָּא בְּמִצְחָא בְּעַיְנִין תַּלְיָן, י' אַמַּאי תַּלְיָא לֵיהּ, לְקַיְמָא דִּלְתַתָּא. <small>(נ"א י' אַמַּאי תַּלְיָא, לְקַיְמָא י' דִּלְתַתָּא)</small>.
<h3><span style="color:LightGray;"><small><small>חוטמא דא"א</small></small></span></h3>
<b>חוֹטָמָא</b>, בְּהַאי חוֹטָמָא בְּנוּקְבָא דְּפַרְדַּשְׂקָא דְּבֵיהּ, נָשִׁיב רוּחָא דְּחַיֵּי לִזְעֵיר אַפִּין, וּבְהַאי חוֹטָמָא נוּקְבָא דְּפַרְדַּשְׂקָא, תַּלְיָא ה', לְקַיְמָא ה' אַחֲרָא דִּלְתַתָּא, וְדָא רוּחָא נָפִיק מִמּוֹחָא סְתִימָאָה, וְאִקְּרֵי רוּחָא דְּחַיֵּי. וּבְהַאי רוּחָא זְמִינִין לְמִנְדַּע חָכְמְתָא בְּזִמְנָא דְּמַלְכָּא מְשִׁיחָא, דִּכְתִיב <small>(ישעיה יא)</small> וְנָחָה עָלָיו רוּחַ ה' רוּחַ חָכְמָה וּבִינָה וְגוֹ'. הַאי חוֹטָמָא חַיִּין מִכָּל סִטְרִין, חֵדוּ שְׁלֵימָא, נַחַת רוּחַ, אַסְוָתָא, חוֹטָמָא דִּזְעֵיר אַנְפִּין כְּמָה דְּאוֹקִימְנָא, דִּכְתִיב <small>(שמואל ב כב)</small> עָלָה עָשָׁן בְּאַפּוֹ וְגוֹ', וְהָכָא כְּתִיב <small>(ישעיה מח)</small> וּתְהִלָּתִי אֶחֱטָם לָךְ.
וּבְסִפְרָא דְּאַגַּדְתָּא דְבֵי רַב יֵיבָא סָבָא, אוֹקִים ה' בְּפוּמָא, וְהָכָא לָא מִתְקַיְּמָא הָכִי וְלָא אִצְטָרְפָא <small>(ס"א אִצְטְרִיכְנָא)</small>, אַף עַל גַּב דִּבְחַד סָלְקָא, אֶלָּא בְּה' דִּינָא תַּלְיָא, וְדִינָא בְּחוֹטָמָא תַּלְיָא, דִּכְתִיב עָלָה עָשָׁן בְּאַפּוֹ. וְאִי תֵּימָא, הָא כְּתִיב וְאֵשׁ מִפִּיו תֹּאכֵל, עִקָּרָא דְּרוּגְזָא בְּחוֹטָמָא תַּלְיָא.
כָּל תִּקּוּנִין דְּעַתִּיקָא קַדִּישָׁא, בְּמוֹחָא שָׁקִיט וְסָתִים מִתְתַּקְּנָן, וְכָל תִּקּוּנִין דִּזְעֵיר אַנְפִּין, בְּחָכְמָה תַּתָּאָה מִתְתַּקְּנָן, דִּכְתִיב <small>(תהלים קד)</small> כֻּלָּם בְּחָכְמָה עָשִׂיתָ, וְה' כְּלָלָא דְּכֹלָּא וַדַּאי, וּמַה בֵּין ה' לְה', ה' דְּהָכָא דִּינָא אִתְּעַר מִנָּהּ, וּדְהָכָא רַחֲמֵי גּוֹ רַחֲמֵי.
<h3><span style="color:LightGray;"><small><small>דיקנא דא"א</small></small></span></h3>
<b>בְּדִקְנָא</b> דְּעַתִּיקָא קַדִּישָׁא תַּלְיָא כָּל יַקִּירוּ דְּכֹלָּא, מַזָּלָא דְּכֹלָּא אִקְּרֵי. מֵהַאי דִּקְנָא מַזָּלָא יַקִּירוּתָא דְּכָל יַקִּירִין, מַזָּלֵי עִלָּאֵי וְתַתָּאֵי, כֻּלְּהוּ מַשְׁגִּיחִין לְהַהוּא מַזָּלָא. בְּהַאי מַזָּלָא תַּלְיָא חַיֵּי דְּכֹלָּא, בְּהַאי מַזָּלָא תַּלְיָן שְׁמַיָּא וְאַרְעָא, גִּשְׁמִין דְּרַעֲוָא, מְזוֹנֵי דְּכֹלָּא, בְּהַאי מַזָּלָא אַשְׁגָּחוּתָא דְּכֹלָּא, בְּהַאי מַזָּלָא תַּלְיָן כָּל חַיָּלִין עִלָּאִין וְתַתָּאִין.
[רפט:] תְּלָת עֲשַׂר נְבִיעִין דְּמִשְׁחָא דִּרְבוּתָא טָבָא, תַּלְיָן בְּדִקְנָא דְּמַזָּלָא יַקִּירָא דָּא, וְכֻלְּהוּ נָפְקִין לִזְעֵיר אַנְפִּין, לָא תֵּימָא כֻּלְּהוּ, אֶלָּא תִּשְׁעָה מִנַּיְהוּ מִשְׁתַּכְּחָן לְאַכְפְּיָא דִּינִין, וְכַד הַאי מַזָּלָא תַּלְיָא בְּשִׁקּוּלָא עַד טַבּוּרָא, כָּל קִדּוּשֵׁי קִדּוּשִׁין דִּקְדֻשָּׁה בֵּיהּ תַּלְיָן. בְּהַאי מַזָּלָא פָּשִׁיט פְּשִׁיטוּתָא דְּקֻטְרָא עִלָּאָה, הַהוּא רֵישָׁא דְּכָל רֵישִׁין, דְּלָא אִתְיְדַע וְלָא אִשְׁתְּמוֹדַע וְלָא יָדְעִין עִלָּאִין וְתַתָּאִין, בְּגִין כָּךְ, כֹּלָּא בְּהַאי מַזָּלָא תַּלְיָא.
בְּדִקְנָא דָּא תְּלָת רֵישִׁין דַּאֲמֵינָא מִתְפַּשְּׁטָן, וְכֻלְּהוּ מִתְחַבְּרָן בְּהַאי מַזָּלָא וּמִשְׁתַּכְּחִין בֵּיהּ, וּבְגִין כָּךְ, כָּל יַקִּירוּ דְּיַקִּירוּתָא בְּהַאי מַזָּלָא תַּלְיָא. אִלֵּין אַתְוָן דְּתַלְיָן בְּהַאי עַתִּיקָא, כֻּלְּהוּ תַּלְיָן בְּהַאי דִּקְנָא, וּמִתְחַבְּרָן בְּהַאי מַזָּלָא וְתַלְיָן בֵּיהּ, לְקַיְמָא אַתְוָן אַחֲרָנִין, דְּאִלְמָלֵא לָא סָלִיק אִלֵּין אַתְוָן בְּעַתִּיקָא, לָא קָיְמִין אִלֵּין אַחֲרָן, וּבְגִין כָּךְ אָמַר מֹשֶׁה כַּד אִצְטְרִיךְ, ה' ה' תְּרֵי זִמְנֵי, וּפָסִיק טַעְמָא בְּגַוַּיְהוּ, דְּהָא בְּמַזָּלָא תַּלְיָא כֹּלָּא. מֵהַאי מַזָּלָא מִתְכַּסְּפֵי עִלָּאֵי וְתַתָּאֵי וּמִתְכַּפְיָן קַמֵּיהּ, זַכָּאָה חוּלָקֵיהּ מַאן דְּזָכֵי לְהַאי.
<h3><span style="color:LightGray;"><small><small>אבא</small></small></span></h3>
הַאי עַתִּיקָא קַדִּישָׁא סְתִימָא דְּכָל סְתִימִין, לָא אַדְכַּר וְלָא אִשְׁתַּכַּח, וּבְגִין דְּאִיהוּ רֵישָׁא עִלָּאָה לְכָל עִלָּאִין, לָא אִדְכַּר בַּר רֵישָׁא חֲדָא בְּלָא גּוּפָא, לְקַיְּמָא כֹּלָּא, וְהַאי טָמִיר וְסָתִים וְגָנִיז מִכֹּלָּא, תִּקּוּנוֹי אִתְתַּקְּנָן בְּהַהוּא מוֹחָא סְתִימָאָה דְּכֹלָּא, דְּאִתְפַּשַּׁט וְאִתְתַּקַּן וְנָפִיק חֶסֶד עִלָּאָה וְתַתָּאָה, וְחֶסֶד עִלָּאָה אִתְפַּשַּׁט וְאַתְקִין, וְאִתְכְּלִיל כֹּלָּא בְּמוֹחָא סְתִימָאָה דָּא. כַּד אִתְתַּקַּן חִוָּרָא דָּא בִּנְהִירוּ דָּא, בָּטַשׁ מַאן דְּבָטַשׁ בְּהַאי מוֹחָא, וְאִתְנְהִיר וְתַלְיָא מִמַּזָּלָא יַקִּירָא מוֹחָא אַחֲרָא, דְּאִתְפַּשַּׁט לִתְרֵין וּתְלָתִין שְׁבִילִין. כַּד אִתְנְהִיר נָהִיר מִמַּזָּלָא יַקִּירָא, אִתְנְהִירוּ תְּלָת רֵישִׁין עִלָּאִין, תְּרֵין רֵישִׁין וְחַד דְּכָלִיל לוֹן, וּבְמַזָּלָא תַּלְיָן וְאִתְכְּלִילָן בֵּיהּ, מִכָּאן שָׁארֵי לְאִתְגַּלְיָא יַקִּירוּ דְּדִקְנָא דְּאִיהוּ מַזָּלָא סְתִימָאָה, וְאִנּוּן מִתְתַּקְּנָן. כְּמָה דְּעַתִּיקָא קַדִּישָׁא תְּלָת רֵישִׁין מִתְעַטְּרִין בֵּיהּ, הָכִי כֹּלָּא בִּתְלָת רֵישִׁין, וְכַד אִתְנַהֲרָן, תַּלְיָן כֻּלְּהוּ דָּא בְּדָא בִּתְלָת רֵישִׁין, תְּרֵין מִתְּרֵין סִטְרִין וְחַד דְּכָלִיל לוֹן.
וְאִי תֵּימָא מַאן עַתִּיקָא קַדִּישָׁא, תָּא חֲזֵי, לְעֵלָּא אִית דְּלָא אִתְיְדַע וְלָא אִשְׁתְּמוֹדַע וְלָא אִתְרְשִׁים, וְהוּא כָּלִיל כֹּלָּא, וּתְרֵין רֵישִׁין בֵּיהּ כְּלִילָן <small>(ס"א תַּלְיָן)</small>, וּכְדֵין כֹּלָּא חֲדָא הָכִי מִתְתַּקַּן, וְהַהוּא לָאו בְּמִנְיָנָא וְלָא בִּכְלָלָא וְלָא בְּחֻשְׁבָּן, אֶלָּא בִּרְעוּתָא דְּלִבָּא, עַל דָּא אִתְּמַר <small>(תהלים לט)</small> אָמַרְתִּי אֶשְׁמְרָה דְרָכַי מֵחֲטוֹא בִלְשׁוֹנִי.
אֲתַר דְּשֵׁירוּתָא אִשְׁתְּכַח מֵעַתִּיקָא קַדִּישָׁא דְּאִתְנְהִיר מִמַּזָּלָא, הוּא נְהִירוּ דְּחָכְמְתָא דְּמִתְפַּשַּׁט לִתְלָתִין וּתְרֵין עֵבָר, וְנָפְקָא מֵהַהוּא מוֹחָא סְתִימָאָה מִנְּהִירוּ דְּבֵיהּ, וּמַה דְּעַתִּיקָא קַדִּישָׁא נָהִיר בְּקַדְמֵיתָא <small>(ס"א בְּחָכְמְתָא)</small> דָּא הִיא, וְשֵׁירוּתָא מִמַּה דְּאִתְגַּלְיָא הָוֵי, וְאִתְעֲבִיד לִתְלָת רֵישִׁין וְרֵישָׁא חֲדָא כָּלִיל לוֹן, וְאִלֵּין תְּלָת מִתְפַּשְּׁטָן לִזְעֵיר אַנְפִּין, וּמֵאִלֵּין נַהֲרִין כֹּלָּא.
אִתְגְּלִיף הַאי חָכְמְתָא, וְאַפִּיק חַד נַהֲרָא דְּנָגִיד וְנָפִיק לְאַשְׁקָאָה גִּנְּתָא, וְעַיִּיל בְּרֵישָׁא דִּזְעֵיר אַנְפִּין, וְאִתְעֲבִיד חַד מוֹחָא, וּמִתַּמָּן אִתְמְשִׁיךְ וְנָגִיד בְּכָל גּוּפָא, וְאַשְׁקֵי כָּל אִנּוּן נְטִיעָאן, הֲדָא הוּא דִּכְתִיב <small>(בראשית ב)</small> וְנָהָר יוֹצֵא מֵעֵדֶן לְהַשְׁקוֹת אֶת הַגָּן וְגוֹ'.
אִתְגְּלַף הַאי חָכְמְתָא, וְאִתְמְשַׁךְ וְעַיִּיל בְּרֵישָׁא דִּזְעֵיר אַנְפִּין, וְאִתְעֲבִיד מוֹחָא אַחֲרָא, הַהוּא נְהִירוּ דְּאִתְמַשְּׁכָא מִנֵּיהּ. אִלֵּין תְּרֵין מְשִׁיכָן אִתְגְּלִיפוּ, וּמִתְחַבְּרָן בְּחַד רֵישָׁא דְּעַמִּיקָא דְּבֵירָא, דִּכְתִיב <small>(משלי ג)</small> בְּדַעְתּוֹ תְּהוֹמוֹת נִבְקָעוּ, וְעַיִּיל בְּרֵישָׁא דִּזְעֵיר אַנְפִּין וְאִתְעֲבִיד מוֹחָא אַחֲרָא, וּמִתַּמָּן אִתְמְשִׁיךְ וְעַיִּיל לְגוֹ, וּמַלְיָא כָּל אִנּוּן אִדָּרִין וְאַכְסַדְרִין דְּגוּפָא, הֲדָא הוּא דִּכְתִיב <small>(שם כד)</small> וּבְדַעַת חֲדָרִים יִמָּלְאוּ.
וְאִלֵּין נַהֲרִין מִנְּהִירוּ דְּהַהוּא מוֹחָא עִלָּאָה סְתִימָאָה, דְּנָהִיר בְּמַזָּלָא עַתִּיקָא קַדִּישָׁא, וְכֹלָּא דָּא בְּדָא תַּלְיָן, וְאִתְקְשַׁר דָּא בְּדָא וְדָא בְּדָא, עַד דְּיִשְׁתְּמוֹדַע דְּכֹלָּא חַד, וְכֹלָּא הוּא עַתִּיקָא, [רצ.] וְלָא אִתְפְּרַשׁ מִנֵּיהּ כְּלוּם. אִלֵּין תְּלָת נְהוֹרִין נַהֲרִין לִתְלָת אַחֲרָן דְּאִקְּרוּן אֲבָהָן, וְאִלֵּין אֲבָהָן נַהֲרִין לִבְנִין, וְכֹלָּא נָהִיר מֵאֲתַר חַד. כַּד אִתְגַּלְיָא הַאי עַתִּיקָא רַעֲוָא דְּרַעֲוָן, כֹּלָּא נָהִיר, וְכֹלָּא אִשְׁתְּכַח בְּחֵדוּ שְׁלֵימְתָּא.
הַאי עֵדֶן, אִתְמְשַׁךְ מֵעֵדֶן עִלָּאָה סְתִימָאָה דְּכָל סְתִימִין, וּמֵהַאי עֵדֶן אִקְּרֵי שֵׁירוּתָא, בְּעַתִּיקָא לָא אִקְּרֵי, לָא הָוֵי שֵׁירוּתָא וְסִיּוּמָא, וּבְגִין דְּלָא הָוֵי בֵּיהּ שֵׁירוּתָא וְסִיּוּמָא, לָא אִקְּרֵי אַתָּה, בְּגִין דְּאִתְכַּסְּיָא וְלָא אִתְגַּלְיָא, וְאִקְּרֵי הוּא, וּמֵאֲתַר דְּשֵׁירוּתָא אִשְׁתְּכַח, אִקְּרֵי אַתָּה וְאִקְּרֵי אָב, דִּכְתִיב <small>(ישעיה סג)</small> כִּי אַתָּה אָבִינוּ.
בְּאַגַּדְתָּא דְּבֵי רַב יֵיבָא סָבָא, כְּלָלָא דְּכֹלָּא, זְעֵיר אַנְפִּין אִקְּרֵי אַתָּה, עַתִּיקָא קַדִּישָׁא דְּאִתְכַּסְּיָא אִקְּרֵי הוּא, וְשַׁפִּיר, וְהַשְׁתָּא קָרֵינָן בַּאֲתַר דְּשֵׁירוּתָא אִשְׁתְּכַח, אַף עַל גַּב דְּאִתְכַּסְּיָא, מִנֵּיהּ הָוֵי שֵׁירוּתָא וְאִקְּרֵי אַתָּה, וְהוּא אָב לַאֲבָהָן, וְהַאי אָב נָפִיק מֵעַתִּיקָא קַדִּישָׁא, דִּכְתִיב <small>(איוב כח)</small> וְהַחָכְמָה מֵאַיִן תִּמָּצֵא, וּבְגִין כָּךְ לָא אִשְׁתְּמוֹדַע.
תָּא חֲזֵי, כְּתִיב <small>(שם)</small> אֱלֹקִים הֵבִין דַּרְכָּהּ, דַּרְכָּהּ מַמָּשׁ, אֲבָל וְהוּא יָדַע אֶת מְקוֹמָהּ, מְקוֹמָהּ מַמָּשׁ וְלָא דַּרְכָּהּ, מְקוֹמָהּ מַמָּשׁ וְכָל שֶׁכֵּן דַּרְכָּהּ, וְכָל שֶׁכֵּן הַהִיא חָכְמָה דִּסְתִימָא בֵּיהּ בְּעַתִּיקָא קַדִּישָׁא.
הַאי חָכְמָה שֵׁירוּתָא דְּכֹלָּא, מִנֵּיהּ מִתְפַּשְּׁטָן תְּלָתִין וּתְרֵין שְׁבִילִין, שְׁבִילִין וְלָא אָרְחִין, וְאוֹרַיְתָא בֵּהּ אִתְכְּלִילַת בְּעֶשְׂרִין וּתְרֵין אַתְוָן וְעֶשֶׂר אֲמִירָן. הַאי חָכְמָה אָב לַאֲבָהָן, וּבְהַאי חָכְמָה שֵׁירוּתָא וְסִיּוּמָא אִשְׁתְּכַח, וּבְגִין כָּךְ, חָכְמָה עִלָּאָה חָכְמָה תַּתָּאָה. כַּד אִתְפַּשַּׁט חָכְמָה אִקְּרֵי אָב לַאֲבָהָן, כֹּלָּא לָא אִתְכְּלִיל אֶלָּא בְּהַאי, <small>(ס"א כַּד מִתְפַּשְּׁטָא חָכְמוֹת אִתְקְרוּ אָב לַאֲבָהָן, כֹּלָּא לָא אִשְׁתַּכְלַל אֶלָּא בְּהַאי)</small> דִּכְתִיב <small>(תהלים קד)</small> כֻּלָּם בְּחָכְמָה עָשִׂיתָ. זָקַף רַבִּי שִׁמְעוֹן יְדוֹי וְחַדֵּי, אָמַר וַדַּאי עִדָּן הוּא, וְכֹלָּא אִצְטְרִיךְ בְּשַׁעְתָּא דָּא.
<h3><span style="color:LightGray;"><small><small>אימא</small></small></span></h3>
תָּא חֲזֵי, בְּשַׁעְתָּא דְּעַתִּיקָא קַדִּישָׁא סְתִימָא דְּכָל סְתִימִין בָּעָא לְאַתְקְנָא, כֹּלָּא אַתְקִין כְּעֵין דְּכַר וְנוּקְבָא, בַּאֲתַר דְּאִתְכְּלִילוּ דְּכַר וְנוּקְבָא, לָא אִתְקַיְּמוּ אֶלָּא בְּקִיּוּמָא אַחֲרָא כְּעֵין דְּכַר וְנוּקְבָא, וְהַאי חָכְמָה כְּלָלָא דְּכֹלָּא כַּד נָפְקָא וְאִתְנְהִיר מֵעַתִּיקָא קַדִּישָׁא, לָא אִתְנְהִיר אֶלָּא בִּדְכַר וְנוּקְבָא. הַאי חָכְמָה אִתְפַּשַּׁט, וְאִשְׁתְּכַח דִּדְכַר וְנוּקְבָא הוּא, חָכְמָה אָב, בִּינָה אֵם, חָכְמָה וּבִינָה בְּחַד מַתְקְלָא אִתְקְלוּ דְּכַר וְנוּקְבָא, וּבְגִינַיְהוּ כֹּלָּא אִתְקַיַּם בִּדְכַר וְנוּקְבָא, דְּאִלְמָלֵא הַאי, לָא מִתְקַיְּמִין. שֵׁירוּתָא דָּא אָב לְכֹלָּא, אָב לְכֻלְּהוּ אֲבָהָן, אִתְחַבָּרוּ דָּא בְּדָא וּנְהִירוּ דָּא בְּדָא, חָכְמָה אָב, בִּינָה אֵם, וּכְתִיב <small>(משלי ב)</small> כִּי אִם לַבִּינָה תִקְרָא, כַּד אִתְחַבָּרוּ אוֹלִידוּ וְאִתְפַּשַּׁט מְהֵימְנוּתָא.
בְּאַגַּדְתָּא דְּבֵי רַב יֵיבָא סָבָא הָכִי תָּאנֵי, מַהוּ בִּינָה, אֶלָּא כַּד אִתְחַבַּר דָּא בְּדָא יוּ"ד בְּהֵ"א, אִתְעַבְּרַת וְאַפִּיקַת בֵּן וְאוֹלִידַת, וּבְגִין כָּךְ בִּינָה אִקְּרֵי בֵּן י"ה, שְׁלֵימוּתָא דְּכֹלָּא אִשְׁתְּכָחוּ, תַּרְוַיְהוּ דְּמִתְחַבְּרָן וּבֵן בְּגַוַּיְהוּ, כְּלָלָא דְּכֹלָּא בְּתִקּוּנַיְהוּ אִשְׁתְּכַח, שְׁלֵימוּתָא דְּכֹלָּא, אָב וָאֵם בֵּן וּבַת.
מִלִּין אִלֵּין לָא אִתְיַהֲבוּ בַּר לְקַדִּישֵׁי עֶלְיוֹנִין דְּעָאלוּ וְנָפְקוּ, וְיָדְעִין אָרְחוֹי דְּקֻדְשָׁא בְּרִיךְ הוּא, דְּלָא סָטָאן בְּהוּ לִימִינָא וְלִשְׂמָאלָא, דִּכְתִיב <small>(הושע יד)</small> כִּי יְשָׁרִים דַּרְכֵי ה' וְצַדִּיקִים יֵלְכוּ בָם וְגוֹ', זַכָּאָה חוּלָקֵיהּ דְּמַאן דְּזָכֵי לְמִנְדַּע אָרְחוֹי, וְלָא סָטֵי וְלָא יִטְעֵי בְּהוּ, דְּמִלִּין אִלֵּין סְתִימִין אִנּוּן, וְקַדִּישֵׁי עֶלְיוֹנִין נְהִירִין בְּהוּ כְּמַאן דְּנָהִיר מִנְּהִירוּ דְּבוֹצִינָא. לָא אִתְמְסָרוּ מִלִּין אִלֵּין, אֶלָּא לְמַאן דְּעָאל וְנָפַק, דְּמַאן דְּלָא עָאל וְנָפַק, טַב לֵיהּ דְּלָא אִבְרֵי, דְּהָא גַּלְיָא קַמֵּי עַתִּיקָא קַדִּישָׁא סְתִימָא דְּכָל סְתִימִין, דְּמִלִּין אִלֵּין נַהֲרִין בְּלִבַּאי בְּאַשְׁלָמוּתָא דִּרְחִימוּתָא וּדְחִילוּ דְּקֻדְשָׁא בְּרִיךְ הוּא, וְאִלֵּין בְּנַי דְּהָכָא, יְדַעְנָא בְּהוּ דְּהָא עָאלוּ וְנָפְקוּ בְּאִלֵּין מִלִּין וְלָא בְּכֻלְּהוּ, וְהַשְׁתָּא אִתְנְהִירוּ בִּשְׁלֵמוּתָא כְּמָה דְּאִצְטְרִיךְ, זַכָּאָה חוּלָקִי עִמְּהוֹן בְּהַהוּא עָלְמָא.
אָמַר רַבִּי שִׁמְעוֹן, כָּל מַה דַּאֲמֵינָא דְּעַתִּיקָא קַדִּישָׁא, וְכָל מַה דַּאֲמֵינָא דִּזְעֵיר אַנְפִּין, כֹּלָּא חַד, כֹּלָּא הוּא, כֹּלָּא חַד מִלָּה, לָא [רצ:] תַּלְיָא בֵּיהּ פֵּירוּדָא, בְּרִיךְ הוּא בְּרִיךְ שְׁמֵיהּ לְעָלַם וּלְעָלְמֵי עָלְמִין.
<h3><span style="color:LightGray;"><small><small>שם הוי"ה</small></small></span></h3>
תָּא חֲזֵי, שֵׁירוּתָא דָּא דְּאִקְּרֵי אָב, אִתְכְּלִיל בְּיוּ"ד דְּתַלְיָא מִמַּזָּלָא קַדִּישָׁא, וּבְגִין כָּךְ, יוּ"ד כָּלִיל אַתְוָן אַחֲרָנִין, י' רֵישָׁא וְסֵיפָא דְּכֹלָּא. וְהַהוּא נָהָר דְּנָגִיד וְנָפִיק, אִקְּרֵי עָלְמָא דְּאָתֵי, דְּאָתֵי תָּדִיר וְלָא פָּסִיק, וְהַאי הוּא עִדּוּנָא דְּצַדִּיקַיָּא לְזַכָּאָה לְהַאי עָלְמָא דְּאָתֵי, דְּאַשְׁקֵי תָּדִיר לְגִנְּתָא וְלָא פָּסִיק, עֲלֵיהּ כְּתִיב <small>(ישעיה נח)</small> וּכְמוֹצָא מַיִם אֲשֶׁר לָא יְכַזְּבוּ מֵימָיו. וְהַהוּא עָלְמָא דְּאָתֵי אִבְרֵי בְּיוּ"ד, הֲדָא הוּא דִּכְתִיב <small>(בראשית ב)</small> וְנָהָר יוֹצֵא מֵעֵדֶן לְהַשְׁקוֹת אֶת הַגָּן, י' כָּלִיל תְּרֵין אַתְוָן.
בְּאַגַּדְתָּא דְּבֵי רַב יֵיבָא סָבָא תָּנֵינָן, אַמַּאי ו"ד כְּלִילָן בְּיוּ"ד, אֶלָּא נְטִיעָה דְּגִנְּתָא וַדַּאי אִקְּרֵי ו', אִית גִּנְּתָא אַחֲרָא דְּאִיהִי ד', וּמֵהַאי ו' אִשְׁתַּקְיָא ד' דְּאִיהִי אַרְבָּעָה, וְהַיְנוּ רָזָא דִּכְתִיב וְנָהָר יוֹצֵא מֵעֵדֶן וְגוֹ', מַאן הוּא עֵדֶן, דָּא חָכְמָה עִלָּאָה וְדָא י', לְהַשְׁקוֹת אֶת הַגָּן, דָּא הוּא ו', וּמִשָּׁם יִפָּרֵד וְהָיָה לְאַרְבָּעָה רָאשִׁים, דָּא הוּא ד', וְכֹלָּא כָּלִיל בְּיוּ"ד, וּבְגִין כָּךְ אָב אִקְּרֵי לְכֹלָּא, אָב לַאֲבָהָן, שֵׁירוּתָא דְּכֹלָּא אִקְּרֵי, בֵּיתָא דְּכֹלָּא. מֵהַאי יוּ"ד שֵׁירוּתָא וְסִיּוּמָא דְּכֹלָּא, דִּכְתִיב <small>(תהלים קד)</small> כֻּלָּם בְּחָכְמָה עָשִׂיתָ, בְּאַתְרֵיהּ לָא אִתְגַּלְיָא וְלָא אִתְיְדַע, מִדְּאִתְחַבַּר בְּאִמָּא אַכְרִיז <small>(ס"א אַרְמִיז)</small> בְּאִמָּא, וּבְגִין כָּךְ אִמָּא כְּלָלָא דְּכֹלָּא אִתְיְדַע וְאִתְרְמִיז, שֵׁירוּתָא וְסִיּוּמָא דְּכֹלָּא חָכְמָה אִקְּרֵי, וּבֵיהּ סָתִים כֹּלָּא, כְּלָלָא דְּכֹלָּא שְׁמָא קַדִּישָׁא.
עַד הַשְׁתָּא רָמִיזְנָא וְלָא אֲמֵינָא כָּל אִלֵּין יוֹמִין, וְהָאִדָּנָא מִתְגַּלְּפִין סִטְרִין, י' כְּלִיל בְּהַאי חָכְמָה, ה' דָּא אִמָּא וְקָרֵינָן בִּינָה, ו"ה אִלֵּין תְּרֵין בְּנִין דְּמִתְעַטְּרָן מֵאִמָּא, וְהָא תָּנֵינָן דְּבִינָה אִתְכְּלִיל מִכֹּלָּא, יוּ"ד דְּמִתְחַבְּרָא בְּאִמָּא וּמַפְּקִין בֵּ"ן, וְהַיְנוּ בִּינָה, אָ"ב וָאֵ"ם דְּאִנּוּן י"ה, בֵּן בְּגַוַּיְהוּ.
<h3><span style="color:LightGray;"><small><small>בינה ותבונה</small></small></span></h3>
הַשְׁתָּא בִּינָה וְאִקְּרֵי תְּבוּנָה, אַמַּאי אִקְּרֵי תְּבוּנָה וְלָא בִּינָה, אֶלָּא תְּבוּנָה אִקְּרֵי בְּשַׁעְתָּא דְּיָנְקִין לִתְרֵין בְּנִין, בֵּ"ן וּבַ"ת דְּאִנּוּן ו"ה, וְהַהִיא שַׁעְתָּא אִקְּרֵי תְּבוּנָה, דְּכֹלָּא כָּלִיל בְּאִלֵּין אַתְוָן, בֵּ"ן וּבַ"ת אִנּוּן ו"ה, וְכֹלָּא חַד כְּלָלָא, וְהַיְנוּ תְּבוּנָה.
בְּסִפְרָא דְּרַב הַמְנוּנָא סָבָא אָמַר, דִּשְׁלֹמֹה מַלְכָּא, תִּקּוּנָא קַדְמָאָה דְּגַלֵּי וְאָמַר <small>(שה"ש א)</small> הִנָּךְ יָפָה רַעְיָתִי, מֵהַאי הוּא, וְתִקּוּנָא תִּנְיָנָא אִקְּרֵי כַּלָּה, דְּאִיהִי נוּקְבָא דִּלְתַתָּא, וְאִנּוּן דְּאַמְרֵי דְּתַרְוַיְהוּ לְהַאי נוּקְבָא דִּלְתַתָּא אִנּוּן, לָאו הָכִי, דְּהֵ"א קַדְמָאָה לָא אִקְּרֵי כַּלָּה, וְהֵ"א בַּתְרָאָה אִקְּרֵי כַּלָּה לְזִמְנִין יְדִיעִין לְזִמְנִין סַגִּיאִין, דְּהָא זִמְנִין סַגִּיאִין אִנּוּן דִּדְכוּרָא לָא אִתְחַבַּר עִמָּהּ וְאִסְתַּלַּק מִנָּהּ, בְּהַהוּא זִמְנָא כְּתִיב <small>(ויקרא יח)</small> וְאֶל אִשָּׁה בְּנִדַּת טֻמְאָתָהּ לֹא תִקְרַב, בְּשַׁעְתָּא דְּאִתְדַּכְּאַת נוּקְבָא וּדְכוּרָא בָּעֵי לְאִתְחַבְּרָא עִמָּהּ, כְּדֵין אִקְּרֵי כַּלָּ"ה, כַּלָּ"ה מַמָּשׁ אַתְיָא.
<small>(נ"א אֲבָל)</small> הַאי אִמָּא לָא אַפְסִיק רְעוּתָא דְּתַרְוַיְהוּ לְעָלְמִין, בְּחַד נָפְקִין, בְּחַד שַׁרְיָן, לָא אַפְסִיק דָּא מִן דָּא, וְלָא אִסְתַּלַּק דָּא מִן דָּא, וּבְגִין כָּךְ כְּתִיב וְנָהָר יוֹצֵא מֵעֵדֶן, יוֹצֵא וַדַּאי וְלָא אַפְסִיק, הֲדָא הוּא דִּכְתִיב וּכְמוֹצָא מַיִם אֲשֶׁר לָא יְכַזְּבוּ מֵימָיו, וּבְגִין כָּךְ כְּתִיב רַעְיָתִי, בִּרְעוּתָא דְּאַחְוָה שַׁרְיָן, בְּאַחְדוּתָא שְׁלֵימְתָּא, אֲבָל הָכָא אִקְּרֵי כַּלָּה, דְּכַד אָתָא דְּכוּרָא לְאִתְחַבְּרָא עִמָּהּ, הִיא כַּלָּה, דְּכַלָּה אִיהִי אַתְיָא מַמָּשׁ.
וּבְגִין כָּךְ תְּרֵי תִּקּוּנִין דְּנוּקְבֵיהּ פָּרִישׁ שְׁלֹמֹה, תִּקּוּנָא דְּקַדְמֵיתָא סְתִימָא, בְּגִין דְּאִיהִי סְתִימָא, וְתִקּוּנָא תִּנְיָנָא פָּרִישׁ יַתִּיר, וְלָא סָתִים כֻּלֵּי הַאי, וּלְבָתַר תַּלְיָא כָּל שְׁבָחָא בְּהַהִיא דִּלְעֵלָּא, דִּכְתִיב אַחַת הִיא לְאִמָּהּ בָּרָה הִיא לְיוֹלַדְתָּהּ, וּבְגִין דְּאִיהִי אִמָּא מִתְעַטְּרָא בְּעִטְרָא דְּכַלָּה, וּרְעוּתָא דְּיוּ"ד לָא אַפְסִיק מִנָּהּ לְעָלְמִין, אִתְיְהִיב בָּהּ בִּרְשׁוּתָהּ כָּל חֵירוּ דְּעַבְדִּין, כָּל חֵירוּ דְּכֹלָּא, כָּל חֵירוּ דְּחַיָּבַיָּא לְדַכָּאָה לְכֹלָּא, דִּכְתִיב <small>(ויקרא טז)</small> כִּי בַיּוֹם הַזֶּה יְכַפֵּר עֲלֵיכֶם, וּכְתִיב <small>(שם כה)</small> וְקִדַּשְׁתֶּם אֵת שְׁנַת הַחֲמִשִּׁים שָׁנָה יוֹבֵל הִיא, מַאי יוֹבֵל, כְּמָה דְּאַתְּ אָמַר <small>(ירמיה יז)</small> וְעַל יוּבַל יְשַׁלַּח שָׁרָשָׁיו, מִשּׁוּם הַהוּא נָהָר דְּאָתֵי וְנָגִיד וְנָפִיק תָּדִיר וְלָא פָּסִיק.
כְּתִיב <small>(משלי ב)</small> [רצא.] כִּי אִם לַבִּינָה תִקְרָא לַתְּבוּנָה תִּתֵּן קוֹלֶךָ, כֵּיוָן דְּאָמַר כִּי אִם לַבִּינָה תִקְרָא, אַמַּאי לַתְּבוּנָה, אֶלָּא כֹּלָּא כְּמָה דַּאֲמֵינָא. הֵי מִנַּיְהוּ עִלָּאָה, בִּינָה עִלָּאָה מִתְּבוּנָה, בִּינָה – אָב וָאֵם וּבֵן, י"ה אָב וָאֵם, וּבֵן בְּגַוַּיְהוּ, תְּבוּנָה – כֹּלָּא כְּלָלָא דִּבְנִין, בֵּן וּבַת ו"ה, וְלָא אִשְׁתַּכַּח אָב וָאֵם אֶלָּא בְּאִמָּא, דְּאִמָּא <small>(נ"א דִּתְבוּנָה)</small> וַדַּאי רְבִיעָא עֲלַיְהוּ וְלָא אִתְגַּלְיָא, אִשְׁתְּכַח דִּכְלָלָא דִּתְרֵין בְּנִין אִקְּרֵי תְּבוּנָה, וּכְלָלָא דְּאָב וָאֵם וּבֵן אִקְּרֵי בִּינָה, וְכַד בָּעֵי לְאַכְלְלָא כֹּלָּא בְּהַאי אִתְכְּלִיל.
וְהַאי אָב וָאֵם וּבֵן אִקְּרוּן חָכְמָה בִּינָה וְדַעַת, בְּגִין דְּהַאי בֵּן נָטִיל סִימָנִין דַּאֲבוֹי וְאִמֵּיהּ, וְאִקְּרֵי דַּעַת דְּהוּא סָהֲדוּתָא דְּתַרְוַיְהוּ. וְהַאי בֵּן אִקְּרֵי בּוּכְרָא, דִּכְתִיב <small>(שמות ד)</small> בְּנִי בְכֹרִי יִשְׂרָאֵל, וּבְגִין דְּאִקְּרֵי בּוּכְרָא, נָטִיל תְּרֵין חוּלָקִין, וְכַד אִתְרַבֵּי בְּעִטְרוֹי, נָטִיל תְּלָת חוּלָקִין, וּבֵין כָּךְ וּבֵין כָּךְ, תְּרֵין חוּלָקִין וּתְלָת חוּלָקִין כֹּלָּא חַד מִלָּה, וְהַאי וְהַאי <small>(ס"א חַד)</small> <small>(נ"א הָכִי הֲוֵי)</small> הָנֵי יְרוּתָא דַּאֲבוֹי וְאִמֵּיהּ יָרִית, מַאי יְרוּתָא, דָּא תְּרֵין עִטְרִין דַּהֲווֹ גְּנִיזִין בְּגַוַּיְהוּ וְאַחֲסִינוּ לְבֵן דָּא, מִסִּטְרָא דַּאֲבוֹי הֲוָה גָּנִיז בְּגַוֵּיהּ חַד עִטְרָא דְּאִקְּרֵי חֶסֶד, וּמִסִּטְרָא דְּאִמָּא חַד עִטְרָא דְּאִקְּרֵי גְּבוּרָה, וְכֻלְּהוּ מִתְעַטְּרִין בְּרֵישֵׁיהּ וְאָחִיד לוֹן, וְכַד נַהֲרִין אִלֵּין אָב וָאֵם עֲלַיְהוּ, כֻּלְּהוּ אִקְּרוּן תְּפִלִּין דְּרֵישָׁא, וְכֹלָּא נָטִיל בֵּן דָּא וְיָרִית כֹּלָּא, וְהַאי יָרִית <small>(ס"א יָהֵיב)</small> לִבְרַתָּא, וּבְרַתָּא מִנֵּיהּ אִתְּזָן, וְעַל כָּל פָּנִים מִכָּאן בְּרָא יָרִית וְלָא בְּרַתָּא, בְּרָא יָרִית לַאֲבוֹי וּלְאִמֵּיהּ וְלָא בְּרַתָּא, וּמִנֵּיהּ אִתְּזָן בְּרַתָּא, כְּמָה דִּכְתִיב <small>(דניאל ד)</small> וּמָזוֹן לְכֹלָּא בֵהּ. <small>(וְאִי תֵּימָא כָּל הַאי וְהַאי אִקְּרוּן צַדִּיק וְצֶדֶק, בְּחַד אִנּוּן וְחַד כֹּלָּא)</small>.
הָנֵי אָב וָאֵם כְּלִילָן וּמִתְחַבְּרָן דָּא בְּדָא, וְאָב טָמִיר יַתִּיר, וְכֹלָּא אָחִיד מֵעַתִּיקָא קַדִּישָׁא, וְתַלְיָא בְּמַזָּלָא קַדִּישָׁא יַקִּירוּ דְּכָל יַקִּירִין, וְאִלֵּין אָב וָאֵם מְתַקְּנִין בֵּיתָא כְּמָה דַּאֲמֵינָא, דִּכְתִיב <small>(משלי כד)</small> בְּחָכְמָה יִבָּנֶה בָּיִת וּבִתְבוּנָה יִתְכּוֹנָן וּבְדַעַת חֲדָרִים יִמָּלְאוּן כָּל הוֹן יָקָר וְנָעִים, וּכְתִיב <small>(שם כב)</small> כִּי נָעִים כִּי תִשְׁמְרֵם בְּבִטְנֶךָ, הָנֵי כְּלָלָא דְּכֹלָּא כְּמָה דַּאֲמֵינָא, וְתַלְיָן מִמַּזָּלָא קַדִּישָׁא יַקִּירָא.
אָמַר רַבִּי שִׁמְעוֹן, בְּאִדָּרָא לָא גָּלֵינָא כֹּלָּא, וְכָל הָנֵי מִלִּין טְמִירִין הֲווֹ עַד הַשְׁתָּא, וּבָעֵינָא לְאַטְמְרָא לוֹן לְעָלְמָא דְּאָתֵי, מִשּׁוּם דְּתַמָּן שְׁאֶלְתָּא שָׁאִיל לָנָא, כְּמָה דִּכְתִיב <small>(ישעיה לג)</small> וְהָיָה אֱמוּנַת עִתֶּךָ חֹסֶן יְשׁוּעֹת חָכְמַת וָדָעַת וְגוֹ', וְהַחָכְמָה בַּעְיָן מִנֵּיהּ <small>(נ"א מִנִּי)</small>, וְהַשְׁתָּא רְעוּתָא דְּקֻדְשָׁא בְּרִיךְ הוּא בְּהַאי, הָא בְּלָא כִּסּוּפָא אֵיעוּל קַמֵּי פַּלְטְרוֹי.
<h3><span style="color:LightGray;"><small><small>דעת</small></small></span></h3>
כְּתִיב <small>(שמואל א ב)</small> כִּי אֵל דֵּעוֹת ה', דֵּעוֹת וַדַּאי, הוּא דַּעַת יָרִית, בְּדַעַת כָּל פַּלְטְרוֹי אִתְמַלְיָן, דִּכְתִיב וּבְדַעַת חֲדָרִים יִמָּלְאוּ, וּבְגִין כָּךְ דַּעַת אַחֲרָא לָא אִתְגַּלְיָא, דְּהָא טְמִירָא אָזִיל בְּגַוֵּיהּ, וְאִתְכְּלִיל בֵּיהּ בְּמוֹחָא בְּגוּפָא כֹּלָּא.
כִּי אֵל דֵּעוֹת ה', בְּסִפְרָא דְּאַגַּדְתָּא תָּנֵינָן, כִּי אֵל דֵּעוֹת ה', אַל תִּקְרִי דֵּעוֹת אֶלָּא עֵדוּת, דְּהוּא סָהֲדוּתָא דְּכֹלָּא, סָהֲדוּתָא דִּתְרֵין חוּלָקִין, כְּמָה דְּאַתְּ אָמַר <small>(תהלים עח)</small> וַיָּקֶם עֵדוּת בְּיַעֲקֹב, וְאַף עַל גַּב דְּהַאי מִלָּה אוֹקְמוּהָ בְּסִפְרָא דִּצְנִיעוּתָא בְּסִטְרָא אַחֲרָא, הָתָם בְּאַתְרֵיהּ שְׁלִים, הָכִי כֹּלָּא שַׁפִּיר וְכֹלָּא הָוֵי. כַּד אַסְתִּים מִלָּה, הַאי אָב וָאֵם כְּלִילָן כֹּלָּא, בְּהוּ סְתִימָן, וְאִנּוּן סְתִימָן לְמַזָּלָא קַדִּישָׁא עַתִּיקָא דְּכָל עַתִּיקִין, בֵּיהּ סְתִימָן, בֵּיהּ כְּלִילָן, כֹּלָּא הוּא, כֹּלָּא הָוֵי, בְּרִיךְ הוּא בְּרִיךְ שְׁמֵיהּ לְעָלַם וּלְעָלְמֵי עָלְמִין.
<h3><span style="color:LightGray;"><small><small>שבח גילוי התיקונים</small></small></span></h3>
כָּל מִלִּין דְּאִדָּרָא יָאוּת, וְכֻלְּהוּ מִלִּין קַדִּישִׁין, מִלִּין דְּלָא סָטָאן לִימִינָא וְלִשְׂמָאלָא, כֻּלְּהוּ מִלִּין דִּסְתִימִין לְאִנּוּן דְּעָאלוּ וְנָפְקוּ, וְכֹלָּא הָכִי הוּא, וְעַד הַשְׁתָּא הֲווֹ מִתְכַּסְיָן אִלֵּין מִלִּין דְּדָחִילְנָא לְגַלָּאָה, וְהַשְׁתָּא אִתְגַּלְיָן. וְגַלֵּי קַמֵּי מַלְכָּא עַתִּיקָא קַדִּישָׁא, דְּהָא לָא לִיקָרָא דִּילִי וּדְבֵית אַבָּא עֲבִידְנָא, אֶלָּא בְּגִין דְּלָא אֵיעוּל בְּכִסּוּפָא קַמֵּי פַּלְטְרוֹי עֲבִידְנָא, וְעוֹד דְּהָא חֲמֵינָא דְּקֻדְשָׁא בְּרִיךְ הוּא וְכָל הָנֵי זַכָּאֵי קְשׁוֹט דְּהָכָא מִשְׁתַּכְּחָן, כֻּלְּהוּ מִסְתַּכְּמִין עַל יָדִי, דְּהָא חֲמֵינָא דְּכֻלְּהוּ חָדָאן בְּהַאי הִלּוּלָא דִּילִי, וְכֻלְּהוּ זְמִינִין [רצא:] בְּהַהוּא עָלְמָא בְּהִלּוּלָא דִּילִי, זַכָּאָה חוּלָקִי.
אָמַר רַבִּי אַבָּא, כַּד סִיֵּם מִלָּה דָּא בּוֹצִינָא קַדִּישָׁא, בּוֹצִינָא עִלָּאָה, אֲרִים יְדוֹי וּבָכָה וְחַיִּיךְ, בָּעָא לְגַלָּאָה מִלָּה חֲדָא, אָמַר, בְּמִלָּה דָּא אִצְטָעַרְנָא כָּל יוֹמַאי, וְהַשְׁתָּא לָא יָהֲבִין לִי רְשׁוּתָא, אַתְקִיף וְיָתִיב וְרָחִישׁ בְּשִׂפְוָתֵיהּ וְסָגִיד תְּלָת זִמְנִין, וְלָא הֲוָה יָכִיל בַּר נָשׁ לְאִסְתַּכְּלָא בְּאַתְרֵיהּ, כָּל שֶׁכֵּן בֵּיהּ. אָמַר, פּוּמָא פּוּמָא דְּזָכִית לְכָל הַאי, לָא אַנְגִּיבוּ מַבּוּעָךְ, מַבּוּעָךְ נָפִיק וְלָא פָּסַק, עֲלָךְ קָרֵינָן <small>(בראשית ב)</small> וְנָהָר יוֹצֵא מֵעֵדֶן, וּכְתִיב <small>(ישעיה נח)</small> וּכְמוֹצָא מַיִם אֲשֶׁר לֹא יְכַזְּבוּ מֵימָיו.
הָאִדָּנָא אַסְהַדְנָא עָלַי, דְּכָל יוֹמִין דְּקָאֵימְנָא, תָּאִיבְנָא לְמֶחֱמֵי יוֹמָא דָּא וְלָא סָלִיק בִּרְעוּתִי, דְּהָא בְּעִטְרָא דָּא מִתְעַטַּר הַאי יוֹמָא, וְהַשְׁתָּא בָּעֵינָא לְגַלָּאָה מִלִּין קַמֵּיהּ דְּקוּדְשָׁא בְּרִיךְ הוּא, דְּהָא כֻּלְּהוּ מִתְעַטְּרָאן בְּרֵישִׁי, וְהַאי יוֹמָא לָא יִתְרַחַק לְמֵיעַל לְדוּכְתֵּיהּ כְּיוֹמָא אַחֲרָא, דְּהָא כָּל יוֹמָא בִּרְשׁוּתִי קַיְמָא, וְהַשְׁתָּא שָׁרֵינָא לְגַלָּאָה מִלִּין, בְּגִין דְּלָא אִיעוּל בְּכִסּוּפָא לְעָלְמָא דְּאָתֵי, וְהָא שָׁרֵינָא אֵימָא.
<h3><span style="color:LightGray;"><small><small>צדק ומשפט</small></small></span></h3>
כְּתִיב <small>(תהלים פט)</small> צֶדֶק וּמִשְׁפָּט מְכוֹן כִּסְאֶךָ חֶסֶד וֶאֱמֶת יְקַדְּמוּ פָנֶיךָ, מַאן חַכִּימָא יִסְתַּכַּל בְּהַאי, לְמֶחֱמֵי אוֹרְחוֹי <small>(ס"א דִּינוֹי)</small> דְּקַדִּישָׁא עִלָּאָה, דִּינִין דִּקְשׁוֹט, דִּינִין דְּמִתְעַטְּרָן בְּכִתְרוֹי <small>(נ"א בְּכִתְרֵי)</small> עִלָּאִין, דְּהָא אֲמֵינָא, דְּכֻלְּהוּ בּוֹצִינִין דְּנַהֲרִין מִבּוֹצִינָא עִלָּאָה טְמִירָא דְּכָל טְמִירִין, כֻּלְּהוּ דַּרְגִּין לְאִתְנַהֲרָא, וּבְהַהוּא נְהוֹרָא דִּבְכָל דַּרְגָּא וְדַרְגָּא אִתְגַּלְיָא מַה דְּאִתְגַּלְיָא, וְכֻלְּהוּ נְהוֹרִין אֲחִידָן נְהוֹרָא דָּא בִּנְהוֹרָא דָּא, וּנְהוֹרָא דָּא בִּנְהוֹרָא דָּא, וְנַהֲרִין דָּא בְּדָא, וְלָא מִתְפָּרְשָׁן דָּא מִן דָּא.
נְהוֹרָא דְּכָל בּוֹצִינָא וּבוֹצִינָא דְּאִקְּרוּן תִּקּוּנֵי מַלְכָּא, כִּתְרֵי מַלְכָּא, כָּל חַד וְחַד נָהִיר וְאָחִיד בְּהַהוּא נְהוֹרָא דִּלְגוֹ לְגוֹ וְלָא מִתְפְּרַשׁ לְבַר, וּבְגִין כָּךְ כֹּלָּא בְּחַד דַּרְגָּא אִסְתַּלַּק, וְכֹלָּא בְּחַד מִלָּה אִתְעַטַּר, וְלָא מִתְפְּרַשׁ דָּא מִן דָּא, אִיהוּ וּשְׁמֵיהּ חַד הוּא. נְהוֹרָא דְּאִתְגַּלְיָא אִקְּרֵי לְבוּשָׁא דְּמַלְכָּא, נְהוֹרָא דִּלְגוֹ לְגוֹ בְּהַהוּא נְהוֹרָא הוּא, מַה דְּלָא אִתְפְּרַשׁ וְלָא אִתְגַּלְיָא, וְכֻלְּהוּ בּוֹצִינֵי וְכֻלְּהוּ נְהוֹרִין, נַהֲרִין מֵעַתִּיקָא קַדִּישָׁא סְתִימָא דְּכָל סְתִימִין בּוֹצִינָא עִלָּאָה, וְכַד מִסְתַּכְּלָן, כֻּלְּהוּ נְהוֹרִין דְּאִתְפַּשְּׁטָן, לָא אִשְׁתְּכַח בַּר בּוֹצִינָא עִלָּאָה דְּאִטַּמַּר וְלָא אִתְגַּלְיָא.
בְּאִנּוּן לְבוּשִׁין דִּיקָר, לְבוּשֵׁי קְשׁוֹט, תִּקּוּנֵי קְשׁוֹט, בּוֹצִינֵי קְשׁוֹט, אִשְׁתְּכָחוּ תְּרֵין בּוֹצִינִין, תִּקּוּנָא דְּכֻרְסְיָא דְּמַלְכָּא, וְאִקְּרוּן צֶדֶק וּמִשְׁפָּט, וְאִנּוּן שֵׁירוּתָא וּשְׁלֵימוּתָא, וּבְהָנֵי מִתְעַטְּרִין כָּל דִּינִין דִּלְעֵלָּא וְתַתָּא, וְכֹלָּא סָתִים בְּמִשְׁפָּט, וְצֶדֶק מֵהַאי מִשְׁפָּט אִתְּזָן, וּלְזִמְנִין קָרֵינָן לֵהּ <small>(בראשית יד)</small> מַלְכִּי צֶדֶק מֶלֶךְ שָׁלֵם. כַּד מִתְעָרִין דִּינִין מִמִּשְׁפָּט, כֻּלְּהוּ רַחֲמֵי, כֻּלְּהוּ בִּשְׁלִימוּ, דְּהַאי מְבַסֵּם לְהַאי צֶדֶק, וְדִינִין מִתְתַּקְּנִין, וְכֻלְּהוּ נַחְתִּין לְעָלְמָא בִּשְׁלִימוּ בְּרַחֲמֵי, וּכְדֵין אִקְּרֵי שַׁעְתָּא דְּמִתְחַבְּרָן דְּכַר וְנוּקְבָא, וְכָל עָלְמִין כֻּלְּהוּ בְּרַחֲמֵי וּבְחֶדְוָתָא.
וְכַד אַסְגִּיאוּ חוֹבֵי עָלְמָא וְאִסְתַּאֲבַת מַקְדְּשָׁא, וּדְכוּרָא אִתְרַחַק מִן נוּקְבָא, וְחִוְיָא תַּקִּיפָא שַׁרְיָא לְאִתְעָרָא, וַי לְעָלְמָא דְּמִתְּזָן בְּהַהוּא זִמְנָא מֵהַאי צֶדֶק, כַּמָּה חֲבִילֵי טְרִיקִין בְּעָלְמָא, כַּמָּה זַכָּאִין מִסְתַּלְּקִין מֵעָלְמָא, וְכָל כָּךְ לָמָּה, בְּגִין דְּאִתְרַחַק דְּכוּרָא מִן נוּקְבָא, וּמִשְׁפָּט לָא קָרֵב בְּצֶדֶק דָּא, וְעַל הַאי כְּתִיב <small>(משלי יג)</small> וְיֵשׁ נִסְפֶּה בְּלֹא מִשְׁפָּט, דְּמִשְׁפָּט אִתְרַחַק מֵהַאי צֶדֶק וְלָא אִתְבַּסְּמָא, וְצֶדֶק יָנְקָא מֵאֲתַר אַחֲרָא, וְעַל דָּא אָמַר שְׁלֹמֹה מַלְכָּא, <small>(קהלת ז)</small> אֶת הַכֹּל רָאִיתִי בִּימֵי הֶבְלִי, יֵשׁ צַדִּיק אוֹבֵד בְּצִדְקוֹ וְגוֹ', הֶבֶל, דָּא הֶבֶל מֵהֲבָלִים דִּלְעֵלָּא דְּאִקְּרוּן אַפֵּי מַלְכָּא, וּמַה דְּאָמַר הֶבְלִי, דָּא צֶדֶק מַלְכוּתָא קַדִּישָׁא, דְּכַד הִיא מִתְּעָרָא בְּדִינוֹי, כְּתִיב יֵשׁ צַדִּיק אוֹבֵד בְּצִדְקוֹ, מַאי טַעְמָא, מִשּׁוּם דְּמִשְׁפָּט אִתְרַחַק מִצֶּדֶק, וּבְגִין כָּךְ אִקְּרֵי וְיֵשׁ נִסְפֶּה בְּלֹא מִשְׁפָּט.
תָּא חֲזֵי, כַּד אִשְׁתַּכַּח זַכָּאָה עִלָּאָה בְּעָלְמָא רְחִימָא דְּקֻדְשָׁא בְּרִיךְ הוּא, אֲפִלּוּ כַּד אִתְעָר צֶדֶק בִּלְחוֹדוֹי, יָכִיל עָלְמָא לְאִשְׁתְּזָבָא בְּגִינֵיהּ, וְקוּדְשָׁא בְּרִיךְ הוּא בָּעֵי בִּיקָרֵיהּ, וְלָא מִסְתָּפֵי [רצב.] מִן דִּינָא, וְכַד הַהוּא זַכָּאָה לָא קָיְמָא בְּקִיּוּמֵיהּ, מִסְתָּפֵי אֲפִלּוּ מִמִּשְׁפָּט, וְלָא יָכִיל לְמֵיקַם בֵּיהּ, כָּל שֶׁכֵּן בְּצֶדֶק.
דָּוִד מַלְכָּא, בְּקַדְמֵיתָא אָמַר <small>(תהלים כו)</small> בְּחָנֵנִי ה' וְנַסֵּנִי, דְּהָא אֲנָא לָא מִסְתָּפֵינָא מִכָּל דִּינִין אֲפִלּוּ מֵהַאי צֶדֶק, וְכָל שֶׁכֵּן דַּאֲחִידְנָא בֵּיהּ, מַה כְּתִיב <small>(שם יז)</small> אֲנִי בְּצֶדֶק אֶחֱזֶה פָנֶיךָ, בְּצֶדֶק וַדַּאי, לָא מִסְתָּפֵינָא לְמֵיקַם בְּדִינוֹי, בָּתַר דְּחָב, אֲפִלּוּ מִמִּשְׁפָּט מִסְתָּפֵי, דִּכְתִיב <small>(שם קמג)</small> וְאַל תָּבֹא בְמִשְׁפָּט אֶת עַבְדֶּךָ.
תָּא חֲזֵי, כַּד מִתְבַּסְּמָא הַאי צֶדֶק מִמִּשְׁפָּט, כְּדֵין אִקְּרֵי צְדָקָה, וְעָלְמָא מִתְבַּסְּמָא בְּחֶסֶד וְאִתְמַלְיָא מִנֵּיהּ, דִּכְתִיב <small>(שם לג)</small> אוֹהֵב צְדָקָה וּמִשְׁפָּט חֶסֶד ה' מָלְאָה הָאָרֶץ.
אַסְהַדְנָא עָלַי, דְּכָל יוֹמַאי הֲוֵינָא מִצְטַעֵר עַל עָלְמָא, דְּלָא יֶעֱרַע בְּדִינוֹי דְּצֶדֶק, וְלָא יוֹקִיד עָלְמָא בְּשַׁלְהוֹבוֹי, כְּמָה דִּכְתִיב <small>(משלי ל)</small> אָכְלָה וּמָחֲתָה פִיהָ, מִכָּאן וּלְהָלְאָה בְּפוּם כָּל חַד, בְּפוּם בֵּירָא עִמְקָא, וְהָא בְּדָרָא דָּא אִית בֵּיהּ זַכָּאִין, וּזְעִירִין אִנּוּן דִּיקוּמוּן לְאַגָּנָא לְעָאנָא מֵאַרְבָּעָה זִיוְיָן <small>(ס"א עַל עָלְמָא וַעֲלַנָא בָּעְיָן)</small>.
<h3><span style="color:LightGray;"><small><small>פתיחה לפרצוף ז"א</small></small></span></h3>
עַד כָּאן אֲחִידָן מִלַּי דָּא בְּדָא, וּמִתְפָּרְשָׁן מִלִּין דִּסְתִימָן בְּעַתִּיקָא קַדִּישָׁא סְתִימָא דְּכָל סְתִימִין, וְהֵיךְ אֲחִידָן אִלֵּין בְּאִלֵּין, מִכָּאן וּלְהָלְאָה מִלִּין דִּזְעֵיר אַנְפִּין, אִנּוּן דְּלָא אִתְגַּלְיָן בְּאִדָּרָא, אִנּוּן דַּהֲווֹ סְתִימָן בְּלִבַּאי וְתַמָּן לָא אִתַּקָּנוּ, עַד כָּאן סְתִימִין מִלִּין וּבְרִירִין כֻּלְּהוּ, זַכָּאָה חוּלָקִי וְאִנּוּן דְּיַרְתוּ יְרוּתָא דָּא, דִּכְתִיב <small>(תהלים קמד)</small> אַשְׁרֵי הָעָם שֶׁכָּכָה לּוֹ וְגוֹ'.
הַאי דְּאוֹקִימְנָא אָב וָאֵם בְּעַתִּיקָא אֲחִידָן בְּתִקּוּנוֹי, דְּהָא מִמּוֹחָא סְתִימָאָה דְּכָל סְתִימִין תַּלְיָן וּמִתְאַחֲדָן בֵּיהּ, וְאַף עַל גַּב דְּעַתִּיקָא קַדִּישָׁא אִתְתַּקַּן בִּלְחוֹדוֹי, כַּד יִסְתַּכְּלוּן בְּכָל מִלַּי, כֹּלָּא הוּא עַתִּיקָא בִּלְחוֹדוֹי, הוּא הָוֵי וְהוּא יְהֵא, וְכָל הָנֵי תִּקּוּנִין בֵּיהּ <small>(אֲחִידָן בֵּיהּ סְתִימָן לָא מִתְפָּרְשָׁן מִנֵּיהּ, מוֹחָא סְתִימָאָה לָא אִתְגַּלְיָא וְלָא תַּלְיָא בֵּיהּ)</small>. אָב וָאֵם מֵהַאי מוֹחָא נָפְקוּ, וּבֵיהּ תַּלְיָן וּבֵיהּ אֲחִידָן, זְעֵיר אַנְפִּין בְּעַתִּיקָא קַדִּישָׁא תַּלְיָא וַאֲחִיד, וְהָא אוֹקִימְנָא מִלַּי בְּאִדָּרָא. זַכָּאָה חוּלָקֵיהּ דְּמַאן דְּעָאל וְנָפַק, וְיִנְדַּע אוֹרְחִין דְּלָא יִסְטֵי לִימִינָא וְלִשְׂמָאלָא, וּמַאן דְּלָא עָאל וְנָפַק, טַב לֵיהּ דְּלָא אִבְרֵי, וּכְתִיב <small>(הושע יד)</small> כִּי יְשָׁרִים דַּרְכֵי ה'.
אָמַר רַבִּי שִׁמְעוֹן, מִסְתַּכַּל הֲוֵינָא כָּל יוֹמָא בְּהַאי קְרָא דִּכְתִיב <small>(תהלים לד)</small> בַּה' תִּתְהַלֵּל נַפְשִׁי יִשְׁמְעוּ עֲנָוִים וְיִשְׂמָחוּ, וְהָאִדָּנָא אִתְקַיַּם קְרָא כֹּלָּא, בַּה' תִּתְהַלֵּל נַפְשִׁי וַדַּאי, דְּהָא נִשְׁמָתִי בֵּיהּ אֲחִידָא, בֵּיהּ לַהֲטָא, בֵּיהּ אִתְדַּבְּקַת וְאִשְׁתַּדְּלַת, וּבְאִשְׁתַּדְּלוּתָא דָּא יִסְתַּלַּק לְאַתְרָהָא, יִשְׁמְעוּ עֲנָוִים וְיִשְׂמָחוּ, כָּל הָנֵי צַדִּיקַיָּא וְזַכָּאִין דְּאַתְיָן עִם קֻדְשָׁא בְּרִיךְ הוּא, כֻּלְּהוּ שָׁמְעִין וְחַדָּאן, הָא הַשְׁתָּא מְתִיבְתָּא קַדִּישָׁא, בְּגִין כָּךְ <small>(שם)</small> גַּדְּלוּ לַה' אִתִּי וּנְרוֹמְמָה שְׁמוֹ יַחְדָּו.
<h3><span style="color:LightGray;"><small><small>מלכין קדמאין</small></small></span></h3>
<small>(בראשית לו)</small> וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם, הֲדָא הוּא דִּכְתִיב <small>(תהלים מח)</small> כִּי הִנֵּה הַמְּלָכִים נוֹעֲדוּ עָבְרוּ יַחְדָּו. בְּאֶרֶץ אֱדוֹם, בַּאֲתַר דְּדִינִין מִתְאַחֲדִין תַּמָּן. עָבְרוּ יַחְדָּו, דִּכְתִיב וַיָּמָת וַיִּמְלֹךְ תַּחְתָּיו. הֵמָּה רָאוּ כֵּן תָּמָהוּ נִבְהֲלוּ נֶחְפָּזוּ, דְּלָא אִתְקַיְּמוּ בְּאַתְרַיְהוּ, בְּגִין דְּתִקּוּנִין דְּמַלְכָּא לָא אִתַּקָּנוּ, וְקַרְתָּא קַדִּישָׁא וְשׁוּרוֹי לָא אִזְדַּמָּנוּ, הֲדָא הוּא דִּכְתִיב כַּאֲשֶׁר שָׁמַעְנוּ כֵּן רָאִינוּ וְגוֹ', דְּהָא כֻּלְּהוּ לָא אִתְקַיְּמוּ, וְהִיא אִתְקַיְּמַת הַשְׁתָּא בְּסִטְרָא דִּדְכוּרָא דְּשַׁרְיָא עִמָּהּ, הֲדָא הוּא דִּכְתִיב וַיִּמְלֹךְ תַּחְתָּיו הֲדַר וְשֵׁם עִירוֹ פָּעוּ וְשֵׁם אִשְׁתּוֹ מְהֵיטַבְאֵל בַּת מַטְרֵד בַּת מֵי זָהָב, מֵי זָהָב וַדַּאי, כְּמָה דְּאוֹקִימְנָא בְּאִדָּרָא.
וְהָא בְּסִפְרָא דְּאַגַּדְתָּא דְּרַב הַמְנוּנָא סָבָא אִתְּמַר, וַיִּמְלֹךְ תַּחְתָּיו הֲדַר, הֲדַר וַדַּאי, כְּמָה דְּאַתְּ אָמַר <small>(ויקרא כג)</small> פְּרִי עֵץ הָדָר. וְשֵׁם אִשְׁתּוֹ מְהֵיטַבְאֵל, כְּמָה דְּאַתְּ אָמַר כַּפּוֹת תְּמָרִים, וּכְתִיב <small>(תהלים צב)</small> צַדִּיק כַּתָּמָר יִפְרָח, דְּאִיהִי דְּכַר וְנוּקְבָא. הַאי אִתְקְרֵי בַּת מַטְרֵד, בַּת מֵהַהוּא אֲתַר דְּטַרְדִּין כֹּלָּא לְאִתְדַּבְּקָא, וְאִקְּרֵי אָב, וּכְתִיב <small>(איוב כח)</small> לֹא יָדַע אֱנוֹשׁ עֶרְכָּהּ וְלֹא תִמָּצֵא בְּאֶרֶץ הַחַיִּים. דָּבָר אַחֵר, בַּת מֵאִמָּא דְּמִסִּטְרָהָא מִתְאַחֲדִין דִּינִין דְּטַרְדִּין [רצב:] לְכֹלָּא. בַּת מֵי זָהָב, דְּיָנְקָא מִתְּרֵין אַנְפִּין, דִּנְהִירָא בִּתְרֵין גַּוְנִין בְּחֶסֶד וּבְדִינָא.
<h3><span style="color:LightGray;"><small><small>גולגלתא וטלא דז"א</small></small></span></h3>
עַד לָא אִבְרֵי עָלְמָא, לָא הֲווֹ מַשְׁגְּחִין אַנְפִּין בְּאַנְפִּין, וּבְגִין כָּךְ עָלְמִין קַדְמָאֵי אִתְחֲרָבוּ, וְעָלְמִין קַדְמָאֵי בְּלָא תִּקּוּנָא אִתְעֲבִידוּ, וְהַהוּא דְּלָא הֲוָה בְּתִקּוּנָא, אִקְּרֵי זִיקִין נִיצוֹצִין, כְּהַאי אֻמָּנָא מְרַצְּפָא <small>(ס"א מַרְזַפְתָּא)</small>, כַּד אַכְתַּשׁ בְּמָאנָא דְּפַרְזְלָא, אַפִּיק זִיקִין לְכָל עֵבָר, וְאִנּוּן זִיקִין דְּנָפְקִין, נָפְקִין לַהֲטִין וּנְהִירִין וְדַעֲכִין לְאַלְתָּר, וְאִלֵּין אִקְּרוּן עָלְמִין קַדְמָאֵי, וּבְגִין כָּךְ אִתְחֲרָבוּ וְלָא אִתְקַיָּמוּ, עַד דְּאִתְתַּקַּן עַתִּיקָא קַדִּישָׁא, וְנָפִיק מָאנָא <small>(נ"א אֻמָּנָא)</small> לְאֻמָּנוּתֵיהּ. וְעַל הָא תָּנֵינָא בְּמַתְנִיתָא דִּילָן, דְּנִיצוֹצָא אַפִּיק זִיקִין בְּזִיקִין לִתְלָת מְאָה וְעֶשְׂרִין עֵבָר, וְאִנּוּן זִיקִין עָלְמִין קַדְמָאֵי אִקְּרוּן וּמִיתוּ לְאַלְתָּר, לְבָתַר נָפִיק אֻמָּנָא <small>(נ"א מָאנָא)</small> לְאֻמָּנוּתֵיהּ וְאִתְתַּקַּן בִּדְכַר וְנוּקְבָא, וְהָנֵי זִיקִין אִתְדַּעֲכוּ וּמִיתוּ <small>(נ"א הַשְׁתָּא אִתְקַיַּם כֹּלָּא)</small>, מִבּוֹצִינָא דְּקַרְדִּינוּתָא נָפַק נִיצוֹצָא פַּטִּישָׁא תַּקִּיפָא, דְּבָטַשׁ וְאַפִּיק זִיקִין עָלְמִין קַדְמָאֵי, וּמִתְדְּכֵי בַּאֲוִירָא דָּכְיָא, וְאִתְבַּסָּמוּ דָּא בְּדָא. כַּד אִתְחַבָּרוּ אַבָּא וְאִמָּא, וְהַהוּא אָב, הוּא מֵרוּחָא דְּגָנִיז בְּעַתִּיק יוֹמִין, וּבֵיהּ אִתְגְּנִיז הַאי אֲוִירָא, וְאַכְלִיל לְנִיצוֹצָא דְּנָפִיק מִבּוֹצִינָא דְּקַרְדִּינוּתָא, דְּגָנִיז בְּמֵעוֹי דְּאִמָּא, וְכַד אִתְחַבָּרוּ תַּרְוַיְהוּ וְאִתְכְּלִילוּ דָּא בְּדָא, נָפִיק <b>גֻּלְגַּלְתָּא</b> חַד תַּקִּיפָא וְאִתְפַּשַּׁט בְּסִטְרוֹי, דָּא בְּסִטְרָא דָּא וְדָא בְּסִטְרָא דָּא. כְּמָה דְּעַתִּיקָא קַדִּישָׁא תְּלָת רֵישִׁין אִשְׁתְּכָחוּ בְּחַד, כָּךְ כֹּלָּא אִזְדַּמַּן בִּתְלָת רֵישִׁין כְּמָה דַּאֲמֵינָא.
בְּהַאי גֻּלְגַּלְתָּא נָטִיף <b>טַלָּא</b> מֵרֵישָׁא חִוָּרָא וְאָחִיד לֵיהּ, וְהַהוּא טַלָּא אִתְחֲזֵי בִּתְרֵי גַּוְנֵי, וּמִנֵּיהּ מִתְּזָן חַקְלָא דְּתַפּוּחִין קַדִּישִׁין, וּמֵהַאי טַלָּא דְּגֻלְגַּלְתָּא דָּא, טַחֲנִין מָנָא לְצַדִּיקַיָּא לְעָלְמָא דְּאָתֵי, וּבֵיהּ זְמִינִין מֵתַיָּא לַאֲחַיָּא, וְלָא אִזְדַּמַּן מָנָא דְּנָפַל מֵהַאי טַלָּא, בַּר הַהוּא זִמְנָא דְּאָזְלוּ יִשְׂרָאֵל בְּמַדְבְּרָא, וְזָן לְהוּ עַתִּיקָא דְּכֹלָּא מֵהַאי אֲתַר, מַה דְּלָא אִשְׁתְּכַח לְבָתַר, הֲדָא הוּא דִּכְתִיב <small>(שמות טז)</small> הִנְנִי מַמְטִיר לָכֶם לֶחֶם מִן הַשָּׁמָיִם, כְּמָה דְּאַתְּ אָמַר <small>(בראשית כז)</small> וְיִתֶּן לְךָ הָאֱלֹקִים מִטַּל הַשָּׁמַיִם וְגוֹ'.
הַאי בְּהַהוּא זִמְנָא, לְזִמְנָא אַחֲרָא תָּנֵינָן, קָשִׁים מְזוֹנוֹתָיו שֶׁל אָדָם קַמֵּי קֻדְשָׁא בְּרִיךְ הוּא, וְהָא בְּמַזָּלָא תַּלְיָא, בְּמַזָּלָא וַדַּאי, וְעַל כֵּן, בְּנֵי חַיֵּי וּמְזוֹנֵי, לָאו בִּזְכוּתָא תַּלְיָא מִלְּתָא, אֶלָּא בְּמַזָּלָא תַּלְיָא מִלְּתָא, וְכֹלָּא תַּלְיָן בְּהַאי מַזָּלָא כְּמָה דְּאוֹקִימְנָא.
תִּשְׁעָה אַלְפִין רִבּוֹא עָלְמִין, נָטְלִין וְסָמְכִין עַל הַאי גֻּלְגַּלְתָּא. וְהַאי אֲוִירָא דָּכְיָא אִתְכְּלִיל בְּכֹלִָּא, כֵּיוָן דְּהוּא כָּלִיל מִכֹּלָּא, וְכֹלָּא אִתְכְּלִיל בֵּיהּ, אִתְפַּשָּׁטוּ אַנְפּוֹי לִתְרֵין סִטְרִין, בִּתְרֵי נְהוֹרִין כְּלִילָן מִכֹּלָּא, וְכַד אִסְתַּכָּלוּ אַנְפּוֹי בְּאַנְפִּין דְּעַתִּיקָא קַדִּישָׁא, כֹּלָּא אֶרֶךְ אַפַּיִם אִקְּרֵי, מַאי אֶרֶךְ אַפַּיִם, אֲרוֹךְ אַפַּיִם מִבָּעֵי לֵיהּ, אֶלָּא הָכִי תָּנֵינָן, בְּגִין דַּאֲרִיךְ אַנְפּוֹי לְחַיָּבַיָּא, אֲבָל אֶרֶךְ אַפַּיִם, אַסְוָתָא דְּאַנְפִּין, דְּהָא לָא אִשְׁתְּכַח אַסְוָתָא בְּעָלְמָא, אֶלָּא בְּזִמְנָא דְּאַשְׁגְּחִין אַנְפִּין בְּאַנְפִּין.
<h3><span style="color:LightGray;"><small><small>ג' חללין דז"א</small></small></span></h3>
<b>בַּחֲלָלָא</b> דְּגֻלְגַּלְתָּא נְהִירִין תְּלָת נְהוֹרִין, וְאִי תֵּימָא תְּלָת, אַרְבַּע אִנּוּן כְּמָה דַּאֲמֵינָא, אַחְסַנְתָּא דַּאֲבוֹי וְאִמֵּיהּ וּתְרֵין גְּנִיזִין דִּלְהוֹן, דִּמְעַטְּרָן כֻּלְּהוּ בְּרֵישֵׁיהּ, וְאִנּוּן תְּפִלִּין דְּרֵישָׁא, לְבָתַר מִתְחַבְּרָן בְּסִטְרוֹי, וְנַהֲרִין וְעָאלִין בִּתְלָת חֲלָלֵי דְּגֻלְגַּלְתָּא, נָפְקִין כָּל חַד בְּסִטְרוֹי וּמִתְפַּשְּׁטִין בְּכָל גּוּפָא, וְאִלֵּין מִתְחַבְּרִין בִּתְרֵי מוֹחֵי, וּמוֹחָא תְּלִיתָאָה כָּלִיל לוֹן, וְאָחִיד בְּהַאי סִטְרָא וּבְהַאי סִטְרָא, וּמִתְפַּשַּׁט בְּכָל גּוּפָא, וְאִתְעֲבִיד מִנֵּיהּ תְּרֵי גַּוְנֵי כְּלִילָן כַּחֲדָא, וְנָהִיר אַנְפּוֹי, וְאַסְהִיד בְּאַבָּא וְאִמָּא גַּוְנֵי דְּאַנְפּוֹי, וְהוּא אִקְּרֵי דַּעַת בְּדַעַת <small>(נ"א דֵּעוֹת, ב' דֵּעוֹת)</small>, וּכְתִיב <small>(שמואל א ב)</small> כִּי אֵל דֵּעוֹת ה' וְגוֹ', בְּגִין דְּאִיהוּ בִּתְרֵי גַּוְנֵי, לוֹ נִתְכְּנוּ עֲלִילוֹת, אֲבָל לְעַתִּיקָא קַדִּישָׁא סְתִימָאָה לֹא נִתְכְּנוּ, מַאי טַעְמָא נִתְכְּנוּ לְהַאי, בְּגִין דְּיָרִית תְּרֵין חוּלָקֵי, וּכְתִיב <small>(שם ב כב)</small> עִם חָסִיד תִּתְחַסָּד וְגוֹ'.
וְהָא בִּקְשׁוֹט אוֹקִימוּ חַבְרַיָּא, דִּכְתִיב <small>(בראשית כט)</small> וַיַּגֵּד יַעֲקֹב [רצג.] לְרָחֵל כִּי אֲחִי אָבִיהָ הוּא, וְעַל דָּא הָא אוֹקְמוּהָ דְּכֹלָּא רָזָא דְּחָכְמְתָא, וְכִי בֶן רִבְקָה הוּא, בֶּן רִבְקָה וְלָא כְּתִיב בֶּן יִצְחָק, רֶמֶז וְכֹלָּא רְמִיזָא בְּחָכְמְתָא, וְעַל הַאי אִקְּרֵי שְׁלִים לְכֹלָּא, וּבֵיהּ אִתְחֲזֵי מְהֵימְנוּתָא, וּבְגִין כָּךְ כְּתִיב וַיַּגֵּד יַעֲקֹב, וְלָא כְּתִיב וַיֹּאמֶר.
הָנֵי גַּוְנֵי מִתְפַּשְּׁטִין בְּכָל גּוּפָא, וְגוּפָא אִתְאֲחִיד בְּהוּ. לְעַתִּיקָא קַדִּישָׁא סְתִימָא לֹא נִתְכְּנוּ, וְלָא יָאָן לֵיהּ, דְּהָא כֹּלָּא אִשְׁתְּכַח בְּחַד, חַיִּים לְכֹלָּא, לָא תַּלְיָא בֵּיהּ דִּינָא, אֲבָל בְּהַאי, לוֹ נִתְכְּנוּ עֲלִילוֹת וַדַּאי.
<h3><span style="color:LightGray;"><small><small>שערות דז"א</small></small></span></h3>
בְּגֻלְגַּלְתָּא דְּרֵישָׁא, תַּלְיָן כָּל אִנּוּן רִבְּוָן וְאַלְפִין מִקּוֹצֵי <b>דְּשַׂעֲרִין</b>, דְּאִנּוּן אֻכָּמִין, וּמִסְתַּבְּכִין דָּא בְּדָא, אֲחִידָן דָּא בְּדָא, דַּאֲחִידָן בִּנְהִירוּ עִלָּאָה דִּמְעַטַּר בְּרֵישֵׁיהּ מֵאַבָּא, וּמִמּוֹחָא דְּאִתְנְהִיר מֵאַבָּא, לְבָתַר נָפְקִין נִימִין עַל נִימִין מִנְּהִירוּ דְּמִתְעַטַּר בְּרֵישֵׁיהּ מֵאִמָּא וּמִשְּׁאָר מוֹחֵי, וְכֻלְּהוּ אֲחִידָן וּמִסְתַּבְּכֵי בְּאִנּוּן שַׂעֲרֵי דַּאֲחִידָן מֵאַבָּא, וּבְגִין דְּאִנּוּן מִתְעָרְבִין דָּא בְּדָא וּמִסְתַּבְּכִין דָּא בְּדָא, כֻּלְּהוּ מוֹחֵי אֲחִידָן בְּמוֹחָא עִלָּאָה, וְכֻלְּהוּ מְשִׁיכָן דְּאִתְמַשְּׁכָן מִתְּלָת חֲלָלֵי דְּמוֹחָא, מִתְעָרְבָן דָּא בְּדָא בְּדָכְיָא בִּמְסָאֲבָא, בְּכָל אִנּוּן טַעֲמִין וְרָזִין סְתִימָן וּמִתְגַּלְיָן, וּבְגִין כָּךְ כֻּלְּהוּ מוֹחֵי רָמִיז בְּאָזְנֵי ה', כְּמָה דְּנַהֲרִין בְּעִטְרָא דְּרֵישָׁא וְעָאלִין בַּחֲלָלֵי דְּגֻלְגַּלְתָּא, כָּל אִנּוּן קוֹצִין חַפְיָן וְתַלְיָן לְסִטְרָא דְּאֻדְנִין, וְהָא אוֹקִימְנָא, דִּבְגִין כָּךְ כְּתִיב <small>(מלכים ב יט)</small> הַטֵּה ה' אָזְנְךָ וּשְׁמָע, מִכָּאן אוֹקִימְנָא, מַאן דְּבָעֵי דְּיַרְכִּין מַלְכָּא אֻדְנֵי לָקָבְלֵיהּ, יְסַלְסֵל בְּרֵישֵׁיהּ דְּמַלְכָּא וְיִפְנֶה שַׂעֲרֵי מֵעַל אֻדְנוֹי, וְיִשְׁמַע לֵיהּ מַלְכָּא בְּכָל מַה דְּבָעֵי.
בְּפַלְגּוּתָא דְּשַׂעֲרֵי מִתְאַחֲדָא חַד אוֹרְחָא בְּאָרְחָא דְּעַתִּיק יוֹמִין, וּמִתְפָּרְשָׁן מִנֵּיהּ כָּל אָרְחוֹי דְּפִקּוּדֵי אוֹרַיְתָא, וְאִתְמְנָן עֲלַיְהוּ כָּל מָארֵיהוֹן דִּיבָבָא וִילָלָה, וְתַלְיָן בְּכָל קוֹצָא וְקוֹצָא, וְאִנּוּן מְפָרְשִׂין רִשְׁתָּא לְחַיָּבַיָּא דְּלָא יָדְעִין אִנּוּן אָרְחִין, הֲדָא הוּא דִּכְתִיב <small>(משלי ד)</small> דֶּרֶךְ רְשָׁעִים כָּאֲפֵלָה, וְכָל אִלֵּין תַּלְיָן בְּקוֹצִין תַּקִּיפִין, וּבְגִין כָּךְ כֻּלְּהוּ תַּקִּיפִין.
וְאוֹקִימְנָא, בְּאִנּוּן שְׁעִיעָן אִתְאַחֲדָן מָארֵיהוֹן דְּמַתְקְלָא, דִּכְתִיב <small>(תהלים כה)</small> כָּל אָרְחוֹת ה' חֶסֶד וֶאֱמֶת, וְכָל כָּךְ בְּגִין דְּמָשְׁכִין מִמּוֹחִין סְתִימִין דִּרְהִיטֵי דְּמוֹחָא, וּבְגִין כָּךְ מִשְׁתַּכְּחֵי כָּל חַד כְּפוּם אוֹרְחוֹי. מֵחַד מוֹחָא, בְּאִנּוּן קוֹצִין שְׁעִיעָן אִתְמַשְּׁכָן מָארֵיהוֹן דְּמַתְקְלָא, דִּכְתִיב כָּל אָרְחוֹת ה' חֶסֶד וֶאֱמֶת.
מִמּוֹחָא תִּנְיָנָא, בְּאִנּוּן קוֹצִין תַּקִּיפִין, אִתְמַשְּׁכָן וְתַלְיָן מָארֵיהוֹן דִּיבָבָא וִילָלָא, דִּכְתִיב בְּהוּ דֶּרֶךְ רְשָׁעִים כָּאֲפֵלָה לֹא יָדְעוּ בַּמֶּה יִכָּשֵׁלוּ, מַאי קָא מַיְרֵי, אֶלָּא לֹא יָדְעוּ, כְּלוֹמַר לָא יָדְעִין וְלָא בָּעָאן לְמִנְדַּע, בַּמֶּה יִכָּשֵׁלוּ, אַל תִּקְרֵי בַּמֶּה אֶלָּא בְּאִמָּא יִכָּשֵׁלוּ, בְּאִנּוּן דְּמִתְאַחֲדִין בִּסְטַר דְּאִמָּא, מַאי סִטְרָא דְּאִמָּא, גְּבוּרָה תַּקִּיפָא, מִנַּהּ מִתְאַחֲדָן מָארֵיהוֹן דִּיבָבָא וִילָלָא.
מִמּוֹחָא תְּלִיתָאָה, בְּאִנּוּן קוֹצִין דְּאִנּוּן בְּאֶמְצָעִיתָא, אִתְמַשְּׁכָן וְתַלְיָן מָארֵיהוֹן דְּמִידִין, וְאִקְּרוּן אַפִּין נְהִירִין וְלָא נְהִירִין, וּבְהָנֵי כְּתִיב <small>(משלי ד)</small> פַּלֵּס מַעְגַּל רַגְלֶךָ, וְכֹלָּא אִשְׁתְּכַח בְּאִנּוּן קוֹצִין וְשַׁעֲרֵי דְּרֵישָׁא.
<h3><span style="color:LightGray;"><small><small>מצחא דז"א</small></small></span></h3>
<b>מִצְחָא </b>דְּגֻלְגַּלְתָּא, מִצְחָא לְאִתְפַּקְּדָא <small>(ס"א לְאִתְעַקְּרָא)</small> חַיָּבַיָּא, וְכַד הַאי מִצְחָא אִתְגַּלְּיָא, מִתְעָרִין מָארֵיהוֹן דְּדִינִין לְאִנּוּן דְּלָא מִתְכַּסְּפִין בְּעוֹבָדֵיהוֹן. הַאי מִצְחָא סֻמָּקָא כְּוַרְדָּא, וּבְשַׁעְתָּא דְּאִתְגַּלְּיָא מִצְחָא דְּעַתִּיקָא בְּהַאי מִצְחָא, אִתְהַדְּרַת חִוָּרָא כְּתַלְגָּא, וְהַהִיא שַׁעְתָּא, עֵת רָצוֹן אִקְּרֵי לְכֹלָּא.
בְּסִפְרָא דְּאַגַּדְתָּא דְּבֵי רַב יֵיבָא סָבָא אָמַר, מֵצַח, זָכֵי מֵצַח דְּעַתִּיקָא, וְאִי לָאו אַשְׁדֵי ח' בֵּין תְּרֵין אַתְוָן, כְּמָה דְּאַתְּ אָמַר <small>(במדבר כד)</small> וּמָחַץ פַּאֲתֵי מוֹאָב. וְאוֹקִימְנָא, דְּאִקְּרֵי נֶצַח בְּאַתְוָן רְצוּפִין, וְכַמָּה נְצָחִים הֲווֹ, וְאַף עַל גַּב דְּנֶצַח אַחֲרָא בְּנֶצַח אַחֲרָא אִסְתַּלַּק, וְאִית נְצָחִים אַחֲרֵי דְּמִתְפַּשְּׁטִין בְּכָל גּוּפָא.
וּבְגִין דִּבְשַׁבְּתָא בְּשַׁעְתָּא דִּצְלוֹתָא דְּמִנְחָה, בְּגִין דְּלָא יִתְעַר דִּינִין, גַּלְיָא עַתִּיקָא קַדִּישָׁא מִצְחָא דִּילֵיהּ, וְכָל דִּינִין אִתְכַּפְיָן, וְאִשְׁתַּכְּחָן <small>(נ"א וְאִשְׁתְּכָכוּ)</small> וְלָא אִתְעֲבִידוּ.
בְּהַאי מִצְחָא תַּלְיָן אַרְבַּע וְעֶשְׂרִין בָּתֵּי דִּינִין, לְכָל אִנּוּן דַּחֲצִיפִין בְּעוֹבָדֵיהוֹן, כְּמָה דִּכְתִיב <small>(תהלים עג)</small> אֵיכָה יָדַע אֵל וְיֵשׁ דֵּעָה בְעֶלְיוֹן, וְהָא עֶשְׂרִים אִנּוּן, אַרְבַּע [רצג:] לָמָּה, לָקָבְלֵהוֹן דְּאַרְבַּע מִיתוֹת בֵּית דִּינָא דִּלְתַתָּא דְּתַלְיָן מִלְּעֵלָא, וְאִשְׁתְּאָרוּ עֶשְׂרִין, וּבְגִין כָּךְ לָא מַעֲנִישִׁין בֵּי דִּינָא עִלָּאָה עַד דְּשָׁלִים וְסָלְקָא לְעֶשְׂרִין שְׁנִין, לָקָבְלֵהוֹן דְּעֶשְׂרִין בָּתֵּי דִּינָא. בְּמַתְנִיתָא סְתִימָאָה דִּילָן תָּנֵינָן, לָקָבְלֵהוֹן דְּאַרְבַּע וְעֶשְׂרִין סְפָרִים דְּאִתְכְּלִילָן בְּאוֹרַיְתָא.
<h3><span style="color:LightGray;"><small><small>עיינין דז"א</small></small></span></h3>
<b>עַיְנִין</b> דְּרֵישָׁא, אִנּוּן עַיְנִין דְּלָא מִסְתַּמְּרִין מִנַּיְהוּ חַיָּבַיָּא, עַיְנִין דְּנַיְמִין וְלָא נַיְמִין, וּבְגִין כָּךְ אִקְּרוּ <small>(שה"ש ה)</small> עֵינָיו כְּיוֹנִים, מַאי יוֹנִים, כְּמָה דְּאַתְּ אָמַר <small>(ויקרא כה)</small> לֹא תוֹנוּ אִישׁ אֶת עֲמִיתוֹ, וְעַל דָּא כְּתִיב <small>(תהלים צד)</small> וַיֹּאמְרוּ לֹא יִרְאֶה יָּהּ וְגוֹ', וּכְתִיב הֲנֹטַע אֹזֶן הֲלֹא יִשְׁמָע וְגוֹ'.
תִּקּוּנָא דְּעַל עֵינָא, שַׂעֲרֵי דִמְשַׁעֲרָן <small>(ס"א דִּמְשַׁלְּבָן)</small> בְּשִׁעוּרָא. מֵאִנּוּן שַׂעֲרִין תַּלְיָן אֶלֶף וּשְׁבַע מְאָה מָארֵי דְּאַשְׁגָּחוּתָא לְאַגָּחָא קְרָבָא, וּכְדֵין קָיְמֵי כֻּלְּהוּ מִשֻּׁלְשְׁלֵיהוֹן, וּמִתְפַּקְּחִין עַיְנִין.
כְּסוּתָא דְּעַל עַיְנִין, גְּבִינִין מִתְאַחֲדָן בְּהוּ, וְאֶלֶף וְרִבְּוָן מָארֵי תְּרִיסִין אִתְאַחֲדָן בְּהוּ, וְאִנּוּן אִקְּרוּן כְּסוּתָא דְּעַיְנִין. וְכָל אִנּוּן דְּאִקְּרוּן עֵינֵי ה', לָא פָּקְחִין וְלָא אִתְעָרוּן, בַּר בְּזִמְנָא דְּאִלֵּין כְּסוּתֵי דִּגְבִינִין מִתְפָּרְשִׁין אִנּוּן תַּתָּאֵי מֵעִלָּאֵי, וּבְשַׁעְתָּא דְּאִתְפָּרְשָׁן גְּבִינֵי תַּתָּאֵי מֵעִלָּאֵי וְיָהֲבִין אֲתַר לְאַשְׁגָּחָא, מִתְפַּקְּחִין עַיְנִין, וְאִתְחֲזֵי כְּמַאן דְּאִתְּעַר מִשִּׁנְתֵּיהּ, אִסְתַּחֲרוּ עַיְנִין, וְחָמָא לְעֵינָא פְּקִיחָא, וְאִסְתַּחָן בְּחִוָּרָא דִּילֵיהּ, וְכַד אִסְתַּחְיָן, אִתְכַּפְיָן מָארֵיהוֹן דְּדִינִין לְיִשְׂרָאֵל, וּבְגִין כָּךְ כְּתִיב <small>(שם מד)</small> עוּרָה לָמָּה תִישַׁן ה' הָקִיצָה וְגוֹ'.
אַרְבַּע גַּוְנִין אִתְחַזְיָן בְּאִנּוּן עַיְנִין, מֵאִנּוּן נְהִירִין אַרְבַּע בָּתֵּי דִּתְפִלִּין דְּנַהֲרִין בִּרְהִיטֵי מוֹחָא. שִׁבְעָה דְּאִקְּרוּן עֵינֵי ה' וְאַשְׁגָּחוּתָא, נָפְקֵי מִגְּוָן אֻכָּמָא דְּעֵינָא כְּמָה דְּאוֹקִימְנָא, דִּכְתִיב <small>(זכריה ג)</small> עַל אֶבֶן אַחַת שִׁבְעָה עֵינָיִם, וְאִנּוּן גַּוְנִין מִתְלַהֲטִין בְּסִטְרַיְהוּ.
מִסֻּמָּקָא נָפְקִין אוֹחֲרָנִין, מָארֵי דְּאַשְׁגָּחוּתָא לְדִינָא, וְאִנּוּן אִקְּרוּן <small>(ד"ה ב טז)</small> עֵינֵי ה' מְשׁוֹטְטוֹת בְּכָל הָאָרֶץ, מְשׁוֹטְטוֹת וְלָא מְשׁוֹטְטִים, בְּגִין דְּכֻלְּהוּ דִּינָא.
מִירוֹקָא נָפְקִין אוֹחֲרָנִין, דְּקָיְמִין לְגַלָּאָה עוֹבָדִין בֵּין טַב וּבֵין בִּישׁ, דִּכְתִיב <small>(איוב לד)</small> כִּי עֵינָיו עַל דַּרְכֵי אִישׁ, וְאִלֵּין אִקְּרוּן <small>(זכריה ד)</small> עֵינֵי ה' מְשׁוֹטְטִים, מְשׁוֹטְטִים וְלָא מְשׁוֹטְטוֹת, בְּגִין דְּאִנּוּן לִתְרֵין סִטְרִין לְטַב לְבִישׁ.
מֵחִוָּרָא נָפְקִין כָּל אִנּוּן רַחֲמֵי, כָּל אִנּוּן טָבָאן דְּמִשְׁתַּכְּחֵי בְּעָלְמָא לְאוֹטָבָא לְהוּ לְיִשְׂרָאֵל, וּכְדֵין אִסְתַּחְיָן כָּל אִנּוּן תְּלָת גַּוְנֵי לְרַחֲמָא עֲלַיְהוּ.
אִלֵּין גַּוְנִין מִתְעָרְבִין דָּא בְּדָא, וְאִתְדַּבְּקָן דָּא בְּדָא, כָּל חַד אוֹזִיף לְחַבְרֵיהּ מִגַּוְנֵי דִּילֵיהּ, בַּר מֵחִוָּרָא, דְּכֻלְּהוּ כְּלִילָן בֵּיהּ כַּד אִצְטְרִיךְ, וְהוּא חָפֵי עַל כֹּלָּא. כָּל גַּוְנִין דִּלְתַתָּא, לָא יָכְלִין כָּל בְּנֵי עָלְמִין לְאַסְחֲרָא לוֹן חִוָּרָא, לְאֻכָּמָא לְסֻמָּקָא וְלִירוֹקָא, וְהָכָא בְּאַשְׁגָּחוּתָא חַד, כֻּלְּהוּ אִתְאַחֲדָן וְאִסְתַּחְיָן בְּחִוָּרָא.
גְּבִינוֹי לָא מִשְׁתַּכְּחִין, כַּד <small>(נ"א לָא מִשְׁתַּכְּכִין בַּר כַּד)</small> בַּעְיָן גַּוְנִין דְּחִוָּרָא לְאַשְׁגָּחָא, בְּגִין דִּגְבִינִין יָהֲבִין אֲתַר לְאַשְׁגָּחָא לְכֻלְּהוּ גַּוְנֵי, וְאִי אִנּוּן לָא יָהֲבִין אֲתַר, לָא יָכְלִין לְאַשְׁגָּחָא וּלְאִסְתַּכְּלָא. גְּבִינִין לָא קָיְמִין וְלָא מִשְׁתַּכְּכִין שַׁעְתָּא חֲדָא שְׁלֵימְתָּא, אֶלָּא פָּקְחִין וְסָתְמִין, סָתְמִין וּפָתְחִין, מִשּׁוּם עֵינָא פְּקִיחָא דְּקָאֵי עֲלַיְהוּ, וְעַל דָּא כְּתִיב <small>(יחזקאל א)</small> וְהַחַיּוֹת רָצוֹא וָשׁוֹב, הָא אוֹקִימְנָא.
<small>(י"מ אדלקמן קאי הָא אוֹקִימְנָא)</small> עֵינֶיךָ תִרְאֶינָה יְרוּשָׁלַיִם נָוֶה שַׁאֲנָן <small>(ישעיה לג)</small>, וּכְתִיב <small>(דברים יא)</small> תָּמִיד עֵינֵי ה' אֱלֹהֶיךָ בָּהּ מֵרֵאשִׁית הַשָּׁנָה וְגוֹ', דְּהָא יְרוּשְׁלֵם בַּעְיָא כֵּן, דִּכְתִיב <small>(ישעיה א)</small> צֶדֶק יָלִין בָּהּ, וּבְגִין כָּךְ יְרוּשָׁלַיִם וְלָא צִיּוֹן, דִּכְתִיב <small>(שם)</small> צִיּוֹן בְּמִשְׁפָּט תִּפָּדֶה וְגוֹ', דְּכֹלָּא רַחֲמֵי, עֵינֶיךָ, עֵינְךָ כְּתִיב, עֵינָא דְּעַתִּיקָא קַדִּישָׁא סְתִימָא דְּכֹלָּא, הַשְׁתָּא עֵינֵי ה' אֱלֹהֶיךָ בָּהּ לְטַב וּלְבִישׁ כְּמָה דְּאִתְחֲזֵי, וְהָתָם עֵינֶיךָ תִרְאֶינָה יְרוּשָׁלַיִם, כֹּלָּא לְטַב, כֹּלָּא לְרַחֲמֵי, דִּכְתִיב <small>(שם נד)</small> וּבְרַחֲמִים גְּדוֹלִים אֲקַבְּצֵךְ.
תָּמִיד עֵינֵי ה' אֱלֹהֶיךָ בָּהּ מֵרֵשִׁית הַשָּׁנָה, מֵרֵשִׁית חָסֵר א' כְּתִיב, וְלָא רֵאשִׁית בְּאָלֶף, בְּגִין כָּךְ לָא אִתְקַיְּמָא בְּקִיּוּמָא תָּדִיר, מַאן הִיא, הֵ"א דִּלְתַתָּא. וּלְעֵלָּא כְּתִיב <small>(איכה ב)</small> הִשְׁלִיךְ מִשָּׁמַיִם אֶרֶץ תִּפְאֶרֶת יִשְׂרָאֵל, מַאי הִשְׁלִיךְ מִשָּׁמַיִם אֶרֶץ, מִשּׁוּם דִּכְתִיב <small>(ישעיה נ)</small> אַלְבִּישׁ [רצד.] שָׁמַיִם קַדְרוּת, וְעַיְנִין בְּקַדְרוּתָא, בְּגַוְנָא אֻכָּמָא אִתְחֲפוּ.
מֵרֵשִׁית הַשָּׁנָה, מֵאָן אֲתַר מִסְתַּכְּלִין בִּירוּשְׁלֵם אִלֵּין עֵינֵי ה', חָזַר וּפֵרֵשׁ מֵרֵשִׁית הַשָּׁנָה, הַהוּא דִּינָא בְּלָא אָלֶף, וְדִינָא אִתְאֲחַד בְּסִטְרָהָא, אַף עַל גַּב דְּלָאו הוּא דִּינָא מַמָּשׁ, וְעַד אַחֲרִית שָׁנָה, אַחֲרִית שָׁנָה וַדַּאי דִּינָא אִשְׁתְּכַח, דְּהָא כְּתִיב צֶדֶק יָלִין בָּהּ, דְּהִיא אַחֲרִית הַשָּׁנָה.
תָּא חֲזֵי, א' בִּלְחוֹדוֹי אִקְּרֵי רִאשׁוֹן, דְּכַר, בְּאָלֶף סָתִים וְגָנִיז דְּלָא אִתְיְדַע, כַּד אִתְחַבַּר הַאי אָלֶף בַּאֲתַר אַחֲרָא, אִקְּרֵי רֵאשִׁית, וְאִי תֵּימָא דְּאִתְחַבְּרָא, לָא, אֶלָּא אִתְגַּלְיָא בֵּיהּ וְנָהִיר לֵיהּ, וּכְדֵין אִקְּרֵי רֵאשִׁית, וַאֲפִלּוּ בְּהַאי רֵאשִׁית לָא אַשְׁגַּח בִּירוּשְׁלֵם, דְּאִלְמָלֵא הֲוָה בְּהַאי, אִתְקַיְּמַת תְּדִירָא, אֲבָל מֵרֵשִׁית כְּתִיב, וּלְעָלְמָא דְּאָתֵי כְּתִיב <small>(שם מא)</small> רִאשׁוֹן לְצִיּוֹן הִנֵּה הִנָּם וְגוֹ'.
<h3><span style="color:LightGray;"><small><small>חוטמא דז"א</small></small></span></h3>
<b>חוֹטָמָא</b> דִּזְעֵיר אַנְפִּין, תִּקּוּנָא דְּפַרְצוּפָא, כָּל פַּרְצוּפָא בֵּיהּ אִשְׁתְּמוֹדַע, חוֹטָמָא דָּא לָא כְּחוֹטָמָא דְּעַתִּיקָא קַדִּישָׁא סְתִימָא דְּכָל סְתִימִין, דְּחוֹטָמָא דְּעַתִּיקָא חַיִּים דְּחַיִּים לְכֹלָּא, מִתְּרֵין נוּקְבִין נָפְקִין רוּחִין דְּחַיִּין לְכֹלָּא, בְּהַאי זְעֵיר אַנְפִּין כְּתִיב <small>(שמואל ב כב)</small> עָלָה עָשָׁן בְּאַפּוֹ וְגוֹ'.
בְּהַאי תְּנָנָא כָּל גַּוְנֵי אֲחִידָן בֵּיהּ, בְּכָל גַּוְנָא וְגַוְנָא אֲחִידָן כַּמָּה מָארֵיהוֹן דְּדִינָא קַשְׁיָא, דַּאֲחִידָן בְּהַהוּא תְּנָנָא, וּבְגִין כָּךְ לָא מִתְבַּסְּמִין כֻּלְּהוּ אֶלָּא בִּתְנָנָא דְּמַדְבְּחָא דִּלְתַתָּא, וְעַל דָּא כְּתִיב <small>(בראשית ח)</small> וַיָּרַח ה' אֶת רֵיחַ הַנִּיחֹחַ, מַהוּ הַנִּיחֹחַ, אִתְבַּסְּמוּתָא דְּמָארֵי דִּינָא, נַחַת רוּחַ. וַיָּרַח ה' אֶת רֵיחַ הַנִּיחֹחַ, אֶת רֵיחַ הַקָּרְבָּן לָא כְּתִיב, אֶלָּא אֶת רֵיחַ הַנִּיחֹחַ, דְּכֻלְּהוּ גְּבוּרָאן דַּאֲחִידָן בְּחוֹטָמָא וְכָל דְּאִתְאַחֲדָן בְּהוּ, כֻּלְּהוּ מִתְבַּסְּמָן, וְכַמָּה גְּבוּרָאן מִתְאַחֲדָן כַּחֲדָא, דִּכְתִיב <small>(תהלים קו)</small> מִי יְמַלֵּל גְּבוּרוֹת ה'.
וְהַאי חוֹטָמָא, מִתְּרֵין נוּקְבִין נָפַק אֶשָּׁא דְּאָכְלָא כָּל שְׁאָר אֶשִּׁין, מֵחַד נוּקְבָא תְּנָנָא, וּמֵחַד נוּקְבָא אֶשָּׁא, וְהַאי וְהַאי אִשְׁתְּכַךְ בְּמַדְבְּחָא, אֶשָּׁא וּתְנָנָא, וְאִתְגַּלְּיָא הַאי עַתִּיקָא קַדִּישָׁא וְאִשְׁתְּכַךְ <small>(ד"א וְאִשְׁתְּכַח)</small> כֹּלָּא, הַיְנוּ דְּאִתְּמַר <small>(ישעיה מח)</small> וּתְהִלָּתִי אֶחֱטָם לָךְ.
חוֹטָמָא דְּעַתִּיקָא קַדִּישָׁא אָרִיךְ וּמִתְפַּשַּׁט, וְאִקְּרֵי אֶרֶךְ אַפַּיִם, וְהַאי חוֹטָמָא זְעֵיר, וְכַד תְּנָנָא שָׁרֵי, נָפִיק בִּבְהִילוּ וְאִתְעֲבִיד דִּינָא, וּמַאן מְעַכֵּב לְהַאי, חוֹטָמָא דְּעַתִּיקָא, וְכֹלָּא כְּמָה דַּאֲמֵינָא בְּאִדָּרָא וְאִתְעֲרוּ חַבְרַיָּא.
בְּסִפְרָא דְּאַגַּדְתָּא רַב הַמְנוּנָא סָבָא אוֹקִים הָנֵי תְּרֵי נוּקְבֵי, מֵחַד תְּנָנָא וְאֶשָּׁא, וּמֵחַד נַיְחָא וְרוּחָא טָבָא, דְּאִית בֵּיהּ יְמִינָא וּשְׂמָאלָא, דִּכְתִיב <small>(הושע יד)</small> וְרֵיחַ לוֹ כַּלְּבָנוֹן, וּבְנוּקְבְתָא כְּתִיב <small>(שה"ש ז)</small> וְרֵיחַ אַפֵּךְ כַּתַּפּוּחִים, וּמַה בְּנוּקְבָא הָכִי, כָּל שֶׁכֵּן בֵּיהּ, וְשַׁפִּיר קָאָמַר. וּמַה דְּאָמַר וַיָּרַח ה' אֶת רֵיחַ הַנִּיחֹחַ, הַנִּיחֹחַ בִּתְרֵי סִטְרֵי, חַד נַיְחָא דְּאִתְגַּלְיָא עַתִּיקָא קַדִּישָׁא סְתִימָא דְּכָל סְתִימִין, דְּהַאי הוּא נַיְחָא וְאִתְבַּסְּמוּתָא לְכֹלָּא, וְחַד אִתְבַּסְּמוּתָא דִּלְתַתָּא בְּהַהוּא תְּנָנָא וְאֶשָּׁא דְּמַדְבְּחָא, וּבְגִין דְּאִיהוּ מִתְּרֵין סִטְרִין, כְּתִיב נִיחֹחַ, וְכֹלָּא בִּזְעֵיר אַנְפִּין אִתְּמַר.
<h3><span style="color:LightGray;"><small><small>אודנין דז"א</small></small></span></h3>
תְּרֵי<b> אֻדְנִין</b> לְמִשְׁמַע טַב וּבִישׁ, וְתַרְוַיְהוּ סָלְקִין לְחַד, דִּכְתִיב <small>(מלכים ב יט)</small> הַטֵּה ה' אָזְנְךָ וּשְׁמָע. אוּדְנָא לְגוֹ תַּלְיָא בִּרְשִׁימִין עֲקִימִין, בְּגִין דְּיִתְעַכַּב <small>(ס"א דְּיִתְעַבֶּה)</small> קָלָא לְאַעֲלָא בְּמוֹחָא וְיַבְחִין בֵּיהּ מוֹחָא, וְלָא בִּבְהִילוּ, דְּכָל מִלָּה דְּהָוֵי בִּבְהִילוּ, לָא הֲוָה בְּחָכְמְתָא שְׁלֵימְתָּא.
מֵאֻדְנִין אִלֵּין, תַּלְיָן כָּל מָארֵיהוֹן דְּגָדְפִין דְּנָטְלִין קָלָא מֵעָלְמָא, וְכֻלְּהוּ הָכִי אִקְּרוּן אָזְנֵי ה', דִּכְתִיב בְּהוּ <small>(קהלת י)</small> כִּי עוֹף הַשָּׁמַיִם יוֹלִיךְ אֶת הַקּוֹל וְגוֹ'. כִּי עוֹף הַשָּׁמַיִם יוֹלִיךְ אֶת הַקּוֹל, הַאי קְרָא קַשְׁיָא, הַשְׁתָּא מַאן קוֹל, דְּהָא רֵישָׁא דִּקְרָא כְּתִיב גַּם בְּמַדָּעֲךָ מֶלֶךְ אַל תְּקַלֵּל, בְּמַדָּעֲךָ כְּתִיב, וּבְחַדְרֵי מִשְׁכָּבְךָ וְגוֹ', מַאי טַעְמָא כִּי עוֹף הַשָּׁמַיִם יוֹלִיךְ אֶת הַקּוֹל, וְהָא לֵיכָּא, אֶלָּא וַדַּאי כָּל מַה דְּחָשִׁיב בַּר נָשׁ וְכָל מַה דְּיִסְתַּכַּל בְּלִבּוֹי, לָא עָבִיד מִלָּה עַד דְּאַפִּיק לֵיהּ בְּשִׂפְוָתֵיהּ וְהוּא לָא אִתְכַּוַּן בֵּיהּ, וְהַהִיא מִלָּה דְּאַפִּיק מִתְבַּקַּע בַּאֲוִירָא, [רצד:] וְאָזְלָא וְסָלְקָא וְטָסָא בְּעָלְמָא, וְאִתְעֲבִיד מִנֵּיהּ קָלָא, וְהַהוּא קָלָא נָטְלִין לֵיהּ מָארֵי דְּגָדְפִין, וְסָלְקִין לֵיהּ לְמַלְכָּא וְעַיִּיל בְּאוּדְנוֹי, הֲדָא הוּא דִּכְתִיב <small>(דברים ה)</small> וַיִּשְׁמַע ה' אֶת קוֹל דִּבְרֵיכֶם, <small>(במדבר יא)</small> וַיִּשְׁמַע ה' וַיִּחַר אַפּוֹ.
וּבְגִין כָּךְ כָּל צְלוֹתָא וּבָעוּתָא דְּבָעֵי בַּר נָשׁ מִקַּמֵּי קֻדְשָׁא בְּרִיךְ הוּא, בָּעֵי לְאַפָּקָא מִלִּין בְּשִׂפְוָתֵיהּ, דְּאִי לָא אַפִּיק לוֹן, לָאו צְלוֹתֵיהּ צְלוֹתָא וְלָאו בָּעוּתֵהּ בָּעוּתָא, וְכֵיוָן דְּמִלִּין נָפְקִין, מִתְבַּקְּעִין בַּאֲוִירָא וְסָלְקִין וְטָסִין וְאִתְעֲבִידוּ קָלָא, וְנָטִיל לוֹן מַאן דְּנָטִיל, וְאָחִיד לוֹן לְאַתְרָא קַדִּישָׁא בְּרֵישָׁא דְּמַלְכָּא.
מִתְּלָת חֲלָלֵי נָטִיף נְטִיפָא לְאֻדְנִין, וְהַהוּא אִקְּרֵי נַחַל, כְּמָה דְּאַתְּ אָמַר <small>(מלכים א יז)</small> נַחַל כְּרִית, כְּלוֹמַר כְּרוּתָא דְּאֻדְנִין, וְקָלָא עַיִּיל בְּהַהוּא עֲקִימָא, וְאִשְׁתְּאָבַת בְּהַהוּא נַהֲרָא דְּהַהוּא נְטִיפָא, וּכְדֵין אִתְעַכְּבַת תַּמָּן וְאִתְבְּחִין בֵּין טַב לְבִישׁ, הֲדָא הוּא דִּכְתִיב <small>(איוב לד)</small> כִּי אֹזֶן מִלִּין תִּבְחָן וְחֵךְ יִטְעַם לֶאֱכֹל, מַאי טַעְמָא יִטְעַם לֶאֱכֹל, בְּגִין דְּאִתְעַכָּבוּ תַּמָּן וְלָא עַיְלוּ בִּבְהִילוּ לְגוּפָא, וְעַל דָּא יִטְעַם. וּמַאי טַעְמָא אֹזֶן מִלִּין תִּבְחָן, מִשּׁוּם דְּאִתְעַכַּב קָלָא בְּהַהוּא נַהֲרָא דִּנְטִיפָא בַּעֲקִימוּתָא דְּאֻדְנִין, וְלָא עַיִּיל בִּבְהִילוּ, וּבְגִין כָּךְ אִתְבְּחִין בֵּין טַב לְבִישׁ, וְעַל דָּא יִטְעַם וְיִתְבְּחַן בֵּין מְתִיקָא לִמְרִירוּ.
בְּהַאי נוּקְבָא דְּאֻדְנִין, תַּלְיָן נוּקְבִין אוֹחֲרָנִין, נוּקְבָא דְּעַיְנִין, נוּקְבָא דְּפוּמָא, נוּקְבָא דְּחוֹטָמָא. מֵהַהוּא קָלָא דְּעַיִּיל בְּנוּקְבָא דְּאֻדְנִין, אִי אִצְטְרִיךְ עַיִּיל לְנוּקְבֵי דְּעַיְנִין וְנָבְעִין דִּמְעִין מֵהַהוּא קָלָא, אִי אִצְטְרִיךְ עַיִּיל לְנוּקְבָא דְּפַרְדַּשְׂקָא וּמַפְּקֵי תְּנָנָא וְאֶשָּׁא מֵהַהוּא קָלָא, הֲדָא הוּא דִּכְתִיב וַיִּשְׁמַע ה' וַיִּחַר אַפּוֹ וַתִּבְעַר בָּם אֵשׁ ה', וְאִי אִצְטְרִיךְ עַיִּיל הַהוּא קָלָא לְנוּקְבָא דְּפוּמָא, וּמַלִּיל וְגָזַר מִלִּין מֵהַהוּא קָלָא, כֹּלָּא מֵהַהוּא קָלָא, עַיִּיל בְּכָל גּוּפָא וְאִתְרְגִישׁ מִנֵּיהּ כֹּלָּא, כַּמָּה תַּלְיָא בְּהַאי אוּדְנָא, זַכָּאָה מַאן דְּנָטִיר מִלּוֹי, עַל דָּא כְּתִיב <small>(תהלים לד)</small> נְצֹר לְשׁוֹנְךָ מֵרָע וּשְׂפָתֶיךָ מִדַּבֵּר מִרְמָה.
הַאי אוּדְנָא קָרֵי בֵּיהּ שְׁמִיעָה, וּבִשְׁמִיעָה אִתְכְּלִילָן אִנּוּן מוֹחֵי, חָכְמָה אִתְכְּלִיל בֵּיהּ, דִּכְתִיב <small>(מלכים א ג)</small> וְנָתַתָּ לְעַבְדְּךָ לֵב שֹׁמֵעַ. בִּינָה, כְּמָה דְּאַתְּ אָמַר <small>(שמואל א ג)</small> דַּבֵּר כִּי שׁוֹמֵעַ עַבְדֶּךָ, <small>(מלכים ב יח)</small> כִּי שׁוֹמְעִים אֲנָחְנוּ, וּבְהָנֵי תַּלְיָן כֹּלָּא. דַּעַת, כְּמָה דְּאַתְּ אָמַר <small>(משלי ד)</small> שְׁמַע בְּנִי וְקַח אֲמָרָי וּמִצְוֹתַי תִּצְפֹּן אִתָּךְ, הָא כֹּלָּא תַּלְיָא בְּאֻדְנִין. בְּהַאי אוּדְנָא תַּלְיָן צְלוֹתִין וּבָעוּתִין וּפְקִיחָא דְּעַיְנִין, הֲדָא הוּא דִּכְתִיב <small>(מלכים ב יט)</small> הַטֵּה ה' אָזְנְךָ וּשְׁמָע פְּקַח עֵינֶיךָ וּרְאֵה, הָא כֹּלָּא בֵּיהּ תַּלְיָא.
בְּהַאי אוּדְנָא תַּלְיָן רָזִין עִלָּאִין דְּלָא נָפְקִין לְבַר, בְּגִין כָּךְ הִיא עֲקִימָא לְגוֹ, וְרָזָא דְּרָזִין סְתִימִין בֵּיהּ, וַי לְהַהוּא מְגַלֶּה רָזִין. וּבְגִין דְּהַאי אוּדְנָא בָּטִישׁ רָזִין, וַעֲקִימוּתָא דִּלְגוֹ נָטִיל לוֹן, לָא גַּלֵּי רָזִין לְאִנּוּן עֲקִימִין בְּאָרְחַיְהוּ, אֶלָּא לְאִנּוּן דְּלָא עֲקִימִין, הֲדָא הוּא דִּכְתִיב <small>(תהלים כה)</small> סוֹד ה' לִירֵאָיו וּבְרִיתוֹ לְהוֹדִיעָם, דְּנָטְלֵי אָרְחוֹי וְנָטְלֵי מִלִּין <small>(נ"א דְּנָטְרֵי אָרְחוֹי וְנָטְרֵי מִלִּין)</small>, וְאִנּוּן דַּעֲקִימִין בְּאָרְחַיְהוּ, נָטְלֵי מִלִּין וְעַיְלִין לוֹן בִּבְהִילוּ, וְלֵית בְּהוּ אֲתַר לְאִתְעַכְּבָא, וְכָל נוּקְבִין אַחֲרָנִין מִתְפַּתְּחִין בֵּיהּ, עַד דְּנָפְקִין מִלִּין בְּנוּקְבָא דְּפוּמָא, וְאִלֵּין אִקְּרוּ חַיָּבֵי דָּרָא, שְׂנוּאֵי דְּקֻדְשָׁא בְּרִיךְ הוּא. בְּמַתְנִיתָא דִּילָן תְּנַן, כְּאִלּוּ קָטִיל גּוּבְרִין וּכְאִלּוּ פָּלַח לַעֲבוֹדָה זָרָה, וְכֹלָּא בְּחַד קְרָא, דִּכְתִיב <small>(ויקרא יט)</small> לֹא תֵלֵךְ רָכִיל בְּעַמֶּיךָ וְלֹא תַעֲמֹד עַל דַּם רֵעֶךָ אֲנִי ה', מַאן דְּעָבַר עַל הַאי רֵישָׁא דִּקְרָא, כְּאִלּוּ עָבַר עַל כֹּלָּא.
זַכָּאָה חוּלָקֵהוֹן דְּצַדִּיקַיָּא, דַּעֲלַיְהוּ כְּתִיב וְנֶאֱמַן רוּחַ מְכַסֶּה דָּבָר, נֶאֱמַן רוּחַ וַדַּאי, דְּהָא רוּחָא דִּלְהוֹן מֵאֲתַר עִלָּאָה קַדִּישָׁא אִשְׁתְּלִיף, וּבְגִין כָּךְ נֶאֱמַן רוּחַ אִקְּרוּן, וְסִימָן דָּא אוֹקִימְנָא, הַהוּא מְגַלֶּה רָזִין, בְּיָדוּעַ דְּנִשְׁמָתֵיהּ לָאו אִיהוּ מִגּוּפָא דְּמַלְכָּא קַדִּישָׁא, וּבְגִין כָּךְ לֵית לֵיהּ רָזָא, וְלָא מֵאֲתַר דְּרָזָא הוּא, וְכַד יִפּוֹק נִשְׁמְתֵיהּ, לָא אִתְדַּבְּקָא בְּגוּפָא דְּמַלְכָּא, דְּהָא לָא אַתְרֵהּ הוּא, וַי לְהַהוּא בַּר נָשׁ, וַי לֵיהּ, וַי לְנִשְׁמְתֵיהּ, זַכָּאָה חוּלָקֵהוֹן דְּצַדִּיקַיָּא מְכַסִּין רָזִין, כָּל שֶׁכֵּן רָזִין עִלָּאִין דְּקֻדְשָׁא בְּרִיךְ הוּא, רָזִין עִלָּאִין דְּמַלְכָּא קַדִּישָׁא, עֲלַיְהוּ כְּתִיב <small>(ישעיה ס)</small> וְעַמֵּךְ כֻּלָּם צַדִּיקִים לְעוֹלָם יִירְשׁוּ אָרֶץ.
<h3><span style="color:LightGray;"><small><small>אנפוי דז"א</small></small></span></h3>
[רצה.] <b>אַנְפּוֹי</b> כִּתְרֵין תַּקְרוּבִין דְּבֻסְמָא, כֻּלְּהוּ סָהֲדוּתָא עַל מַה דַּאֲמֵינָא, דְּהָא סָהֲדוּתָא בְּהוּ תַּלְיָא, וּבְכֹלָּא תַּלְיָא סָהֲדוּתָא, אֲבָל הָנֵי תַּקְרוּבֵי דְּבֻסְמָא חִוָּרָא וְסֻמָּקָא, סָהֲדוּתָא לְאַבָּא וְאִמָּא, סָהֲדוּתָא לְאַחֲסָנָא דְּיָרִית וְאָחִיד לוֹן. וְהָא בְּמַתְנִיתָא דִּילָן אוֹקִימְנָא כַּמָּה פַּרְסֵי בֵּין חִוָּרָא לְסֻמָּקָא, וְאִתְכְּלִיל בֵּיהּ כַּחֲדָא, בְּסִטְרָא דְּחִוָּרָא, כַּד אִתְנְהִיר מִן נְהִירוּ דְּחִוָּרָא דְּעַתִּיקָא, חַפְיָא הַהוּא חִוָּרָא עַל סֻמָּקָא, וְכֹלָּא בִּנְהִירוּ אִשְׁתְּכַח, וְכַד תַּלְיָן דִּינִין בְּעָלְמָא וְחַיָּבִין סַגִּיאִין, אִשְׁתַּכְּחַת סְגִירוּתָא בְּכֹלִָּא <small>(ס"א בְּעָלְמָא)</small>, וְסֻמָּקָא אִתְפַּשַּׁט בְּאַנְפִּין וְחַפְיָא כָּל חִוָּרָא, וּכְדֵין כֹּלָּא אִשְׁתַּכַּח בְּדִינָא, וּכְדֵין בִּגְדֵי קִנְאָה, כְּתִיב <small>(ישעיה נט)</small> בִּגְדֵי נָקָם, וְכֹלָּא בְּהַאי תַּלְיָא.
וּבְגִין דְּסָהֲדוּתָא הוּא בְּכֹלִָּא, כַּמָּה וְכַמָּה מָארֵי תְּרִיסִין מְחַפָּאן <small>(נ"א מְחַכָּאן)</small> לְהָנֵי גַּוְנֵי, מְצַפָּאן לְהָנֵי גַּוְנֵי, כַּד נְהִירִין גַּוְנֵי, כָּל עָלְמִין כֻּלְּהוּ בְּחֵדוּ, בְּזִמְנָא דְּנָהִיר חִוָּרָא, כֹּלָּא אִתְחֲזוּ בְּהַהוּא גַּוְנָא, וְכַד אִתְחֲזוּ בְּסֻמָּקָא, כֹּלָּא הָכִי אִתְחֲזוּ בְּהַהוּא גַּוְנָא.
<h3><span style="color:LightGray;"><small><small>דיקנא דז"א</small></small></span></h3>
בְּאִלֵּין תַּקְרוּבִין דְּבֻסְמָא, שָׁארֵי דִּקְנָא לְאִתְחֲזָאָה מֵרֵישָׁא דְּאֻדְנִין, וְנָחִית וְסָלִיק בְּתַקְרוּבָא דְּבֻסְמָא. שַׂעֲרִין אֻכָּמִין דְּדִקְנָא בְּתִקּוּנָא שַׁפִּיר כְּגִבָּר תַּקִּיף. מִשְׁחָא דִּרְבוּת דְּדִקְנָא עִלָּאָה דְּעַתִּיקָא, בְּהַאי דִּקְנָא דִּזְעֵיר אַנְפִּין. שַׁפִּירוּ דְּהַאי דִּקְנָא בְּתִשְׁעָה תִּקּוּנִין אִשְׁתַּכַּח, וְכַד מִשְׁחָא דִּרְבוּת קֻדְשָׁא דְּדִקְנָא דְּעַתִּיקָא קַדִּישָׁא נָהִיר בְּהַאי דִּקְנָא, אִשְׁתַּכְּחוּ עֶשְׂרִין וּתְרֵין תִּקּוּנִין, וּכְדֵין מִתְבָּרְכִין כֻּלְּהוּ, וְיִשְׂרָאֵל סָבָא מִתְבָּרְכָא בְּהַאי, וְסִימָן <small>(בראשית מח)</small> בְּךָ יְבָרֵךְ יִשְׂרָאֵל.
תִּקּוּנִין דְּדִקְנָא אוֹקִימְנָא בְּאִדָּרָא, וְהָכָא בָּעֵינָא לְמֵיעַל בְּלָא כִּסּוּפָא. הָא כָּל תִּקּוּנִין דְּדִקְנָא אוֹקִימְנָא דְּכֻלְּהוּ מִתִּקּוּנִין דְּדִקְנָא עַתִּיקָא קַדִּישָׁא, אוֹקִימְנָא בְּאִדָּרָא קַדִּישָׁא, שִׁתָּא אִנּוּן תִּשְׁעָה אִקְּרוּן, דְּתִקּוּנָא קַדְמָאָה, נָפַק הַהוּא נִיצוֹצָא בּוֹצִינָא דְּקַרְדִּינוּתָא, וּבָטַשׁ בִּתְחוֹת שַׂעֲרָא דְּרֵישָׁא מִתְּחוֹת קוֹצִין דְּעַל אֻדְנִין, וְנָחִית מִקַּמֵּי פִּתְחָא דְּאֻדְנִין עַד רֵישָׁא דְּפוּמָא. הָא תִּקּוּנָא דָּא מֵעַתִּיקָא קַדִּישָׁא לָא אִשְׁתְּכַח <small>(נ"א אֶלָּא)</small> כַּד נָגִיד מַזָּלָא דְּעַתִּיקָא קַדִּישָׁא וְתַלְיָא מִנֵּיהּ הַהוּא מַבּוּעָא דְּחָכְמְתָא, כַּד אִמָּא אִתְמַשְּׁכָא וְאִתְכְּלִילַת בַּאֲוִירָא דָּכְיָא, הַהוּא חִוָּרָא נָקִיט אִמָּא, וְנִיצוֹצָא עָאלַת וְנָפְקַת, וְאִתְאֲחַד דָּא בְּדָא וְאִתְעֲבִידַת חַד תִּקּוּנָא, וְכַד אִצְטְרִיךְ סָלְקָא דָּא עַל דָּא, וְאִתְכַּסְּיָא חַד מִקַּמֵּי חֲדָא, וּבְגִין כָּךְ כֹּלָּא אִצְטְרִיךְ, חַד לְמֶעְבַּד נוּקְמִין וְחַד לְרַחֲמָא, וְעַל הַאי תָּאִיב לְהַאי דִּקְנָא דָּוִד מַלְכָּא כְּמָה דְּאוֹקִימְנָא.
בְּהַאי דִּקְנָא תִּשְׁעָה תִּקּוּנִין, אִשְׁתְּכָחוּ שִׁתָּא רִבְּוָן דְּתַלְיָן בְּהוּ, וּמִתְפַּשְּׁטִין בְּכָל גּוּפָא. וְאִלֵּין שִׁתָּא דְּתַלְיָן, תַּלְיָן בְּשַׁעֲרֵי דִּתְחוֹת תַּקְרוּבָא דְּבֻסְמִין, תְּלָת מֵהַאי סִטְרָא וּתְלָת מֵהַאי סִטְרָא, וּבְיַקִּירוּתָא דְּדִקְנָא תַּלְיָן תְּלָת אַחֲרָנִין, חַד לְעֵלָּא בְּשִׂפְוָן, וּתְרֵין בְּאִנּוּן שַׂעֲרִין דְּתַלְיָן עַד טַבּוּרָא, וְכָל הָנֵי שִׁתָּא, תְּלָת מִכָּאן וּתְלָת מִכָּאן, אִתְמַשְּׁכָן וְתַלְיָן כֻּלְּהוֹן בְּאִנּוּן שַׂעֲרֵי דְּתַלְיָן וּמִתְפַּשְּׁטִין בְּכָל גּוּפָא.
וּבְגִין דְּהָנֵי תְּלָתָא אִנּוּן בְּיַקִּירוּ דְּדִקְנָא יַתִּיר מִכֻּלְּהוּ, כְּתִיב בְּהוּ שְׁמָא קַדִּישָׁא, דִּכְתִיב <small>(תהלים קיח)</small> מִן הַמֵּצַר קָרָאתִי יָּהּ, ה' לִי לֹא אִירָא, וְהָא דְּאוֹקִימְנָא בְּאִדָּרָא מִן הַמֵּצַר קָרָאתִי יָּהּ מֵאֲתַר דְּשָׁרֵי דִּקְנָא לְאִתְפַּשְּׁטָא, דְּהוּא אֲתַר רָחִיק <small>(נ"א דָּחִיק)</small> מִקַּמֵּי אֻדְנִין, שַׁפִּיר הוּא.
וּבְסִפְרָא דְּאַגַּדְתָּא דְּבֵי רַב יֵיבָא סָבָא הָכִי אָמַר, וְאוֹקִים דְּשֵׁירוּתָא דְּדִקְנָא מֵחֶסֶד עִלָּאָה, דִּכְתִיב <small>(ד"ה א כט)</small> לְךָ ה' הַגְּדֻלָּה וְהַגְּבוּרָה וְהַתִּפְאֶרֶת וְגוֹ', וְכֹלָּא הוּא וְהָכִי שָׁארֵי. וְתִשְׁעָה אִתְמַשְּׁכָן וְתַלְיָן בְּדִקְנָא, וּמִקַּמֵּי אֻדְנִין הָכִי שָׁארֵי, וְקִיּוּמָא לָא מִתְקַיְּמִין אֶלָּא בַּאֲתַר אַחֲרָא כְּמָה דְּאוֹקִימְנָא, וְכַד אִצְטְרִיךְ עָלְמָא לְרַחֲמֵי, אִתְגַּלְּיָא מַזָּלָא עַתִּיקָא, וְכָל הָנֵי תִּקּוּנִין דִּבְדִקְנָא יַקִּירָא דִּזְעֵיר אַנְפִּין, כֻּלְּהוּ רַחֲמֵי מִשְׁתַּכְּחֵי, בְּגִין דְּעָבְדִין נוּקְמִין לְשָׂנְאֵיהוֹן דְּיִשְׂרָאֵל לְאִנּוּן דְּעָקִין לְהוּ. [רצה:] כָּל יַקִּירוּ דְּדִקְנָא, בְּאִנּוּן שַׂעֲרֵי דְּתַלְיָן אִינְהוּ, מִשּׁוּם דְּכֹלָּא בְּהַאי תַּלְיָן.
כָּל הָנֵי שַׂעֲרֵי דְּדִקְנָא דִּזְעֵיר אַנְפִּין, כֻּלְּהוּ קְשִׁישִׁין תַּקִּיפִין, מִשּׁוּם דְּכֻלְּהוּ אִתְכַּפְיָן <small>(נ"א אַכְפְּיָן)</small> לְדִינִין בְּשַׁעְתָּא דְּמַזָּלָא קַדִּישָׁא אִתְגְּלֵי, וְכַד בָּעָא לְאַגָּחָא קְרָבָא, אִתְחֲזֵי כְּגִבָּר תַּקִּיף מָארֵי נַצְחָן קְרָבַיָּא, וּכְדֵין מָרִיט מַאן דְּמָרִיט, וְאַגְלִישׁ מַאן דְּאַגְלִישׁ.
הָנֵי תִּשְׁעָה תִּקּוּנִין, אֲמָרָן מֹשֶׁה זִמְנָא תִּנְיָנָא, בְּשַׁעְתָּא דְּאִצְטְרִיךְ לְאַהֲדָרָא לוֹן כֻּלְּהוּ רַחֲמֵי, דְּאַף עַל גַּב דִּתְלֵיסַר תִּקּוּנִין לָא אֲמָרָן הַשְׁתָּא, בְּכַוָּנָה תַּלְיָא מִלְּתָא, דְּהָא לָא יֵעוּל בְּהָנֵי תִּקּוּנִין לְאַדְכְּרָא, אֶלָּא בְּמַזָּלָא אִתְכַּוַּן וְאַדְכַּר לֵיהּ, הֲדָא הוּא דִּכְתִיב <small>(במדבר יד)</small> וְעַתָּה יִגְדַּל נָא כֹּחַ אֲדֹנָ"י, מַאן כֹּחַ אֲדֹנָ"י, דְּהַהוּא אִקְּרֵי <small>(נ"א הַהוּא דְּאִקְּרֵי)</small> מַזָּלָא קַדִּישָׁא סְתִימָא דְּכָל סְתִימִין, דְּחֵילָא דָּא וּנְהִירוּ דָּא מִמַּזָּלָא תָּלֵי, וְכֵיוָן דְּאָמַר מֹשֶׁה דָּא וְאַדְכַּר דָּא וְאִתְכַּוַּן בֵּיהּ, אָמַר הָנֵי תִּשְׁעָה תִּקּוּנִין דְּתַלְיָן בִּזְעֵיר אַנְפִּין, בְּגִין דִּנְהִירוּ כֻּלְּהוּ וְלָא יִשְׁתַּכַּח דִּינָא, וְעַל דָּא כֹּלָּא בְּמַזָּלָא תָּלֵי.
הַאי דִּקְנָא, כַּד שַׁרְיָן שַׂעֲרֵי לְאִתְעָרָא <small>(נ"א אִתְחֲזֵי)</small> כְּגִבָּר תַּקִּיף, כְּגִבָּר רָגִיל, מָארֵי נָצַח קְרָבִין, דְּהַאי <small>(נ"א בְּהַאי)</small> דִּקְנָא נָגִיד מְשַׁח דִּרְבוּת מֵעַתִּיקָא סְתִימָאָה, כְּמָה דְּאַתְּ אָמַר <small>(תהלים קלג)</small> כַּשֶּׁמֶן הַטּוֹב עַל הָרֹאשׁ יוֹרֵד עַל הַזָּקָן זְקַן אַהֲרֹן.
<h3><span style="color:LightGray;"><small><small>פומא דז"א</small></small></span></h3>
אִלֵּין שַׂעֲרֵי לָא חַפְיָן עַל שִׂפְוָן, וְשִׂפְוָן כֻּלְּהוּ סֻמָּקִין כְּוַרְדָּא, דִּכְתִיב <small>(שה"ש ה)</small> שִׂפְתוֹתָיו שׁוֹשַׁנִּים, שִׂפְוָן מְרַחֲשָׁן גְּבוּרָה, מְרַחֲשָׁן חָכְמְתָא, בְּאִנּוּן שִׂפְוָן תַּלְיָן טַב וּבִישׁ, חַיֵּי וּמוֹתָא, מֵאִלֵּין שִׂפְוָן תַּלְיָן מָארֵיהוֹן דְּאִתְעָרוּתָא, דְּכַד מְרַחֲשִׁין אִלֵּין שִׂפְוָן, מִתְעָרִין כֹּלָּא לְמִגְזַר דִּינָא בְּכָל בָּתֵּי דִּינִין דִּמְדוֹרֵיהוֹן בְּהוֹן, וּבְגִין כָּךְ אִקְּרוּן עִירִין, דִּכְתִיב <small>(דניאל ד)</small> בִּגְזֵרַת עִירִין פִּתְגָמָא וּבְמֵאמַר וְגוֹ', מַאי עִיר, בְּסִפְרָא דְּאַגַּדְתָּא, כְּמָה דְּאַתְּ אָמַר <small>(שמואל א כח)</small> וַיְהִי עָרֶךָ, דְּמִתְעָרִין דִּינִין לְאִנּוּן דְּלָא אִתְרְחִימוּ לְעֵלָּא, בְּגִין כָּךְ מִתְעָרִין אִלֵּין דְּאִנּוּן מָארֵי דְּבָבוּ לְהוּ, וְעִם כָּל דָּא בִּתְרֵי גַּוְנֵי דְּרַחֲמֵי וְדִינָא, וְעַל דָּא אִקְּרוּן עִיר וְקַדִּישׁ, דִּינָא וְרַחֲמֵי.
וּבְאִלֵּין שִׂפְוָן אִתְחֲזֵי פּוּמָא כַּד אִתְפְּתַח, רוּחָא דְּנָפִיק מִן פּוּמָא, בֵּיהּ מִתְלַבְּשִׁין כַּמָּה אֶלֶף וְרִבְבָן, וְכַד אִתְפַּשַּׁט, מִתְלַבְּשִׁין בֵּיהּ נְבִיאָן מְהֵימְנֵי, וְכֻלְּהוּ פֶּה ה' אִקְּרוּן.
כַּד מִלִּין נָפְקִין מִן פּוּמָא וּמִתְרַחֲשִׁין, מִתְנַהֲרִין <small>(ד"א וּמִתְנַהֲרִין)</small> לְכֻלְּהוּ תַּמְנֵי סָרֵי אַלְפִין עָלְמִין, עַד דְּמִתְקַטְּרִין כֻּלְּהוּ כַּחֲדָא, בְּתַמְנֵיסָר אוֹרְחָן וּשְׁבִילִין דְּאִשְׁתְּמוֹדְעָן, וְכֹלָּא מְחַכָּאן דָּא בְּדָא, בְּלִישָׁן מְמַלֵּל רַבְרְבָן, בְּקִטְרָא דְּטִיהֲרָא בְּעוּטְרָא, וְעַל דָּא כְּתִיב <small>(שה"ש ה)</small> חִכּוֹ מַמְתַקִּים, מַמְתַקִּים וַדַּאי, מַאי חִכּוֹ, כְּמָה דְּאַתְּ אָמַר <small>(איוב לד)</small> וְחֵךְ יִטְעַם לֶאֱכֹל, וְכֻלּוֹ מַחֲמַדִּים, אֵשׁ וּמַיִם, אֶשָּׁא וּמַיָּא מִתְתַּקְּנָן וְיָאָן בְּצִיּוּרוֹי, דְּהָא גַּוְנֵי מִתְחַבְּרָן כַּחֲדָא.
חִכּוֹ, בְּאַתְוָן רְשִׁימָן דְּמִתְגַּלְּפָן בְּעִטְרוֹי גְּלִידִין, אחה"ע בַּגָּרוֹן, א' לְמָארֵי עֵדֶן וּמְהָקֵם מַלְכִין. ח' דְּטָרִיד וְנָחִית וְסָלִיק וְעָטִיר, כָּבִישׁ בְּאֶשָּׁא, גָּלִיד בְּרוּחָא. ה' יְנוּקָא דְּאִמָּא, סָטִיר לְנוּקְבָא, אִתְפַּשַּׁט לְנוּקְבָא רַבָּא בְּתִיאוּבְתָּא דְּקַרְתָּא קַדִּישָׁא, דְּמִתְקְרֵי <small>(נ"א דְּמִתְקַטְּרֵי)</small> אַתְרִין דָּא בְּדָא, כְּמָה דְּאַתְּ אָמַר <small>(שה"ש ד)</small> הַר הַמּוֹר גִּבְעַת הַלְּבוֹנָה. ע' טִיהֲרָא דְּטִפְסָא, גְּלִיפָא בְּשִׁיסְשָׁא <small>(נ"א בְּשִׂפְוָתָא)</small>, רְהִיטִין דְּעַנְפִין מִתְאַחֲדָן לְסִטְרוֹי, לְרוּחִין גְּלִיפִין.
וְהָא בְּרָזֵי דְּאַתְוָן דִּשְׁלֹמֹה מַלְכָּא אִתְעַטָּרוּ אִלֵּין אַתְוָן ד' בְּד', גיכ"ק בַּחֵךְ, הֲיֵאָכֵל תָּפֵל מִבְּלִי מֶלַח וְגוֹ', וּכְתִיב <small>(ישעיה לב)</small> וְהָיָה מַעֲשֵׂה הַצְּדָקָה שָׁלוֹם, <small>(תהלים יט)</small> הַנֶּחֱמָדִים מִזָּהָב וּמִפַּז רָב וּמְתוּקִים וְגוֹ', מְתוּקִים וַדַּאי.
דָּוִד מַלְכָּא אָמַר, גַּם עַבְדְּךָ נִזְהָר בָּהֶם וְגוֹ', אַסְהַדְנָא עָלַי דְּכָל יוֹמָא אִזְדְּהַרְנָא בְּהוּ דְּלָא לְאַטְעָאָה בְּהוּ, בַּר יוֹמָא חַד דְּעָטִירְנָא עִטְרֵי מַלְכָּא בִּמְעַרְתָּא דְּמֵרֹנָא, וַחֲמֵינָא בּוֹצִינָא דְּאֶשָּׁא מִתְלַהֲטָא אַפּוּתְיָא דְּמֵרוֹנָא <small>(ד"א דִּטְרוֹנָא)</small> וְאִזְדַּעְזַעְנָא, מֵהַהוּא יוֹמָא אִזְדְּהַרְנָא בְּדַעְתַּאי בְּהוּ וְלָא שָׁבִיקְנָא לוֹן כָּל יוֹמַאי, זַכָּאָה חוּלָקֵיהּ מַאן דְּאִזְדַּהַר בְּמִיתְקָא דְּמַלְכָּא וְטָעִים בְּהוּ כִּדְקָחֲזֵי, עַל דָּא כְּתִיב <small>(שם לד)</small> טַעֲמוּ וּרְאוּ כִּי טוֹב ה' וְגוֹ', וּכְתִיב <small>(משלי ט)</small> לְכוּ לַחֲמוּ בְלַחֲמִי וְגוֹ'.
<h3><span style="color:LightGray;"><small><small>בניין נוק'</small></small></span></h3>
אִתְפַּשַּׁט דְּכוּרָא בְּדַעַת, וְאִתְמַלְּיָן אַכְסַדְרִין וְאִדָּרִין, מֵרֵישָׁא דְּגֻלְגַּלְתָּא שָׁרֵי, וְאִתְפַּשַּׁט בְּכָל גּוּפָא, מֵחַדּוֹי וּדְרוֹעוֹי וּבְכֹלָּא. מֵאֲחוֹרוֹי אִתְדַּבַּק נִיצוֹצָא בּוֹצִינָא דְּקַרְדִּינוּתָא, וְלַהֲטָא וְאַפִּיק [רצו.] גֻּלְגַּלְתָּא חֲדָא סְתִימָא מִכָּל סִטְרוֹי, וּנְהִירוּ <small>(ס"א וּנְחִיתוּ)</small> דִּתְרֵי מוֹחֵי גְּלִיפָן בַּהּ, וְאִתְדַּבְּקַת בְּסִטְרוֹי דִּדְכוּרָא, בְּגִין כָּךְ אִתְקְרֵי <small>(שה"ש ה)</small> יוֹנָתִי תַמָּתִי, אַל תִּקְרֵי תַמָּתִי, אֶלָּא תְּאוֹמָתִי וַדַּאי.
שַׂעֲרוֹי דְּנוּקְבָא כְּלִילָן בֵּי גַּוְנָא, כְּדִכְתִיב <small>(שם ז)</small> וְדַלַּת רֹאשֵׁךְ כָּאַרְגָּמָן. אִתְקְטַר גְּבוּרָה בַּחֲמֵשׁ גְּבוּרָאן, וְאִתְפַּשְּׁטַת נוּקְבָא בְּסִטְרָהָא, וְאִתְדַּבְּקַת בְּסִטְרוֹי דִּדְכוּרָא, עַד דְּאִתְפָּרְשָׁא מִסִּטְרוֹי, וְאָתִיאַת לְאִתְחַבְּרָא עִמֵּהּ אַפִּין בְּאַפִּין, וְכַד מִתְחַבְּרָן, מִתְחַזְיָן חַד גּוּפָא מַמָּשׁ.
מֵהָכָא אוֹלִיפְנָא, דְּכַר בִּלְחוֹדוֹי אִתְחֲזֵי פְּלַג גּוּפָא, וְכֻלְּהוּ רַחֲמֵי דְּאִתְפְּלִיג, וְכָךְ נוּקְבָא, וְכַד מִתְחַבְּרָן כַּחֲדָא, אִתְחֲזֵי כֹּלָּא בְּחַד גּוּפָא מַמָּשׁ וְהָכִי הוּא, אוּף הָכָא כַּד דְּכַר אִתְחַבַּר בְּנוּקְבָא, כֹּלָּא הוּא חַד גּוּפָא, וְעָלְמִין כֻּלְּהוּ בְּחֵדוּ, דְּהָא כֻּלְּהוּ מִגּוּפָא שְׁלִים מִתְבָּרְכָן.
וְהַיְנוּ רָזָא <small>(שמות כ)</small> עַל כֵּן בֵּרַךְ ה' אֶת יוֹם הַשַּׁבָּת וַיְקַדְּשֵׁהוּ, דְּהָא אִשְׁתְּכַח כֹּלָּא בְּחַד גּוּפָא שְׁלִים, דְּהָא מַטְרוֹנִיתָא אִתְדַּבְּקַת בְּמַלְכָּא וְאִשְׁתְּכַח גּוּפָא חַד, וְעַל כֵּן בִּרְכָאן מִשְׁתַּכְּחִין בְּהַאי יוֹמָא. וּמֵהָכָא, מַאן דְּלָא אִשְׁתְּכַח דְּכַר וְנוּקְבָא, אִקְּרֵי פְּלַג גּוּפָא, וְלֵית בִּרְכְתָא שַׁרְיָא בְּמִלָּה פְּגִימָא וַחֲסֵירָה, אֶלָּא בַּאֲתַר שְׁלִים, בְּמִלָּה שְׁלִים, וְלָא בְּפַלְגּוּת מִלָּה, וּפַלְגּוּת מִלָּה לָא אִתְקַיַּם לְעָלְמִין וְלָא אִתְבָּרְכָן לְעָלְמִין.
נוֹי דְּנוּקְבָא, כֹּלָּא מִנּוֹי דִּדְכוּרָא הוּא, וְהָא אוֹקִימְנָא מִלֵּי וְאִשְׁתְּמוֹדְעָן בֵּינֵי חַבְרַיָּא. מֵהַאי נוּקְבָא מִתְאַחֲדָן כָּל אִנּוּן דִּלְתַתָּא, מִנַּהּ יָנְקִין, וּבַהּ תָּבִין מִתְבָּרְכִין, וְהִיא אִתְקְרִיאַת אֵם לְכֻלְּהוּ, כְּמָה דְּאַחֲרָא אֵם לְגוּפָא וְכָל גּוּפָא <small>(ס"א לְגִנְּתָא וְכָל גִּנְּתָא)</small> מִנַּהּ יָנְקָא, כָּךְ הַאי לְכֻלְּהוּ אַחֲרָנִין דִּלְתַתָּא.
כְּתִיב <small>(משלי ז)</small> אֱמֹר לַחָכְמָה אֲחֹתִי אָתְּ, אִית חָכְמָה וְאִית חָכְמָה, וְהַאי נוּקְבָא אִתְקְרֵי חָכְמָה זְעֵירָא לְגַבֵּי אַחֲרָא, וְעַל דָּא כְּתִיב <small>(שה"ש ח)</small> אָחוֹת לָנוּ קְטַנָּה וְשָׁדַיִם אֵין לָהּ וְגוֹ', דְּהָא דָּא בְּגָלוּתָא אִתְמְשַׁךְ. אָחוֹת לָנוּ קְטַנָּה, וַדַּאי קְטַנָּה אִתְחֲזֵי, <small>(נ"א אֲבָל)</small> רַבְרְבָא הִיא וְסַגִּיאָה הִיא, דְּהָא הִיא שְׁלִימוּ דְּנָטִיל מִכֹּלָּא, כְּמָה דִּכְתִיב <small>(שם)</small> אֲנִי חוֹמָה וְשָׁדַי כַּמִּגְדָּלוֹת, וְשָׁדַי, דְּהָא מַלְיָן אִנּוּן לְיָנְקָא לְכֹלָּא, כַּמִּגְדָּלוֹת, דְּאִנּוּן נַהֲרִין רַבְרְבִין דְּנָפְקֵי מֵאִמָּא עִלָּאָה.
<h3><span style="color:LightGray;"><small><small>גופא דז"א</small></small></span></h3>
אִתְפַּשַּׁט דְּכוּרָא בִּימִינָא וּשְׂמָאלָא בִּירוּתָא דְּאַחֲסָנָא, וְכַד גַּוְנֵי אִתְחַבָּרוּ אִקְּרֵי תִּפְאֶרֶת, וְאִתְתַּקַּן כָּל גּוּפָא, אִילָנָא רַבְרְבָא וְתַקִּיף שַׁפִּיר וְיָאֶה, <small>(דניאל ד)</small> תְּחוֹתֵיהּ תַּטְלֵל חֵיוַת בָּרָא וּבְעַנְפוֹהִי יְדוּרוּן עוֹפֵי שְׁמַיָּא וּמָזוֹן לְכֹלָּא בֵּיהּ.
דְּרוֹעוֹי יְמִינָא וּשְׂמָאלָא, בִּימִינָא חַיִּים וָחֶסֶד, בִּשְׂמָאלָא מִיתָה וּגְבוּרָה. מֵעוֹי אִתְתַּקַּן בְּדַעַת, וְאִתְמַלְיָן כָּל אַכְסַדְרִין וְאִדָּרִין כְּמָה דַּאֲמֵינָא, דִּכְתִיב <small>(משלי כד)</small> וּבְדַעַת חֲדָרִים יִמָּלְאוּ.
תּוּ אִתְפַּשַּׁט גּוּפָא בִּתְרֵין שׁוֹקִין, וּמִתְאַחֲדָן בֵּינַיְהוּ תְּרֵין כֻּלְיָן, תְּרֵין בֵּיעֵי דִּדְכוּרָא, דְּכָל מִשְׁחָא וּרְבוּת וְחֵילָא דִּדְכוּרָא דְּכָל גּוּפָא, בְּהוּ אִתְכְּנַשׁ, דְּכָל חַיָּלִין דְּנָפְקֵי, מִנְּהוֹן נָפְקִין, וְשַׁרְיָן כֹּלָּא בְּפוּם אַמָּה, וּבְגִין כָּךְ אִקְּרוּן צְבָאוֹת, וְאִנּוּן נֶצַח וְהוֹד, וְתִפְאֶרֶת יהו"ה, נֶצַח וְהוֹד צְבָאוֹת, וּבְגִין כָּךְ יהו"ה צְבָאוֹת.
אַמָּה דִּדְכוּרָא, סִיּוּמָא דְּכָל גּוּפָא, וְאִקְּרֵי יְסוֹד, וְדָא הוּא דַּרְגָּא דִּמְבַסֵּם לְנוּקְבָא, וְכָל תִּיאוּבְתָּא דִּדְכוּרָא לְגַבֵּי נוּקְבָא בְּהַאי יְסוֹד, עַיִּיל לְנוּקְבָא לַאֲתַר דְּאִקְּרֵי צִיּוֹן <small>(וִירוּשְׁלֵם)</small>, דְּהָתָם הוּא אֲתַר כְּסוּתָא דְּנוּקְבָא, כְּבֵית רֶחֶם לְאִתְּתָא, וּבְגִין כָּךְ ה' צְבָאוֹת אִקְּרֵי יְסוֹד.
<h3><span style="color:LightGray;"><small><small>זיווג זו"ן</small></small></span></h3>
כְּתִיב <small>(תהלים קלב)</small> כִּי בָחַר ה' בְּצִיּוֹן אִוָּהּ לְמוֹשָׁב לוֹ, כַּד אִתְפָּרְשַׁת מַטְרוֹנִיתָא, וְאִתְחַבְּרַת בְּמַלְכָּא אַנְפִּין בְּאַנְפִּין בְּמַעֲלֵי שַׁבְּתָא, אִתְעֲבִיד כֹּלָּא חַד גּוּפָא, וּכְדֵין יָתִיב קוּדְשָׁא בְּרִיךְ הוּא בְּכֻרְסְיֵהּ, וְאִקְּרֵי כֹּלָּא שְׁמָא שְׁלִים, שְׁמָא קַדִּישָׁא, בְּרִיךְ שְׁמֵיהּ לְעָלַם וּלְעָלְמֵי עָלְמִין.
כָּל אִלֵּין מִלִּין סָלִיקְנָא עַד יוֹמָא דָּא, דְּאִתְעַטַּר בְּהוּ לְעָלְמָא דְּאָתֵי, וְהַשְׁתָּא אִתְגַּלְיָן הָכָא, זַכָּאָה חוּלָקִי.
הַאי מַטְרוֹנִיתָא כַּד אִתְחַבְּרַת עִם מַלְכָּא, כָּל עָלְמִין מִתְבָּרְכָן, וְאִשְׁתְּכָחוּ בְּחֶדְוָתָא דְּכֹלָּא. [רצו:] כְּמָה דִּדְכוּרָא כָּלִיל בִּתְלָתָא וְשֵׁירוּתָא בִּתְלָתָא, כָּךְ כֹּלָּא הָכִי, וְסִיּוּמָא דְּכָל גּוּפָא הָכִי, וּמַטְרוֹנִיתָא לָא מִתְבָּרְכָא אֶלָּא בִּכְלָלָא דִּתְלָתָא אִלֵּין, דְּאִנּוּן נֶצַח הוֹד יְסוֹד, וּמִתְבַּסְּמָא וּמִתְבָּרְכָא בַּאֲתַר דְּאִקְּרֵי קֹדֶשׁ הַקֳּדָשִׁים דִּלְתַתָּא, דִּכְתִיב <small>(תהלים קלג)</small> כִּי שָׁם צִוָּה ה' אֶת הַבְּרָכָה, דְּהָא תְּרֵין דַּרְגִּין אִנּוּן לְעֵלָּא וְתַתָּא, וּבְגִין כָּךְ לֵית רְשׁוּתָא לְמֵיעַל תַּמָּן, בַּר כַּהֲנָא רַבָּא דְּאָתֵי מִן סִטְרָא דְּחֶסֶד, בְּגִין דְּלָא עַיִּיל לְהַהוּא אֲתַר דִּלְעֵלָּא, אֶלָּא הַהוּא דְּאִקְּרֵי חֶסֶד, וְעַיִּיל בְּקֹדֶשׁ הַקֳּדָשִׁים וּמִתְבַּסְּמַת נוּקְבָא, וּמִתְבָּרְכָא הַאי קֹדֶשׁ הַקֳּדָשִׁים בְּגוֹ אֲתַר דְּאִתְקְרֵי צִיּוֹן.
צִיּוֹן וִירוּשְׁלֵם תְּרֵין דַּרְגִּין אִנּוּן, חַד רַחֲמֵי וְחַד דִּינָא, צִיּוֹן דִּכְתִיב <small>(ישעיה א)</small> צִיּוֹן בְּמִשְׁפָּט תִּפָּדֶה, יְרוּשְׁלֵם דִּכְתִיב <small>(שם)</small> צֶדֶק יָלִין בָּהּ כְּמָה דְּאוֹקִימְנָא. וְכָל תִּיאוּבְתָּא דִּדְכוּרָא לְגַבֵּי נוּקְבָא הָכִי קָרֵינָן לְהוּ, <small>(נ"א הָכָא הֲוֵי, וְקָרֵינַן לְהוּ בְּרָכָה)</small> דְּמִתַּמָּן נָפְקֵי בִּרְכָן לְכֻלְּהוּ עָלְמִין וְכֻלְּהוּ מִתְבָּרְכָן.
הַאי אֲתַר אִקְּרֵי קֹדֶשׁ, וְכָל קָדָשִׁים דִּדְכוּרָא עַיְלִין תַּמָּן בְּהַהוּא דַּרְגָּא דַּאֲמֵינָא, וְכֻלְּהוּ אַתְיָן מֵרֵישָׁא עִלָּאָה דְּגֻלְגַּלְתָּא דִּדְכוּרָא, מִסִּטְרָא דְּמוֹחֵי עִלָּאֵי דְּשַׁרְיָן בֵּיהּ, וְנָגִיד הַהִיא בְּרָכָה בְּכָל שַׁיְפֵי גּוּפָא, עַד אִנּוּן דְּאִקְּרוּן צְבָאוֹת, וְכָל הַהוּא נְגִידוּ דְּאִתְנְגִּיד מִכָּל גּוּפָא, מִתְכַּנְּשֵׁי תַּמָּן, וְעַל דָּא אִקְּרוּן צְבָאוֹת, דְּכָל צְבָאוֹת דְּעִלָּאִין וְתַתָּאִין תַּמָּן נָפְקִין, וְהַהוּא נְגִידוּ בַּאֲתַר <small>(נ"א בָּתַר)</small> דְּאִתְכְּנִישׁ תַּמָּן, שַׁרְיָן לֵיהּ בְּהַהוּא יְסוֹד קַדִּישָׁא כֹּלָּא חִוָּרָא, בְּגִין כָּךְ אִקְּרֵי חֶסֶד, מֵהַהוּא חֶסֶד עַיִּיל לְקֹדֶשׁ הַקֳּדָשִׁים, דִּכְתִיב כִּי שָׁם צִוָּה ה' אֶת הַבְּרָכָה חַיִּים עַד הָעוֹלָם.
<h3><span style="color:LightGray;"><small><small>פטירת רשב"י</small></small></span></h3>
אָמַר רַבִּי אַבָּא, לָא סִיֵּם בּוֹצִינָא קַדִּישָׁא לְמֵימַר חַיִּים עַד דְּאִשְׁתְּכָכוּ מִלּוֹי, וַאֲנָא כָּתַבְנָא, סָבַרְנָא לְמִכְתַּב טְפֵי וְלָא שְׁמַעְנָא, לָא זָקִיפְנָא רֵישַׁאי, דִּנְהוֹרָא הֲוָה סַגִּי וְלָא הֲוָה יָכִילְנָא לְאִסְתַּכְּלָא, אַדְּהָכִי אִזְדַּעְזַעְנָא, שְׁמַעְנָא קָלָא דְּאִקְּרֵי וְאָמַר <small>(משלי ג)</small> אֹרֶךְ יָמִים וּשְׁנוֹת חַיִּים וְגוֹ', שְׁמַעְנָא קָלָא אַחֲרָא חַיִּים שָׁאַל מִמְּךָ וְגוֹ'.
כָּל הַהוּא יוֹמָא לָא אַפְסִיק אֶשָּׁא מִן בֵּיתָא, וְלָא הֲוָה מַאן דְּמָטֵי לְגַבֵּיהּ דְּלָא יָכִילוּ, דִּנְהוֹרָא וְאֶשָּׁא הֲוָה בְּסוֹחֲרָנֵיהּ, כָּל הַהוּא יוֹמָא נָפִילְנָא עַל אַרְעָא וְגָעֵינָא, בָּתַר דְּאָזִיל אֶשָּׁא, חֲמֵינָא לְבוֹצִינָא קַדִּישָׁא קֹדֶשׁ הַקֳּדָשִׁים דְּאִסְתַּלַּק מִן עָלְמָא, אִתְעַטַּף, שָׁכִיב עַל יְמִינֵיהּ וְאַנְפּוֹי חַיְכִין, קָם רַבִּי אֶלְעָזָר בְּרֵיהּ וְנָטִיל יְדוֹי וְנָשִׁיק לוֹן, וַאֲנָא לָחִיכְנָא עַפְרָא דִּתְחוֹת רַגְלוֹי. בָּעוּ חַבְרַיָּא לְמִבְכֵּי וְלָא יָכִילוּ לְמַלְּלָא, שָׁארוּ בִּכְיָה חַבְרַיָּא, וְרַבִּי אֶלְעָזָר בְּרֵיהּ נָפִיל תְּלָת זִמְנִין וְלָא יָכִיל לְמִפְתַּח פּוּמֵיהּ, לְבָתַר פָּתַח וְאָמַר, אַבָּא אַבָּא, תְּלָת הֲווֹ חַד אִתְחֲזָרוּ, הַשְׁתָּא תְּנוּד חֵיוָתָא, צִפֲּרָאן טָאסִין, מִשְׁתַּקְּעָן בְּנוּקְבָאן דְּיַמָּא רַבָּא, וְחַבְרַיָּא כֻּלְּהוּ שָׁתְיָן דָּמָא.
קָם רַבִּי חִיָּא עַל רַגְלוֹי וְאָמַר, עַד הַשְׁתָּא בּוֹצִינָא קַדִּישָׁא מִסְתַּכַּל <small>(ס"א מִשְׁתַּדַּל)</small> עֲלָן, הַשְׁתָּא לָאו הוּא עִדָּן אֶלָּא לְאִשְׁתַּדְּלָא בִּיקָרֵיהּ. קָם רַבִּי אֶלְעָזָר וְרַבִּי אַבָּא, נָטְלוּ בֵּיהּ בְּטִירְקָא דְּסִיקְלָא, מַאן חָמָא עִרְעוּרָא וְעִרְבּוּבְיָא דְּחַבְרַיָּא, וְכָל בֵּיתָא סָלִיק רֵיחִין, סְלִיקוּ לֵיהּ בְּפוּרְיֵהּ, וְלָא אִשְׁתַּמַּשׁ בֵּיהּ אֶלָּא רַבִּי אֶלְעָזָר וְרַבִּי אַבָּא.
אָתוּ טְרִיקִין וּמָארֵי תְּרִיסִין דִּכְפָר, וְטָרְדָאן <small>(ד"א וְטַרְרָא)</small> בְּהוּ, <small>(ס"א דְּצִפָּרֵי וְטַרְדְּיָא, וְהָווּ)</small> בְּנֵי מֵרוֹנְיָא צָוְחִין בִּקְטִירִין, דְּחָשִׁיבוּ דְּלָא יִתְקְבַר תַּמָּן. בָּתַר דִּנְפַק פּוּרְיָא הֲוָה סָלִיק בַּאֲוִירָא, וְאֶשָּׁא הֲוָה לָהִיט קַמֵּיהּ, שָׁמְעוּ קָלָא, עוּלוּ וֶאֱתוּ וְאִתְכְּנָשׁוּ לְהִלּוּלָא דְּרַבִּי שִׁמְעוֹן, <small>(ישעיה נז)</small> יָבֹא שָׁלוֹם יָנוּחוּ עַל מִשְׁכְּבוֹתָם.
כַּד עָאל לִמְעַרְתָּא, שָׁמְעוּ קָלָא בִּמְעַרְתָּא, זֶה הָאִישׁ מַרְעִישׁ הָאָרֶץ מַרְגִּיז מַמְלָכוֹת, כַּמָּה פִּטְרִין בִּרְקִיעָא מִשְׁתַּכְּכִין <small>(ס"א מִשְׁתַּכְּחִין)</small> בְּיוֹמָא דֵּין בְּגִינָךְ, דְּנָא רַבִּי שִׁמְעוֹן בַּר יוֹחַאי דְּמָארֵיהּ מִשְׁתַּבַּח בֵּיהּ בְּכָל יוֹמָא, זַכָּאָה חוּלָקֵיהּ לְעֵלָא וְתַתָּא, כַּמָּה גְּנִיזִין עִלָּאִין מִסְתַּמְּרָן לֵיהּ, עֲלֵיהּ אִתְּמַר <small>(דניאל יב)</small> וְאַתָּה לֵךְ לַקֵּץ וְתָנוּחַ וְתַעֲמֹד לְגוֹרָלְךָ לְקֵץ הַיָּמִין.
<h2>אדרא דמשכנא</h2>
<span style="color:Gray;"><small>[פרשת משפטים קכב:]</small></span>
<h3><span style="color:LightGray;"><small><small>רישא ושערי דז"א</small></small></span></h3>
תַּנְיָא בְּרָזָא דְּרָזִין, רֵישָׁא דְּמַלְכָּא אִתְתַּקַּן בְּחֶסֶד בִּגְבוּרָה. בְּהַאי רֵישָׁא תַּלְיָן שַׂעֲרֵי נִימִין עַל נִימִין, דְּאִנּוּן כָּל מְשִׁיכוּתָא, דְּמִתְאַחֲדָן בְּהוּ עִלָּאֵי וְתַתָּאֵי, מָארֵי דְּמָארִין <small>(נ"א דְּמִידִין)</small>, מָארֵי דִּקְשׁוֹט, מָארֵי דְּמַתְקְלָא, מָארֵי דִּיבָבָא, מָארֵי דִּילָלָה, מָארֵי דְּדִינָא, מָארֵי דְּרַחֲמֵי, וְטַעֲמֵי אוֹרַיְתָא, וְרָזֵי אוֹרַיְתָא דָּכְיָן מְסָאֲבָן, כֻּלְּהוּ אִקְּרוּן שַׂעֲרֵי דְּמַלְכָּא, כְּלוֹמַר מְשִׁיכוּתָא דְּאִתְמְשַׁךְ מִמַּלְכָּא קַדִּישָׁא, וְכֹלָּא נָחִית מֵעַתִּיקָא סְתִימָאָה קַדִּישָׁא.
<h3><span style="color:LightGray;"><small><small>מצחא דז"א</small></small></span></h3>
מִצְחָא דְּמַלְכָּא, פְּקִידוּתָא דְּחַיָּבַיָּא כַּד אִתְפַּקְּדָן בְּעוֹבָדַיְהוּ, וְכַד אִתְגַּלְיָן חוֹבַיְהוּ, כְּדֵין אִקְּרֵי מִצְחָא דְּמַלְכָּא, כְּלוֹמַר, גְּבוּרָה אִתְתַּקַּף בְּדִינוֹי וְאִתְפַּשַּׁט בְּסִטְרוֹי, וְדָא אִשְׁתַּנֵּי מִמִּצְחָא דְּעַתִּיקָא קַדִּישָׁא דְּאִקְּרֵי רָצוֹן.
<h3><span style="color:LightGray;"><small><small>עיינין דז"א</small></small></span></h3>
עַיְנִין דְּמַלְכָּא, אַשְׁגָּחוּתָא דְּכֹלָּא, אַשְׁגָּחוּתָא דְּעִלָּאִין וְתַתָּאִין, וְכָל אִנּוּן מָארֵי אַשְׁגָּחוּתָא הָכִי אִקְּרוּן. בְּעַיְנִין, גַּוְנִין אִתְאַחֲדָן, וְאִנּוּן גַּוְנִין אִקְּרוּן כָּל אִנּוּן מָארֵי אַשְׁגָּחוּתָא דְּמַלְכָּא, כָּל חַד כְּפוּם אָרְחֵיהּ, וְכֻלְּהוּ גַּוְנִין דְּעֵינָא אִקְּרוּן, כְּמָה דְּאִתְחֲזֵי אַשְׁגָּחוּתָא דְּמַלְכָּא, הָכִי גַּוְנִין מִתְעָרִין.
גְּבִינֵי דְּעַיְנִין אִקְּרוּן אֲתַר דְּיַהֲבִין אַשְׁגָּחוּתָא לְכֻלְּהוּ גַּוְנִין, מָארֵי אַשְׁגָּחוּתָא. הָנֵי גְּבִינִין לְגַבֵּי דִּלְתַתָּא, גְּבִינִין לְאַשְׁגָּחוּתָא מֵהַהוּא נַהֲרָא דְּנָגִיד וְנָפִיק, אֲתַר לְאִתְמַשְּׁכָא מֵהַהוּא נַהֲרָא, לְאִסְתַּחָאָה בְּחִוָּרָא דְּעַתִּיקָא, מֵחֲלָבָא דְּנָגִיד מֵאִמָּא, דְּכַד גְּבוּרָה מִתְפַּשְּׁטָא, וְעַיְנִין מְלַהֲטָן בְּגַוָּן סֻמָּקָא, נָהִיר עַתִּיקָא קַדִּישָׁא חִוָּרָא דִּילֵיהּ, וְלַהֲטָא בְּאִמָּא, וְאִתְמַלְיָא מֵחֲלָבָא, וְיָנְקָא לְכֹלָּא <small>(נ"א לְדִינָא)</small>, וְאִסְתַּחָן כֻּלְּהוּ עַיְנִין בְּהַהוּא חֲלָבָא דְּאִמָּא דְּאִתְנְגִּיד וְנָפִיק תְּדִירָא, הֲדָא הוּא דִּכְתִיב <small>(שה"ש ה)</small> רֹחֲצוֹת בֶּחָלָב, בֶּחָלָב דְּאִמָּא, דְּנָגִיד תְּדִירָא וְלָא פָּסִיק.
<h3><span style="color:LightGray;"><small><small>חוטמא דז"א</small></small></span></h3>
חוֹטָמָא דְּמַלְכָּא קַדִּישָׁא, תִּקּוּנָא דְּפַרְצוּפָא. כַּד מִתְפַּשְּׁטָן גְּבוּרָן וּמִתְאַחֲדָן כַּחֲדָא, אִנּוּן חוֹטָמָא דְּמַלְכָּא קַדִּישָׁא, וְאִנּוּן גְּבוּרָן, מֵחַד גְּבוּרָה אֲחִידָן וְנָפְקִין. וְכַד דִּינִין מִתְעָרִין וְנָפְקִין מִסִּטְרַיְהוּ, לָא מִתְבַּסְּמָן אֶלָּא בִּתְנָנָא דְּמַדְבְּחָא, וּכְדֵין כְּתִיב <small>(בראשית ח)</small> וַיָּרַח ה' אֶת רֵיחַ הַנִּיחֹחַ. שָׁאנֵי חוֹטָמָא דְּעַתִּיקָא דְּלָא אִצְטְרִיךְ, דְּחוֹטָמָא דְּעַתִּיקָא אֶרֶךְ אַפַּיִם בְּכֹלִָּא אִקְּרֵי, וְהַהוּא נְהִירוּ דְּחָכְמְתָא סְתִימָאָה, אִקְּרֵי חוֹטָמָא דִּילֵיהּ, וְהַיְנוּ תְּהִלָּה, דִּכְתִיב <small>(ישעיה מח)</small> וּתְהִלָּתִי אֶחֱטָם לָךְ, וְעַל דָּא אִתְּעַר דָּוִד מַלְכָּא <small>(תהלים קמה)</small> תְּהִלָּה לְדָוִד וְגוֹ'.
<h3><span style="color:LightGray;"><small><small>אודנין דז"א</small></small></span></h3>
אֻדְנִין דְּמַלְכָּא, כַּד רַעֲוָא אִשְׁתַּכַּח, וְאִמָּא יָנְקָא, וּנְהִירוּ דְּעַתִּיקָא קַדִּישָׁא אִתְנְהִיר, מִתְעָרִין נְהִירוּ דִּתְרֵין מוֹחֵי, וּנְהִירוּ דְּאַבָּא וְאִמָּא, כָּל אִנּוּן דְּאִקְּרוּן מוֹחֵי דְּמַלְכָּא, וּמִתְלַהֲטִין כַּחֲדָא, וְכַד מִתְלַהֲטָן כַּחֲדָא, אִקְּרוּן אָזְנֵי ה', דְּהָא אִתְקַבְּלַת צְלוֹתְהוֹן דְּיִשְׂרָאֵל, וּכְדֵין אִתְעֲרוּתָא לְטַב וּלְבִישׁ, וּבְאִתְעֲרוּתָא דָּא מִתְעָרִין מָארֵי דְּגַדְפִין דְּנָטְלִין קָלִין דְּעָלְמָא, וְכֻלְּהוּ אִקְּרוּן אָזְנֵי ה'.
<h3><span style="color:LightGray;"><small><small>אנפוי דז"א</small></small></span></h3>
אַנְפּוֹי דְּמַלְכָּא, נְהִירוּ דְּאַבָּא וְאִמָּא וְאִתְפַּשְּׁטוּתָא דִּלְהוֹן, דְּנַהֲרִין וְסַחֲרִין וְלַהֲטִין בְּהַאי רֵישָׁא דְּמַלְכָּא, וּכְדֵין סָהֲדוּתָא אִסְתְּהַד בְּמַלְכָּא, דְּמַלְכָּא מִנַּיְהוּ.
<h3><span style="color:LightGray;"><small><small>דיקנא דז"א</small></small></span></h3>
דִּקְנָא דְּמַלְכָּא, יַקִּירוּתָא מִכֹּלָּא, מֵרֵישָׁא שָׁארֵי, חֶסֶד עִלָּאָה וּגְבוּרָה, וּנְהִירוּ דְּאַבָּא וְאִמָּא, אִתְפְּלַג נְהִירוּ דְּאַבָּא בִּתְלָת נְהוֹרִין וְאִמָּא בִּתְרֵין הָא חֲמִשָּׁה, חֶסֶד גְּבוּרָה בְּחַד נְהוֹרָא הָא שִׁתָּא, לְבָתַר אִתְעַטַּר חֶסֶד וְאִתְנְהִיר <small>(נ"א וְאִתְלְהִיט)</small> בִּתְרֵין נְהוֹרִין דְּאִתְנְהִיר וְאִנּוּן תְּמַנְיָא, לְבָתַר אִתְעַטַּר גְּבוּרָה, אִתְנְהִיר בְּחַד הָא תִּשְׁעָה, וְכַד מִתְחַבְּרָן כֻּלְּהוּ נְהוֹרִין כַּחֲדָא, אִקְּרוּן דִּיקְנָא דְּמַלְכָּא, וּכְדֵין כְּתִיב <small>(ישעיה מב)</small> ה' כַּגִּבּוֹר יֵצֵא כְּאִישׁ מִלְחָמוֹת יָעִיר קִנְאָה וְגוֹ'.
<h3><span style="color:LightGray;"><small><small>פומא דז"א</small></small></span></h3>
שִׂפְוָן דְּמַלְכָּא, הָכִי תָּאנָא, כַּד אִתְנְהִיר נְהִירוּ דְּאַבָּא, נָהִיר בִּתְלָת נְהוֹרִין, מֵחַד נְהוֹרָא נָהִיר חֶסֶד עִלָּאָה, מֵחַד נְהוֹרָא אִתְנְהִיר נְהִירוּ דְּאִקְּרֵי מוֹחָא דְּמַלְכָּא, וְחַד נְהוֹרָא הֲוָה תָּלֵי, עַד דְּאִתְנְהִיר נְהִירוּ דְּאִמָּא, וְכַד אִתְנְהִיר, אִתְנְהִיר בְּחָמֵשׁ נְהוֹרִין, בְּמַאי אִתְנְהִיר, מֵחַד שְׁבִילָא דְּטָמִיר וְגָנִיז, [קכג] דְאִתְדַּבַּק בֵּיהּ אַבָּא, דִּכְתִיב <small>(איוב כח)</small> נָתִיב לֹא יְדָעוֹ עָיִט וְגוֹ', כְּמָה דְּאִתְדַּבַּק דְּכוּרָא בְּנוּקְבָא, וְאִתְעַבְּרַת וְאוֹלִידַת, וְאַפִּיקַת חָמֵשׁ נְהוֹרִין מֵאִנּוּן חָמֵשׁ, וּמֵאִנּוּן חָמֵשׁ נְהוֹרִין, אִתְגְּלִיפוּ חַמְשִׁין תַּרְעִין דִּנְהוֹרִין סַגִּיאִין, חַמְשִׁין אִנּוּן, לָקָבְלֵהוֹן מ"ט פָּנִים טָהוֹר מ"ט פָּנִים טָמֵא בְּאוֹרַיְתָא. אִשְׁתְּאַר חַד, וְהַאי חַד אִתְנְהִיר בְּכֹלִָּא, וְהַהוּא דְּאַבָּא הֲוָה תָּלֵי, כַּד מִתְחַבְּרָן כַּחֲדָא וּמִתְיַשְּׁבָן בְּמַלְכָּא, אִקְּרוּן שִׂפְוָן דְּמַלְכָּא, וּבְגִינֵי כָּךְ גָּזַר מִלִּין דִּקְשׁוֹט.
וּפוּמָא בְּהוּ תַּלְיָא, פְּתִיחוּתָא דְּפוּמָא, מַאי פּוּמָא, אֶלָּא דַּעַת גָּנִיז בְּפוּמָא דְּמַלְכָּא דְּאִקְּרֵי תִּפְאֶרֶת, פְּשִׁיטוּתָא דְּתִפְאֶרֶת דְּכָל גַּוְנִין אִתְאַחֲדָן בֵּיהּ, דִּכְתִיב <small>(משלי כד)</small> וּבְדַעַת חֲדָרִים יִמָּלְאוּ. וְהַהוּא דַּעַת הֲוָה גָּנִיז בְּאִמָּא וּמַלְכָּא, וּמַלְיָא כָּל אִדָּרִין וְאַכְסַדְרָאִין, וְכַד אִתְּעַר נְהִירוּ דְּבֵיהּ וְנָפַק, כְּדֵין אִקְּרֵי פֶּה ה'.
וְשִׂפְוָן, דְּאִנּוּן תְּרֵין נְהוֹרִין מֵאַבָּא וּמֵאִמָּא, בְּשַׁעְתָּא דְּאִתְעָרְעָן בְּהַהוּא נְהִירוּ דְּדַעַת, מִתְחַבְּרָן כַּחֲדָא, וּמִלִּין אִתְגְּזָרוּ בִּקְשׁוֹט, בְּחָכְמָה בִּתְבוּנָה וּבְדַעַת, וּכְדֵין כָּל מִלִּין דְּקוּדְשָׁא בְּרִיךְ הוּא בְּאִלֵּין אִתְגְּזָרוּ.
נַהֲרִין תְּלָת אִלֵּין, וְעַיְלִין בְּגוֹ לְגוֹ, וְאִתְעַטָּרוּ בְּחַד, וְכַד מִתְחַבְּרָן בְּעִטּוּרָא חַד, כְּדֵין אִקְּרוּן <small>(שה"ש ה)</small> חִכּוֹ מַמְתַקִּים, וְאִנּוּן חֵךְ דְּמַלְכָּא, וְאִקְּרוּן מְתִיקָא דְּמַלְכָּא, וְעַל הַאי כְּתִיב <small>(תהלים לה)</small> טַעֲמוּ וּרְאוּ כִּי טוֹב ה'. וּבְהַאי חֵךְ תַּלְיָן כָּל אִנּוּן שַׁלִּיטִין וְהוּרְמְנִין דְּמַלְכָּא, דִּכְתִיב <small>(תהלים לג)</small> וּבְרוּחַ פִּיו כָּל צְבָאָם, בְּהַאי חֵךְ שְׁלֵימוּתָא דְּכֹלָּא אִשְׁתַּכַּח, וּבְגִינֵי כָּךְ כָּל אַתְוָן דְּאִנּוּן בְּהַאי אֲתַר, שְׁלֵימוּתָא אִתְחַזְיָא בְּהוּ.
אחה"ע, א', נְהִירוּ דְּעַתִּיקָא קַדִּישָׁא סְתִימָאָה דְּכָל סְתִימִין. ח', נְהִירוּ דְּחָכְמְתָא דְּלָא אִשְׁתַּכַּח וְלָא אִתְדַּבַּק, דִּכְתִיב <small>(איוב כח)</small> לֹא יָדַע אֱנוֹשׁ עֶרְכָּהּ. ה', נְהִירוּ דְּאִמָּא, דְּנָהִיר וְנָגִיד וְנָפִיק וּמַשְׁקֵי לְכֹלָּא, וְיָנְקָא לִבְנִין, עַד דְּמָטֵי הַהוּא רְבוּת וּמָלֵי לְצַדִּיק, וְאִיהוּ אִתְקְטַר בְּנוּקְבָא תַּתָּאָה, וְאִתְבָּרְכָא מִנֵּיהּ, וְלָא מִתְפָּרְשִׁין דָּא מִן דָּא, חִוָּר מִגּוֹ סֻמָּק, דִּכְתִיב <small>(שה"ש ד)</small> הַר הַמּוֹר גִּבְעַת הַלְּבוֹנָה. ע', נְהִירוּ דְּע' עַנְפִין, דְּאִתְּזָנוּ מֵהַאי רוּחָא דְּנָפִיק מִן פּוּמָא, כְּדֵין ע' שְׁמָהָן דְּקֻדְשָׁא בְּרִיךְ הוּא, לָקָבְלֵהוֹן בְּאַרְעָא, <small>(בראשית מו)</small> כָּל הַנֶּפֶשׁ לְבֵית יַעֲקֹב הַבָּאָה מִצְרַיְמָה שִׁבְעִים, דְּהָא יַעֲקֹב אִילָנָא בְּאַרְעָא, וְאִנּוּן ע' עַנְפִין.
מֵאִלֵּין אַתְוָן נְהִירִין אַרְבַּע אַחֲרָנִין, מֵא' נָהִיר גִּימֶ"ל, דְּאִיהִי אֲגַר טַב לְצַדִּיקַיָא דְּאִקְּרֵי גְּמוּל, וְעַל דָּא כְּתִיב <small>(ישעיה נח)</small> אָז תִּתְעַנַּג עַל ה'. מֵח' נָהִיר יוּ"ד דְּהִיא חָכְמָה, כֹּלָּא אַסְתִּים בְּיוּ"ד, דְּאִיהִי סְתִימָא מִכָּל סִטְרוֹי, וּבְגִין כָּךְ לָא אִשְׁתַּכַּח, דִּכְתִיב <small>(איוב כח)</small> וְלֹא תִמָּצֵא בְּאֶרֶץ הַחַיִּים. מֵה' נָהִיר כָּ"ף, דְּאִיהוּ נְהִירוּ וּמְשַׁח רְבוּת, דְּאִתְּרַק מֵאִמָּא לְהַהוּא אֲתַר דְּאִתְקְרֵי קֶרֶן, וְאִתְקְרֵי קֶרֶן הַיּוֹבֵל, וְדָא מַלְכוּת דָּוִד, וּבְגִין כָּךְ לֵית מְשִׁיחָא אֶלָּא בְּרָזָא דְּכָ"ף. ק', כְּמָה דְּע' שַׁבְעִין, כָּךְ ק' מְאָה, דְּאִנּוּן שְׁלִימוּ, וְהָכִי הוּא, וּבְגִין כָּךְ בְּהַאי חֵךְ דְּכֹלָּא שְׁלָמָא דְּכֹלָּא, וְכָל מַאן דְּיָדַע רָזָא דָּא וְאִזְדְּהַר בֵּיהּ, זַכָּאָה חוּלָקֵיהּ.
<h3><span style="color:LightGray;"><small><small>חג"ת דז"א</small></small></span></h3>
גּוּפָא דְּמַלְכָּא, אִתְפַּשְּׁטוּתָא דְּתִפְאֶרֶת, דְּגַוְנִין בֵּיהּ מִתְחַבְּרָן. דְּרוֹעִין דְּמַלְכָּא, נְהִירוּ דְּחֶסֶד וּגְבוּרָה, וּבְגִין כָּךְ יָמִין וּשְׂמֹאל. מֵעוֹי בְּדַעַת אִתְתַּקַּן, עַיִּיל בְּרֵישָׁא, אִתְתַּקַּן וְאִתְפַּשַּׁט לְגוֹ, וּבְגוֹ גּוּפָא.
<h3><span style="color:LightGray;"><small><small>נה"י דז"א</small></small></span></h3>
שׁוֹקִין אִתְאַחֲדָן בִּתְרֵין נְהוֹרִין, וְאִנּוּן תְּרֵין נְהוֹרִין מַמָּשׁ, שׁוֹקִין וּתְרֵין כֻּלְיָן, כֻּלְּהוּ תַּלְיָן <small>(נ"א מִתְחַבְּרָן)</small> בַּאֲתַר חַד, דְּתַמָּן אִתְכְּנַשׁ כָּל רְבוּת וְכָל מִשְׁחָא דְּגוּפָא, וּמִתַּמָּן שַׁרְיָן כָּל הַהוּא רְבוּת, לַאֲתַר דְּאִתְקְרֵי יְסוֹד עוֹלָם, יְסוֹד מֵהַהוּא אֲתַר דְּאִקְּרֵי עוֹלָם, וּמַאן אִיהוּ, נֶצַח וְהוֹד, וְעַל כֵּן ה' צְבָאוֹת שְׁמוֹ, בְּרִיךְ הוּא, בְּרִיךְ שְׁמֵיהּ לְעָלַם וּלְעָלְמֵי עָלְמִין.
<h3><span style="color:LightGray;"><small><small>זיווג זו"ן תלוי בתיקון הדין למטה</small></small></span></h3>
כָּל הָנֵי תִּקּוּנִין אַתְיָן לְאִתְחַבְּרָא בְּחַד, עַד דְּכָל רְבוּת קֻדְשָׁא נָטִיל כֹּלָּא הַאי יְסוֹד, וְאַשְׁדֵּי לְנוּקְבָא, וּמִתְבָּרְכָא מִנֵּיהּ, אֵימָתַי מִתְבָּרְכָא <b>[קכ"</b><b>ג:</b><b>]</b> מִנֵּיהּ, בְּשַׁעְתָּא דְּאִתְתַּקָנוּ דִּינִין דִּלְתַתָּא, וְכַד דִּינִין מִתְתַּקְּנִין לְתַתָּא, מִתְתַּקְּנִין לְעֵלָּא, וְכָל תִּקּוּנִין דְּמַלְכָּא בְּחֶדְוָתָא בִּשְׁלִימוּ, דְּאִנּוּן שְׁמָא קַדִּישָׁא, וַהֲוָה כֹּלָּא חַד, וּכְדֵין הוּא שָׁארֵי בְּגַוַּיְהוּ, דִּכְתִיב <small>(תהלים פב)</small> אֱלֹקִים נִצָּב בַּעֲדַת אֵל בְּקֶרֶב אֱלֹהִים יִשְׁפֹּט.
וְכַד דִּינִין לָא מִתְתַּקְּנָן לְתַתָּא, כִּבְיָכוֹל הָכִי לְעֵלָּא, דְּכָל תִּקּוּנִין לָא מִתְיַשְּׁרָן הָכִי, דְּהָא אִמָּא אִסְתַּלְּקַת מֵעַל בְּנִין, וּבְנִין לָא יָנְקָן, דְּהָא יְסוֹד לָא אַשְׁרֵי בְּנוּקְבָא, וְכָל דִּינִין מִתְעָרִין, וְחִוְיָא תַּקִּיפָא שָׁלְטָא, כִּבְיָכוֹל תִּקּוּנֵי מַלְכָּא עַל דִּינָא אִסְתַּלָּקוּ, דְּכֵיוָן דְּהַאי נוּקְבָא לָא מִתְבָּרְכָא, וְצַדִּיק לָא נָטִיל, וְחִוְיָא תַּקִּיפָא שָׁלְטָא, וַי לְעָלְמָא דְּיָנְקָא מִנַּיְהוּ.
<h3><span style="color:LightGray;"><small><small>סיום האדרא</small></small></span></h3>
אָמַר רַבִּי אֶלְעָזָר, כָּל הָנֵי תִּקּוּנִין אַבָּא גַּלֵּי לוֹן, בְּגִין דְּלָא יֵעוֹל בְּכִסּוּפָא לְעָלְמָא דְּאָתֵי, הַשְׁתָּא אַמַּאי אִצְטְרִיכוּ לְאִתְגַּלָּאָה. אָמַר לֵיהּ רַבִּי אַבָּא, הַהוּא דַּאֲנָא כָּתַבְנָא מִבּוֹצִינָא קַדִּישָׁא, אֲמֵינָא לְגַבֵּי חַבְרַיָּא, דְּהָא אִנּוּן יָדְעִין מִלִּין, וְהָא אִצְטְרִיךְ לְמִנְדַּע, דִּכְתִיב <small>(שמות י)</small> וִידַעְתֶּם כִּי אֲנִי ה', וּכְתִיב <small>(שמות כט)</small> וְיָדְעוּ כִּי אֲנִי ה', בְּגִין דְּאִתְיַשְּׁבָן מִלִּין בְּלִבָּנָא, וּמִכָּאן וּלְהָלְאָה סְתִימִין מִלִּין בְּגַוָּן, זַכָּאָה חוּלָקָנָא בְּהַאי עָלְמָא וּבְעָלְמָא דְּאָתֵי, דְּהָא עַד כְּעַן בּוֹצִינָא קַדִּישָׁא אִתְעַטַּר בְּמִלִּין בְּגַוָּן.
תָּא חֲזֵי, אֲנָא חֲזֵינָא לֵיהּ בְּחֶלְמָא, וְשָׁאִילְנָא קַמֵּיהּ, י' הָא אוֹלִיפְנָא קַמֵּיהּ דְּמַר, דְּאִיהִי חָכְמָה, וְהָכִי הוּא וַדַּאי, ה' אַמַּאי אִיהִי בִּינָה. אָמַר לִי, תָּא חֲזֵי, הָא כְּתִיב <small>(בראשית ב)</small> וְנָהָר יוֹצֵא מֵעֵדֶן לְהַשְׁקוֹת אֶת הַגָּן, מַאן הוּא נָהָר דְּיוֹצֵא מֵעֵדֶן, דָּא בִּינָה, וּבְגִין כָּךְ הַהוּא נָהָר יוּ"ד סָתִים בְּגַוֵּיהּ, וְיוּ"ד פָּשִׁיט נַהֲרָא דָּא מִכָּל סִטְרוֹי, וְדָא הִיא ה', בְּגִין כָּךְ הוּא י"ה, לְבָתַר אַפִּיקַת בֵּן תְּחוֹתָהּ דְּאִיהוּ ו', כְּגַוְנָא דָּא ה', לְבָתַר אוֹלִידַת וְאַפִּיקַת הַאי בֵּן וְשַׁוְיָה לְקַמָּהּ, וּבְגִין כָּךְ ה"ו, דְּהָא ו' לְקַמָּהּ יָתִיב לְיָנְקָא לֵיהּ, וְעַל כָּךְ תָּנֵינָן בְּמַתְנִיתָא דִּילָן, ה' ד' הֲוָת, מִדְּאִתְחַבְּרַת דְּכוּרָא עִמָּהּ, אִתְעַבְּרַת מֵחַד בֵּן וְאִקְּרֵי ה', לְבָתַר אוֹלִידַת וְאַפִּיקַת ו' הַהוּא בֵּן וְקָאִים לְקַמָּהּ, וְעַל הַאי כְּתִיב וְנָהָר יוֹצֵא מֵעֵדֶן, מִנֵּיהּ נָפִיק וַדַּאי, לְהַשְׁקוֹת אֶת הַגָּן, לְיָנְקָא לֵיהּ.
הֲוֵינָא אָחִיד בֵּיהּ וְנָשִׁיק בִּידוֹי, אֲנָא בְּהַאי עִדּוּנָא אִתְּעַרְנָא, בָּכֵי וְחַיִּיךְ, וַהֲווֹ תְּלָתָא יוֹמִין דְּלָא אֲכִילְנָא מִידִי, חַד מֵחֶדְוָתָא, וְחַד דְּלָא זָכֵינָא לְמֶחֱמֵי לֵיהּ זִמְנָא אַחֲרָא, וְעִם כָּל דָּא בֵּיהּ אִתְקְשַׁרְנָא תְּדִירָא, דְּהָא כַּד נְהִירָא לִי שְׁמַעְתְּתָא, חֲמֵינָא דְּיוּקְנֵיהּ דְּאִתְּעַר קַמַּאי. זַכָּאִין אִנּוּן צַדִּיקַיָּא, בְּעָלְמָא דֵּין וּבְעָלְמָא דְּאָתֵי, עֲלַיְהוּ כְּתִיב, <small>(תהלים קמ)</small> אַךְ צַדִּיקִים יוֹדוּ לִשְׁמֶךָ יֵשְׁבוּ יְשָׁרִים אֶת פָּנֶיךָ.