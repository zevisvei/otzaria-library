<h1>קובץ שיטות קמאי על הוריות</h1>
<h2> ב' ע''א.</h2>
והמצוה הקע''ה היא שצוה לנטות אחרי רבים כשתפול מחלוקת בין החכמים בדין מדיני התורה כלם. וכן נמשך ונטה בדין פרטי גם כן בדין ראובן ושמעון, דרך משל כשתפול המחלוקת בין דייני עירם אם שמעון הוא חייב או ראובן, נמשך אחר הרוב. והוא אמרו יתעלה (משפטי' כ''ג) אחרי רבים להטות. ובבאור אמרו (ב''ב כ''ג:, כ''ד., נזיר מ''ב., ועי' חולין י''א.:) רובא דאורייתא. וכבר התבארו משפטי מצוה זו ודקדוקיה במקומות מסנהדרין. 
<h3>[ספר המצות לרמב''ם — עשין קע''ה]</h3>
------
מצות עשה שיקריבו הסנהדרין שבלשכת הגזית קרבן אם טעו והורו שלא כהלכה באחת מן העבירות החמורות שחייבין על זדונן כרת ועל שגגתן חטאת ועשו הקהל או רובו על פיהם שנ' בפרשת ויקרא (ד' י''ג—כ''א) ואם כל עדת (בני) ישראל ישגו ונעלם דבר מעיני הקהל ועשו אחת מכל מצות ה' אשר לא תעשינה ואשמו, ונודעה החטאת אשר חטאו עליה והקריבו הקהל פר בן בקר לחטאת (ע''פ יראים סי' תמ''ה) והביאו אותו לפני אהל מועד, וסמכו זקני העדה את ידיהם על ראש הפר לפני ה' ושחט את הפר לפני ה', והביא הכהן המשיח מדם הפר אל אהל מועד, וטבל הכהן (את) אצבעו מן הדם והזה שבע פעמים לפני ה' את פני הפרכת, ומן הדם יתן על קרנות המזבח אשר לפני ה' אשר באהל מועד ואת כל הדם ישפוך אל יסוד מזבח העולה אשר פתח אוהל מועד, ואת כל חלבו ירים ממנו והקטיר המזבחה, ועשה לפר כאשר עשה לפר החטאת כן יעשה לו וכפר עלהם הכהן ונסלח להם, והוציא את הפר אל מחוץ למחנה ושרף אותו כאשר שרף את הפר הראשון חטאת הקהל הוא. תניא בת''כ עדת (בני) ישראל יכול בכל העדה הכתוב מדבר ת''ל עדת [ישראל] ולהלן הוא אומר ושפטו העדה מה להלן ב''ד אף כאן ב''ד, אי מה עדה האמורה להלן כ''ג אף כאן כ''ג ת''ל עדת ישראל עדה המיוחדת לכל ישראל ואיזו זו סנהדרי גדולה היושבת בלשכת הגזית, היה אחד מהן גר או נתין או ממזר או זקן שאינו ראוי לבנים יכול יהיו חייבין ת''ל עדת ולהלן הוא אומר ושפטו העדה מה להלן הראוים להוראה אף כאן הראוים להוראה, לא היה מופלא שבבית דין שם או אמר אחד מהן איני יודע או שאמר להם טועים אתם יכול יהיו חייבין ת''ל ואם כל עדת וגומר, אין חייבין אלא על העלם דבר של הוראת ב''ד עם שגגת מעשה של הקהל שנ' ישגו ונעלם דבר וגו' (ע''פ יראים שם). ולמד שם ע''ז בגזרה שוה מעיני מעיני שאין חייבין שם קרבן האמור בפ' שלח אלא על העלם דבר עם שגגת מעשה. עוד תניא שם (תו''כ שם) הורו ב''ד ועשו יכול יהיו חייבין ת''ל הקהל ועשו הוראה תלויה בבית דין והמעשה תלוי בקהל. 
<h3>[סמ''ג עשין סימן רי''ז]</h3>
------
לא נאמר בפר העלם דבר את פני פרוכת הקדש כמו שנ' בפר כהן משיח אלא את פני הפרוכת ולא יותר משל למלך שסרחה עליו מדינה אם מיעוטה סרחה פמליא שלו מתקיימת ואם כולה סרחה אין פמליא שלו מתקיימת (זבחים מ''א ב') אף כאן כשחטא כהן משיח עדיין שם קדושת המקום על המקדש וכשחטאו כולם חס ושלום נסתלקה הקדושה (פירוש רש''י ויקרא ד' י''ז). אל יסוד מזבח העולה אשר פתח אהל מועד זהו יסוד מערבי שהוא כנגד הפתח, ואת כל חלבו ירים אע''פ שלא פירש כאן יותרת הכבד ושתי הכליות למדין הן מועשה לפר כאשר עשה וגו' ומפני מה לא נתפרשו בו כדתני רבי ישמעאל (זבחים מ''א ב') משל למלך שזעם על אוהבו ומיעט בסירחונו מפני חיבתו, ועשה לפר כאשר עשה לפר החטאת כמו שמפורש בפר כהן משיח להביא יותרת הכבד ושתי כליות שפירש שם מה שלא פירש כאן ולכפול במצות העבודות וללמד שאם חסר אחת מכל המתנות פסל ולפי שמצינו בניתנין על המזבח החיצון שנתנן במתנה אחת כיפר הוצרך לומר כאן שמתנה אחת מהן מעכבת (פרש''י שם, י''ח—כ'). 
<h3>[סמ''ג עשין סימן רי''ז]</h3>
------
לנטות אחרי רבים, והוא כשיפול מחלוקת בין החכמים בדין מדיני התורה כולה, וכמו כן בדין פרטי, כלומר בדין שיהא בין ראובן ושמעון, על דרך משל, כשתהיה המחלוקת בין דייני עירם שקצתם דנין לחיוב וקצתם לפטור, לנטות אחר הרוב לעולם, שנאמר [שמות כ''ג] אחרי רבים להטות. ובביאור אמרו זכרונם לברכה [חולין י''א ע''א] רובה דאוריתא. ובחירת רוב זה לפי הדומה הוא בששני הכתות החולקות יודעות בחכמת התורה בשוה, שאין לומר שכת חכמים מועטת לא תכריע כת בורים מרובה ואפילו כיוצאי מצרים, אבל בהשויית החכמה או בקרוב הודיעתנו התורה שריבוי הדיעות יסכימו לעולם אל האמת יותר מן המיעוט. ובין שיסכימו לאמת או לא יסכימו לפי דעת השומע, הדין נותן שלא נסור מדרך הרוב. ומה שאני אומר כי בחירת הרוב לעולם הוא בששני הכיתות החולקות שוות בחכמת האמת כי כן נאמר בכל מקום חוץ מן הסנהדרין, שבהם לא נדקדק בהיותם חולקין אי זו כת יודעת יותר אלא לעולם נעשה כדברי הרוב מהם. והטעם לפי שהם היו בחשבון מחויב מן התורה, והוא כאלו צותה התורה בפירוש אחר רוב של אלו תעשו כל עניניכם, ועוד שהם כלם היו חכמים גדולים. משרשי מצוה זו שנצטוינו בזה לחזק קיום דתינו, שאלו נצטוינו קיימו התורה כאשר תוכלו להשיג כוונת אמתתה, כל אחד ואחד מישראל יאמר דעתי נותנת שאמתת ענין פלוני כן הוא, ואפילו כל העולם יאמרו בהפכו לא יהיה לו רשות לעשות העניין בהפך האמת לפי דעתו, ויצא מזה חרבן שתעשה התורה ככמה תורות, כי כל אחד ידין כפי עניות דעתו. אבל עכשיו שבפירוש נצטוינו לקבל בה דעת רוב החכמים יש תורה אחת לכלנו והוא קיומנו גדול בה ואין לנו לזוז מדעתם ויהי מה. ובכן בעשותינו מצוותם אנו משלימין מצות האל, ואפילו אם לא יכוונו לפעמים החכמים אל האמת חלילה, עליהם יהיה החטאת ולא עלינו. וזהו הענין שאמרו זכרונם לברכה בהוריות [ב' ע''א] שבית דין שטעו בהוראה ועשה היחיד על פיהם שהם בחיוב הקרבן לא היחיד כלל, זולתי בצדדים מפורשים שם. דיני המצוה כגון החילוקים שיש ברוב זה בין דיני ממונות לדיני נפשות, שבדיני נפשות צריך שיהא הרוב יותר ניכר, וכמה אנשים צריכים לדיני נפשות מחמת שאנו מצווין לעשות כדברי הרוב, ואין ראוי להמית איש אחד בשני דיינין שהם רוב כנגד אחד. וכן מה שאמרו זכרונם לברכה [סנהדרין ל''ז ע''א] שצריכין גם כן אלו העושים רוב בדיני נפשות להיות סמוכין, והסמיכה עדות להם שהם חכמים ונבונים ושלמים שראויים לעשות כל דבר על ידם, ולא נמית אנשים על פי אנשים חסירי חכמה פן יטעו בדין, ולמיתה אין תשלומין. ושבדיני נפשות המלמדים זכות אין חוזרין ומלמדין חובה, ובדיני ממונות אינו כן. ושפותחין בזכות בדיני נפשות. והנה נסתלק הפותח בכך מכת המחייבת, ושהכל מלמדין זכות, בין רב בין תלמיד, ויתר פרטיה מבוארין בסוף סנהדרין. ונוהגת בכל מקום ובכל זמן בזכרים ונקבות. ועובר עליה ולא נטה אחריהם ביטל עשה וענשו גדול מאד, שהוא העמוד שהתורה נסמכת בו. 
<h3>[ספר החינוך מצוה ע''ח]</h3>
------
המצוה קס''ח. נצטוינו להמשך אחר הרוב [סהמ''צ לר''מ עשין קע''ה, רמב''ם הלכות סנהדרין פ''ח, ממרים פ''א]. לשון הר''ם צווינו להמשך אחר הרוב כשתפול המחלוקת בין החכמים במשפט ממשפטי התורה כלם, וכן נמשך בדין הפרטים גם כן בדין ראובן ושמעון, על דרך משל כשיפול המחלוקת בין דייני עירם השמעון הוא חייב אם ראובן, נמשך אחר הרוב. והוא אמרו יתעלה [שמות כ''ג ב'] אחרי רבים להטות, ע''כ. מצוה זו מבוארת בעצמה שמה שיסכים בו הרוב יראה אמתי בדברים שאין בהם מופת, שהסכמת הרוב [אמתי] יותר מהסכמת היחיד. ועל פסוק זה סמכו רבותינו בעניני אסורי התורה [חולין צ''ט ע''ב, קי''א ע''א, זבחים ע''ב ע''א, וערש''י ביצה ג' ע''ב, וב''מ נ''ג ע''א וחולין צ''ח ע''ב] במין במינו שבטל מן התורה ברוב, כי הרוב יבטל המועט אחר שהוא מינו. אמנם במין שאינו מינו הלכו אחר הטעם כשיש בו ממש האסור, והוא כשיהיה כזית תוך אכילת פרס שהיא אכילה חשובה. ואחר שיש בו כזית מן האסור וטעמו הרי הוא כאלו אוכל האסור עצמו [חולין צ''ז ע''ב, צ''ח ע''א, רמב''ם פט''ו ממאכלות אסורות] מה שצריך שנבאר מאמר רבותינו [יומא פ''ד ע''ב, כתובות ט''ו ע''א] כל דפריש מרובא פריש וקבוע כמחצה על מחצה דמי. אמנם אמרם כל דפריש מרובא פריש, זה נמשך אחר כונת אחרי רבים. אמנם דין הקבוע הוא שהואיל והאסור בו מוחזק, הנה מה שיש בו מן האסור אף על פי שהוא מועט הוא מורגש וידוע כהתר, אמנם כשפירש הדבר הנה הוא במקום שאין בו חזקת איסור. ורבותינו [חולין שם] גזרו על אסור הטעמים עד ששים כפי הנודע להם שעד ששים יש בו קצת טעם מן התערובת, ובאסורים שטעמם חזק כגון המחמץ והמתבל אמר שאינו בטל [ערלה פרק ב' משנה א', רמב''ם הלכות מאכלות אסורות פט''ז הלכה א'] וכל זה היה להרחקת האסורים למען לא ימשכו באכילתן. ויש דברים שהחמירו באסוריהם, אם לפי מעלתם או לחומר אסור' כגון [תרומות פ''ד מ''ז] תרומה במאה מצד מעלתה, וכלאי הכרם וערלה במאתים לחומר אסורם. ושאסורין בהנאה לכל לפיכך כפל אסורם [ערלה שם, ירוש' שם פט''ו הי''ד והט''ז] ויין נסך ותקרובת עבודה זרה בכל שהוא [ע''ז ע''ג ע''א, רמב''ם שם ה''ו ופט''ז הכ''ח] להתרחק תכלית ההרחקה מכל ענין עבודה זרה, והדברים החשובים בעינן אין להם בטלה [ביצה ג' ע''א] כי הדברים החשובים מצד חשיבותן לא יבטלו בתוך הדבר שיתערבו בו שלא יהיה להן שם, וכן הבריה [חולין צ''ו ע''א, ושם ק' ע''א ותוס' ד''ה בריה] גם כן אינה בטילה, שכל בריה שלימה יש לה חשיבות. 
<h3>[הבתים — ספר המצוה]</h3>
------
הורו בית דין לעבור על אחת מכל מצוות וכו', כלומר שנעלמה מהם הלכה שאינה מפורשת בתורה בהדיא אלא שבאה מדרשא והיתה בשגגה מהם שהורו הלכה למעשה לעבור עליה שנראה לדעתם בההיא שעתא שמותרת, ואם היו רוב צבור דהינו רובא דישראל עושין אותה איסורא על פי הוראתן חזינן בקרא דמחייבינן ב''ד לאיתויי פר, אפילו לא עשו ב''ד בהוראתן כיון שהחטיאו את הקהל כדכתיב [ויקרא ד'] ואם כל עדת ישראל ישגו וגו', ונעלם דבר מעיני הקהל ועשו אחת מכל מצות יי' אשר לא תעשינה וגו', חייבין ב''ד לאיתויי פר חטאת [ו]מתכפרין כל הקהל באותו פר שאם לא עשו רוב ישראל על פי הוראה אלא בשגגה מיחייב לאיתויי כל אחד ואחד כשבה או שעירה כי היכי דעביד יחיד כשהוא חוטא בשגגת מעשה או באומר מותר לדברי האומר דלאו אנוס הוא. או שנתחלף לו חלב בשמן ואכלו שמביא כשבה [או] שעירה וקא משמע לן השתא במשנה זו שאם הלך היחיד ועשה שוגג על פיהם, כלומר שנתחלף חלב בשמן ואכלו דשמא תאמר ניתן לו דין יחיד [כשבה] או שעירה שהרי לא סמך בשעת אכילה על הוראת ב''ד קמ''ל כיון דאילו הוה ידע דחלב הוה לא הוה נמנע מלאכלו דהא הורו לו ב''ד וכל ישראל שהוא מותר הילכך תולה בב''ד קרינא ביה ומיפטר (בקרבן) [מקרבן] יחיד דהינו כשבה או שעירה ומתכפר עמהם, אלא אפילו לא עשה בשגגה זו אלא אחר חדש שטעו הקהל על פי הוראה אפילו הכי דלא נעשו בזמן אחד אלא בזמן מרוחק זה מזה אפילו הכי מיפטר תולה בב''ד קרינא ביה, ומיפטר לגמרי וכשנודע לב''ד שטעו וחזרו בהן ויביאו פר יתכפר הוא עמהם בין שלא עשו ועושה, ולא מיבעיא עשו ועשה אחריהם דפטור דהא יביאו צבור פר אחר טעותו שלו ויש לו להתכפר עמהם אלא אפילו לא עשו ב''ד ולא רוב צבור כלל אלא הוא לבדו נזדמן לו שגגה זו שנתחלף לו חלב בשומן נמצא שאין לו להתכפר ושמא לעצמו יביא כשבה או שעירה קמ''ל דמיפטר לגמרי דתולה בב''ד הוא אע''פ שעשה בשוגג כיון שהיה סומך על פיהם אם היה יודע שהוא חלב והיה אוכלו תולה בב''ד קרינא ביה וכו', מתני' בלא זו אף זו מתפרש כדפרישית, ומדקתני הורו ב''ד על אחת מכל מצות וגו', מוכח בגמ' מכאן שאין שם הוראה נגמרת בין לציבור בין ליחיד דליתקרי תולה בב''ד אלא א''כ בא מעשה לידן או ליד היחיד והלך ושאל לב''ד והורו לו ב''ד לעבור עליה כלומר מותר אתה לעשות או מותרין אתם לעשות, אבל היכא דדרשו ב''ד ברבים דדבר זה מותר הוא ומתוך אותה דרשא הלכו הרבים או היחיד ועשו אינן נקראין תולין בב''ד אלא מחייבי לכל יחיד לאיתויי כשבה או שעירה לפי שהיה להם לשוב לשאול מב''ד שנזדמן להם מעשה לידן דלאו כל שעתא ושעתא לבו של אדם פנוי להכיר האמת וכאילו תולה בדעת עצמן הן שמביאין בשגגת מעשה או באומר מותר לדברי האומר דלאו אנוס הוא... הורו ב''ד וידע [אחד] מהן שטעו וכו', או אחד מן התלמידים שהוא כל כך חכם שהוא ראוי להוראה דהינו גמיר וסביר והלך אותו אחד מב''ד או אותו תלמיד ועשה על פיהם של שאר ב''ד כלומר שביטל דעתו אצל דעתם לפי שהוא סבור שמצוה לשמוע דברי חכמים דלא מזיד גמור הוא הרי זה חייב קרבן בפני עצמו כשבה או שעירה אם הדבר הוא משאר מצות ואם מדבר ע''ז הוא מיחייב לאיתויי שעירה לפי שאינו תולה בב''ד ממש שהרי ידע שטעו בין שטעו ועשה עמהם, כלומר אפילו סמכו ב''ד על הוראתם ועשו כהוראתם באותה שעה שהוא חטא אפילו הכי לא מיקרי תולה בב''ד וכ''ש אם לא עשה באותה שעה אלא אחריהם וכ''ש אם לא עשו כלל, זו המשנה המתפרשת בזו ואין צריך לומר זו כדפרישית. זה הכלל כל התולה בעצמו חייב, מפרש בגמ' לאיתויי מבעט בהוראה כלומר ואם היה רגיל כל הימים מבעט בהוראתם שאינו שומע להם ואחר כך הורו ב''ד שחלב מותר והלך ועשה על פיהם ואכל חלב כדאמרינן והוי רגיל להיות מבעט בהוראה השתא נמי מבעט הוא וכשהוא אוכל עכשו את החלב מפי עצמו הוא עושה ואינו קרוי תולה בב''ד הילכך חייב קרבן, תולה בב''ד פטור לאיתויי אם הורו ב''ד לצבור ועשו צבור בהוראתו וידעו שטעו וחזרו בהן והביאו כפרתן והלך זה היחיד ולא שמע באותה חזרה ועשה כהוראתן דפטור דתולה בב''ד הוא ולא אמרינן היה לו שישמע בחזרת צבור. וסתמא זו כר' טרפון בכי האי גונא סמוך לזו בהאי פירקין וסתם ואחר כך מחלוקת היא כמו שמנהג בהרבה מקומות. 
<h3>[רבינו יהונתן מלוניל]</h3>
------
מסקנת ההלכות במסכת הוריות שאין הדברים הללו אמורים שסנהדרי גדולה שהורו יהיו חייבים והציבור פטורין מפני שתלו בב''ד אלא כשהיו בהן התנאין שביארנו למעלה על פי הברייתא דתורת כהנים ומסכת הוריות, וגם מפרש שם שצריך שיאמרו לעם בפירוש מותרים אתם, אבל אם חסר אחד מהן ב''ד פטורין מן הקרבן וכל מי ששגג ועשה מעשה מביא חטאת קבועה על שגגתו (ב' ב'). עשו רוב אנשי [ארץ] ישראל על פיהם אע''פ שאלו העושים שבט אחד וכן אם עשו רוב השבטים אע''פ שהם מיעוט הקהל ב''ד חייבין והעושין פטורים (רמב''ם שגגות פי''ג ה''ב). 
<h3>[סמ''ג עשין סימן רי''ז]</h3>
------
הורו ב''ד לעבור על אחת מכל מצות האמורות בתור', והלך היחיד ועשה שוגג על פיה', בין שעשו ועשה עמהם בין שעשו ועשה אחריהם בין שלא עשו ועשה פטור. האי ב''ד פירוש סנהדרין גדולה ומספקא ליה אי בית דין גופייהו חייבים להביא כבשה או שעירה, נהי דפר אינן מביאין אלא אם כן עשו רוב צבור, מ''מ קרבן יחיד לייתי. הורוה ב''ד להינשא והלכה וקילקלה חייבת. אומר רבי דהאי בית דין אינם סנהדרין, (דהכא) [דהא] כל בית דין יכולים להתיר להינשא. עד שיאמר הלכה למעשה. פירש שיביא לו ראייה מאותו דבר מתוך ההלכה כי התלמוד ודברי האמוראים עיקר כדאמרינן בריש ירו' דפיאה [פ''ב ה''ד], אין למדין לא מתוך ההלכות ולא מהאגדות ולא מן התוספו' אלא מן התלמוד. עד שיאמר מותרין לעשות. מכאן דאין לתלמיד לסמוך על דברי רבו עד דא''ל הכי, כדאמ' פרק יש נוחלין [ק''ל ע''ב] אין למדין הלכה מפי מעשה, אם יאמר אדם ראיתי מעשה שהוא כך אין לסמוך על דבריו שמא לא עיין היטב והמעשה היה קצת משונה. 
<h3>[האגודה]</h3>
------
הורו בית דין כול'. אמ' שמואל אין בית דין חייבין עד שיאמרו להם מותרין אתם, רב דימי מנהרדעא אמ' עד שיאמרו להן מותרין אתם לעשות, מאי טעמ' לפי שלא נגמרה הוראה. אמ' אביי אף אנן נמי תנינה, חזר לעירו ושנה ולימד כדרך שלימד פטור, הורה לעשות חייב. 
<h3>[פסקי הרי''ד]</h3>
------
והלך היחיד ועשה שוגג עלפיהם. שוגג למה לי, אמ' רבא לאייתויי הורו בית דין שחלב מותר ונתחלף לו בשומן ואכלו שפטור. כפלוגתא הורו בית דין שחלב מותר ונתחלף לו בשומן ואכלו רב אמ' פטור ושמואל אמ' חייב. 
<h3>[פסקי הרי''ד]</h3>
------
<h2> ב' ע''ב.</h2>
או תלמיד ראוי להוראה. תרתי למ' ליה, אמ' רבא איצטריך סד''א הני מילי גמיר וסביר, אבל גמיר ולא סביר לא, תנא משנה יתירה דאפילו גמיר ולא סביר. 
<h3>[פסקי הרי''ד]</h3>
------
הנותנים רשות הם שנים. האחד, ראש גולה בבבל, ואין חוששין אליו אלא ליחוסו לא לחכמתו, שדינו על כל ישראל כדינא דמלכותא, שאונסת ומכרחת לרדות ישראל ולדין עליהם בכל מקום בין רצו בין לא רצו, שנאמר (בראשית מ''ט י'), לא יסור שבט מיהודה. וכל דיין שראוי לדון שנתן לו רשות ראש גולה, יש לו לדון בכל העולם אף על פי שלא רצו בעלי דינין, בין בארץ בין בחוצה לארץ, אף על פי שאין דן דיני קנסות. השני הנותן רשות גם כן, הוא ראש ישיבה של ארץ ישראל. וזה, צריך שיהיה גדול בתורה לא ימצא כמוהו בכל ארץ ישראל, בזמן שממנין אותו, דכתיב (שם), ומחוקק. וכבר בארנו פרק עשירי שזה בהסכמת בני ארץ ישראל. כתב הר''מ ז''ל בפי' המשנה (בכורות פ''ד מ''ג), שאינו מועיל רשות ראש גלות בהיתר בכורות בלבד, רק צריך בזה רשות ראשי ישיבות מארץ ישראל, כמו שהתבאר בתלמוד. לפיכך כשתשמע מומחה בהיתר בכורות או ראיית מומו, תדע שהוא מומחה שנטל רשות מב''ד לראות בכורות ולהורות בהם בפירוש. וכל דיין שראוי לדון, שנתן לו ראש ישיבה שבארץ ישראל רשות, יש לו לדון בארץ ישראל וסביבה אפילו בעל כרחן, אבל בחוצה לארץ, אם רצו אין, לא רצו לא, ואף על פי שיכול לדון שם דיני קנסות. ואם נטל רשות מראש גולה דן בעל כרחן. מי שאינו ראוי לדון מפני שאינו הגון, ועבר ראש גולה ונתן לו רשות, או שטעו ב''ד ונתנו לו רשות, אין הרשות מועיל לו עד שיהיה ראוי. ריש פרק כיצד מעברין (עירובין נ''ג ע''ב), אמרי ליה רבנן לרבי אילעא, הצפינינו היכן רבי אבהו צפון. א''ל נתיעץ במכתיר והנגיב למפיבושת. פירש רש''י ז''ל, נתיעץ במכתיר, נטל רשות מבעל ישיבה. מכתיר, על שסומך ונותן רשות להורות ולהקרא רבי, ומשם והלאה הוא רשאי לדון ולהורות ולהיות מומחה לרבים, ואם טעה לא ישלם, עד כאן. פירוש הצפינינו, הראנו. כמו צופיה הליכות ביתה. צפון, נחבא. והנגיב, הלך לו לדרום. למפיבושת, לפני חכמי דרום שהם חכמים מאד, על שם שהיה מפיבושת חכם גדול קרי ליה הכי. והדין הוא כך, אם אוירא דארץ ישראל מחכים (בבא בתרא קנ''ח ב'), כל שכן באויר בית המקדש, והמשכן לא היה לעולם אלא בדרום ארץ ישראל. האיש שנותנין לו רשות צריך שיהיה תלמיד חכם מפורסם בחכמת התורה, וכדאיתא מסכת הוריות (ב' ב'). ובג''ה עדיין נאריך בגדר החכם פרק מ''ד ושם תמצאוהו. כתב הרמב''ם ז''ל (ספר המצוות ל''ת רפ''ד), והמצוה, שהזהיר ב''ד הגדול או ראש גלות, שלא למנות דיין אדם שאינו חכם בחכמת התורה בעבור מעלות אחרות שיהיו בו וימנוהו בעבורם, אלא שיהיה יודע צווי התורה ואזהרותיה והנהגותיה, וחזקתו במעשים נאים. ואמרינן בספרי (פרשת דברים), שמא תאמר פלוני נאה אושיבנו דיין, פלוני גבור אושיבנו דיין, יודע בכל לשון אושיבנו דיין, נמצא מזכה את החייב ומחייב את הזכאי, לא מפני שהוא רשע, אלא מפני שאינו יודע, לכך נאמר (דברים א' י''ז), לא תכירו פנים במשפט. 
<h3>[כפתור ופרח לרבינו אשתורי הפרחי פי''ב]</h3>
------
אמ' ליה אביי כי האי גונא מזיד הוא, אמ' ליה דקא טעי במצוה לשמוע דברי חכמי'. פי' שהוא סובר בלבו טועה הוא כיון שרבותיו מתירין. וקשיא לי כיון דתנן וידע אחד מהן שטעו היכי מוקמינן דהוא גמיר ולא סבר, השתא התלמיד שהוא ראוי להוראה אמרי' דגמיר וסבר, אחד מן הדיינים לא כל שכן דגמיר וסביר. והנכון בעיני דלא גרסינ' ''אחד מהן'' אלא ''וידע אחד שטעו'', ועל אחד מן הקהל אומ', ודין אחד יש בין לאחד מן הקהל שידע (ו)שטעו, בין לאחד מן הדיינין שידע שטעו, שאם עשה בהוראתן חייב שהרי לא תלה בבית דין. ומיהו הוראה הויא לפטור כל מי שתולה בהוראתן, דעד כאן לא אמרי' דלא חשיבא הוראה אלא כשידע אחד מהן שטעו ואמ' להם טועים אתם כדלקמ' [ד' ע''ב], אבל היכא דשתק הוראה הויא לגבי אחריני, אבל לגבי דידיה לא. ויש לומ' שאע''פ שהיה אחד מן הדיינין לא הוה סבר ומשו' דגמיר טובא סמכוה, ויש שם תלמיד שעדין לא הוסמך וגמיר וסבר ועדיף מיניה. 
<h3>[פסקי הרי''ד]</h3>
------
והמצוה השי''ב היא שהזהירנו מחלוק על בעלי הקבלה עליהם השלום ומצאת ממצוותם במעשה התורה והוא אמרו (ר''פ שופטי') לא תסור מן הדבר אשר יגידו לך. ולשון ספרי לא תסור מן הדבר אשר יגידו לך זו מצות לא תעשה. והעובר על לאו זה הוא זקן ממרא וחייב חנק ובתנאים המקובלים המבוארים בסוף סנהדרין (פ''ד:, פ''ו:—פ''ט.). ושם התבארו משפטי מצוה זו. 
<h3>[ספר המצות לרמב''ם — לאוין שי''ב]</h3>
------
שנמנענו מלחלוק על בעלי הקבלה עליהם השלום ומלשנות את דבריהם ולצאת ממצותם בכל עניני התורה, ועל זה נאמר [דברים י''ז] לא תסור מן הדבר אשר יגידו לך ימין ושמאל, ואמרו זכרונם לברכה בספרי לא תסור וגומר, זו מצות לא תעשה. משרשי המצוה לפי שדעות בני האדם חלוקין זה מזה לא ישתוו לעולם הרבה דעות בדברים, וידע האדון הכל ברוך הוא שאלו תהיה כוונת כתובי התורה מסורה ביד כל אחד ואחד מבני אדם איש איש כפי שכלו, יפרש כל אחד מהם דברי התורה כפי סברתו וירבה המחלוקת בישראל במשמעות המצוות, ותעשה התורה ככמה תורות, וכענין שכתבתי במצות אחרי רבים להטות בכסף תלוה בסימן ס''ז [מצוה ע''ח], על כן אלהינו שהוא אדון כל החכמות השלים תורתנו תורת אמת עם המצוה הזאת שצונו להתנהג בה על פי הפירוש האמתי המקובל לחכמינו הקדמונים עליהם השלום, ובכל דור ודור גם כן שנשמע אל החכמים הנמצאים שקבלו דבריהם ושתו מים מספריהם ויגעו כמה יגיעות בימים ובלילות להבין עומק מליהם ופליאות דעותיהם, ועם ההסכמה הזאת נכוין אל דרך האמת בידיעת התורה, וזולת זה אם נתפתה אחר מחשבותינו ועניות דעתנו לא נצלח לכל. ועל הדרך האמת והשבח הגדול בזאת המצוה אמרו זכרונם לברכה [ספרי], לא תסור ממנו ימין ושמאל, אפילו יאמרו לך על ימין שהוא שמאל לא תסור ממצותם, כלומר שאפילו יהיו הם טועים בדבר אחד מן הדברים אין ראוי לנו לחלוק עליהם אבל נעשה כטעותם, וטוב לסבול טעות אחד ויהיו הכל מסורים תחת דעתם הטוב תמיד ולא שיעשה כל אחד ואחד כפי דעתו, שבזה יהיה חורבן הדת וחלוק לב העם והפסד האומה לגמרי, ומפני ענינים אלה נמסרה כוונת התורה אל חכמי ישראל, ונצטוו גם כן שיהיו לעולם הכת מועטת מן החכמים כפופה לכת המרובין מן השרש הזה, וכמו שכתבתי שם במצות להטות אחרי רבים. ועל דרך ענין זה שעוררתיך בני עליו אפרש לך אגדה אחת שהיא בבבא מציעא בסוף פרק הזהב [נ''ט ע''ב] גבי ההוא מעשה דרבי אליעזר בתנורו של עכנאי המתמהת כל שומעה. אמרו שם, אשכחיה רבי נתן לאליהו וכולי, אמר ליה מה עביד הקדוש ברוך הוא בההיא שעתא, אמר ליה חייך ואמר נצחוני בני, שהיה שמח הקדוש ברוך הוא על שהיו בניו הולכים בדרך התורה ובמצותה להטות אחרי רבים. ומה שאמר נצחוני בני חלילה להיות נצחון לפניו ברוך הוא, אבל פירוש הדבר הוא על ענין זה, שבמחלוקת הזה שהיה לרבי אליעזר עם חביריו האמת היה כרבי אליעזר וכדברי הבת קול שהכריע כמותו, ואף על פי שהיה האמת אתו בזה בייתרון פלפולו על חביריו לא ירדו לסוף דעתו ולא רצו להודות לדבריו אפילו אחר בת קול, והביאו ראיה מן הדין הקבוע בתורה שצוותנו ללכת אחרי הרבים לעולם, בין יאמרו אמת או אפילו טועים, ועל זה השיב הבורא ברוך הוא נצחוני בני, כלומר אחר שהם נוטים מדרך האמת שרבי אליעזר הוא היה מכוין בזה אל האמת, והם באים עליו מכח מצות התורה שצויתים לשמוע אל הרוב לעולם, אם כן על כל פנים יש להודות להם בפעם הזאת כדבריהם שתהיה האמת נעדרת, והרי זה כאלו בעל האמת נצוח.
מדיני המצוה מה שאמרו זכרונם לברכה [סנהדרין פ''ז ע''א] שאף על פי שהעובר על מה שפירשו חכמים בדברי התורה עובר על לאו זה דלא תסור, מכל מקום אין לו לאדם דין זקן ממרא הידוע בגמרא בסוף סנהדרין [פ''ט ע''א] שהוא חייב מיתה עד שיהא חולק על בית דין הגדול ושיהא הוא חכם שהגיע להוראה סמוך לסנהדרין ויחלוק עליהם בדבר שזדונו כרת ושגגתו חטאת, ובין שהוא מקל והם מחמירין או בהפך ויורה לעשות כהוראתו או יעשה הוא מעשה על פי הוראתו, שנאמר אשר יעשה בזדון ולא שיורה לבד, אבל אם היה תלמיד שלא הגיע להוראה והורה פטור, שנאמר כי יפלא ממך דבר, מי שלא יפלא ממנו אלא דבר מופלא, וכן אם מצאן חוץ ללשכת הגזית והמרה עליהם פטור, שנאמר וקמת ועלית אל המקום מלמד שהמקום גורם לו מיתה. ובין שחלק עליהם בדבר ממש שיש בזדונו כרת או בדבר המביא לידי דבר שחייבין עליו כרת חייב, כיצד בדבר שיש בזדונו כרת כגון שנחלקו באשה אם היא ערוה או אינה, אם דם זה מטמא או אינו מטמא, אם אשה זו זבה או אינה זבה, אם חלב זה אסור או מותר, וכן כל כיוצא בזה, וכיצד בדבר המביא לידי דבר שיש בו חיוב זה כגון שנחלקו בעיבור השנה שמביא לידי אכילת חמץ בפסח, וכן אם נחלקו בדין מדיני ממונות שלדברי האחד כדין נטל זה ממון זה מחבירו ואם קדש בו האשה מקודשת, והבא עליה במזיד ענוש כרת ובשוגג חייב חטאת, ולדברי האחר פטור, וכן בכל ענין שיש להוציא ממון כגון חייבי חרמים וערכים אם חייבים ליתן או אינם חייבים שלדברי האומר אינם חייבים כל שלקחו מהם גזל ואם קדש בו האשה אינה מקודשת, וכן כל כיוצא בזה, ואפילו חלקו בדיני מכות חייב עליהם, שהרי לדברי האומר אינו חייב מלקות בבית דין חייבים לשלם לו דמי חבלו ובדין יטול מהם תשלומיו.
וכתב הרב רבנו משה בן מימון זכרונו לברכה [פ''א מממרים ה''ב] בענין לאו זה דלא תסור שאחד דברים שלמדו אותם חכמים מפי הקבלה, ואחד דברים שלמדו אותם מדעתן באחת מן המדות שהתורה נדרשת בהן, ואחד דברים שנעשו סייג לתורה והם הגזרות והתקנות, בכל אחד מהשלשה דברים אלו מצות עשה לשמוע להם, והעובר על כל אחת מהם עובר בעשה ולא תעשה. והרב רבנו משה בן נחמן זכרונו לברכה [בהשגתו לשורש הראשון] תפש עליו הרבה ואמר הנה סבור הרב שיש בכלל לאו דלא תסור כל מה שהוא מדברי חכמים בין שהן מצות כגון מקרא מגילה ונר חנוכה, או שהן מן התקנות כגון בשר עוף בחלב ושניות לעריות, בין שהן בקום עשה כגון שלש תפלות בכל יום ומאה ברכות ולולב שבעה בגבולין, ובין שהן בלא תעשה כגון כל שהוא משום שבות בשבת ויום טוב וכן יום טוב שני בגולה ותשעה באב ודרך כלל כל מה שיאסור אותו התלמוד או יצוה עליו, והנה הרב בונה חומה בצורה סביב לדברי חכמים, אבל היא כפרץ נופל נבעה בחומה נשגבה אשר פתאום לפתח יבא שברה, לפי שהיא סברה נפסדת ברוב מקומות בתלמוד, כי הנה לדעתו המשתמש במחובר כגון הנסמך על האילן בשבת או המטלטל מחמה לצל או שאמר לגוי ועשה או אפילו המפסיע פסיעה גסה בשבת עובר הוא על עשה ולא תעשה מן התורה וראוי הוא ללקות ארבעים, אלא שפטרו הרב שם בספר שופטים מפני שניתן לאזהרת מיתת בית דין שכל חכם שממרה על דבריהם מיתתו בחנק, והנה לדבריו לוקה הוא לדעת האומר בתלמוד לאו שניתן לאזהרת מיתת בית דין לוקין עליו כמו שהוזכר בפרק מי שהחשיך [שבת קנ''ד ע''ב], וראוי לפי הדעת הזה להחמיר מאד בדברי סופרים שכולם תורה הם, אין ביניהם ובין המצות המפורשות בכתוב שום הפרש ואין בתורה דבר חמור מן השבות שהוא מדבריהם אלא מה שיש בה חיוב כרת או מיתת בית דין אבל לא כל שיש בה חיוב עשה או לאו שהרי בכל דבריהם לדעתו יש חיוב עשה ולאו, עשה דועשית על פי הדבר אשר יגידו לך, ולאו דלא תסור.
והנה נראה לרבותינו בכל התלמוד אומרים היפך מזה, שהרי הם דנין כל דברי סופרים להקל כמו שיאמרו תמיד [ביצה ג' ע''ב] ספיקא דאוריתא לחומרא ספיקא דרבנן לקולא, והקלו בחשש איסורין של דבריהם לומר בהן שאני אומר, ואמרו בפרק ראשון מפסחים [ט' ע''ב] אימור דאמרינן שאני אומר בדרבנן בדאוריתא מי אמרינן שאני אומר, והאמינו הקטנים שאינם ראויים להעיד במה שהוא מדרבנן כמו שאמרו שם [ד' ע''ב] בדיקת חמץ דרבנן והמנינהו רבנן בדרבנן, וכן בענין תחומין נאמן הקטן לומר עד כאן תחום שבת קסבר תחומין דרבנן והמנינהו רבנן בדרבנן כדאיתא בעירובין [נ''ח ע''ב] ובכתובות [כ''ח ע''ב], ועוד הקלו בדרבנן כמו כן בספקות כמו שאמרו זכרונם לברכה [ברכות כ''א ע''א] ספק התפלל ספק לא התפלל אינו חוזר ומתפלל, ספק אמר אמת ויציב ספק לא אמר חוזר ואמרו, מאי טעמא, תפלה דרבנן אמת ויציב דאוריתא, ולא עוד אלא אפילו בדברים הסותרים זה את זה הקלו כמו שאמרו בפרק במה מדליקין [שבת ל''ד ע''א], אמרו לו שנים צא וערב עלינו אחד ערב עליו מבעוד יום וכולי, כמו שבא לשם, וגם נראה בגמרא שעוקרין דבריהם תדיר משום איסור דאוריתא כמו שאמרו במסכת שבת [ד' ע''א] הדביק פת בתנור התירו לו לרדותה קודם שיבא לידי איסור סקילה, ושם בשבת אמרו [קכ''ח ע''ב] ביטול כלי מהיכנו דרבנן וצער בעלי חיים דאוריתא ואתי דאוריתא ומבטל דרבנן וגומר, כמו שבא לשם, וזה רב מאד בתלמוד אתי עשה דאוריתא ודחי עשה דרבנן, וכן במחלוקת שיבא בין החכמים אמרו [ע''ז ז' ע''א] אם היה אחד גדול בחכמה ובמנין הלך אחריו ואם לאו בשל תורה הלך אחר המחמיר ובשל סופרים אחר המיקל, וגדולה מזו אמרו [עירובין ס''ז ע''ב] בשל סופרים עושין מעשה ואחר כך דנין, ובפרק מי שהחשיך [שבת קנ''ד ע''ב] אמרו מהו דתימא להפסד מועט נמי חששו קא משמע לן שהרי חדוש הוא אצלם כשאינם דוחים דברי סופרים אפילו להפסד מועט, ואמרו [ברכות י''ט ע''ב] שמטמאים כהנים עצמם בטומאה של דבריהם לראות מלכי אומות העולם כדי שאם יזכה יבחין מה בין מלכי ישראל וגומר.
ואף בעונשן של דברי חכמים אין להם אלא נדוי כמו שאמרו [פסחים נ''ב ע''א] מנדין על שני ימים טובים של גליות ואמרו [מגילה ה' ע''ב] בעושה מלאכה בפורים ולשמתיה מר, ובמקומות יש להם מכת מרדות והוא למי שעובר על דבריהם שהן כעין תורה והן כל הגזרות שגזרו בהם מדבריהם שמכין אותו עד שיקבל אותה עליו או עד שתצא נפשו כמו שמפורש בתוספתא דסנהדרין, וכללו של דבר שדברי סופרים חלוקים הם בכל דיניהם מדברי תורה להקל בקצתן ולהחמיר בקצתן. אבל הדבר הברור המנוקה מכל שבוש הוא שאין הלאו הזה דלא תסור אלא במה שאמרו זכרונם לברכה בפירוש התורה, כגון הדברים הנדרשים בגזרה שוה או בבנין אב ושאר שלש עשרה מדות שהתורה נדרשת בהם או במשמעות לשון הכתוב עצמו, וכן במה שקבלו הלכה למשה מסיני, ועל זה יאמרו זכרונם לברכה שיש עשה ולא תעשה בדבר, ואם בענין הזה נחלק אחד הראוי להוראה במה שיש על זדונו כרת ובשגגתו חטאת על בית דין הגדול שנעשה בזה זקן ממרא בזמן שנדין דיני נפשות, וזהו אומרם זכרונם לברכה [ספרי] אפילו יאמרו לך על שמאל שהיא ימין, כלומר שכך היא המצוה לנו מאדון התורה יתברך שנאמין אל הגדולים במה שיאמרו ולא יאמר בעל המחלוקת היאך אתיר לעצמי ואני יודע בודאי שהם תועים שאפילו יהיה כן הוא מצוה להאמין להם, וכמו שכתבתי למעלה בראש המצוה, וכענין שנהג רבן גמליאל עם רבי יהושע ביום הכפורים שחל בחשבונו להיות כמו שמוזכר במסכת ראש השנה [כ''ה ע''א]. ויש בענין הזה תנאי אחד לפי מה שאמרו זכרונם לברכה במסכת הוריות [ב' ע''ב] שאם היה בזמן הסנהדרין איש חכם וראוי להורות או שהוא מכלל הסנהדרין והורו בית דין הגדול בדבר שלא כדעתו שאינו רשאי להתיר עצמו באותו הדבר האסור לדעתו עד שישא ויתן עמהם על הדבר, ואחר שיסכימו כלם או רובם בבטול הדעת ההוא וישבשו עליו סברתו ויעשו הסכמה שהוא טועה אז הוא רשאי לנהוג עצמו היתר במה שהיה דעתו לאיסור, וגם מצוה הוא על זה לקבל דעתם על כל פנים, אבל התקנות והגזרות שעשו חכמים למשמרת התורה ולגדר שלה אין להם בלאו זה אלא סמך בעלמא ואין בהם דין המראה כלל. ויתר פרטי המצוה מבוארים בסוף סנהדרין [פרק הנחנקין]. ונוהגת מצוה זו לענין זקן ממרא בזמן הבית, ולענין החיוב עלינו לשמוע לדברי חכמינו הקדמונים ואל גדולינו בחכמת התורה ושופטינו שבדורינו נוהגת בכל מקום ובכל זמן בזכרים ונקבות, ועובר על זה ופורץ גדר בדבר אחד מכל מה שלמדונו רבותינו בפירוש התורה כגון באחת משלש עשרה מדות או בדבר שהוא אסור מהלכה למשה מסיני, וכענין שכתבנו בסמוך, עבר על לאו זה מלבד שבטל עשה שבו, אבל אין לוקין על לאו זה לפי שניתן לאזהרת מיתת בית דין בזקן ממרא, וכמו שכתבנו. 
<h3>[ספר החינוך מצוה תצ''ו]</h3>
------
האזהרה שי''ב לר''ם [סהמ''צ ל''ת שי''ב, ממרים פ''א ה''ב] הוזהרנו מלחלוק על המקבלים המעתיקים הדת ע''ה ומלצאת ממה שיצוו בה במעשה התורה, והוא אמרו יתעלה [דברים י''ז י''א] לא תסור מן הדבר וגומ'. ולשון סיפרי [דברים פיסקא קנ''ד]. לא תסור זו מצות לא תעשה. והעובר על לאו זה הוא זקן ממרא וחייב חנק, ובתנאים המקובלים המבוארים בסוף סנהדרין [פ''ו ע''ב] ע''כ. וענין זקן ממרא הוא חכם גדול מישראל יודע דיני התורה ודן ומורה כאחד מחכמי ישראל, ונפל מחלקת בינו ובין בית דין הגדול ולא חזר לדבריהם והורה שלא כהוראתם [רמב''ם פ''ג ה''ד]. ובא הפירוש המקובל שאינו חייב עד שיהיה חכם שהגיע להוראה וסמוך בסנהדרין ויחלוק עם בית דין הגדול במקומו. ואינו חייב עד שיחלוק בדבר שזדונו כרת ושגגתו חטאת או שתביא הוראתו לדבר שזדונו כרת ושגגתו חטאת [סנהדרין פ''ז ע''א] כגון שחלק בדיני ממונות או במנין הדיינין שדנין דיני ממונות, שלדברי האומר שזה חייב לזה, או שאלו ראויין לדין, כל שנטל ממנו כדין נטל ועל פי בית דין נטל, ואם קדש בו אשה מקודשת. ולדברי החולק שאומר שפטור היה או שאומר שאין אלו ראויין לדין שכל שנטל גזל הוא בידו, ואם קדש בו אשה אינה מקודשת. נמצא זה מביא לידי דבר שחייבין על זדונו כרת ושגגתו חטאת [רמב''ם שם פ''ד ה''ב ע''פ סנהדרין פ''ז ע''ב]. וכן כשיחלוק בגזרה מן הגזרות בדבר שזדונו כרת ושגגתו חטאת, וכן אם הורה להוסיף טוטפת חמשית בתפילין חייב מיתה. [סנהדרין פ''ח ע''ב, ועי' רמב''ם פ''ד ה''ג]. והכונה באלו הדינין מבוארת כי לא יגיע הזק אלא מחכם שהגיע להוראה שסומכין על הוראתו ואז תהיה תורה כשתי תורות. והתנאי שבא שיחלוק עמהם עם בית דין הגדול אשר נצטוינו אנחנו לעשות על פי התורה אשר יורו, והם הם מיסדי התורה ומעמידיה על מתכונתה, וכשיחלוק עמהם נמצא מקעקע יסודי התורה וסותר אותם. והתנאי שבא שיחלוק עמהם במקומם, כי כשהם במקומם אז מושבם מושב אלוקים, וכל דבריהם דברי אלקים חיים, ונמצא זה כשחולק עם השכינה. אמנם מה שהתנאי בזה שאינו חייב מיתה אלא כשהורה בדבר שזדונו כרת, הכונה בזה מבוארת כשאר עשה כן יעשה לו, ר''ל כי אז אפשר שיסבב מיתה לאחרים. והתנאי שבא בזה שאינו חייב מיתה עד שיורה לעשות ועשה כהוראתו, זה מבואר כי אז נשלם ההזק, אמנם כל זמן שלא הורה אעפ''י ששנה לאחרים פטור, כי אחר שלא הורה לעשות לא נשלם הזק הוראתו. ומה שבאה הקבלה האמיתית שאם הורה להוסיף טוטפת חמשית שהוא חייב מיתה, כל זה למעלת המצוה, לפי שבמספר הבתים יש הערה גדולה לנפש, וכל המונע הערה נפשית כאלו ממיתה, לפיכך חייב מיתה. עם מה שיביא זה לסתור הקבלה שרוב עקרי מצוה נשענים עליה. 
<h3>[הבתים — ספר המצוה]</h3>
------
<h2> ג' ע''א.</h2>
ומה שאמרת שלפי דעתי מי שסובר אם נשאת לא תצא כיון שקלקלה הרי היא כאלו נשאת. ישתקע הדבר ולא יאמר, כי אעפ''י שהקלקול בכלל מה שהתירוה בית דין לינשא דהא משוו לה פנויה, דהא קיי''ל כרבי יוחנן דאמר הכי בפ' האשה רבה [יבמות צ''ב ע''א], היינו לענין שפטורה מן הקרבן דהוי לה אנוסה, דיחיד שעשה בהוראת בית דין פטור, ולא חשבינן לה כשוגגת לומר שב''ד לא התירו לקלקל, משום דאמרה אתון שויתון לה פנויה. אבל שנחוש ללעז השוטים שקלקלו, זה לא שמענו, כי אפילו בנשאת אין הטעם מפני לעז הביאות, שלא מצינו לעז אלא על הבנים בשיש לה. ואפילו בקדש אומרים בירושלמי שאין מניחין לו לכנוס, כדאיתא בירושלמי בסוף פ' כיצד [יבמות פ''ב ה''י] גבי הנטען מן השפחה, וגבי שליח שהביא גט ממדינת הים וחכם שאסר את האשה בנדר, דאמרינן אם כנס לא יוציא, ואמרינן עלה בירושלמי קדש אין אומרים לו כנוס אלא שלא יכנוס, כנס אין מוציאין אותה מידו. ואע''פ שיש ספרים בגרסא אחרת בירושלמי קדש כמי שכנס לא אמרו קלקול כמי שכנס. ועוד שם בירושלמי גרש מהו שיחזור. פי', אם עבר וכנס ואחר כך גרש מהו שיחזור אם אומר את כן לא נמצא לוזה על בניה. וכתב הרמב''ן ז''ל לפי הירושלמי הזה דוקא ביש לה בנים מכניסה ראשונה. הנה שאין חוששין ללעז הביאות שנעשו ע''י חופה וקדושין, כל שכן כשנעשו בזנות. וכל מה שכתבתי בזה מותר ודברים שאינם צריכים, לפי שאין משיבין על הקלקלה. ואף לאותם שדעתם שלא תנשא ואם נשאת לא תצא, אם נשאת אחר שאסרוה לינשא לכתחלה, מוציאין אותה דכיון שנשאת אחר התראה קונסין אותה ותצא, שכן כתוב בירושלמי אמרו לו שלא יכנוס וכנס מוציאין מידו. והביאו הרשב''א ז''ל בחדושיו בסוף פ' (ארבעה אחין) [כיצד כ''ו ע''א]. כללו של דבר זהו דעתי בנדון זה שלא תנשא ואם נשאת תצא. נאם דורש שלמך באהבתך מתעלס ובשנון תורתך משתעשע ואל כל בני ישיבתך נותן שלום רב אין למו מכשול יצחק ב''ר ששת זלה''ה. שעל הכתב מקור מים חיים מבורות מקיר מפז ומכתם אופיר יקיר על חכמתו יענו כפיס מעץ ואבן מקיר החכם הנכבד הה''ר שלמה נ''ר בן הקדוש רבי אברהם ז''ל. 
<h3>[שו''ת הריב''ש סימן שע''ט]</h3>
------
האמנם על החתן ואביו עצור במילין לא אוכל, אחרי כי מן הנראה לי עברו על גזרת הרבנים אשר הזהירום מפיהם ומפי כתבם, וכבר מצינו שהתורה צותה להעניש אף בבהמה אשר יבא תקלה על ידה, ואם יקומו ויתהלכו בחוץ על משענת רבניהם ויאמרו כבר הורו רבותינו להיתר, ונחנו מה, לא עלינו המלאכה לגמור דכלהו אינשי לאו דינא גמירי, ואם טעו רבותינו בשקול הדעת כמו שמצינו רב נחמן דן דינא וטעה מר זוטרא דן דינא וטעה [סנהדרין ה' ע''א], מאי אפשר לנו למעבד אנן אתכא דדינא דריש גלותא, ואתכא דדינא דרחמנא קא סמכינין, המצוה אותנו לבוא אל השופט אשר יהיה בימים ההם ועל פי התורה אשר יורה והמשפט אשר יאמר, הנה משענת הזה הוא משענת קנה רצוץ הוי דוקא שאינו חולק עליו, שניה כי טעו בדבר משנה, אפי' בהוראות כל הסנהדרין שהורו לעבור על אחת מכל המצות אמרינן בפ''ק דהוריות [ג' ע''א] שיחיד שעשה כהוראתו חייב. וע''כ לא פליגי ר' מאיר ור' יהודה התם דאמרי פטור אלא בסנהדרין אשר מפיהם חיים כל ישראל ולא מזולתם ואין חולק עליהם כדמשמע התם. אבל בנדון הזה יש כמה בתי דינין במקומות אחרים וכמה חולקים עליהם אימא מודי ר' מאיר ור' יהודה לחכמים. ועל הטענה דכולהו אינשי לאו דינא גמירי, הנה אין לך מבא לע''ד בדברים שבין אדם לחבירו, דאף בנשים לא הועיל ולא הושיע ממה שהביא המרדכי בפ' המוכר את הספינה [ב''ב סימן תקס''ד] וז''ל נשאל למור''ם על אשה שגנבה מעות מבעלה ונתנה בפקדון ביד אשה אחרת וידעה שגנבתם, והחזירתם לאשה, ועתה תובעה הבעל על ככה, עד וגדולה מזו אמרו השולח בנו לחנוני ליתן לו באיסר שמן ונתן לו את האיסר ושבר את הצלוחית ואבד את האיסר חייב וכו', וה''ה בנדון הזה כיון שנטלה המעות והלותה אותם למחצית שכר חייב וכו', עד ואע''ג דנשי לאו דינא גמירי מה בכך הא כולהו חנוני נמי לאו דינא גמירי וקא פסיק ותני חנוני חייב בין גמיר ובין לא גמיר דמשום דלא גמיר לא מפטר דה''ל למגמר עכ''ל. משם ראיה דאין לנו להפסיד לאבי הבן ולבן משום שאם החתן ואביו לאו גמירי. 
<h3>[שו''ת הריב''ש — מיוחסות סימן ל''ג]</h3>
------
בהוריות פ''א [ג' א'] אמרינן אמר רב אסי בהוראה הלך אחר יושבי ארץ ישראל דכתיב ויעש שלמה את החג וכל ישראל עמו קהל גדול מלבא חמת עד נחל מצרים, כיון דכתיב וכל ישראל עמו למה לי למימר מלבא חמת עד נחל מצרים אלא הא קמ''ל יושבי ארץ ישראל איקרו קהל. עתה יש לשאול כל היכא דכתיב קהל בפצוע דכא כרות שפכה עמוני ומואבי יהיו מותרין ביושבי חוץ לארץ דלא איקרו קהל. ושאר קהל לא ילפינן מיניה או שמא הכא דכתיב קהל ה' שאני, דקהל ה' במשמע כל שומרי מצות ה' בין בארץ בין בחו''ל, דקהל דהוראה ילפינן שיש לומר בהוראה הקפיד הכתוב ביושבי ארץ ישראל דאוירא דא''י מחכים [ב''ב קנ''ח ב']. 
<h3>[יראים סימן ל']</h3>
------
מסכת הוריות ברישא, (ג' א') אמר רב אסי ובהוראה הלך אחר יושבין שבארץ ישראל. שנאמר (מלכים א' ח'), ויעש שלמה בעת ההיא את החג וכל ישראל עמו, קהל גדול, מלבא חמת עד נחל מצרים. כתיב וכל ישראל עמו, קהל גדול למה לי, אלא הני הוא דאיקרו קהל, אידך לא איקרו קהל. פי' רש''י ז''ל דאותם שבחוצה לארץ אינם מן המניין. והר''ם ז''ל כתב הלכות סנהדרין פרק ד' (הלכה ד') אין קרוי אלקים אלא בית דין שנסמכו בארץ ישראל בלבד, והם אנשים החכמים הראויים לדון, שבדקו אותם בית דין של ארץ ישראל והמחו אותם וסמכו אותם. עוד כתב ז''ל (שם הלכה י''א) נראין לי הדברים שאם הסכימו חכמים שבארץ ישראל למנות דיינים ולסמוך אותם הרי אלו סומכים, ויש להם לדון דיני קנסות ויש להם לסמוך לאחרים, עוד ז''ל (שם הלכה ב') וכיצד היא הסמיכה לדורות, לא שיסמכו ידיהם על ראש הזקן, אלא קוראין אותו רבי, ואומרין לו הרי אתה סמוך, ויש לך רשות אפילו לדון דיני קנסות, עד כאן. ומה שכתב ז''ל אין קרוי אלהים אלא וכו', מסתברא שהוציאו מההוא דפרק החובל (ב''ק פ''ד א') נזקי שור בשור ונזקי שור באדם גובין אותו בבבל, נזקי אדם באדם ונזקי אדם בשור לא, האלהים בעינן וליכא. 
<h3>[כפתור ופרח לרבינו אשתורי הפרחי פ''י]</h3>
------
ואי אמר אקבעו לי זמנא לדינא בארץ ישראל מקבעינן להו, ואי לא אזל משמתינן ליה. בין כך ובין כך משמתינן ליה, דאמרינן ליה לסלוקי הזיקא מביתיה מדרבי נתן. פרש''י ז''ל וכו'... [וכן פסק הר''מ ז''ל, כתבנוהו למטה בסמוך] כל זה יורה שהסמיכה היא היום. אם כן נראה שדייני ארץ ישראל הוא שיהיו סמוכים כלומר (שיהיה) [אלו שיש] להם זה היכולת. וכן נראה מדברי הר''ם ז''ל סנהדרין פ''ד (הלכה ו') וכבר זכרנוהו למעלה. ובפי' המשנה פרק עד כמה כתב ז''ל כל דיין שראוי לו לדון שנתן לו ראש ישיבה שבארץ ישראל רשות דן דיני קנסות, וכבר זכרנוהו פרק י''א. 
<h3>[כפתור ופרח לרבינו אשתורי הפרחי פ''י]</h3>
------
<h2> ג' ע''ב.</h2>
[הוראה שיצאה ברוב צבור וכו']. וכבר שלח לי רבי' שמחה ז''ל כי היישוב והחזנות יכול יחיד למחות ולעכב. ושרא ליה מריה כי איך וכיצד נתקיים בהם המנהג הרע הזה כי איני חולק עליו כשיש רבים הממאנים, אפי' אם הם מועטים שלשה או ארבע בני אדם, אך יחיד כל דהוא איך יכול למחות. וריב''ם ז''ל נמצאת תשובתו בשפירא וכתוב בה כי רוב הציבור אם התירו לאחד היישוב רובן ככולן, והביא ראיה מהוריות.0... 
<h3>[שו''ת מהר''ם מרוטנבורג (ד''ל) סימן קי''א]</h3>
------
על גזירת הקהל שגוזרין על כל בר ישר' היכא דלא ענו אמן ולא אמרו תחלה רוב הקהל בפירוש אנו מקבלין החרם דאע''פ כן חיילא עליהם החרם, דכל גזירות הקהל חיילי אפילו בסתם על כל הקהל כל זמן שאינן מוחין בפירוש. וגזירת הקהל אפילו יש אדם שאין שומע החרם חיילא עליה אע''פ שלא ידע דסמכינן אטובי העיר דבתרייהו גרירינן. והביא ראייה מיהונתן דחיילא שבועה עליה אע''פ ששוגג היה שלא שמעו ולא ידעו ואמ' [ש''א י''ד] ויפדו העם וגו', שפדאוהו ונתנו משקלו זהב [מדרש שוחר טוב שמואל פרשה י''ז]. ותו דגרס' בשילהי תענית [ל' ע''ב] ובפרק יש נוחלין [קכ''א ע''א] א' רשב''ג לא היה ימים טובים לישר' כט''ו באב, ואית דמפר' התם משום דהוי יום שהותר שבט בנימין לבא בקהל דכת' [שופטים כ''א] ואיש ישר' נשבע במצפה וגו', מאי דרוש ממנו ולא מבנינו, הא לאו הכי הוה חיילא על בנייהו, ואפילו לא שמעו ואפילו לא נולדו, שאותם שהיו באותם הימים הם בעצמם נשבעו, ואם קטנים היו אם כן לא ידעו נמי והיינו טעמ' נמי שחלים חרמות קדמונים וחרם של יישוב אפילו של הדיוט' לדורי דורות, ומסקנא דהלכה דאי לדרי עלמא תקין אין ב''ד יכול לבטלו אלא אם כן גדול ממנו בחכמה ובמניין, וכי אתי גדול מיניה נמי משמע דצריך לבטל ולהמנות ולהתיר כדקא' שמואל [גיטין ל''ו ע''ב] אי איישר חיל איבטליניה הא לאו הכי קיימא תקנתא לכל הדורות הבאין, וקיימ' לן נמי כל דבר שבמניין צריך מניין אחר להתירו, ואמרי' כבר נימנו עליך חביריך והתירו כדאי' בריש ביצה [ה' ע''ב], וכיון דתקנתן תקנה גזירתן נמי לא שנא. ועוד מצאתי ראיה דהיכא שמוחה יחיד ואומר איני מקבל הגזירה כופין אותו בשמתא ובשוטי עד שיאמר רוצה אני ואע''ג דלא ניחא ליה, ואפילו לא אמ' רוצה אני קאי באיסורא, וממסכת הוריות [ג' ע''ב] משמ' דכל מאי דמאררים רוב הקהל כל גברא דעבר לה קאי באיסורא אע''ג דאינו יכול לקבלה, ועוד משמ' משם דאם שתק אע''פ כן חייל עליה דאין צריך לענות אמן ולא להרכין בראשו, ותו דכיון דאין יכולין לקבלה מסתמא מוחים, מיהו גבי ז' טובי העיר אם מוחים כיון דליכא רוב מחאתן הויא מחאה, ואם מסכימים הצבור לדבריהן אין מחאתן מחאה ואי לאו גזירת דשייכא לקהל אלא לגבי יחיד נרא' דצריך לקבל, ומיהו בידם לכפותו בשמתא עד שיאמר רוצה אני, ובידם לגזור נמי על עצמן להיבדל ממנו עד שיקבל תקנתם וגזירתם.
ואחר שכתב רבי' אליעזר הלוי זה בדק ומצא תשובת ר''ת וזהו לשונו על הקרקע שמערער ראובן על שמעון שהוא שלו ושמעון משיב על ידי גורל האחין לקחה נר' לרבי' אליע' הלוי אם כבר חלקו ועל פי גזירה שגזרו בקהל רוצה להחזיק בה שגם נכדו של ראובן עירער ונמנעו הדיינין מחמת הגזירה אם לא על ידי טובי העיר נגזרה ולא עירער ראובן עליה או כששמע לא עירער לאלתר אין בדברי ראובן ממש דהא אמרי' [ב''ב ח' ע''ב] רשאין בני העיר להסיע על קיצתן שנעשית הקיצותא מדעתן או בלא מחאתן וטובי העיר הוו כחבר עיר וכל כמינייהו. ואם על ידי עשרה נגזרה הגזירה לאו כל כמנייהו דכל עשרה לאפקועי ממונא ולא הוו כחבר עיר, וקרובים נאמנין באיסורים אם הם מעידין, כי על ידי טובי העיר נעשית הגזירה, כי כח הגזירה אינו אלא איסור בעלמא כדין גזירת קדמונים שאין עליהם אלא עד מפי עד או אב מוסר לבנו ורב לתלמידו ואנו תופסים עליהם עבריינות וקרינן למאן דעבר עלייהו עבריינא. 
<h3>[ספר האסופות מכת''י סימן תקע''א]</h3>
------
סמכו רבותינו על דברי רשב''ג ועל דברי ר' אלעזר בן צדוק שהיו אומרי' אין גוזרין גזרה על הצבור אלא אם יכולין רוב הצבור לקבלה מאי קראה במארה אתם נארים ואותי אתם קובעים הגוי כלו. מפורסם הוא באומה על פי התורה שלא הכבידה על העם בחר ית' משא כבד ולא הטריחה אותם לעשות הדבר הקשה אשר לא יוכלון שאת כי לא באו המצות לבני האדם שתכבד העבודה על האנשים חלילה אם לא שבאו להם על הדרך הממוצעת והבנונית שהיא תפארת לעושה כמו שתמצא שלא באה הצואה בתורה פעמים שלש עם גבר לענות בצום נפשו יום ויום כמו שעושים הנוצרי' המתדמים בנו המתמידים רוב השנה לענות נפש כאלו הוא מבוקש מהם על דברי הצומות וזעקתם חלילה לאל אשר לא צוה העם בחר ולא קרא לצום להם אם לא יום אחד שנה שנה ולא ישנה לו עד מלאת שנה כי הוא אוהב מין האדם וגלוי וידוע לפניו שיזיקנו ואם יתמיד בצומות ויסגף ללא צורך וגזרה חכמתו ית' לדבר ההוא ולכל ענין אחר שצוה אותם שלא הכבידם משא כבד כי הוא ית' בחר בהם משאר כל אומה ונתן להם את תורתו הנותנת להם סדר ישר ולא הטריחם לעבור את הים או לשוט בארץ וללכת ארצות נשמות או לעוף בשמים כעוף נודד או קן משולח אם לא במקום המיושב בתוך ארצם המבורכת ואל מושב העיר טוב עיר ואם בישראל ואתו רבנן אחרי משה לכל באורי התורה שבעל פה והגדרים והסיגים אשר עשו לכל מצוה ומצוה או לענין אחר שיתחדש לפי העת והזמן והשעה שהיא צריכה לכך לא הכבידו על ההמון דבר שלא עשוהו הגוי כלו המון העם טף ונשים והלכו בדרך התורה שלא הרחיקה מהם הדברים הממוצעים אם לא הקצוות הנעות בעיניו ית' ומזיקות לבני האדם הזק רב ולא מנע מהם הטוב ית' ולא הכבידם בענינים שיהיו עליהם לטורח ואל המתים לא נשא נפשו. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
[אין גוזרין וכו' אא''כ רוב הצבור יכולין לעמוד בה וכו']. עוד שאלת אנשים העושים שררה על הצבור שלא מדעת הקהל ובלא מינויים, ופעמים יחרימו מדעת עצמן חרמות שלא כדין. ואין הקהל מוחים בידם שיראים מהם מחמת אלמותם, ועוברים הם על אותו החרם. הודיעני אם יש כח בהם להכריח (לקול) [לקהל] מעצמם או לא. ואפילו אם הסכימו עמהם קצת מהקהל, כיון שאינן ממונים מהקהל. ואפילו הם מראשי הקהל וממונים עליהם, כיון שהם רואים שהם מוכרחים בכך שלא מרצונם, והם מחרימים על דעת שלא יקיימו. אם יש לנהוג על פי אותו החרם אם לאו. ועוד שפעמים מוסרים מודעא בחשאי בכך, ופעמים יודעין בפירסום שאינם מקבלין. מה דינו אם חייבין לנהוג ע''פ אותו החרם, אם לאו. תשובה דברים אלו צריך להתיישב (באם) [בהם], מפני שבכל מקום ומקום הוצרכו הרבים למנות אנשים להשגיח על תקוני הצבור, והם גודרים ומתקנים לפי השעה. ולולא זה ירבו המתפרצים, ואיש כל הישר בעיניו יעשה. אבל אם אינם ממונים ראשים על העם, אין כחם יפה להחרים אלא א''כ יסכימו עמהם רוב הצבור והתלמידי חכמים שבעיר, ואפילו יהיה אותו החרם לגדר ולתיקון, שאין הרוב משועבדים למיעוט. וכ''ש אם יהיה שלא כדין, שאם אינו כדין ואין גדר ותיקון בכך, אפילו עשו אותו ראשי הצבור וגדוליו, אין הצבור מחוייבים לנהוג על פי רצונם, כיון שאין תקון וגדר בדבר. וכ''ש אם היא גזירה שאין רוב הצבור יכולים לעמוד בה עד שיהו פורצים ועוברים, ואפילו עשאוהו לגדר ולסייג שלא ליגע לאיסורין. ותדע, שאין לנו גדול מדניאל שגזר על השמן בעיר [ע''ז ל''ו א'], ותלמידי שמאי והלל שהוסיפו וגזרו אפילו בשדה. ועם כל זה בא ר''י הנשיא ובטלו ואע''פ שלא היה גדול כמותם. וכבר ידעת מה שאמרו בגמ' [שם] שאין ב''ד יכול לבטל דברי ב''ד חבירו אלא א''כ גדול ממנו בחכמה ובמנין, ואפ''ה בטל ר' יהודה הנשיא והתיר את השמן, ואע''פ שלא היה גדול כדניאל ולא כתלמידי שמאי והלל. ונתן הטעם בגמרא מפני שלא פשט איסורו ברוב ישראל, דאמר רבי (שמן) [שמואל] בר אבא אמר ר' יוחנן ישבו אבותינו ובדקו על השמן ולא פשט איסורו ברוב ישראל. וה''ה לחרמות שהחרימו, שאם לא קבלו הרוב אינם מחויבים לנהוג בו, דאמר ר' אדא בר אהבה במארה אתם נארים ואותי אתם קובעים הגוי כולו. [אי איכא גוי כולו אין] ואי לא לא. וכ''ש כשמיחו בהם הרוב, והוציאו עצמם מכלל החרם בשעתו. 
<h3>[שו''ת הרשב''א ח''ה סימן רמ''ה]</h3>
------
שאלה ציבור שמתקנין תקנות לצורך הציבור ובחרמים על המסים ועל התשחורות, ועמדו שנים או שלשה ונשבעו בפני עדים שלא יכנסו באותם הסכמות ובאותם חרמות. אם עשו הקהל לאחר מכאן הסכמות וחרמות יהיו אלו פטורים דכיון שקדמה שבועתם להסכמת הציבור וחרמיהם כאותה שאמר', אם נדרו קודם לגזירתנו תדחה גזירתנו מפני נדרו, או לא. תשובה דע שכל ציבור וציבור יש להם רשות על יחידיהם שכל ציבור רשאין לגדור ולתקן בעירם כמו שב''ד הגדול יכולים לגדור ולתקן על כל ישראל. ומקרא מלא דבר הכתוב במארה אתם נארים הגוי כולו, והרוב ככלם, כדאיתא בע''ז פרק אין מעמידין [ל''ו ב']. 
<h3>[שו''ת הרשב''א המיוחסות לרמב''ן סימן ר''פ]</h3>
------
[...ומה שטוענים] כי עשרה אנשים מן הקהל נקראים קהל כ''ש קהל רב. אומר אני כי מה שאומרין הברורים שעשרה אנשים לבד נקראים קהל אינה טענה בכאן, כי כשאומ' הסכימו הקהל בהא הידיעה אין משמעותם אלא על הקהל הידוע מבני העיר שעליהן הסכמותיהם תלויות, הן שיהיו כלם או שיהא הרוב החשוב מהן שהוא ככולם בהסכמותיהם, כאותה שאמרו בהוריות גבי מה שאמרו שאין גוזרי' גזרה על הצבור אלא א''כ רוב הצבור יכולין לעמוד בה מאי קראה דכתי' במארה אתם נארים ואותי אתם קובעים הגוי כלו, אי איכא הגוי כולו אין ואי לא לא ורובו ככולו.0... 
<h3>[שו''ת הריטב''א סימן קי''ד]</h3>
------
...ואף אם לא היתה גזרה זו סבה למניעת התורה אלא היתה למצוה ולגדר, והיה כח ויכולת ביד הגוזר לגוזרה, עדיין לא היו חייבין לקיימה כאשר אין רוב הצבור יכולין לעמוד בה, כדאמרינן בפרק אין מעמידין [ע''ז ל''ו א'] גבי שמן וכ''ת דניאל גזר ולא קבלו ואתו תלמידי שמאי והלל וגזרו וקבלו א''כ מאי סהדותיה דרב. ופירש רש''י ז''ל מאי סהדותיה דרב דאמר דניאל גזר עליו דכיון דדריה לא קבילו מיניה לאו גזרה היא ע''כ. ובודאי הכוונה היא משום דגזרת שמן היא גזרה שאין רוב הצבור יכולין לעמוד בה כדאיתא התם, ומשום הכי כל שלא רצו הצבור לקבלה אינה כלום כדאמרינן אין גוזרין גזרה על הצבור אא''כ רוב הצבור יכולין לעמוד בה, כלומר ואם גזרו אין הצבור חייבין לנהוג בה כלל כדאיתא התם וכדכתב רש''י ז''ל דלאו גזרה היא כיון דלא קבלוה. אלא שאם קבלוה ונהגו בה קצת העם ופשט איסורה בקצתם אז צריך בית דין להתירה. אבל אינה צריכה ב''ד גדול מן הראשון כל שלא פשט איסורה בכלם או ברובם, כדאמרינן גבי שמן שבדקו עליו ומצאו שלא פשט איסורו ברוב ישראל, ומשום הכי התיר אותו רבי יהודה הנשיא ובית דינו, ואע''פ שהיה ב''ד קטן בחכמה ובמנין מן הראשון שאסרוהו, דהיינו תלמידי שמאי והלל. וכן נמי בגזרה זו היוצאת כשגגה מלפני השליט, אף אם היה לו כח עליה והיתה לתקנה ולגדר, מ''מ כיון שלא רצו הקהלות שבמלכות צרפת לקבלה, אינה גזרה כיון שאין רוב הצבור יכולין לעמוד בה, ולא אפי' מיעוטם. כמו שראינו מכתב' השלוח למהר''ם הלוי על זה אשר הגיע אלינו טופסו. ואם קצתם קבלו אותה ונהגו בה, כיון שלא קבלוה רובם יכול ב''ד אחר להתיר מה שגזר ואסר מהר''ם הלוי, ואף אם אינו גדול ממנו בחכמה ובמנין.0... 
<h3>[שו''ת הריב''ש סימן רע''א]</h3>
------
...ומ''מ נראה שכיון שזה הסופר נשבע על דעת כל הקהל גדולים וקטנים, שאם יש מוחין בהתרו שאין מתירין אותו, אע''פ שהוא דבר מצוה, שלא אמרנו אלא שמתירין שלא בידיעתם, דמסתמא מסכימין הם בהתרו, כיון שהוא לדבר מצוה. אבל כל שמוחין בדבר בפי', אין מתירין לו, שהרי על דעתם נשבע, והם אין נסכמים בהתרתו ובחרטתו. ואין לומר דאע''פ שאמר כל הקהל, די אם יסכימו רוב הקהל, ואין משגיחין על המעוט שבטלים הם במעוטם, כדאמרינן במסכת ע''ז פ' אין מעמידין [ל''ו א'] אין גוזרין גזרה על הצבור אלא אם כן רוב הצבור יכולין לעמוד בה שנאמר במארה אתם נארים ואותי אתם קובעים הגוי כלו, אי איכא כלו אין אי לא לא, ואפ''ה רובו ככלו, דהא לא בעינן שיהיה כל הצבור יכולין לעמוד בה אלא רוב הצבור לבד. והכא נמי כונתו היתה באמרו על דעת כל הקהל שיהא רובו ככלו, וכל שהסכימו רוב הקהל כדרך שנסכמים בתקנותיהם והם מקובלות על כל הקהל, אף אם מעוטם מוחין בדבר, כן אם הסכימו רוב הקהל בהתרו יוכלו להתירו אף אם המעוט מוחים בדבר. הא לא אפשר שהיתה זאת כונתו, שאם היתה זאת כונתו, לא היה לו לומר גדולים וקטנים, כיון שהזכיר על דעת כל הקהל.0... 
<h3>[שו''ת הריב''ש סימן תקי''א]</h3>
------
אמ' ר' יהושע בן לוי עשר' שיושבין בדין קולר תלוי בצואר כולן, פשיטא, לא צריכא אפי' תלמיד לפני רבו. רב הונא כי הוה אתי דינא לקמיה מכניף ומייתי עשרה מבי רב אמ' כי היכי דלימטיין שיבא מכשורא. רב אשי כי אתיא טריפתא לקמיה, אמ' כניפו לי עשרה טבחי דמתא מחסיא כי היכי דלימטי לי שיבא מכשורא. פי' חתיכת עץ קטנה. 
<h3>[פסקי הרי''ד]</h3>
------
מיום נפתחו מעייני היגונות והאנחות והטרדות, ומקור נפתח לבית יהודה וישראל לצרות דוחקות דולקות, ואין צרה פוטרת חברתה, נתקו מורשי לבבי, ועל רוב המדבר בלשוני, ועתה אשר נוסף אף וחרון עלי יגון כי השם ית' שמו כבודנו מעלינו הפשיט, והסיר עטרת ראשינו, לא נוכל להבין מפי סופרים, עמדתי נאלם ולא נשאר רוחי בי, ויהי היום בבא זה הנכבד ר' אליהו שאל מאתנו להשיב על אודות ענין שאירע לו, ונסוגותי אחור כי לא בינת אדם לי להשיב לשואלים מפי ספרים כ''ש בעל פה, זאת ועוד אחרת ענינו ארע במקום בני עליה אנשים חכמים וידועים, וסמוך לאותו מקום יש גדולי הדור ראשי ישראל רבני אר''לדי מרי הרב ר' אבא מרי והחכם שלמיה הנשיא, אשר קטנם עבה ממתני, ושאר חכמי העיר י''ץ, וגם חכמי אברינגא החכם דון קרשקאש דבנויילש וסייעתו, ויהי כאשר ראה הבחור הלז דעתי, הרבה רעים הביא עמו מיקרי העיר, אמרו, שמה החכמים הנזכרים נסוגו אחור, יען כי יש כמה צרפתים קלי דעת אינם שומעים בקול מורים, ושמא יפרקו עול היראה מעל פניהם, יפערו פיהם יאמרו אנו צרפתים מה לנו ולהם, וימרדו במלאכי אלהים ואז יחטאו בנפשותם, וכדי שלא יארע תקלה על ידם אינם משתדלים בדבר, וכאשר ראיתי דברי רעיו סמכתי בענותנות החכמים הרמוזים, אף כי נאה להם להיות דברים לדור, כי לא נשמע לדור כי לא נשמע בגלילות גלותינו כמותם, ובטחתי בטוב לבם ידינוני לזכות, ואז השבתי על דבריו.
הנה תוכן דבריו, עלה בדעתו לעלות בארעא דישראל עם אלמנת אביו, ובקש מאשתו לעלות עמו, והיא אמרה שלא לעלות, ונתרצו יחד שיגרשנה, ובשעת נתינת [הגט] לא אמ' אם לא אעלה לא יהא גט, אכן ידעה דאדעתא למיסק גרשה, וגם גלה דעתו לחכמים אשר נתן הגט לפניהם, וכאשר שמעה אלמנת אביו שגרש אשתו אמרה לו, אחרי שארע תקלה על ידי שגרשת אשת נעוריך דבר מן הדברים התנתי לך לא אקיים, ואז רצה לחזור לאשת נעוריו כשראה שלא עלה בידו לעלות, והיא העזה פניה ותאמר לא, ולפי הנראה הגט אינו גט כיון דגלה לה דאדעתא למיסק גרשה, ואין בידו לעמוד, דתימ' אי בעי סליק, וליכא למימ' אין זה כי אם גלויי דעתא בגיטא ולאו מילתא, הא דאמרי' [גיטין ל''ד ע''א] דגלויי דעתא לאו מילתא היא, ה''מ היכא דליכא רק גלוי דעת כי האי דקאמ' תלמודא [שם] אמ' לכון רב ששת דליבטל גיטא, וכן ההיא דהא דהטוב והמטיב [שם], דליכא רק גלוי דעת ולא מאמר מבואר, אבל הכא דאיכא מאמ' מבואר אין זה גלוי דעתא והוי בטול גמור, כיון שאומ' קודם לכן שאין דעתו לגרשה רק אדעתא [למיסק], דכוותא אמרי' [שם ל''ב ע''א] בהשולח גט לאשתו ואמר לה גט ששלחתי לך בטל הרי הוא בטל ואם משהגיע גט לידה אינו יכול לבטלו, וקאמ' בגמ' פשיטא לא צריכא דקא מהדר עליה מעקרא לבטוליה מהו דתימ' תגלי מילתא למפרע דבטוליה בטליה והלא גלויי דעתא בגיטא לאו מילתא היא, אלא הכי קאמ' מהו דתימ' תגלי מילתא למפרע דבטוליה בטליה, (כאן) [כיון] דפירש דבריו אף לאחר נתינת הגט דעדיף טפי מגלויי דעתא, דאפי' למ''ד גלויי דעתא לאו מילתא היא, שאני התם דליכא רק גלוי, אבל הכא דאיכא דבור אף כי הוא לאחר נתינת הגט הוה אמינא דעדיף, קמ''ל דדבור אחר נתינת הגט לא מעלה ולא מוריד, אבל דבור דקודם נתינה עדיף מגלויי דעתא, וא''כ הוא דגלה לה אדעתא למיסק מגרשא ולא רצה לגרשה אם תחפוץ לעלות הוי כמו בטול גמור, ואף כי לא התנה בשעת הגט, וראיה מההיא [גיטין מ''ה ע''ב] המוציא את אשתו משום שם רע ומשום נדר לא יחזיר ר' יהודה אומ' כל נדר שידעו בו רבים לא יחזיר כו', וקאמרי' בגמ' דאומרי' לו הוי יודע שהמוציא את אשתו משום שם רע לא יחזיר דמצי לקלקלה דמימ' אמ' אלו הייתי יודע שכן הוא לא הייתי מגרשה ונמצא גט [בטל] ובניה ממזרים, והכא לא התנה בשעת נתינת הגט אם השם רע הוא שם רע יהא גט ואם לאו לא יהא גט, וגם בעינן תנאי כפול והוא לא כפליה לתנאיה, ואפי' למ''ד דלא בעינן תנאי כפול, מ''מ לישנא מעליא בעי, (וקרא) [והכא] ליכא לישנא מעליא רק הוי יודעת שמשום שם רע ומשם נדר אני מוציאך, ואפי' הכי מצי מקלקל לה, כמו כן הכא דאמ' לה שאם תחפוץ לעלות לא יגרשנה ואדעתא למיסק הוא מגרשה הוי כמו התנה, ואפי' לר' יהודה דאמ' [שם מ''ו ע''ב] דאין הטעם משום קלקולא רק משום פריצותא, היינו טעמ' דר' יהודה דלא חייש לקלקולא, דכיון דיצא עליה שם רע לא יאמ' אלו הייתי יודע שהשם רע אינו לא הייתי מגרשה כי אין לך אדם יחזר אחרי אשה יצא עליה שם רע ובודאי לא יקלקלנה, אבל בעלמא כגון הכא ודאי חייש ר' יהודה לקלקולא, והכי אמרי' [שם] גבי המוציא את אשתו משום אילונית והיא תובעת כתובה כשהיו לה בנים אומרי' לה שתיקותיך יפה ליך מדבוריך, דמצי מקלקל לה דאמ' לה אלו הייתי יודע שכן הוא לא הייתי מגרשה כו', ונמצא גט בטל, ואף כי לא התנה בשעת נתינת הגט.
ועוד כי הבחור אמר שכתבו י''ג שטין בגט, וכבר נהגו בכל מקומות ישראל שלא לכתוב כי אם י''ב שטין לא פחות ולא יתר, ומנהג אבותינו תורה היא, וראיה למנהג, גט פטורין כמנין גט, ורבי' סעדיה ע''ה פי' דכתיבת כריתות כמנין כריתות שבספר תורה, שצריך להניח בין ספר לספר ד' שטין, בין בראשית לואלה שמות ד' שטין, בין ואלה שמות לויקרא ד' שטין, בין ויקרא לבמדבר סיני ד' שטין, הרי י''ב שטין, אבל בין במדבר לאלה הדברים לא תחשב שזה כמו חוזר ושונה, ורבי' ברוך כתב, זה ספר תולדות אדם ואיכא במדרשו' אפי' סרגילו של גט הראה, וקאמ' זה ספר כמנין זה, והכי אמרינן בכריתות [ה' ע''ב] ובהוריות [י''א ע''ב] גבי שמן המשחה תריסר לוגי כמנין זה, יהיה זה לי [שמות ל'], ואין לשנות המנהג.
בר מן דין ובר מן דין הבחור אומ' כי דלגו תיבה אחת בגט, ואם כדבריו כן הוא מזוייף הוא מתוכו ופסול, ואם הוא שתיק אנן מי שתקינן, ואף כי ב''ד התירוה לינשא מה בכך יחזרו בהם אם שגו כדאי' בהוריות [ג' ע''ב], או דידע אחד מהם שטעה מזידין נינהו, ואם לאו יחזרו בהם יהא הקולר תלוי בצוארם, אכן יש להביא האשה וגטה קמי דייני, ואם האמת עם הבחור תחזור עמו בלא לקוחים שניים, ואם אמרה האשה ששרפתו כיון שכתבו על הגט גיטא דנן שקרענוהו כו' ואחרי כן שרפתהו ודאי איתרע בהתירא, ואין לך הוכחה גדולה מזו, והיא בעיני כאשת איש גמורה אם זרקתו לאור או לכל דבר האבד, ועל החכמים שנתן הגט לפניהם להשתדל שתביא האשה לפניהם, ואם שגו עליהם נאמ' אשר נשיא יחטא [הוריות י' ע''ב], כי ידעתים לחכמים בקיאים בחדרי תורה, וכיוצא בזה ראיתי זכורני כשהייתי בן ט''ו שנה והייתי משמש לפני רב אחד גדול בדורו ובאו איש ואשתו ממרחק כדי שיגרשנה על דבר מה, וגרשה לפני הרב וחתמו בגט שני אנשים בעלי שניות, והרב הנזכר לא הרגיש בדבר עד לאחר חדש, וכשידע בדבר הלך הרב בעצמו למקום האשה ושלח אחרי האיש כדי שיגרשנה כתקון חכמים, וכן כשר ונאות לעשות שלא יארע תקלה על ידו. ופן ירבו ממזרים בישראל או ספק ממזרים גזרנו על האשה מרת מ''רודא בכח גזרה ואלה שתביא גטה לפני החכמים בפני קהל ועדה ואם יש פסול בגט תחזור לבעלה בלא שום קידושין, ואם אין פסול או נאבד או נשרף יעשו לקוחין שניים, ויסכימו עמנו מורי החכמים הנזכרים מא''רלדי ומאב''רינגה ויקום הדבר, ושלום על ישראל כחשק הנבוך קץ בחייו, אני הוא. יצחק העלוב ב''ר יהודה הכהן נ''ע. 
<h3>[תשובות חכמי פרובינציא הלכ' גיטין סימן ס''ט]</h3>
------
רב הונא בדינא מכניף י' רבנן ורב אשי בטריפתא מכניף לכולהו טבחי, אמר, כי היכי דלימטיין שיבא מכשורא — פי' חתיכה קטנה מן הקורה. 
<h3>[הערוך ערך שבגד]</h3>
------
הורו ב''ד ועשו רוב צבור על פיהם וידעו שטעו וחזרו בהם, כלומר בהוראתם בין שהביאו כפרתן, כלומר ולאחר שידע שטעו הלך היחיד ועשה על פיהם דזה אין מצטרף עם רוב צבור כלל לפי שאחר שנודע להם עשה זה.
ר' שמעון פוטר לפי שברשות ב''ד הוא עשה שזה עדיין לא היה יודע שטעו וחזרו בהן והוי תולה בב''ד הילכך פטור. ר' אליעזר אומר ספק, כלומר מספקא לן אם כתולה [ב]עצמו דאמי אם לא הילכך מביא אשם תלוי. אי זהו ספק, כלומר ובאי זה יחיד שעשה נסתפק לנו אם תולה בב''ד אם לאו והילכך איחייב באשם תלוי כמי שאכל ספק חלב ספק שומן שמביא אשם תלוי עד שיודע לנו אבל בהלך לו למדינת הים קרוב לפטור הוא דהוי ודאי תולה בב''ד הוא. אמר לו בן עזאי שהיה חכם מופלג בדורו לפי שהיה יודע דהאי הלך למדינת הים לא ממש הלך אלא שהחזיק בדרך דטריד שאילו הלך למדינת הים ממש לדברי הכל פטור דתולה בב''ד הוא אלא בהחזיק בדרך לחודיה מיירי הילכך שואל בן עזאי מאי שנא זה מזה דכיון שהוא קרוב ליישוב מיל או פרסה לתקן כליו בספינה והוא ואחרים הולכים ושבים בעיר הילכך היה לו לשאול כמו מי שיושב בביתו, והשיב לו ר' עקיבא דאכתי לא דאמי דכיון דמיטריד טריד בהליכתו לא היה לו לשמוע והוי תולה בב''ד ממש הילכך פטור ממש, אבל יושב בתוך ביתו, איפשר לו שישמע שב''ד חזרו בהן והוי קרוב לתולה בעצמו לפי' אשם תלוי, ור' שמעון סבר דכל הוראה שלא פשטה חזרתה ברוב צבור שהוא מפורסם לכל אין היחיד חייב עליה כלל דלא מחייבינן ליה משום שהיה לו לשאול למי שהיו יודעים שחזרו ב''ד בהם וסבירא ליה נמי דמתרומות הלשכה היו מביאין ב''ד את הפר הילכך אפשר שהביאו ב''ד את כפרתן ולא הרגיש זה באותו קרבן שהוא מובא על אותה חזרה דאי הוה סבירא ליה כדברי האומ' שבתחלה מגבין להם כלומר שני גזברין גובין מכל אחד ואחד היו גובין מישראל דינר מזה וחצי דינר מזה כדי ליקח בהם פר ושעיר לצורך עבודה לא הוה איפשר שלא ישמע כיון שמ(א)כל אחד ואחד היו גובין כבר פשטה החזרה ברוב הצבור. (חזרו) [הורו] ב''ד לעקור את כל הגוף וכו', הרי אלו פטורין, כלומר מפרש בגמרא דאין זה הוראה אלא טעות דזיל קרי ביה רב הוה וכתיב [ויקרא ד'] ונעלם דבר אחת מכל מצות דמשמע מקצת המצות ולא כל המצות דאם שכחו כל המצות שוגג קרוב למזיד הוא. יש נדה בתורה, כלומר יש זבה כשראתה שלשה ימים רצופים בתוך אחד עשר אבל אם לא ראתה אלא יום אחד או שני ימים מותרת לבעלה אפילו ביום הראייה עצמו ולפי (שמפורש) [שאינו מפורש] בהדיא לא מקרי מזיד הילכך כשהורו וחזרו בהן מביאין פר. יש שבת בתורה אבל המוציא מרשות לרשות פטור, מוקים לה בגמ' דלאו דוקא מוציא דהא הוצאה מכתב כתיבא דכתיב [ירמיה י''ז] ולא תוציאו משא מבתיכם ביום השבת אלא שאומ' הוצאה אסירא אבל הכנסה שריא דלא כתיבא בהדיא. יש ע''ז בתורה אבל המשתחוה פטור מיירי משתחוה שלא כדרכה דאי כדרכה זיל קרי ביה רב הוה, דכתיב [דברים י''ב] אשר עבדו שם הגוים באיזו עבודה שתהיה. יש נדה בתורה אבל שומרת יום כנגד יום פטור, מקשי בגמ' והא כתיבא [ויקרא ט''ו] וספרה לה שבעת ימים ואחר תטהר, מלמד שסופרת אחד לאחד כלומר טעמא דאשה כי תזוב את דמה ימים רבים דהינו שלשה ימים זה אחר זה דמיעוט ימים שנים רבים שלשה הוא דהצריכה תורה לנקיים של שבעת ימים אבל אם לא ראתה אלא יום או יומים אינה צריכה למנות נקיים של שבעת ימים אלא די לו ביום אחד אחריו, ומשני דהכי אמרי' (אמרי') דעיקר העראה כי כתיבא באשה דוה כתיבא דכתיב את מקורה הערה דהינו נשיקת אבר זכר לאבר נקיבה לחודיה, אבל בשומרת יום כנגד יום לא מתסר אלא בהכנסת עטרה ובכי האי גונא אינה מפורשת מן התורה אלא מדרשא הילכך (הרואה) הוראה מקריא ולא טעות. 
<h3>[רבינו יהונתן מלוניל]</h3>
------
זקן ממרא. ויראת מאלהיך ולא תמרה את תורתו דכתיב בפ' שופטים כי יפלא ממך דבר למשפט בין דם לדם בין דין לדין וגו'. ותניא בספרי ומייתינן לה בסנהדרין באלו הן הנחנקין [פ''ו ב'] כי יפלא ממך במופלא בב''ד הכתוב מדבר פי' שהב''ה צוה לתת ב''ד לכל עיר ועיר שידון דיני ממונות ודיני נפשות שנאמר שופטים ושוטרים תתן לך בכל שעריך ועל מופלא שבב''ד שבאותו העיר חכם להוראה נאמר דין האמור בפרשה. והיינו דתנן באלו הן הנחנקין תלמיד שהורה לעשות פטור.
נחזור לברייתא [פ''ז א'] ממך זה היועץ וכה''א ממך יצא חושב על ה' רעה יועץ בליעל. פי' שחלק על ב''ד הגדול שצריך עצה בעיבור שנים ובקביעות חדשים. דבר זה הלכה פי' למשה מסיני. למשפט זה הדין בין דם לדם בין דם נדה לדם לידה וזיבה. בין דין לדין דיני ממונות ודיני נפשות ודיני מכות בין נגע לנגע בין נגעי אדם לנגעי בתים ולנגעי בגדים. דברי. אלו הערכין והחרמין וההקדשות פי' שאיסורן בא ע''י דברו. ריבות. זה השקאת סוטה ועריפת עגלה וטהרת מצורע. בשעריך. זה לקט שכחה ופיאה. וקמת מב''ד ועלית אל המקום מלמד שבית המקדש גבוה מארץ ישראל פי' לשכת הגזית מקום סנהדרין גדולה שאצל בית המקדש. אל המקום מלמד שהמקום גורם פי' אינו חייב עד שימרה עליהם במקום ישיבתם והיינו [דתניא] [י''ד ב'] מצאן אבית פאגי והמרה עליהן אין המראתו המראה. ומנין שאינו חייב אלא ע''י המראת ב''ד הגדול של לשכת הגזית [שנאמר וקמת ועלית אי זה הוא ב''ד שכל ההולכין אליו עולין הוי אומר זה ב''ד שבלשכת הגזית] שהוא גבוה מכל ארץ ישראל. והזהיר הכתוב בענין דכתיב לא תסור מן הדבר אשר יגידו לך ימין ושמאל. וענש הכתוב בסמוך והאיש אשר יעשה בזדון לבלתי שמוע [וגו' ומת האיש ההוא] כדתניא בפ''ד מיתות [נ''ב ב'] מות יומת בחנק אתה אומר בחנק או אינו אלא באחת מכל מיתות האמורות בתורה אמרת כל מקום שאתה מוצא מיתה האמורה בתורה סתם אי אתה מושכה להחמיר עליה אלא להקל עליה דברי ר' יאשיה ר' יונתן אומר לא מפני שהיא קלה אלא שכל מיתה האמורה בתורה סתם אינה אלא חנק. ר' אומר פי' רבי מפרש טעמיה דר' יונתן נאמרה מיתה בידי שמים ונאמרה מיתה בידי אדם מה מיתה האמורה בידי שמים מיתה שאין בה רושם אף מיתה האמורה בידי אדם מיתה שאין בה רושם והיינו בחנק. ותניא [בפ' אלו הן] הנחנקין [פ''ז א'] אינו חייב אלא דבר שזדונו כרת ושגגתו חטאת דברי ר' מאיר [ר' יהודה] אומר על דבר שעקרו בתורה ופירושו מדברי סופרים ר' שמעון אומר אפי' דקדוק אחד מדברי סופרים מ''ט דר' מאיר גמר דבר דבר כתיב הכא כי יפלא ממך דבר וכתיב התם ונעלם דבר מעיני העדה מה להלן דבר שחייבין על זדונו כרת ועל שגגתו חטאת אף כאן וכו'. ור' יהודה על פי התורה אשר יורוך כתיב עד דאיכא תורה ויורוך ור' שמעון אומר אשר יגידו לך מן המקום ההוא אף כל דהוא וקיי''ל כר' שמעון לגבי דר' יהודה ור' מאיר ומסקינן [פ''ח א'] אפי' הוא אומר מפי השמועה [והם אומרים] כך הוא בעינינו נהרג. ואם הוראה לעקור את כל גוף המצוה פטור דתנן בהוריות פ''א [ג' ב'] הורו ב''ד לעקור את כל הגוף פטורין לבטל מקצתו ולקיים מקצת חייבין. פי' רב אשי בגמרא [ד' א'] יליף דבר דבר מזקן ממרא מה זקן ממרא מן הדבר ולא כל דבר אף בהוראה וכו'. אמר רב יהודה אמר שמואל אין ב''ד מורין חייבין עד שיורו בדבר שאין הצדוקין מודין בו אבל דבר שהצדוקין מודין (כן) [בו] זיל קרי בי רב הוא פי' ואינה קרויה הוראה לענין זקן ממרא אינה הוראה. והא דתנן לחובה וקרי הוראה לחובה. בנדה אבל שומרת יום כנגד יום פטור. ושומרת יום כנגד יום כתיב והצדוקין מודין בה ומתרצינן לה בהוריות פ''א [ד' א'] ומוקמינן בהעראה שלא כדרכה אבל שכיבה שלא כדרכה בלא העראה הוי דבר שהצדוקין מודין בו. והא דאמרינן בסנהדרין פ''א דיני ממונות [ל''ג ב'] שלא כדרכה הוי דבר שאין הצדוקין מודין בו בהעראה שלא כדרכה מפרש לה כי היכי דלא תיקשי האי דהוריות. 
<h3>[יראים סימן ר''מ]</h3>
------
לא תסור מכל הדברים. הזהיר הבורא יתברך שלא לסור מדברי בית דין הגדול שבירושלים דכתיב בפ' שופטים לא תסור מן הדבר אשר יגידו לך ימין ושמאל ותניא אפילו נראה בעיניך מה שאומרים לך על שמאל שהוא ימין ועל ימין שהוא שמאל שמע להם וכבר פירשנו למעלה במשפט זקן ממרא [סי' ר''מ] מנין לנו שבב''ד שבלשכת הגזית הכתוב מדבר ולאו זה ניתן לאזהרת מיתת ב''ד זקן ממרא ונראה הדבר שאינו עומד כי אם [על] מופלא שבב''ד ומן הדין לא היה לנו למנותו בחייבי לאוין. 
<h3>[יראים סימן שצ''ח]</h3>
------
גרס' בפ''א דהוריות [ג' ע''ב] הורו ב''ד לעקור את כל הגוף פטורים לבטל מקצת ולקיים מקצת חייבים, ומייתי עלה [ד' ע''א] ת''ר ונעלם דבר ולא שתתעלם כל המצוה וכו', עד תנא הכי קא קשיא ליה דבר כולי מילתא משמע [תלמוד לומר דבר, מאי משמע] אמר עולא קרי ביה ונעלם מדבר ופ' מדהוה ליה למיכתב ודבר (ודבר) נעלם מעיני הקהל וכה''ג משמע כוליה דבר וכת' ונעלם דבר שדי מ''ם לדבר ודרוש ביה ונעלם מדבר. ותימא לעולא דדריש הכי יקום דבר נמי נימא מדמצי למיכתב דבר יקום וכת' יקום דבר נימא אפילו חצי דבר משמע ונימא דאם העידו שנים על אחד בגבה ושנים אומר' אחת בכריסה דנצרף עידותן וכי תימ' משום הכי לא מצרפינ' עידותן משום דקיימי לן כרבנן דפליגי עליה דר' שמעון בפ' בא סימן [נדה נ''ב ע''ב] ואמרינן לעולם אין שתי שערות סימן גדול עד שיהו שתי שערות במקום אחד, דגרסי' התם אמר רב יהוד' אמר שמואל שתי שערות שאמרו אחת על הכף ואחת על הביצים ותניא נמי הכי שתי שערות אפילו אחת בגבה ואחת בכריסה אפילו אחת על קשרי אצבעותיה של יד ואחת על קשרי אצבעותיה של רגל דברי ר' שמעון בן יהוד' איש כפר עיכום שאמר מש''ר שמעון ומסקינ' ורבנן אמר רב אשי עד שיהו שתי שערות במקום אחד, אלמא אם מפוזרות השערות אכתי קטנה היא לרבנן ואי קיימא לן כרבנן מאי איריא משום חצי דבר תיפוק לי' משום דאפילו תרווייהו מסהדי אתרווייהו שערות מאי (שניהן) [שנא] שער שבגבה משבכריסה והא קטנה היא ומה מועיל עידותן ואם סבירא לן כר' שמעון דמצטרפי לעולם נצרף עדות כזו מגזירת הכתוב ונראה דעולא סמיך אהא דאין ב''ד חייב' אלא על דבר שאין הצדוקין מודין בו כדרב יהוד' אמר שמואל אבל הורו בדבר שהצדוקין מודין בו פטור', זיל קרי ביה רב הוא היל' בעקירת כל המצות זיל קרי ביה רב הוא אבל במקצת חייב' ואע''ג דדבר כלה מילתא משמע להכי כתיב ונעלם דבר לסמוך מ' לדבר למדרשיה הכי כמו מדבר, אבל לעניין אטו מי איכא למימר דאם מעידים עדות (עדות) שלימה שתהא עדותן בטילה אדרבה כ''ש שהעידות נכון ואכתי י''ל ה''ה בחצי עדות נמי יהא עדותן עדות דמהיכא אימעיט ולא איצטריך למיכתב יקום דבר למדרש מדבר מהיכא פסלינן לחצי עדות הילכך כי אתא יקום דבר למעט חצי דבר ואורחיה דקרא למיכתב בהכי, וכשיטה זו כמה בתלמוד דמוקמינן כה''ג מיהו זה תימא אי רבנן דדרשינן דבר ולא חצי דבר כר' שמעון ולא כרבנן. 
<h3>[יחוסי תנאים ואמוראים לרבינו יהודה ב''ר קלונימוס משפירא רבו של הרוקח — ערך ר' חלפתא אבי ר' יוסי בן חלפתא]</h3>
------
שנינו שם הורו ב''ד לעקור כל גוף המצוה פטורין כיצד אמרו אין שבת בתורה פטורין, לבטל במקצת ולקיים מקצת חייבין, כיצד יש שבת בתורה אבל המוציא מרשות הרבים לרשות היחיד פטור חייבין שנ' ונעלם דבר ולא כל הגוף, מאי משמע אמר רב אשי (ד' א') יליף דבר דבר מזקן ממרא מה להלן מקצת אף כאן מקצת והתם מנלן דכתיב לא תסור מן הדבר מקצת דבר (ע''פ יראים סי' תמ''ה). ואמר רב יהודה אמר שמואל (שם) הורו ב''ד בדבר שהצדוקין מודים בו אינה הוראה דזיל קרי בי רב הוא. 
<h3>[סמ''ג עשין סימן רי''ז]</h3>
------
מתני'. הורו בית דין וידעו שטעו כול'. אמ' רב יהודה אמ' רב אומ' היה ר' שמע' כל הוראה שפשטה ברוב ציבור והלך היחי' ועשה אינו חייב אלא עד שתפשוט הוראה ברוב ציבור שידעו שחזרו בהוראתן. 
<h3>[פסקי הרי''ד]</h3>
------
תניא ר' שמעון פוטר, ר' מאיר מחייב, ר' אלעזר אומ' ספק, סומכוס אומ' תלוי. קשיא לי אמאי פליגי תנאי בהא מילתא דמר אמ' לא שמע, ומר מספקא ליה, ור' מאיר אמרי' לקמן דמחייב חטאת דודאי שמע, נישייליה אי שמע אי לא שמע, וכפום מאי דקים ליה אנפשיה הכי לייתי, או חטאת או אשם תלוי או שיהא פטור לגמרי. ויש לומ' דכולהו פליגי היכא דאמ' לא שמעתי שחזרו בהן ובהוראתן סמכתי, דר' שמע' סבר כיון דאמ' לא שמעתי הוה ליה יחיד שעשה בהוראת בית דין, שאע''פ שחזרו בהן בית דין כיון שזה לא שמע פטו' הוא. ור' מאיר סבר אע''ג דלא שמע חייב חטאת, דכיון דחזרו בהן בטלה הוראתן והוה ליה כיחיד שעשה בשיגגת עצמו וסבור מותר הוא. ור' אלעזר הוא דן הוראה זו בספק, כיון שאיפשר שישמע שחזרו בהן ואע''פ שזה לא שמע דינו כמי שמתחייב חטאת בספק שמביא אשם תלוי. סומכוס אומ' תלוי, מאי איכא בין סומכוס לר' אלעזר, א''ר יוחנן אשם תלוי איכא ביניהו. פי' ר' אלעזר דקרי ליה ספק מחייב ליה אשם תלוי, כדין האוכל ספק חלב, וסומכוס דקרי ליה תלוי פוטרו אף מאשם תלוי, דהתם איתחזק איסורא הכא לא איתחזק איסורא, וזהו תלוי שתולין לפוטרו דילמ' לא שמע שחזרו בהם. 
<h3>[פסקי הרי''ד]</h3>
------
<h2> ד' ע''א.</h2>
אמ' לו בן עזאי כול'. שפיר קאמ' ליה ר' עקיב' לבן עזאי, אמ' רבא החזיק בדרך איכא ביניהו, לבן עזאי הא איתיה במתא וחייב, לר' עקיבה פטור דהא החזיק בדרך. 
<h3>[פסקי הרי''ד]</h3>
------
מתני'. הורו בית דין לעקור את כל הגוף כול'. ת''ר ונעלם דבר ולא שתיעקר כל המצוה כולה. כיצד אמרו אין נדה בתורה כול'. מאי משמעא, ומסיק רב אשי יליף דבר דבר מזקן ממרא, דכת' ביה לא תסור מן הדבר אשר יגידו לך וגו', מה זקן ממרא מן הדבר ולא כל הדבר, אף בהוראה דבר ולא כל דבר. 
<h3>[פסקי הרי''ד]</h3>
------
ובהלכות ממרים (רמב''ם פ''ג ה''ה, ועי' פ''ד ה''ג) לענין זקן ממרא קאמר אינו חייב אלא על דבר שזדונו כרת ושגגתו חטאת חוץ מן התפילין. והא נמי תמיהא לי טובא. מאי קא סבר. אי סבר לה כר' מאיר דאמר אינו חייב אלא על דבר שזדונו כרת ושגגתו חטאת אתפילין נמי לא ליחייב דהא ר' מאיר לא קא ממעט מידי וקא יליף לה בגזרה שוה מפר העלם דבר והתם לא מחייב אתפילין כלל. ואי סבר לה כסתם משנה (פ''ח ע''ב) דמחייבא אתפילין ההיא ודאי דלא כרבי מאיר היא דאי רבי מאיר מנא תיפוק ליה לחיובי אתפילין. וכי תימא אי איתא דמתניתין דלא כרבי מאיר לא הוה שתיק גמרא מינה, כיון דהוה פשיטא ליה לא טרח למימרא. ודמיא לההיא דתנן בפ' אלו הן הלוקין (מכות כ''ב ע''ב) נתקלקל בין ברעי בין במים פטור ועל כרחיך דלא כר' מאיר דאי ר''מ הא קתני בברייתא אחד האיש ואחד האשה ברעי ולא במים דברי ר' מאיר ולא קאמרינן בגמרא מתניתין דלא כר' מאיר. וכהנה רבות עמכם. 
<h3>[אגרת הרמ''ה לחכמי לוניל]</h3>
------
ואשר הגדלת להוסיף הפלא ופלא על דברי רבינו הרב שכתב בזקן ממרא שאינו חייב אלא על דבר שזדונו כרת ושגגתו חטאת חוץ מן התפילין. גם בעיני יפלא איך נרדמו רעיוניך ועצמו עיניך וטח לבך מהשכיל. והלא הדבר הזה נגלה ללב ולעינים, ברור כצהרים וכשמש בחצי השמים כדברי רבינו הרב שפסק הלכה כר' יהודה (פ''ז ע''א) וכי ר' יהודה מוסיף על דברי ר' מאיר הוא לחייב אפילו על דבר שאין חייבים על זדונו כרת ועל שגגתו חטאת אי איכא תורה ויורוך ור' שמעון בא להוסיף על דברי ר' יהודה לחייב אפילו על דקדוק אחד מד''ס, וכל חד מנייהו לטפויי אחבריה קא אתי וכי אמר במשנתינו (פ''ח ע''ב) חומר בדברי סופרים מדברי תורה וכו' עד חמש טוטפות להוסיף על דברי סופרים חייב, אליבא דר' יהודה קאמר ודלא כר''מ. וכי אמרינן בגמרא אמר ר' אלעזר א''ר אושעיא לעולם אינו חייב אלא על דבר שעיקרו מדברי תורה ופירושו מדברי סופרים וכי יש בו להוסיף ואם בא להוסיף גורע ואנו אין לנו אלא תפילין ואליבא דר' יהודה, לאו למעוטי שאין חייבין על דבר שזדונו כרת ושגגתו חטאת [דבהא ודאי חייב לדברי הכל אלא למעוטי שאין חייבין על דבר שאין זדונו כרת ושגגתו חטאת] והוא עיקרו מדברי תורה ופירושו מדברי סופרים דאיכא תורה ויורוך שהוא חייב אליבא דר' יהודה, וקאמר ר' אושעיא אע''ג דאיכא תורה ויורוך אינו חייב [אליבא] דרבי יהודה אלא בענין הזה שיש בו להוסיף ואם בא להוסיף גורע, וקא מקשי בגמרא מלולב וציצית ולא עלה בידו אלא תפילין ואליבא דר' יהודה דאי אליבא דר' מאיר דבר שזדונו כרת ושגגתו חטאת קא בעי ואי אליבא דר' שמעון אפילו דקדוק אחד מדקדוקי סופרים מחייב. וה''נ מסתברא דכלהו סבירא להו כר''מ דחייב בדבר שזדונו כרת ושגגתו חטאת דאלת''ה היכי א''ר אלעזר א''ר אושעיא לעולם אינו חייב אלא על דבר שעיקרו מד''ת וכו' עד ואין לנו אלא תפילין ואליבא דר' יהודה ולרבי יהודה הני דכתיב בקרא בין דם לדם בין דין לדין ובין נגע לנגע מה דריש בהו, אלא לאו ש''מ דכולהו סבירא להו כרבי מאיר דחייב בדבר שזדונו כרת ושגגתו חטאת והלכה כר' יהודה כדקיימא לן (עירובין מ''ו ע''ב) רבי מאיר ורבי יהודה הלכה כרבי יהודה. ותו לא מידי לעין כל מבין וחוזה. 
<h3>[אגרות הרמ''ה — תשובת רבינו אהרן ב''ר משולם מלוניל לרמ''ה]</h3>
------
ומאי דקאמר מר לענין שמעתא דזקן ממרא דכי קאמר (מד)רבי יהודה על דבר שעיקרו מדברי תורה ופירושו מד''ס מוסיף הוא על דברי ר' מאיר לחייב אף על דבר שאין חייבין על זדונו כרת ועל שגגתו חטאת אי איכא תורה ויורוך וכי אמרינן בגמרא אמר רבי אלעזר א''ר אושעיא לעולם אינו חייב אלא על דבר שעיקרו מד''ת ופירושו מד''ס וכו' לאו למעוטי דבר שזדונו כרת ושגגתו חטאת דבהא ודאי חייב לדברי הכל אלא למעוטי שאין חייבין על דבר שאין זדונו כרת ושגגתו חטאת ועיקרו מד''ת ופירושו מד''ס שהוא חייב לר' יהודה אלא בענין הזה שיש בו להוסיף ואם בא להוסיף גורע וה''נ מסתברא דכולהו סבירא להו בדבר שזדונו כרת ושגגתו חטאת כרבי מאיר דאי לאו תימא הכי היכי קאמר ר' אושעיא לעולם אינו חייב וכו' עד ואין לנו אלא תפילין ואליבא דר' יהודה ולר' יהודה הני כולהו דכתיבי בקרא בין דם לדם וגו' מאי דריש בהו אלא לאו ש''מ דכלהו ס''ל כר' מאיר דמחייב בדבר שזדונו כרת ושגגתו חטאת. עד הנה דבריך. ואשר אמרת כי נרדמו רעיוני וסתם השי''ת את עיני, וטח מהשכיל לבבי, וכהו עיני מחשבי. ועתה הוסיף להפליא עלי הפלא ופלא, ואסיר גדוד המענה בבית הכלא, וגדע בדבר שפתים בריח ודלתים, ובקע יאורים בצורות, ולכד ברוח שפתים ערים בצורות. כי האמנם אין לנו להוציא דברי רבי יהודה ורבי אושעיא אליבא דר' יהודה מפשטן אלא בראיה ברורה. דודאי ר' יהודה לאו מוסיף הוא, דאי סלקא דעת' מוסיף הוא הוה ליה למתני' אף על דבר שעיקרו מדברי תורה ופירושו מדברי סופרים כדקתני רבי שמעון אפילו על דקדוק אחד מדקדוקי סופרים ומדלא קתני הכי ש''מ דלא מחייב רבי יהודה אלא על דבר שעיקרו מדברי תורה ופירושו מדברי סופרים. תדע מדקאמרינן בגמרא כי אתינן לפרושי טעמיה דכל חד וחד מנייהו מאי טעמיה דרבי מאיר גמר דבר דבר מפר העלם דבר מה להלן דבר שחייבים על זדונו כרת ועל שגגתו חטאת אף כאן דבר שחייבים על זדונו כרת ועל שגגתו חטאת ורבי יהודה על פי התורה אשר יורוך עד דאיכא תורה ויורוך, ואי איתא דרבי יהודה מוסיף על דברי ר''מ הוא האי עד דאיכא תורה ויורוך, כיון דאיכא תורה ויורוך חייב מיבעי ליה. ודקא קשיא ליה למר אי ס''ד רבי יהודה לאו מוסיף הוא א''כ לרבי אושעיא אליבא דרבי יהודה הני כולהו דכתיבי בקרא מאי עבד להו, לא קשיא. דמצי לאוקמינהו [אליבא דר' יהודה] לעליה בעלמא שמצוה לעלות לב''ד הגדול ולשאול אבל למקטליה לא קטלינן עד דאיכא תורה ויורוך. דיקא נמי (אליבא דרבי יהודה) דגבי עליה כתיב בין דם לדם בין דין לדין וכולהו הנך ואילו גבי חיובא דזקן ממרא כתיב על פי התורה אשר יורוך עד דאיכא תורה ויורוך, ואמטול הכי אמר ליה רב הונא בר חיננא לרבא תרגמה ניהלי להא מתניתא דכי יפלא דבר אליבא דרבי מאיר ולא קא בעי לה אליבא דרבי יהודה ולא אליבא דר''ש משום דניחא טובא לפרושה אליבייהו דהא רבי יהודה מוקים להו לכולהו לעליה בעלמא ולא מכפת ליה לאוקומינהו בדבר שחייבים על זדונו כרת ועל שגגתו חטאת ולרבי שמעון נמי דסבירא ליה דאפילו אדקדוק אחר מדקדוקי סופרים מיחייב כיון דלא צריך לאוקומינהו במידי דאתי ביה לידי עונש כרת וחיוב חטאת לא אצטריך למבעיא [הלכך לא אצטריך למבעא אלא] אליבא דרבי מאיר דאמר אינו חייב אלא על דבר שזדונו כרת ועל שגגתו חטאת וצריכינן לאוקומי כל חד מינייהו במידי דאתי ביה לידי עונש כרת וחיוב חטאת דודאי מילתא דבעיא צילותא וחורפא יתירה היא. 
<h3>[אגרות הרמ''ה — תשובת הרמ''ה לרבינו אהרן ב''ר משולם מלוניל]</h3>
------
עוד כתב הרב בהלכות ממרים זקן ממרה אינו חייב אלא על דבר שזדונו כרת ושגגתו חטאת חוץ מן התפילין עכ''ל. והך מילתא לא כר' מאיר ולא כר' יהודה ולא כר''ש. דבפרק אלו הן הנחנקין (פ''ז ע''א) תניא אינו חייב אלא על דבר שזדונו כרת ושגגתו חטאת דברי ר' מאיר רבי יהודה אומר דבר שעיקרו מדברי תורה ופירושו מדברי סופרים רבי שמעון אומר אפילו דקדוק אחד מד''ס. וכי תימא דרבי יהודה מוסיף אדרבי מאיר כמו שר' שמעון מוסיף אתרוייהו דכל חד וחד לטפויי קא אתא. והא דקאמר התם (פ''ח ע''ב) ר' אלעזר א''ר אושעיא אינו חייב אלא על דבר שעיקרו מד''ת ופירושו מד''ס ויש בו להוסיף ואם הוסיף גורע ואין לנו אלא תפילין ואליבא דר' יהודה, בדבר שאין בו כרת קאמר דבדבר שיש בו כרת ילפינן (פ''ז ע''א) מפר העלם אע''ג דליכא כל הני, לא יתכן כלל לומר כן. חדא דאי רבי יהודה מוסיף אדרבי מאיר הוה ליה למימר אפילו כדקאמר רבי שמעון. ועוד דכי מפרש התם טעמא דגמר דבר דבר מפר העלם וקאמר דרבי יהודה על פי התורה אשר יורוך עד דאיכא תורה ויורוך, כיון דאיכא תורה ויורוך מיבעי ליה. ועוד דקאמר רב הונא בר חיננא לרבא תרגמה ניהלי להא מתניתא אליבא דרבי מאיר, אמאי נקט רבי מאיר טפי מרבי יהודה כיון דרבי יהודה מודה בדבר שחייבים על זדונו כרת דחייב בלא תורה ויורוך. ואע''ג דאשכחן בפ''ק דהוריות (ד' ע''א) דילפי מהדדי לרב אשי דלעקור את כל הגוף פטורין ולבטל מקצת ולקיים מקצת חייבין דיליף דבר דבר מזקן ממרא דכתיב ביה מן הדבר, מכל מקום לא ילפינן לחייב זקן ממרא בחייבי כריתות אם איתא דמעטיה קרא דבעינן תורה ויורוך וכדמפרש רבי אלעזר אמר רבי אושעיא דלא משכח אלא תפילין כי היכי (דר') [דלרבי] שמעון לא ילפינן להצריך חייבי כריתות משום דארבי קרא אפילו כל דהו. ואם תתמה כיון דלר' יהודה לא משכח אלא תפילין הא כתיב בין דם לדם בין דין לדין בין נגע לנגע. וכי תימא דהוה מוקי להו להזקיקם לעלות לבית דין הגדול שבירושלם ולא להתחייב מיתה, א''כ לר''מ נמי נימא הכי ומאי קאמר תרגימ' להא מתניתא אליבא דר''מ. ועוד מדקאמר תרגומנא אליבא דר''מ משמע דלר' יהודה ולרבי שמעון לא צריך לתרגומה דמיפרשא בפשיטות. ועוד דעיקר מילתיה דר' יהודה לא מיתנייא בברייתא. דלא קתני אלא עיקרו מדברי תורה ופירושו מדברי סופרים, ואילו יש בו להוסיף ואם הוסיף גורע לא קתני והוא עיקר מילתיה דמטעם זה הוא דלא משכח אלא תפילין. ועוד אמרינן בירושלמי (פי''א ה''ד) רבי זעירא רבי יוחנן בשם רבי אושעיא אינו חייב עד שיכפור בדבר שעיקרו מד''ת ופירושו מד''ס כגון הנבלה והשרץ שעיקרן מדברי תורה ופירושן מדברי סופרים אמר רבי זעירא לעולם אינו חייב עד שיכפור ויורה בדבר שעיקרו מד''ת ופירושו מד''ס והוא שיגרע ויוסיף בדבר שהוא מגרע הוא מוסיף. פי' שרץ ונבלה פירושן מד''ס כגון כזית מן הנבלה וכעדשה מן השרץ. אלמא ר' אושעיא דתלמוד שלנו מחייב בירושלמי בשרץ ונבלה ובעי בהו תורה ויורוך ור' זעירא נמי בירושלמי בעי יש בו להוסיף ואם הוסיף גורע ומחייב בשרץ ונבלה משום תורה ויורוך. על כן נראה לפרש דהכי קאמר ר' אלעזר א''ר אושעיא אינו חייב אלא על דבר שעיקרו מד''ת ופירושו מד''ס כלומר כרבי יהודה, והא דמסיים בה ויש בו להוסיף ואם הוסיף גורע אתא למימר דבמורה להוסיף אינו חייב אלא בדבר שאם מוסיף גורע ולא משכח אלא תפילין. והא דקאמר ואליבא דרבי יהודה, משום דלרבי מאיר לא מיחייב אלא בדבר שחייב על זדונו כרת ור''ש קא מחייב בכל דהו א''כ מיחייב לר' שמעון אפילו בגרוע ועומד. וטעמא דפטר ר' יהודה בגרוע ועומד משום דדריש תורה ויורוך דמשמע ולא בזקן ממרא דמורה לבטל תורה בכל מילי משכחת לה שפיר חוץ ממורה להוסיף דלא מיקיים בגרוע ועומד כגון לולב וציצית דלא היתה כאן מצוה מעולם אי סבירא לן דצריך אגד וקשר העליון דאוריתא. אבל תפילין העשויין כתקנן בארבע טוטפות והוא מורה לדבק ולחבר בהם עוד בית חמישי היינו לבטל מצוה דאם אין בית החיצון רואה את האויר פסול ואם רואה את האויר כשר. 
<h3>[אגרות הרמ''ה — תשובת הר''ש משאנץ לרמ''ה]</h3>
------
אמ' רב יהודה אמ' שמואל אין בית דין חייבין עד שיורו בדבר שאין הצדוקין מודים בו, אבל דבר שהצדוקין מודים בו פטורין, מאי טעמ' זיל קרי בירב הוא. 
<h3>[פסקי הרי''ד]</h3>
------
כל הבא על הערוה, בעדים והתראה במזיד חייבין הבועל והנבעל מיתה האמור בהן, כמו שאפרש בהלכות דיני נפשות. ואם בלא התראה ואפילו העובר תלמיד חכם, או אם הערוה מאלו שאין בהן מיתת ב''ד חייבין כרת, שנאמר [ויקרא י''ח] ונכרתו הנפשות העושות, הבועל והנבעל. ואם הותרו לוקין, שכל חייבי כריתות לוקין. ואם שוגגין, חייבין חטאת קבועה. כל הבא על אסורי לאוין והותרו במזיד לוקין הוא והיא. בשוגג פטורין מכלום. כל הבא על השניות במזיד לוקין מכת מרדות. אבל חייבי עשה אין לוקין והרשות ביד בית דין להכותם מרדות להרחיק מן העבירה. בכל אלה, בין הערה שהכניס ראש העטרה בלבד, בין גמר ביאתו, שהכניס כל האבר אפילו לא הוציא שכבת זרע ואע''פ שפירש ולא גמר, בין הערה שלא כדרכה, בין שוכבין בין עומדין, בין בא כמתעסק שאין כוונתם לכך, בין האשה או בהמה שרבע טרפה, ואע''פ ששחט בה שני סמנין ועדיין מפרכסת, חייב בדין האמור בו, מיתה או כרת או קרבן או מרדות. 
<h3>[עץ חיים לרבינו יעקב ב''ר יהודה חזן מלונדרץ הלכ' נדה ושאר עריות פ''א]</h3>
------
והמצוה החמישית היא שהזהירנו מהשתחוות לעבודה זרה. והוא מבואר שאמרנו עבודה זרה נרצה בו כל מה שייעבד זולת האל. והוא אמרו יתעלה (עשה''ד) לא תשתחוה להם ולא תעבדם. ואין הכונה איסור ההשתחויה לבדה לא זולתה ואמנם זכר דרך אחד מדרכי העבודה רוצה לומר ההשתחויה וכן אנו מוזהרים מהקריב להם ולנסך ולקטר. ומי שעבר על אחת מאלה והשתחוה או הקריב או נסך או קטר חייב סקילה. ולשון מכילתא (משפטי') זובח לאלהים יחרם עונש שמענו אזהרה לא שמענו תלמוד לומר לא תשתחוה להם ולא תעבדם זביחה בכלל היתה ויצאת ללמד מה זביחה מיוחדת שכיוצא בה עובדים לשמים וחייבים עליה בין שהוא עובדו בין שאינו עובדו אף כל שכיוצא בו עובדים לשם חייב עליו בין שהוא עובדו בין שאינו עובדו. וענין זה המאמר כי אלו הארבעה מינין מן העבודה, והם ההשתחויה והזביחה והקטור והנסוך שבהם צוה עלינו שנעבוד האל יתעלה, כל מי שיעבוד עבודה זרה באחד מהן חייב סקילה ואפילו היה אותו הנעבד אין מדרכו שייעבד בדבר מהן, וזה הוא שיקראוהו [סנה' נ''ו:, ס':—ד:, הוריות ד'.] שלא כדרכה, רוצה לומר אף על פי שעבד אותה שלא כדרך עבודתה מאחר שעבדה באחד מאלו חייב סקילה כשהיה מזיד. והוא בכרת אם לא נודע בו או לא נעשה בו העונש. ואם היה שוגג יקריב קרבן. וכן כשקבלו עליו באלוה לאי זה דבר שקבלו עליו הנה הוא חייב. וכבר נכפלה אזהרה זו רוצה לומר איסור עבודתה באחד מאלו הארבעה מינין ואפילו שלא כדרכה והוא אמרו יתעלה (אח''מ י''ז) ולא יזבחו עוד את זבחיהם לשעירים. ולשון ספרא אין שעירים אלא שדים. ובגמר זבחים (ק''ו.) התבאר שלאו זה אמנם הוא בשוחט לע''ז ואפילו לא יהיה דרך עבודתה שחיטה. אמרו מנין לזובח בהמה למרקוליס שהוא חייב שנאמר ולא יזבחו עוד את זבחיהם לשעירים אם אינו ענין לכדרכה דכתיב איכה יעבדו הגוים האלה את אלהיהם תנהו ענין לשלא כדרכה. והעובר עליו אם היה מזיד בכרת וסקילה כמו שבארנו ובשוגג יקריב קרבן. ולשון התורה (משפטי' כ''ב) זובח לאלהים יחרם. וכבר התבארו משפטי מצוה זו בפרק שביעי ממסכת סנהדרין (ס':—ס''ג.). 
<h3>[ספר המצות לרמב''ם — לאוין ה']</h3>
------
כתב הרב והמצוה החמישית שנמנענו מלהשתחוות לע''ז והוא אמרו יתעלה לא תשתחוה להם ולא תעבדם ואין הכוונה באיסור השתחואה בלבד ואמנם זכר דרך אחד מדרכי העבודה וכמו כן נמנעה ההקרבה לה וההקטרה ושאר דברי הרב. ואינם דברים נכונים. שאלו המניעות ההקרבה וההקטרה אינן למדות מלאו דהשתחואה אלא כמו שאמרו (סנה' ס':) יצאת השתחואה לידון בעצמה יצאה זביחה ללמד על הכלל כולו. כלומר שאין במשמע לא תעבדם המגפף והמנשק בשלא כדרכה אע''פ שהוא דרך כבוד אבל יכנסו בו העבודות שהן עבודות פנים ובהשתחואה לאוין רבים דרשו אותם כולם בה בעצמה אמרו (שם ס''ג.) שלש השתחואות בע''ז למה אחת לכדרכה ואחת שלא כדרכה ואחת לחלק. והוא לשון המכילתא שהזכיר הרב לא תשתחוה להם ולא תעבדם לחייב על העבודה בפני עצמה ועל ההשתחוייה בפ''ע כי העבודה כוללת כל העבודות שלפנים וההשתחויה מלמדת על עצמה. ובחבורו הגדול (פ''ג מע''ז ה''ג) נזכר ותקן כך. והנה ראוי הרב לפי דעתו במנין המצות למנות לאו דהשתחויה ולאו דשאר עבודות שתים ר''ל לא תשתחוה להם אחד ולא תעבדם לאו אחר. וראוי גם כן שנמנה לאו בפ''ע מגפף ומנשק שלא כדרכה שהוא אינו בכלל אלו ואין בו מיתה וכיון שנתיחד לעצמו בלאו ובעונש ראוי הוא לימנות בפני עצמו ואם כן יהיה המנין בעבודה זרה ארבע מצות שהרב מנה ארבע עבודות בשלא כדרכה אחת ושאר עבודות כדרכה אחת. ועוד הנה לדבריו בפסוק לא יהיה לך אלהים אחרים על פני ארבע מצות, מניעה מהאמין האלהות לזולתו ומניעה מעשיית הצלמים אע''פ שלא נעבדם והיא למלקות ומניעה מן ההשתחואה לכל עבודה זרה ומניעה מכל עבודה כדרכה. וכבר ביארו החכמים (מכות כ''ג:, כ''ד.) ששמעו מפי משה במצות מנין תור''ה בגימטריא לאמרו תורה צוה לנו משה ושתי מצות ששמעו מפי הגבורה השלימו תרי''ג. והרב כותב זה כמה פעמים (שרש ג', מ''ע א', ל''ת א') ואינו נזכר. ועוד שהרי הסכימה דעתו לומר כי דבור אנכי י''י אלהיך מצות עשה (סי' א') ואם כן נמצאו מפי משה שש מאות ושמונה ומפי הגבורה חמש וזה טעות מתפרסם.
והטוב בעיני בזה הענין כולו שנמנה אנכי י''י אלהיך מצוה כמאמר הרב. ויש לי ראיה בזה מדברי חכמים אמרו במכילתא (יתרו פ' בחדש) מפני מה לא נאמרו עשרת הדברות מתחלת התורה משלו משל למה הדבר דומה לאחד שנכנס למדינה אמר להם אמלוך עליכם אמרו לו כלום עשית לנו שתמלוך עלינו מה עשה בנה להם החומה הכניס להם אמת המים עשה להם מלחמות אמר להם אמלוך עליכם אמרו לו הן והן כך הוציא המקום את ישראל ממצרים קרע להם את הים הוריד להם את המן העלה להם את הבאר הגיז להם את השליו עשה להם מלחמת עמלק אמר להם אמלוך עליכם אמרו לו הן והן רבי אומר להודיע שבחן שלישראל שבמעמד כולן לפני הר סיני לקבל את התורה השוו כולן לב אחד לקבל את הדברים לב אחד לקבל מלכות שמים בשמחה.
וקבלת המלכות הזו שקבלו בסיני הוא באמת מדבור אנכי. וכן בארו עוד שם [והוב' ברמב''ן מ''ע א'] אמרו לא יהיה לך אלהים אחרים על פני למה נאמר לפי שהוא אומר אנכי י''י אלהיך משל למלך שנכנס למדינה אמרו לו עבדיו גזור עלינו גזירות אמר להם לאו כשתקבלו מלכותי אגזור עליכם גזרות שאם מלכותי אינכם מקבלים גזרותי היאך מקיימין כך אמר המקום לישראל אנכי י''י אלהיך לא יהיה לך אלהים אחרים על פני אני הוא שקבלתם מלכותי במצרים אמרו לו הן כשם שקבלתם מלכותי קבלו גזרותי לא יהיה לך אלהים אחרים על פני רשב''י אומר הוא שנאמר להלן אני י''י אלהיכם כמעשה ארץ מצרים אני הוא שקבלתם עליכם מלכותי בסיני ואמרו הן והן קבלתם מלכותי קבלו גזרותי.
הרי שבארו פעמים הרבה כי דבור אנכי הוא קבלת מלכותו כלומר האמונה באלהות. ואמרם שקבלתם עליכם במצרים הוא לומר שכבר האמינו באלהות במצרים מאמרו (שמות ד') ויאמן העם ונאמר עוד (בשלח) ויאמינו בי''י ובמשה. והאמונה ההיא הזכירם עתה וקבלו אותה עליהם ואמרו עליה הן והן והוא שהאמינו וקבלו עליהם להחזיק באמונה שיש אלוה נמצא והוא אל מוציאם ממצרים. כלומר החפץ המחדש היכול. אם כן הדבר ברור הוא שדבור ראשון ראוי למנותו מצוה ראשונה והיא המצוה להאמין בעיקר. ונמנה לא יהיה לך אלהים אחרים הפסוק כולו מצות לא תעשה אחת שהיא מניעה בע''ז יזהיר שלא נודה האלהות לזולתו, כלשון ואנכי אהיה לכם לאלהים (ירמי' י''א ול', יחז' ל''ו) את י''י האמרת היום להיות לך לאלהים (תבא כ''ו), יכלול מניעה בעבודה זרה מהמקבלו עליו באלוה והמשתחוה והעובד כענין ששנינו (סנה' ס':) העובד ע''ז אחד העובד ואחד המשתחוה והמזבח והקטר והמקבלו עליו באלוה והאומר לו אלי אתה. ואיננו לאו בעשיית הצלמים כנראה מפשט הברייתא השנויה במכלתא אבל כולם לאוין בע''ז עצמה כלומר בעובד אותה. אמר לא יהיה לך אלהים אחרים על פני מכל צבא השמים לקבלו עליך באלהים ולומר לאחד מהם אלי אתה ולא תעשה לך פסל וכל תמונה ולא תשתחוה להם ולא תעבדם. וכן בכל מקום יתפוס בע''ז כלשון הזה פן תשחיתון ועשיתם לכם פסל תמונת כל סמל (ואתחנן ד') והשחתם ועשיתם פסל תמונת כל (שם). ואין הכוונה בעשייתם אלא בעבודתם והקבלה באלהות שלהם. וכבר הזכירו בגמ' בזה שתי סברות אם הוא בעשיה אם לא, אמרו בגמר ראש השנה (כ''ד:) וכן בגמר ע''ז (מ''ג:) בעשיית הצורות ושבמדור התחתון מי שרי והא תניא אשר בשמים לרבות חמה ולבנה ככבים ומזלות ממעל לרבות מלאכי השרת. והיה סובר כי הוא איסור בעשיית הצורות אפילו לנוי. ונדחה זה ואמרו כי תניא ההיא לעבדם, לעבדם אפילו שלשול קטן נמי, אין הכי נמי ומסופיה דקרא נפקא אשר בארץ לרבות ימים ונהרות הרים וגבעות מתחת לרבות שלשול קטן. ורצונם בלעבדם שיאסור הכתוב עבודת כל אלו וקבלתם באלוה ולא אמרו כי תניא ההיא בעושה על מנת לעבדם. ובפרק ארבע מיתות (נ''ו:) אמרו בבני נח אלהים זו עבודה זרה וכן הוא אומר לא יהיה לך אלהים אחרים. וזו הגזרה שוה בעובד היא שאילו גוי שעשה ע''ז ולא השתחוה לה רבא פוטרו שם בגמ'. ואומר אני שזה דעת החכמים בספרא (ר''פ קדושים הובא ברמב''ן ש' ט' עמ' קנ''ד.) והלשון שם כך הוא ואלהי מסכה לא תעשו לכם יכול יעשו להם אחרים תלמוד לומר לא לכם אי לא לכם יכול הם יעשו לאחרים ת''ל לא תעשו ולא לאחרים מכאן אמרו העושה ע''ז לעצמו עובר משום שתי אזהרות משום לא תעשו ומשום לא לכם ר' יוסי אומר משום שלש משום לא תעשו ומשום לא לכם ומשום לא יהיה לך. הנה לדעת ר' יוסי לא יהי' לך אזהרה בעושה הצלמים, והוא כלשון ונחלה לא יהיה (לך) [לו] (שופטי' י''ח) שהוא בקנין הנכסים, והוא דעת הברייתא השנויה במכילתא כפי משמעה, ולדעת תנא קמא אינו כן אבל יהיה המניעה מהודות האלהות לזולתו יתעלה מלשון והיה י''י לי לאלהים (ר''פ ויצא). וההלכה היא כתנא קמא. ופשט דבריהם בכל מקום כך הוא. אמרו בהגדה בפרק הניזקין (נ''ז:) אתיוה לקמיה אמרו ליה פלח לצלמא אמר כתוב בתורה לא יהיה לך אלהים אחרים על פני אפקוה וקטלוה. וכן אנקלוס מתרגם לא יהא לך אלה אחרן בר מיני. ודע כי בכל מקום שיאמר הכתוב אלהים אחרים הכונה בו אלהים אחרים זולת השם הנכבד והנורא ולכן יתפוס זה הלשון בקבלת האלהות או בעבודה לו כי יאמר לא תקבלו עליכם אלוה בלתי י''י לבדו אבל כשידבר בעשייה לא יאמר בכתוב אחרים וחלילה. אבל המניעה בצלמים וקיומם היא מפסוק (ר''פ קדושים) אל תפנו אל האלילים ואלהי מסכה לא תעשו לכם כמו שהזכירו הספרא וכן מפסוק (ס''פ בהר) ופסל ומצבה לא תקימו לכם ואמרו שם בספרא ופסל ומצבה מה פסל אם עשיתו פסלתו אף מצבה אם עשיתה פסלתה מה מצבה בל תקימו אף פסל בל תקימו. כלומר שיעבור עליו בקיומו בלא עשייה שיעשה כגון שעשו לו אחרים. ועכשיו נמנה במצות כל עובד עבודה זרה שבמיתה לאו אחד אבל מגפף ומנשק בשלא כדרכה שהוא דין מיוחד ימנה לעצמו כמו שאנו מונין (ל''ת י''ד) נודר בשמה ומקיים בשמה. וכבר הזכרתי (סוף מ''ע א') דעת בעל ההלכות. והאמת יעשה דרכו. 
<h3>[השגות הרמב''ן על ספר המצות לרמב''ם]</h3>
------
לא תשתחוה להם [יתרו כ' פסוק ה'] כתב הר''ם בענין אזהרה זו בספר המצות [לא תעשה ה'] הוזהרנו מהשתחוות לע''ז ומבואר שאמרו ''עבודה זרה'' שארצה בה כל מה שיעבד מבלעדי האל, והוא אמרו לא תשתחוה להם ולא תעבדם [שמות שם, דברים ה' ט'] ואין הכונה לאסור ההשתחואה, לבדה יותר משאר העבודות, ואמנם הוא זכר פנים מאופני העבודה ר''ל ההשתחואה, וכן הוזהרנו מהקריב בה ומלהקטיר לה, ומי שעבר על זה והשתחוה או הקריב או נסך או הקטיר חייב סקילה. ולשון מכילתא [משפטים פרק י''ז] זובח לאלוקים יחרם ענש שמענו אזהרה מניין ת''ל לא תשתחוה להם ולא תעבדם זביחה בכלל היתה [ויצאת ללמד] מה זביחה מיוחדת שכיוצא בה עובדין לשמים וחייבין עליה בין שהוא עובדו בין שאינו עובדו, אף כל שכיוצא בו עובדין לה' חייב בין שהוא עובדן בין שאינו עובדן. וענין זה המאמר שאלה הארבעה מינין מן העבודה, והם ההשתחואה והזביחה והקטור והנסוך אשר בהם צוינו לעבוד את ה' ית'. שכל מי שיעבוד עבודה זרה באחת מהם חייב סקילה, ואפילו היה הנעבד ההוא אין דרכו שיעבד באחת מהם, וזו היא שיקראוה שלא כדרכה [סנהדרין ס' ע''ב] ר''ל שאעפ''י שנעבדה שלא כדרך עבודתה אחר שעבדה באחת מאלו חייב סקילה. ואם היה מזיד והוא בכרת, אם לא נודע או לא נענש, ואם היה שוגג יקריב קרבן. וכן אם קבל עליו באלוק לאיזה דבר שיקבל עליו הוא חייב. וכבר נכפלה האזהרה בזה הענין, ר''ל באסור עבודתה באלה הארבעה מינין ואפי' שלא כדרכה, והוא אמרו ית' [ויקרא י''ז ז'] ולא יזבחו עוד את זבחיהם לשעירים, ולשון ספרא [תורת כהנים פרשת אחרי פרק ט' הלכה ח'] אין שעירים אלא שדים. ובגמ' פסחים [צריך לתקן זבחים ק''ו ע''א, וכן במסכת סנהדרין ס''א ע''א] נתבאר שזאת החוקה אמנם היא לשוחט לע''ז ואפילו לא היה דרכה בשחיטה, אמרו מנין לזובח בהמה למרקוליס שהוא חייב ת''ל ולא יזבחו עוד את זבחיהם לשעירים, אם אינו ענין לכדרכה דכתי' [דברים י''ב ל'] איכה יעבדו הגוים האלה את אלקיהם תנהו ענין לשלא כדרכה, ע''כ. ומפני שדבר ידוע הוא שעבודות אלו מורות קבלת אלקות ואדנות, לפיכך חייבין עליהם אפילו בע''ז שאין דרכה בכך, שאחר שעבדה באחד מד' עבודות קבלה עליו כאלוק' [גמרא סנהדרין ס''א ע''א, רמב''ם הלכות עבודה זרה פרק ג' הלכה ג'] וכן המקבל עליו איזה דבר שיהיה כאלוק חייב, ואפילו הגביה לבנה ואמר לה אלי אתה [משנה סנהדין שם ורמב''ם ה''ד] ואפילו חזר בו תוך כדי דבור כי עקר ע''ז הוא במחשבת הלב. 
<h3>[הבתים — ספר המצוה]</h3>
------
שאלה השתחויה בפשוט ידים ורגלים אם מודים בה צדוקים אם לא. יורנו רבינו ושכרו כפול מן השמים. תשובה אין מודין בה לפי שאינה בתורה שבכתב לפיכך אם טעו בית דין והורו שהמשתחוה לע''ז בלא פשוט ידים ורגלים פטור הרי אלו חייבין בקרבן שגגתן לפי שטעו בדבר שאין הצדוקים מודים בו. משה ב''ר מימון זצ''ל. 
<h3>[שו''ת הרמב''ם סימן שס''ה]</h3>
------
<h2> ד' ע''ב.</h2>
מתני'. הורו בית דין וידע אחד מהן שטעו כול'. קשיא לי מאי איריא מופלא אפי' הקטן שבהם אם חסר אינה הוראה, דבענן שיהו כל עדת יש' בהוראה, וכדתנן או שהיה אחד מהן גר או ממזר כול', ונראה לי שהמופלא לא היה מן החשבון כדי שלא יחלקו על רבן, ובלא לו היו ע''א. ומסתייעא האי סברא ממאי דתנן בפ' קמ' דזבחים [י''א ע''ב], אמ' שמע' בן עזאי מקובל אני מפי שבעים ושנים זקן כול', והרי לא היו אלא ע''א זקני', אלא זהו המופלא שלא היה מן החשבון. 
<h3>[פסקי הרי''ד]</h3>
------
או שלא היה מופלא של בית דין שם. גמר' לא היה מופלא של בית דין שם — פטורין, שהיה ללמד ממנו שהוא הרב שבכולם ולא למדו. 
<h3>[הערוך ערך פלאגא]</h3>
------
הורו ב''ד שוגגין, כלומר דהינו העלם דבר, ועשו הקהל שוגגין, כלומר ועשו הקהל כהוראתן ולא הרגישו שטעו ב''ד מביאין פר למאן דסבירא ליה דב''ד מייתו ולא ציבור מיתו ולמאן דסבירא ליה דציבור מייתו ולא ב''ד מייתו ציבור ולא ב''ד אע''פ שלא חטא ב''ד מביאין פר דאנן בעינן שיהא ההוראה תלויה בב''ד והמעשה תלוי בקהל, כלומר שאע''פ שלא חטא ב''ד עמהם כיון שחטאו צבור חייבין ב''ד לאיתויי פר וכ''ש למאן דסבירא ליה דציבור מייתו ולא ב''ד דניחא טפי. מזידין ועשו שוגגין כלומר אם [לא] טעו ב''ד בדבר שאין הצדוקין מודין בו אלא הורו בדבר שהצדוקין מודין בו דחשבינן להו כמזידין אע''פ שעשו הקהל כהוראתן (שענין) ולא הרגישו בטעותן מביאין כשבה או שעירה ולא פר דהא אין אלו תולין בב''ד אלא טעות הוא וכשגגת מעשה חשבינן ליה ומייתו כשבה או שעירה כל אחד ואחד כדין יחיד בשגגת מעשה דהא לא הויא הוראה כלל אלא טעות וכ''ש אם היו ב''ד מזידין לגמרי כשהורו להם שחלב היה מותר היו מכירין וכופרין אלא חס ושלום שלא תהא כזאת בישראל. שוגגין ועשו מזידין, כלומר אם (חזרו) [הורו] ב''ד בדבר שאין הצדוקין מודין בו והקהל הרגישו שטועין הן (אלו) [אלא] שטעו במצוה לשמוע דברי חכמים ועשו כהוראתן הרי אלו פטורין לגמרי דהא מזידין חשבינן להו דכתיב [במדבר ט''ו] כי לכל העם [בשגגה] דבעינן שיעשו הקהל שוגגין וליכא ולא מיבעיא למאן דסבירא לה דצבור מייתי ולא ב''ד דפטירי לגמרי אלא אפילו למאן (דאמר) דסבירא ליה דב''ד מייתו נמי פטירי אע''ג [דהן] שוגגין והן טועין בהוראתן כיון דציבור מזידין הוו דאנן בעינן הוראה תלויה בב''ד ומעשה תלוי בקהל שיהו שוגגין. 
<h3>[רבינו יהונתן מלוניל]</h3>
------
מתני'. הורו בית דין ועשו כל הקהל כול'. בגמ' מפרש טעמא דכולהו. מתני'. הורו בית דין שוגגין כול'. טעמ' דשוגגין ועשו מזידין דפטורין, הא שוגג דומיא דמזיד חייב, היכי דמי, שהורו בית דין שחלב מותר ונתחלף לו בשומן ואכלו. 
<h3>[פסקי הרי''ד]</h3>
------
להביא פר הבא על כל המצות. יתברך שם יוצרנו חפץ בכפרת ישראל וצוה אם הורו סנהדרין גדולה וטעו באחת מכל מצות שבתורה שחייבים על זדונם כרת ושגגתם חטאת ועשו הקהל או רובו על פיהם שיביאו פר לחטאת דכתיב בפ' ויקרא [ד' י''ג] ואם כל עדת ישראל ישגו ונעלם דבר מעיני הקהל ועשו אחת מכל מצות ה' אשר לא תעשינה ואשמו ונודעה החטאת אשר חטאו עליה והקריבו הקהל פר בן בקר לחטאת ותניא בהוריות [ד''ד ב'] הורו ב''ד ועשו כל הקהל או רובו על פיהם מביאים פר לחטאת ומנין שהענין מדבר על ב''ד שהורו דתניא בת''כ עדת ישראל יכול בכל העדה הכתוב מדבר ת''ל (ה)עדה ולהלן הוא אומר ושפטו העדה מה להלן בב''ד אף כאן בב''ד אי מה עדה האמורה להלן כ''ג אף כאן כ''ג ת''ל עדת ישראל עדה המיוחדת לכל ישראל ואיזו זו סנהדרין גדולה היושבת בלשכת הגזית היה אחד מהן גר או נתין או ממזר או זקן שאינו ראוי לבנים יכול יהא חייב ת''ל עדה ולהלן הוא אומר עדה מה להלן ראוי להוראה דכתיב ושפטו אף כאן ב''ד שראויין להוראה לא היה מופלא של ב''ד שם או אמר אחד מהן איני יודע או שאמר להם טועים אתם יכול יהו חייבים ת''ל ואם כל עדת ישראל ישגו. ונעלם דבר מעיני הקהל ועשו אין חייבים אלא על העלם דבר עם שגגת מעשה פי' הוראה בב''ד ושגגת מעשה בקהל ותניא בהוריות פ''א [ג' א'] הורו ב''ד ועשו ב''ד יכול יהו חייבים ת''ל הקהל ועשו הוראה תלויה בב''ד דכתיב ונעלם דבר מעיני הקהל ומעשה תלוי בקהל דכתיב הקהל ועשו ותנן [ד' ב'] הורו ב''ד ועשו כל הקהל או רובו ע''פ מביאים פר ובע''א מביאים פר ושעיר דברי ר''מ ר' יהודה אומר י''ב שבטים מביאים י''ב פרים ובע''ז מביאים י''ב פרים וי''ב שעירים ר''ש אומר י''ג פרים ובע''ז י''ג פרים וי''ג שעירים פר ושעיר לכל שבט ושבט ופר ושעיר לב''ד וטעמייהו מפרש התם בגמרא ומנין שאין חייבים אלא על מצוה שזדונה כרת ושגגתה חטאת דתניא [ח' א'] ר' אומר נאמר כאן ונודעה החטאת אשר חטאו עליה ונאמר להלן באחות אשה לגלות ערותה עליה בחייה מה להלן דבר שחייבים על זדונו כרת ושגגתו חטאת אף כאן דבר שחייבים על זדונו כרת ושגגתו חטאת ותנן [ג' ב'] הורו ב''ד לעקור כל הגוף פטורין כיצד אמרו אין שבת בתורה פטורין לבטל מקצת ולקיים מקצת חייבים כיצד שבת בתורה אבל המוציא מרה''י לר''ה פטור חייבים שנאמר ונעלם דבר ולא כל הגוף מאי משמע פירש רב אשי יליף דבר דבר מזקן ממרא מה להלן מקצתה אף כאן מקצת והתם מנלן דכתיב לא תסור מן הדבר מקצת דבר ואמר רב יהודה אמר שמואל [ד' א'] הורו ב''ד בדבר שהצדוקים מודים בו פטורין דאינה הוראה דזיל קרי בי רב הוא. 
<h3>[יראים סימן תמ''ה]</h3>
------
והמצוה הס''ח היא שצונו שיקריבו בית דין קרבן כשטעו והורו שלא כהלכה וזה הוא אמרו יתעלה (ויקר' ד') ואם כל עדת ישראל ישגו ונעלם דבר מעיני הקהל. וכבר התבארו משפטי מצוה זו והתנאים שבה על השלמות במסכת הוריות (פ''א—ב') ובמקומות ממסכת זבחים (ל''ט—מ''ב., מ''ז., מ''ט:, פ''ב:). 
<h3>[ספר המצות לרמב''ם — עשין ס''ח]</h3>
------
הורו ב''ד ועשו כל הקהל או רובו וכו', כלומר רובא דשבטים מביאין פר כלומר ב''ד ולא צבור דהכי סבירא ליה (כר') [לר'] מאיר [דב''ד] מייתו ולא צבור, ובע''ז ב''ד מביאין פר ושעיר דבע''ז פר ושעיר מייתי כלומר פר לעולה ושעיר (ושעיר) לחטאת דכתיב בפרשת (ויקרא) [שלח] וכי תשגו ולא תעשו את כל המצות דהינו בע''ז כדאמרינן לקמן בפרק הורה כהן משיח [ח' ע''א] איזו היא מצוה ששקולה כנגד כל המצות הוי אומר זו ע''ז וכתיב (והביאו) [ועשו] כל העדה פר בן בקר אחד לעולה וגו' ושעיר עזים אחד לחטאת. ור' יהודה אומר י''ב שבטים מביאין י''ב פרים דכל שבט ושבט איקרי קהל וקסבר צבור מביאין ולא ב''ד, ור' שמעון נמי סבירא ליה דשבט אחד איקרי קהל אבל קסבר דצבור וב''ד נמי מייתו. 
<h3>[רבינו יהונתן מלוניל]</h3>
------
שנינו במסכת הוריות פ''ק (ד' ב' ורש''י) הורו ב''ד ועשו כל הקהל או רובו על פיהם מביאין פר, ובע''ז מביאין פר ושעיר דברי ר' מאיר שנ' בפרשת שלח (במדבר ט''ו כ''ד) והיה אם מעיני העדה נעשתה (בשגגה) [לשגגה] ועשו כל העדה פר בן בקר וגו' ושעיר עזים אחד לחטאת, רבי יהודה אומר שנים עשר שבטים מביאין שנים עשר פרים ובע''ז מביאין שנים עשר פרים וי''ב שעירים, ר' שמעון אומר י''ג פרים ובע''ז י''ג פרים וי''ג שעירים פר ושעיר לכל שבט פר ושעיר לב''ד. שסובר שב''ד מביאין קרבן וציבור מביאין קרבן ור' מאיר ורבי יהודה חולקין עליו ופוטרין הציבור וטעם שלהם מפורש שם. קרבן ע''ז הפרים עולות והשעירים חטאות, והחטאות מתן דמן על הפרוכת ומזבח הזהב ואינן נאכלות כדילפינן בסיפרא ובמסכת זבחים (ל''ט ב') ובשאר מצות הפרים חטאות הנשרפות. 
<h3>[סמ''ג עשין סימן רי''ז]</h3>
------
שיקריבו סנהדרי גדולה קרבן אם טעו והורו שלא כהלכה בעבירות חמורות שחייבין עליהן כרת, ועשו הקהל או רובן על פיהן, שנאמר [ויקרא ד'] ואם כל עדת ישראל ישגו ונעלם דבר מעיני הקהל וגומר. כבר כתבתי למעלה כי מכוונות הקרבן להכנעת נפש המתאוה ולהגדיל נפש השכלית, ועל כן בהגיע אל הגדולים טעות בדבר, ידוע כי בחולשת השכל אירע להם וראויים לחזקו על כל פנים, ועל כן יבואו אל הבית אשר שפע השכל עליו ויעשו מעשה הקרבן וישובו אל לבם בכח הפעולה גריעות הנפש הבהמית הטועה וחשיבות השכלית המיושרת והזכה, ומתוך מחשבת טהרה זו ישגיחו וישכילו בכל הוראותם לעולם. מדיני המצוה כגון מה שאמרו זכרונם לברכה [הוריות ד' ע''ב] שיש טעות בהוראות בית דין שהבית דין חייבין להביא הקרבן ולא על העושה על פיהם, ויש שהעושה חייב ולא הם. ואילו מן התנאים הצריכים בדבר שיהיו בית דין חייבין ולא העושים על פיהם: שיהיו המורים של שבעים ואחד, ויהיה ראש הישיבה עמהם בשעה שהורו, ויהיו כולם ראויין להוראה, שנאמר [במדבר ט''ו] אם מעיני העדה, עד שיהיו להם לעינים, כלומר ראויין להוראה, ויטעו רובם בדבר זה שהורו בו, ויורו בפירוש שיאמרו לעם מותרין אתם לעשות, ויעשו כל הקהל או רובם על פיהם, ויהיו העושין שוגגין על פיהם ומדמין שהדבר שהורו בית דין כדת הורו, ולא שידעו אותן עושין שטעו ועשו אף על פי כן, ועוד שיורו לבטל מקצת מצוה ולקיים קצתה, אבל לא לעקור כל מצוה אחת, שנאמר [ויקרא ד'] ונעלם דבר ולא כל הגוף, וזהו גרסת הכתוב. ואיפשר כי טעם הענין ששגגת עקירת כל גוף המצוה אין לחוש שלא תתגלה במהרה. וכשיודע להם החטאת, שידעו גופו של דבר שהורו בו בשגגה ולא שיסופקו על אי זה דבר אירעה להם השגגה, ואף על פי שידעו כי בודאי שגגו באחת, ואף שהודיעום החוטאים ואמרו להם בזו שגגתם, כיון שהם אינם זוכרים אותו דבר בכיוון פטורין, שנאמר [שם] ונודעה החטאת, כלומר להם ולא שיודיעום אחרים. כל אלה התנאים צריכין להיות בדבר שיתחייבו הבית דין בקרבן ולא העושים על פיהם. ואמרי שיתחייבו הבית דין קרבן, רוצה לומר שיביאו קרבן שבטי ישראל כנגדם, כמו שמבואר בהוריות [ה' ע''ב] ואם בהוראת עבודה זרה שגגו מביאים שנים עשר שבטים שנים עשר פרים לעולה ושנים עשר שעירים לחטאת, ואם בהוראת שאר כרתות שחייבים על שגגתם חטאת מביאים שנים עשר פרים. ואם חסר אחת, העושה על פיהם חייב חטאת קבועה, והן פטורין, שלא חייבה התורה בית דין בקרבן זה אלא כשהם בשלימותם, לפי שיש בזה הוראה לחטאת כל העם שישגו ראשיהם והם בשלימותם. ויתר רובי הצדדין שהיחיד חייב והם פטורין, או הם חייבין והוא פטור, וחילוק הקרבנות שביניהם, כגון מה שאמרו זכרונם לברכה [הוריות ט' ע''א] כל המצוות שבתורה שחייבין על זדונן כרת ועל שגגתן חטאת היחיד מביא כשבה או שעירה, והנשיא שעיר, וכהן משיח ובית דין מביאין פר, והוא הכהן הגדול שנמשח בשמן המשחה, ויתר פרטיה מבוארין במסכת הוריות, ובמקומות מזבחים. ונוהגת בזמן הבית שיש לנו סנהדרי גדולה. 
<h3>[ספר החינוך מצוה ק''כ]</h3>
------
המצוה ס''ו. לשון הר''ם בס''ה [עשין ס''ח], צונו שיקריבו בית דין קרבן כששגגו והורו שלא כהלכה, והוא אמרו ית' [ויקרא ד' י''ג] ואם כל עדת ישראל ישגו וגו'. ענין הקרבן על השגגה, לזרז נפש האדם לבל ישיגנו עון אשר חטא באחד מעניני איסורי התורה, ובאה הקבלה האמתית [מלשון הרמב''ם פי''ב מהל' שגגות ה''א, הוריות ח' ע''א] שקרבן זה שמקריבים בית דין הוא כשהורו על דבר שחייבים על שגגתו חטאת קבועה, והעם שעשו על [פי] הוראתם פטורין. ובתנאי [רמב''ם שם ה''ב] שיהיו המורים בית דין הגדול של שבעים ואחד ויהיה ראש ישיבה עמהם בהוראה ויהיו כלם ראוים להוראה, ויטעו כלם או רובם [ג' ע''ב] ויאמרו לעם מותרים אתם לעשות. ויעשו כל הקהל או רובו על פיהם [ד' ע''ב] ויהיו העושים שוגגים על פיהם ומדמין שהדבר שהורו בו כדת הורו, ושהורו לבטל מקצת ולקיים מקצת, לא ש[י]עקרו כל הגוף [ג' ע''ב] אבל אם חסר אחד מכל אלה, בד' וכל מי ששגג ועשה מעשה מביא קרבן חטאת קבועה על שגגתו. התבונן בתנאים אלו (ואין) [ואיך] צריך האדם שיהא נזהר במצות ושלא לעבור עליהם אפילו על פי גדול, אלא א''כ יהיה על פי ב''ד הגדול שהן עיני כל העדה [במדבר ט''ו כ''ד], ובאה המצוה לעשות ככל אשר יורו [דברים ט''ז י'], ועכ''ז צריך שתהיה הוראה ע''פ כלם או רובם, ושיאמרו בבאור מותרים אתם, וגם אין העונש עליהם אלא כשעשו הקהל או רבו על פיהם ויהיו שוגגים, וכן בא בתנאי זה שיורו לבטל מקצת ולקיים מקצת, כי זה מן הראוי שיסמכו עליהם, אבל כשעוקרין כל הגוף אין לסמוך על דבריהם, כי עקרי התורה ידועים, והשוגג על פיהם הוא החוטא, ואין לסמוך על שום אדם לעקור עקר מעקרי התורה. 
<h3>[הבתים — ספר המצוה]</h3>
------
<h2> ה' ע''א.</h2>
הורו ב''ד ועשו שבעה או רובו שבכל שבט ושבט בשבעה שבטים וכגון דהוו רובן דישראל דברי ר' מאיר דוקא ב''ד דסבירא ליה דעל ידי גרירה מביאין האחרים, ובבריתא תני דאפילו בשבט אחד שחטא מביאין כל האחרים נמי פר על ידי גרירה, והאי דנקט שבעה איידי דנקט ר' מאיר שבעה דהוו רובא דשבטים אמר איהו נמי שבעה, ור' שמעון לית ליה גרירה אלא אותן שחטאו יביאו [ו]ב''ד נמי מייתו והיינו דקאמר שמונה... הורו ב''ד של אחד מן השבטים וכו', אותו שבט חייב, כלומר פר ושעיר [ושאר] שבטים פטורים דאע''ג דסבירא ליה לר' יהודה גרירא הני מילי בהוראת ב''ד הגדול אבל בהוראת [בית דינו] איהו ניהו הוא דמיחייב ושאר שבטים פטורים ורבנן סברי אע''ג דסבירא לן דשבט קרוי קהל דוקא בהוראת ב''ד הגדול אבל בהוראת ב''ד של שבטו אפילו אותו שבט עצמו אינו מביא פר כלל אלא כיחידים חשבינן להו ומייתו כל אחד ואחד כשבה או שעירה ובע''ז שעירה דהא כתיב [ויקרא ד'] עדת ישראל ישגו ולא עדת אותו שבט כלומר כל עדת ישראל ונעלם דבר מעיני הקהל דהינו ב''ד הגדול דהא בכל ישראל מיירי (והא) [ולא] כתיב עדת שבט אחד ונעלם מעיני הקהל... 
<h3>[רבינו יהונתן מלוניל]</h3>
------
<h2> ה' ע''ב.</h2>
מתני'. הורו בית דין ועשו שבעה שבטים או רובן כול'. איבעיא להו שבט אחד לר' יהודה בהור' בית דין הגדול מי מייתו שאר שבטים בהדיה אי לא, מי אמרי' שבעה שבטים הוא דמייתו שאר שבטים בהדיהו משום דאיכא רובא, אבל חד שבט דליכא רובא לא, או דילמ' לא שנא. ת''ש ר' יהודה אומ' שבט שעשה בהוראת בית דינו אותו השבט חייב ושאר כל השבטים פטורין, ובהוראת בית דין הגדול אפי' שאר השבטים חייבין, ש''מ. אמ' רב אשי מתני' נמי דיקא, דקתני ועשה אותו השבט על פיהן אותו השבט חייב ושאר השבטים פטורין, למה לי למיתני ושאר השבטים פטורין, הא קמ''ל דבהוראת בית דינו הוא דשאר שבטים פטורין, אבל בהוראת בית דין הגדול אפי' שאר שבטים חייבין, ש''מ. 
<h3>[פסקי הרי''ד]</h3>
------
<h2> ו' ע''א.</h2>
שאלת. טעם נסוך היין והמים, ולמה אמרה תורה נסכו לפני מים בחג כדי שיתברכו לכם גשמי השנה [ר''ה ט''ז ע''א], אם אמרו בקרבנות שריחם עולה למעלה לרצון לריח ניחוח נאמר במים היורדים למטה לתהום. תשובה. הטעם ביין כבר נסתפק בו הרב המורה צדק ז''ל [מו''נ ח''ג סימן מ''ו] וכתב כי שמע בו טעם מזולתו והוא זה, הנה באדם יש בו ג' כוחות שהרופאים קוראים אותם נפשות והפלוסופים קוראים אותם כחות. והאחד הוא כח טבעי שמשכנו בכבד והוא הנותן כח ההזנה, ודומה בזה לצמח שהוא נזון, והמשובח שבמזונות אצלו הוא הבשר. והכח החיוני משכנו בלב וממנו מתפשט (הרוח) [הכח] בכל הגוף על דרך העורקים הנקראים שנאריס, והוא הנותן החיות, והטוב המשובח אצלו היין כי הוא מחכים הלב ומשמחתו כמו שכתוב [תהלים ק''ד] ויין ישמח לבב אנוש, ואמר רבא בפרק בן סורר ומורה [סנהדרין ע' ע''א] חמרא וריחני פקחין. והכח הנפשיי משכנו במוח, וממנו הם מתפשטים החוש והתנועה דרך העצבים היוצאים ממנו ומחוט השדרה היוצאת מאחורי המוח, וכן החמשה חושים הנגלים הידועים וחושים הנסתרים שהם המדמה והמשותף והמבין וכח השומר והזוכר והמזדכר, והטוב והמשובח אצלו נעימות הקול, והוא השיר שהוא מעבודות שבמקדש כדאיתא בערכין בפרק (יש) [אין] בערכין [י''א ע''א] ובפרק החליל [סוכה נ' ע''ב], ע''כ. ובחרו הבשר והיין והשיר לעבודה, זהו הטעם שנמצא בספר מורה צדק אע''פ שהארכתי בו.
וקודם שאכתוב לך טעם נסוך המים אודיעך שכל הקרבנות אינם באים על חטאת, אבל יש מהם לרצות לשם לקרבה לעבודתו בין ביחיד בין בצבור. ובקרבנות צבור יש מהם (דבר) [כפרה] על חטא כחטאות צבור וכשעירי ר''ח ורגלים שכלם באים לכפרה כדאיתא בפ''ק דשבועות [ב' ע''א], ובפר העלם דבר של צבור כדאיתא במסכת הוריות [ו' ע''א], ואפילו עגלה ערופה על כפרה היתה באה כדאיתא התם בהוריות ובמסכת תמורה פרק יש בקרבנות [ט''ו ע''ב], ויש מהם לרצון כדי שתחול ברכתו יתברך עלינו. על כן נתעוררו רז''ל בשלשה דברים והם העומר ושתי הלחם וניסוך המים שאינם אלא לפרקים ובזמנים חלוקים על מה שמרצים, ואמרו כי הפסח זמן תבואה הוא שעומדת בקמותיה והיא מעותדת לכמה הרפתקי, לפיכך צותה התורה שנביא העומר ונתן הקומץ למזבח והשאר לכהנים כדאיתא במנחות בפרק רבי ישמעאל [ס''ז ע''ב]. ולפי שהוא מרצה על כל ישראל אינו בא משל יחיד. ולפיכך שומרי ספיחין בשנת השמטה היו נוטלין שכרן מתרומת הלשכה, ואפילו התנדב היחיד לשמור בחנם אין שומעין לו כדאיתא במסכת שקלים [פ''ד מ''א] ובפרק הבית והעליה 
<h3>[ב''מ קי''ח ע''א]</h3>
------
ובעצרת צותה תורה שנביא גם כן שתי הלחם משל צבור, וחמץ היו באין כדאיתא במנחות בפרק כל המנחות [נ''ח ע''א], ומשל צבור ג''כ כדאיתא התם. ועצרת הוא זמן פירות האילן שהאילנות הוציאו פרחים וגמלו פרים, לפיכך נביא שתי הלחם כדי שתחול ברכתו יתברך עלינו ויתברכו פירות האילן. והטעם ששתי הלחם מרצין על פירות האילן דאמרי באגדה ומייתו לה בפרק כיצד מברכין [ברכות מ' ע''א] אילן שאכל ממנו אדם הראשון חטה היתה, כך כתבו קצת. אבל העיקר הוא לפי שאין מביאים בכורים קודם עצרת, ואנשי הר צבועים הביאום קודם עצרת ולא קבלו מהם כדאיתא במסכת בכורים [פ''א מ''ג], וכיון שהבאת בכורים שהם משבעת המינים תלוי בשתי הלחם, לפיכך הם מרצים על פירות האילן.
ובחג אמרה תורה לנסך המים כדי להתברך גשמי שנה, לפי שהחג הוא זמן גשמים לפיכך צותה תורה לנסך מים לרצות לפניו יתברך ותחול ברכתו עלינו והנסוך לרצות לפניו יתברך, תדע שהרי אדוננו דוד [המלך] עליו השלום נסך המים לפני השם [ש''ב כ''ג]. והכונה בכל זה שאנו צריכין לתבואה ולפירות האילן ולגשמים, וכל אחד זמנו קבוע, לפיכך אנו מקריבין לפניו יתברך שלשה דברים אלו בג' זמנים אלו לרצות על שלשה עניינים אלו, ותחול ברכה עליהם. ועוד שבכל אחד משלשה זמנים אלו נדון בו אחד משלשה עניינים אלו, בפסח על התבואה ובעצרת על פירות האילן ובחג נדונין על המים. השם יראנו נפלאות מתורתו ויאיר עינינו במצותיו אמן. 
<h3>[שו''ת הרשב''ש סימן רפ''ב]</h3>
------
אחר זה נתעורר אחד מהקהל ואמר, עבירה גדולה היא זאת, ואיסור גמור הוא ביד החברים, אחרי שיקחו שכר מנכסי המתים, אלא יתעסקו בחינם. וכשראו החברים זה אמרו, אנו נתכווננו לשכר ועשינו עבירה, אין אנחנו חפצים בזה. ועל זה נתבטלה החבורה. עד כאן. האומר כי עבירה גדולה היא ואיסור חמור ליטול החבורה דבר קצוב מנכסי המתים, לא כיון יפה להלכה. ולבאר זה אקדים ואומר, כי קבורת מת שיש לו קרובין אינה מוטלת אלא על קרוביו, ולפי זה הכהנים הם מטמאים לשבעה מתי מצוה שלהן, שאם הם לא יתעסקו בהם לא ימצאו קוברים. ופאילו כהן שנשא יתומה קטנה, שאין נישואיה נישואין דבר תורה ואינה שארו, אם מתה מטמא לה כיון שהוא יורשה, ונתנו טעם בזה ביבמות בפרק האשה רבה [פ''ט ע''ב] דעשאוה כמת מצוה שהכהנים ואפילו כהן גדול ונזיר מטמאים לו, וכן הוא יטמא לזו אף על פי שאינה שארו דבר תורה, וטעמא דשויוה כמת מצוה דכיון דאיהו ירית לה קריא ולא ענו לה, שהקרובים אומרים איהו ירית לה ואנן קברינן לה. והנלמד מזה הוא, כי מי שיש לו קרובים יורשים נכסיו אין הרחוקים חייבין לקוברו. וכיון שהדבר הזה הוא ברור, אם החברים נדבה רוחם אותם להתעסק בכל המתים, ואינם רוצים להתעסק בהם עד שיקחו מממונו ענין קצוב, לא מפני זה איבדו שכר מצוותם. ומה שאמרו בגמרא בפרק ואלו מגלחין [מו''ק כ''ז ע''ב] בענין המת בעיר כל בני העיר אסורים בעשיית מלאכה חבורתא נינהו, יש בו שני פירושים, האחד שהעיר היא נחלקת לחבורות, כל חבורה מתעסקת בחברים שלה, ואין לשאר בני העיר עסק באותם חברים, והשני שהעיר נחלקת לחבורות חליפות, חבורה אחת מתעסקת תחילה ואחריה השניה ואחריה השלישית לכל בני העיר. אבל שתהיה חבורה אחת מתעסקת לכל בני העיר ושאר בני העיר לא יתעסקו, אם לא רצו לקבל עליהם זה אלא על תנאי הנזכר בתקנה רשאין הן בכך.
ולענין שכר המצוות אמרו מלמדי הלכות קמיצה היו נוטלין שכרן מתרומת הלישכה, כדאיתא בפרק שני דייני גזירות [כתובות ק''ו ע''א]. וכן מה שאמרו במשנת שקלים [פ''ד מ''א] והביאוה בגמרא מנחות בפרק קרבנות הציבור [פ''ד ע''א] וכן בפרק הבית והעליה [ב''מ קי''ח ע''א] שומרי ספיחין בשביעית היו נוטלין שכרן מתרומת הלישכה, ואפילו אמרו לעשות בחינם אין מקבלין מהן משום בעלי זרועות, ולר' יוסי דלא חייש לבעלי זרועות שאם רצה ליטול שכר נוטל. וכן נמי כהן המטהר טמאי מתים, אף על פי שהיא מצות עשה ואסור ליטול שכר על המצוות, שנאמר [דברים ד'] ואותי צוה ה' ללמד אתכם ודרשו חז''ל [בכורות כ''ט ע''א] מה אני בחינם אף אתם בחינם, אמרו בגמרא בכורות בפרק עד כמה [כ''ט ע''ב] שאם ביטלו ממלאכתו נותן לו שכרו כפועל בטל. וכן אמרו בפרק האיש מקדש [קדושין נ''ח ע''ב] דשכר הבאה ומילוי שיש בהם טורח הוא מותר, ואינו אסור אלא שכר הזאה וקידוש שאין בהם טורח. ולענין השבת אבידה שהיא מצוה אמרו בפרק ואלו מציאות [ב''מ ל' ע''ב] שאם היה בטל מן הסלע נותן לו שכרו כפועל בטל, ואם התנה עמו בבית דין נותן לו כמו שהתנה. ועוד אמר הרמב''ן ז''ל שאפילו שכר מצוה עצמה אם פסק עמו נותן לו כמו שפסק, כמו שהאריך בספר תורת האדם [סוף ענין הסכנה], וגם הרשב''א ז''ל הסכים עמו בחידושי יבמות בפרק מצות חליצה 
<h3>[ק''ו ע''א]</h3>
------
העולה מזה הוא, שמצות קבורה אינה מוטלת אלא על הקרובים היורשים, וכן לענין אשה אמרו [כתובות מ''ז ע''ב] קבורתה תחת ירושתה, ואם רחוקים מטפלים בהם רשאין ליטול ממון מנכסיהן לצורך מצוות, ומי שהוא צריך למעשה ידיו רשאי ליטול שכרו כפועל בטל או כמו שהתנה עמהם, ואפילו היתה חפירת הקבר מצוה בכלל מצות הקבורה, דהוי כשכר הזאה וקידוש. וכל שכן שיראה שאינו אלא כהבאה ומילוי, שהם טורח בהכשר מצוה, שאין מצות הקבורה אלא להכניסו לקיברו, והחפירה הכשר מצוה היא, שהרי האדם בחייו יכול לחצוב לו קבר, כמו שכתוב [ישעי' כ''ב] מה לך פה ומי לך פה כי חצבת לך פה קבר חוצבי מרום קברו, וכן [בראשית נ'] בקברי אשר כריתי לי בארץ כנען שמה תקברני, לפי מה שנראה מדרך הפשט. וכן נראה בגמרא בפרק נגמר הדין [סנהדרין מ''ז ע''ב] ובמסכת משקין [מו''ק ח' ע''ב] שהמערות וכוכין והמהמורות מוכנות לקבור שם הארונות, וכן הוא מוכח במתניתין בפרק המוכר פירות [ב''ב ק' ע''ב] בענין המוכר קבר לחבירו וכולה סוגיא דהתם. וכיון שהאדם יכול לחצוב קבר בחייו, ואין מוטל על הרבים אלא להכניסו בקבר שאי איפשר זה אלא על ידי אחרים, אם רוצה להטיל טורח החפירה על החיים רשאין ליטול מממונו כמו שהתנו. ומה שתיקנו שיהיו אותן מעות מוכנים לפדיון שבויים ולארון ותכריכין לעניים, זה נדר הוא, וכן הוא ראוי לכל מי שימות ויניח נכסים שיקדיש מהם לעניים. וכבר אמרו בספרי [דברים כ''א] כפר לעמך ישראל אלו החיים, אשר פדית אלו המתים, מכלל שהמתים צריכין כפרה, כדאיתא בהוריות [ו' ע''א]. ומכאן נהגו לנדור נדרים מפני המתים. ואם החיים בחייהם קיבלו עליהם זה, הרי הוא נדר ואסור לבטלו, כמו שכתב הריא''ף ז''ל בפרק שור שנגח ארבעה וחמישה [ב''ק י''ח ע''ב מדפיו], וכן כתב הרמב''ם ז''ל פרק כ''ב מהלכות מכירה [הט''ו]. יצא לנו מכל זה, כי המבטל חבורה זו הכשיל רבים לעקור מצוה שקיבלו עליהם. ואיני מאריך בזה, כי לא היתה עיקר השאלה בזה, ודי לחכם כמוך בראשי פרקים, ואין מפרשין לחכם. 
<h3>[שו''ת התשב''ץ ח''ג סימן י''ג]</h3>
------
אין כפרה למתים. באו ז''ל להורות על כל נפש חוטאת כי היא תמות אם לא יתודה על עונו וישוב על חטאו לפני מותו ואם מת בחטאו ולא שב ובא גואלו הקרוב אליו ויביא כפרה אחריו אל המתים לא תועילנו הכפרה וצדקה אשר יעשה לפרוס לרעב לחמו ולהצילו ממות כי כבר אבדה נפשה בהפרדה מן החומר ויורדת היא למטה לארץ בגיא בן הנום ועוד לא יעלה אם לא שב אל אלהיו בחיי החמר ואם לא דלו עיניו למרום ועמד במרדו במות המת לא יועיל לו כל קרבן ומנחה ההולכת אחריו עוד ולא תוכל לתקן איש אחר בעדו את אשר עותו עודנו חי כמו שהסכימו על זה על פי התורה המאמתת הגמול והעונש ואמרו ואינו מנקה לשאינן שבים הסכימו כלם לעבר אחד כי לא ינקה השם לחוטא אשר לא שב לפני מותו וכפלו הענין הזה וכונה אחת לשניהם. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
<h2> ו' ע''ב.</h2>
ואע''פ שהרב רבינו פרץ כתב שבשטר שליחות שהאשה עושה לקבל גיטה מיד בעלה שצריך לקיימו בכל מקום, כבר כתב עליו בעל הטורים ז''ל בסוף [כל] דבריו שהפליג להחמיר. ואף אנו נודה שלכתחלה ולרווחא דמילתא טוב הוא להתקיים אם אפשר, אבל היכא דלא אפשר לקיימו אפשר הוא להקל בדיעבד, ואין דנין אפשר משאי אפשר כדאיתא במסכת הוריות [ו' ע''ב]. אלא שלפי מה שכתב אדוני אבי ז''ל אפילו בשטר שאין בו קיום בית דין היינו מקילין, ולפי מה שכתבתי אני דוקא בשטר שיש בו קיום. ומכל מקום לענין מעשה הייתי מניח סברתי מפני סברתו, והייתי סומך על הוראתו, שכבר הורה זקן. ועוד שיש לפרש דברי הרמב''ן והרשב''א ז''ל שכתבו דדוקא בשאר עדות אשה הוא דאין צריך קיום, אבל בגט לא מקילין יותר ממה שהקילו חכמים ז''ל להצריך בפני נכתב ובפני נחתם, שלא אמרו אלא דוקא בגט עצמו דסהדי נינהו דמשוו ליה גיטא, אבל בשאר עדות שהשליח קבל הגט, כיון שהעדים החתומים על השטר נעשה כמי שנחקרה עדותן בבית דין ולא צריך קיום מן התורה ורבנן הוא דאחמור ואי אפשר בדרך אחרת אקילו בה, שהרי בגט עצמו אפשר הוא שיאמר בפני נכתב ובפני נחתם וכיון שיש לתקן הדבר בכך לא הקלו יותר, אבל בנדון כזה יש בידינו לתקן יותר למה לנו לעגן האשה והיא מותרת מן התורה. 
<h3>[שו''ת הרשב''ש סימן רס''ו]</h3>
------
ואם הוא כהן משיח מביא פר בן בקר לחטאת והוא נשרף שנאמר בפרשת ויקרא (ד' ב'—י''ב) נפש כי תחטא בשגגה מכל מצות ה' אשר לא תעשינה ועשה מאחת מהנה, אם הכהן המשיח יחטא לאשמת העם והקריב על חטאתו אשר חטא פר בן בקר תמים לה' לחטאת, והביא את הפר אל פתח אוהל מועד לפני ה' וסמך את ידו על ראש הפר ושחט את הפר לפני ה' ולקח הכהן המשיח מדם הפר והביא אותו אל אהל מועד, וטבל הכהן את אצבעו בדם והזה מן הדם שבע פעמים לפני ה' את פני פרוכת הקדש, ונתן הכהן מן הדם על קרנות מזבח קטרת הסמים לפני ה' אשר באהל מועד ואת כל דם הפר ישפוך אל יסוד מזבח העולה אשר פתח אהל מועד, ואת כל חלב [פר] החטאת ירים ממנו את החלב המכסה את הקרב ואת כל החלב אשר על הקרב, ואת שתי הכליות ואת החלב אשר עליהן אשר על הכסלים ואת היותרת על הכבד על הכליות יסירנה, כאשר יורם משור זבח השלמים והקטירם הכהן על מזבח העולה, ואת עור הפר ואת כל בשרו על ראשו ועל כרעיו וקרבו ופרשו, והוציא את כל הפר אל מחוץ למחנה אל מקום טהור אל שפך הדשן ושרף אותו על עצים באש על שפך הדשן ישרף. פירוש (רש''י עה''ת) מאחת מהנה ממקצת אחת מהן כגון הכותב בשבת שם משמעון ונח מנחור דן מדניאל, אם הכהן המשיח וגו' מדרשו אינו חייב אלא בהעלם דבר עם שגגת מעשה כמו שנ' לאשמת העם ונעלם דבר מעיני הקהל ועשו ופשוטו לפי אגדה כשכהן גדול חוטא אשמת העם היא שהם תלוים בו לכפר עליהם והוא נעשה מקולקל, פר יכול זקן ת''ל בן אי בן יכול קטן ת''ל פר הא כיצד זה בן שלש, אל אהל מועד למשכן ובבית עולמים להיכל, את פני פרוכת הקדש כנגד בית קדושתה מכוון כנגד (בית) [בין] הבדים ולא היו נוגעין דמים בפרוכת ואם נגעו נגעו, ואת כל הדם שירי הדם, כאשר יורם כאותן האימורין המפורשין בשור זבח השלמים וכי מה פירש בשור זבח השלמים שלא פירש כאן ולימד מכאן בפרק איזהו מקומן (זבחים מ''ט ב') שאין למדין למד מן הלמד בקדשים, שאם לא נכתב בפירוש לא היה יכול ללמד פר כהן משיח על פר העלם דבר דדבר הלמד בהיקש אינו חוזר ומלמד בהיקש, מחוץ למחנה חוץ לשלש מחנות ובבית עולמים חוץ לעיר כמו שפירשו רבותינו במסכת יומא (ס''ח א') ובמסכת סנהדרין (מ''ב ב'), אל שפך הדשן מקום ששופכין שם הדשן המסולק מן המזבח כמו שנאמר והוציא את הדשן אל מחוץ למחנה, על שפך הדשן ישרף שאין ת''ל אלא ללמד שאפילו אין שם דשן. 
<h3>[סמ''ג עשין סימן רי''ג]</h3>
------
הורה כהן משיח לעצמו שוגג ועשה שוגג מביא פר, כלומר הורה כהן משיח לעצמו בדבר שאין הצדוקין מודין בו כדאמרינן בהוראת ב''ד שוגג ועשה שוגג כלומר ועשה כהוראתו הוא עצמו שאם הורה לאחרים ולא עשה הוא עצמו אותה עבירה לא הוה מביא פר אע''ג דב''ד כי האי גונא מייתו פר. שוגג ועשה שוגג, כלומר שלא נזכר שטעה בהוראתו עד שאכל אותה מביא פר דכתיב [ויקרא ד'] הכהן המשיח יחטא לאשמת העם וגו' (הביא) [והקריב וגו'] פר בן בקר וגו'. מזיד ועשה שוגג, כלומר אם הורה בדבר שהוא עצמו יודע שיש להשיב עליו אע''פ שהוא דבר שאין הצדוקין מודין בו אע''פ שכשעשה באותה הוראה הוא שוגג שאינו יודע להשיב וחושב שהוא מותר פטור מפר כיון דבשעת הוראה היה יודע לסתור הוראתו וכ''ש כשעשה היה יודע להשיב (א)[ע]ליה דפטור דהא כמזיד גמור הוא שהוראת כהן משיח לעצמו כהוראת ב''ד לצבור מה הוראת ב''ד לצבור אין חייבין אלא על העלם אחת דבר עם שגגת מעשה אף הוראת כהן משיח לעצמו אינו חייב אלא על העלם אחת דבר (על) [עם] שגגת מעשה דכתיב לאשמת העם הרי משיח כדין צבור ואע''ג דבציבור אמרינן ב''ד מזידין ועשו קהל שוגגין דמייתו כל חד וחד כשבה או שעירה אבל כהן משיח שהורה לעצמו מזיד ועשה שוגג לאו דיניה כיחיד גמור ופטור לגמרי דהכי אמרינן בפרק בתרא [י''א ע''א] מעם הארץ פרט למשיח שאינו מביא בשגגת מעשה בלא העלם דבר אפילו כשבה או שעירה הילכך מיפטר לגמרי. פטור מפר דהא חשיבו הוראה כיון דהוה בשעת הוראה או בשעת מעשה ופטור מכשבה או שעירה דהא כתיב מעם הארץ פרט למשיח. 
<h3>[רבינו יהונתן מלוניל]</h3>
------
משפט כהן משיח בהוראת עצמו כמשפט הקהל להוראת ב''ד לכל דבר שנאמר בו לאשמת העם הרי הוא כאשמת העם לפיכך אין כהן משיח מביא קרבן אלא בהעלם דבר בהוראה עם שגגת מעשה אבל אם שגג במעשה בלבד בלא הוראה אינו מביא קרבן כלל (י''א א'). ושנינו בפ''ב דהוריות הורה כהן משיח לעצמו שוגג ועשה שוגג מביא פר שוגג ועשה מזיד מזיד ועשה שוגג פטור שהוראת כהן משיח לעצמו כהוראת ב''ד לציבור. הורה בפני עצמו ועשה בפני עצמו מתכפר לו בפני עצמו הורה עם ב''ד ועשה עם הציבור מתכפר לו עם הציבור, אין ב''ד חייבין עד שיורו לבטל מקצת ולקיים מקצת וכן המשיח ולא בע''ז חייבין עד שיורו לבטל מקצת ולקיים מקצת (ז' א'). אין חייבין אלא על העלם דבר עם שגגת מעשה וכן המשיח ולא בע''ז אלא בהעלם דבר עם שגגת המעשה (ז' ב'). אין חייבין אלא על דבר שזדונו כרת ושגגתו חטאת (ח' א'). ותניא בגמרא (ז' א') אי מה בית דין שהורו ועשו אחרים בהוראתו מתחייבין אף כהן משיח שהורה ועשו אחרים בהוראתו חייב ת''ל על חטאתו אשר חטא על מה שחטא הוא מביא ואינו מביא על מה שחטאו אחרים. 
<h3>[סמ''ג עשין סימן רי''ז]</h3>
------
הורה כהן משיח כול'. מנהני מילי, דת''ר אם הכהן המשיח יחטא לאשמת העם הרי הוא משיח כציבור מה ציבור אינו מביא אלא על העלם דבר עם שיגגת המעשה, אף משיח לא יביא אלא על העלם דבר עם שיגגת המעשה. 
<h3>[פסקי הרי''ד]</h3>
------
<h2> ז' ע''א.</h2>
אמרת עוד שאמרו בסיפרי [פ' שלח] דאין דין אשם תלוי בעבודה זרה ולא מצינו בתלמוד שיפליג בדין אשם תלוי בעבודה זרה מכל המצות. אמנם קשה להמצא אם נמצא דין אשם תלוי בעבודה זרה שהוא ענין תלוי בלב כאמרם [סנהדרין ס''א ע''ב] אי קסבר בית הכנסת הוא ומשתחוה. תשובה הפרזת על הדבר שאמרת שאין אשם תלוי בעבודה זרה, ואתה סבור לפי מה שאמרת שבכלל כל ישראל אמרו כן, ולא נאמרו הדברים אלא בכהן משיח ובריתא היא הביאוה בגמרא (דין) [דידן] פרק ד' מיתות [סנהדרין שם] גבי פלוגתא דאביי ורבא (דעובד) [בעובד] עבודה זרה מאהבה או מיראה דאביי אמר חייב ואמר אביי מנא אמינא לה דתניא כהן משיח בעבודה זרה רבי אומר בשגגת מעשה וחכמים אומרים בהעלם דבר ושוים שבשעירה כיחיד ושוין שאינו מביא אשם תלוי, וטעמא כדמפרש בהוריות בריש פרק הורה [ז' ע''א] כהן משיח אינו מביא אשם תלוי דכתב [ויקרא ה'] וכפר הכהן על שגגתו אשר שגג יצא כהן משיח שאין חטאתו בשגגה מנא לן דאין חטאתו בשגגה דכתב [שם ד'] לאשמת העם הרי משיח כציבור. (בע''ז) [ודקא] קשיא לך היכי דאמי שגגת ע''ז (גרסינן) [נראה] דמשכחת לה בין למ''ד [כריתות י''ז ע''ב] חתיכה אחת בין למ''ד חתיכה משתי חתיכות, דלמאן דאמר חתיכה אחת משכחת לה כגון שראה גל אבנים וסבר לאו מרקוליס הוא וזרק שם אבן דקי''ל דחייב הזורק אבן (למרקוליס) [במרקוליס] תנן ולא למרקוליס כדאיתא בפרק ארבע מיתות [סנהדרין ס''ד ע''א] וזה כמו אחותו במטה וסבור שאשתו היא דחייב באשם תלוי, ובכי הא חייב באיניש דעלמא ובכהן משיח פטור, אי נמי למאן דאמר חתיכה אחת משתי חתיכות כגון שהיו לפניו ב' גלים אחד של מרקוליס ואחת של אבנים דעלמא וזרק באחת מהם ואינו יודע באיזה מהם זרק והוה ליה כאשתו ואחותו במטה ובא על אחת מהן. 
<h3>[שו''ת הרשב''א ח''א סימן תקנ''ג]</h3>
------
הורה בפני עצמו, כלומר בחלב שעל הקבה שאין הצדוקין מודין בו שאין מפורש כמו חלב שעל גבי הדקין דכתיב [ויקרא ג'] [ו]את [כל] החלב אשר על הקרב כלומר שהוא תותב קרום ונקלף תותבי שהוא לובש כל הקרב כמו המלבוש שלובש אדם, ואותו שעל הקבה אינו תותב בו אלא שעומד בו כמו שעומד חלב הקשת בקשת אע''פ שהוא דומה לו שהוא כקרום שעומד בפני עצמו ואינו מעט פה ומעט פה אלא כולו במקום אחד והוא גם הוא נקלף ביד בלא טורח, וזה כהן משיח הורה בו שהוא מותר ואסרוהו חכמים מריבוי ואת כל החלב, וב''ד הורו (כשאר) [בשאר] איסורין ועשו הקהל שוגגין על פי ב''ד ומביאין פר אפילו הכי אין מתכפר כהן משיח עמהן צריך שיביא פר בפני עצמו כיון שאין ההוראות שוות. אבל אם הורה עם הצבור וחטא עם הצבור, כלומר אבל אם כהן המשיח שהורה בחלב שעל הקבה וצבור נמי הורו בחלב שעל גבי הקיבה מתכפר עמהם באותו פר שמביאין צבור על חטאתם כיון ששניהם הורו בחדא איסורא ולא אמרינן שיביא פר לעצמו וזה פר לעצמו שלא מצינו לכהן משיח שיתכפר בפני עצמו היכא שהחטא היה שוה אלא ביום הכפורים לחודיה (ש)אע''פ שהפר מכפר על טומאת מקדש וקדשיו על הכהנים ושעיר הנעשה בפנים מכפר על הקהל על טומאת מקדש וקדשיו והאי חטא עם הציבור או בפני עצמו דקתני אינו רוצה לומר במקום אחד או בשני מקומות דלא מקום גורם אלא איסורין גורמין שאם ההוראות שוות אפילו לא היו במעמד אחד אלא רחוקין זה מזה כמה פרסאות מכתפר עמהם ואם אינן דומות אפילו הורו במעמד אחד זה הורה בחלב וזה בדם מתכפר זה בפני עצמו וזה בפני עצמו... אין ב''ד חייבין כלומר פר בהוראה עד שיורו לבטל מקצת ולקיים מקצת, כלומר שאם הורו לעקור את כל המצוה כולה אין זו הוראה אלא טעות דזיל קרי ביה רב הוא וכדין כל שגגת מעשה חשבינן להו וכל אחד ואחד מן הציבור מביא כשבה או שעירה. 
<h3>[רבינו יהונתן מלוניל]</h3>
------
מתני'. הורה בפני עצמו כול'. פי' אם הורה עם הציבור ועשה עם הציבור הרי הוא כאחד מן הציבור, שאינו מביא בפני עצמו אלא מתכפר לו עם הציבור, ואינו חייב להביא בפני עצמו עד שיורה בפני עצמו ויעשה בפני עצמו. 
<h3>[פסקי הרי''ד]</h3>
------
<h2> ז' ע''ב.</h2>
ולא בע''ז כול'. מנלן דת''ר לפי שיצאת ע''ז לידון בעצמה יכול יהו חייבין על עקירת מצוה כולה, נאמר כאן מעיני ונאמר להלן מעיני, מה להלן בבית דין אף כאן בבית דין, ומה להלן דבר ולא כל הגוף אף כאן נמי דבר ולא כל הגוף. 
<h3>[פסקי הרי''ד]</h3>
------
אין ב''ד חייבין פר בהוראה אלא על העלם דבר עם שגגת מעשה, וכן המשיח שאם עשו בשגגת מעשה לחודיה כל הציבור מייתו כל חד וחד כשבה או שעירה דדינהו כיחידים ואע''ג דרבים נינהו דכיון דלא עשו על פי ב''ד מיחלקי כולהו מהדדי והוו יחידים ויחיד חייב בשגגת מעשה. 
<h3>[רבינו יהונתן מלוניל]</h3>
------
מתני'. אין חייבין אלא על העלם דבר כול'. מנלן, דת''ר לפי שיצאת ע''ז לידון בעצמה, יכול יהו חייבין על שיגגת המעשה, נאמר כאן מעיני ונאמר להלן מעיני, מה להלן אין חייבין אלא העלם דבר עם שיגגת המעשה אף כאן אין חייבין אלא על העלם דבר עם שיגגת המעשה. ואילו משיח בע''ז לא קתני, מתני' ר' היא, דתניא משיח בע''ז, ר' אומ' בשיגגת מעשה, וחכמי' אומ' בהעלם דבר, ושוין שבשעירה כיחיד, ושוין שאין מביא(ין) אשם תלוי. 
<h3>[פסקי הרי''ד]</h3>
------
<h2> ח' ע''א.</h2>
ואין חייבין נמי ב''ד פר בהוראה אלא א''כ הורו על דבר שזדונו כרת ושגגתו חטאת שאם הורו לבטל מקצת ולקיים מקצת בנבלה וטרפה שקצים ורמשים ובדבר שאין הצדוקין מודין בו אין ב''ד מביאין פר וציבור נמי פטירי לגמרי דהא לאוין לאו בני קרבן נינהו כלל ואע''ג דלא קתני [ב]בבא זו וכן המשיח אפילו הכי דינו כב''ד אלא כיון דתנא בשני בבות הראשונות סגי ליה בהני ובכולהו הבבות נמי דלא קתני וכן המשיח והוא הדין לע''ז... 
<h3>[רבינו יהונתן מלוניל]</h3>
------
מתני'. אין בית דין חייבין עד שיורו בדבר שזדונו כול'. מנהני מילי, דת''ר [ויקרא ד'] ונודעה החטאת אשר חטאו עליה, ר' אומ' נאמר כאן עליה ונאמר להלן עליה, [שם י''ח] ואשה אל אחותה לא תקח לצרור לגלות ערותה עליה, מה להלן דבר שחייבין על זדונו כרת ועל שגגתו חטאת אף כאן דבר שזדונו כרת ושגגתו חטאת. אשכחן ציבור, משיח מנין, [שם ד'] לאשמת העם הרי הוא משיח כציבור. נשיא, יליף מצוות, כת' גבי נשיא [שם] ועשה אחת מכל מצוות יי', וכת' בציבור [שם] ועשו אחת מכל מצוות יי'. 
<h3>[פסקי הרי''ד]</h3>
------
ומניין שאין חייבין אלא על מצוה שזדונה כרת ושגגתה חטאת דתניא רבי אומר ונודעה החטאת אשר חטאו עליה ונאמר להלן באחות אשה לגלות ערותה עליה בחייה מה להלן דבר שחייבין על זדונו כרת ועל שגגתו חטאת אף כאן דבר שחייבין על זדונו כרת יתחייבו על שגגתו חטאת. 
<h3>[סמ''ג עשין סימן רי''ז]</h3>
------
חטא לכפר בתחנונים וקרבן. שם יוצרנו יתברך ויתעלה נצח צוה כי יחטא אדם בשוגג שחייבים על זדונו כרת יביא חטאת דכתיב בפ' ויקרא ואם נפש אחת תחטא בשגגה מעם הארץ וגו' והביא קרבנו שעירת עזים תמימה נקבה וגו' ואמרינן בהוריות פ''ב [ח' א'] (ובכריתות) [וביבמות] פ''א מתני ליה ר' יהושע בן לוי לבריה תורה אחת יהיה לעושה בשגגה והנפש אשר תעשה ביד רמה הוקשה כל התורה כולה לע''ז מה ע''ז מיוחדת שחייבים על זדונו כרת ועל שגגתו חטאת אף כל שחייבים על זדונו כרת חייבין על שגגתו חטאת ויש חטא בשוגג באשם ומזיד באשם כדתנן בכריתות [ט' א'] ארבעה מביאין על הזדון בשגגה ובכולן כתיב בהן וכפר למדנו מוכפר שבשעה שיביא קרבן יתוודה ויתחנן שימחול לו יוצרנו דילפינן מכפרת יוהכ''פ דתניא ביומא פ' אמר להם הממונה [ל''ו ב'] וכפר בכפרת דברים הכתוב מדבר אתה אומר בכפרת דברים או אינו אלא וכו' נאמר כאן כפרה ונאמר להלן כפרה [ועתה אעלה אל ה' אולי אכפרה בעד חטאתכם] מה להלן כפרת דברים אף כאן כפרת דברים ואם נפשך לומר הרי הוא אומר והקריב וכפר ועדיין לא נשחט הפר. פי' כפרת דברים וידוי ותחנונים ותניא מנין שבאנא נאמר כאן כפרה ונאמר להלן בחורב כפרה מה להלן באנא אף כאן באנא ומנין שבשם נאמר כאן כפרה ונאמר בעגלה ערופה כפרה מה להלן בשם אף כאן בשם. ואלו הכפרות הלמדות זאת מזאת אינן גז''ש אלא מה מצינו שיש לומר מאחר שנאמר בכולן כפרה שיהיו שוות וכן בחטאות ואשמות שכתוב בהן וכפר יש לנו לומר שתהא כפרת דברים עמהם דהיינו וידוי ותחנונים. 
<h3>[יראים סימן תמ''א]</h3>
------
מצות עשה שיקריב היחיד קרבן חטאת על שגגתו כשעשה עבירה שחייבין על זדונה כרת שנאמר בפרשת ויקרא (ויקרא ד' כ''ז—ל''ה) ואם נפש אחת תחטא בשגגה מעם הארץ בעשותה אחת ממצות ה' אשר לא תעשינה ואשם, או הודע אליו חטאתו אשר חטא והביא קרבנו שעירת עזים תמימה נקבה על חטאתו אשר חטא, וסמך את ידו על ראש החטאת ושחט את החטאת במקום העולה, ולקח הכהן מדמה באצבעו ונתן על קרנות מזבח העולה ואת כל דמה ישפך אל יסוד המזבח, ואת כל חלבה יסיר כאשר הוסר חלב מעל זבח השלמים והקטיר הכהן המזבחה לריח ניחח ליי' וכפר עליו הכהן ונסלח לו, ואם כבש יביא קרבנו לחטאת נקבה תמימה יביאנה, וסמך ידו וגומר ואת כל חלבה יסיר כאשר יוסר חלב הכשב מעל זבח השלמים, פירוש (רש''י) לרבות האליה בכבש. אמרו רבותינו במסכת כריתות (ב' א') שאין חטאת באה אלא על דבר שזדונו לאו וכרת ועל דבר שיש בו מעשה, וגרסינן במסכת הוריות פרק שני (ח' א') ובפרק כלל גדול (שבת ס''ח ב') מתני ליה ר' יהושע [בן לוי] לבריה תורה אחת יהיה לכם לעושה בשגגה והנפש אשר תעשה ביד רמה ונכרתה הוקשה כל התורה לע''ז מה ע''ז דבר שחייבין על זדונו כרת ועל שגגתו חטאת אף כל דבר שחייבין על זדונו כרת ועל שגגתו חטאת. בתחלת מסכת כריתות (ב' א') מונה שלשים ושש כריתות ומסיק בסוף על אלו חייבין על שגגתן חטאת ועל לא הודע שלהם אשם תלוי חוץ ממטמא מקדש וקדשיו שהוא בעולה ויורד דברי רבי מאיר וחכמים אומרים אף המגדף מפני שאין בו מעשה, ונאמר בעשותה פרט למגדף שאין בו מעשה. 
<h3>[סמ''ג עשין סימן רי''ג]</h3>
------
גרס' בפ''א דיבמות [ט' ע''א] ובפ''ב דהוריות [ח' ע''א] תניא לפי שמצינו שחלק הכתוב בין יחידים למרובים רבים בסיף וממונן אבד יחידים בסקילה לפיכך [ממונן] פלט יכול נחלוק בקרבנותיהן ת''ל תורה אחת יהיה לכם לעושה בשגגה, והנפש. מתקיף לה רב חלקיה מאגרוניא טעמא דלא חלק הכתוב הא לאו הכי הוה אמינ' נחלוק מאי ליתן ליתן פר ציבור בשאר מצות הוא דמייתו וכו' עד אלא מאי שעירה יחיד נמי היינו קרבנו במגילת סתרים בסדר ו' פי' רב נסים גאון זל''ע, ודאי המקרא חלק בין יחיד למרובים בקרבן ע''ז דכתיב [במדבר ט''ו] וכי תשגו וגו' והיה אם מעיני העדה וגו' וכתיב ואם נפש אחת תחטא בשגגה והקריבה עז בת שנתה לחטאת, ביחיד הוא דחלק אבל ביחידים לא חלק. ודקת' יכול נחלוק בקרבנותיהן לא על יחיד דחלק ביה קרא דהא כתיב אם נפש אחת וגו' אלא על יחידים שהן רבים ומאן נינהו עיר שהודחה מיעוטה שהן בסקילה ביחיד דתנן [סנהדרין פ''י מ''ד] אינן נהרגין עד שיהו מדיחיה מאותו העיר ומאותו השבט ועד (שיודה) [שיודח] רובה, עד שידיחוה אנשים, הדיחוה נשים או קטנים או שהודח מיעוטה או שהיו חוצה לה הרי אלו כיחידים צריכ' עדים והתראה לכל אחד ואחד זה חומ' ביחידי' מבמרוב' שהיחידים בסקילה לפיכך ממונן פלט והמרובין בסייף לפיכך ממונן אבד, ובגמרא [סנהדרין קי''ב ע''א] היכי עבדינן ואסקינ' מרבין להן דיינין ומעיינין בדיניהן וקאמר האי תנא הרי מצינו שחלק הכתוב בעיר הנידחת במיעוט העיר שהן כיחידים לרוב העיר שהן מרובין אילו בסקילה וממונן פלט ואילו בסייף וממונן אבד ולעניין קרבן לא חילק בין נפש אחת למרובין אבל באילו במיעוט העיר חלק במיתתן יכול הואיל וחילק במיתתן לדונן כיחיד בסקילה יכול נחלוק נמי בקרבנם ולא יביאו קרבן ציבור תלמוד לומר תורה אחת. אלמא לעניין מיתה חלק והוציאן [מכלל] רבים אבל לעניין שוגג לחייבן בקרבן לא הוציאן מכלל רבים אלא קרבנן שוה דלא חלק הכתוב אלא נפש אחת בלבד, וחיזוק לדבר דקאמרינן נייתו שעירה יחיד נמי היינו קרבנו אלמא לאו על יחיד דכתביה קרא קאמר תנא נחלוק בו דההוא כתב ביה בהדיא ואם נפש אחת, אלא על הכי מיעוט העיר קאמר והכין נמי לר' יאשיה פחות מעשרה ולר' יונתן פחות [ממאה] כיחידים דיינין להו בסקילה, ושבט שהודח נמי אע''ג דבדינא דרבים דיינין ליה אין דנין אותו בב''ד של שבעים ואחד בסקילה כיחיד כדמוקי לה רבינא בפ' דיני ממונות רבה [שם ט''ז ע''א] לעולם בשבט שהודח דקמ''ל דחזינא דרבנן דיינינ' ליה אע''ג דקטליה ביחיד דיינ' ברבי' כדר' אושעיא דא''ר אושעיא איש ואשה אתה מוציא לשעריך פי' סנהדרי קטנה שהן כ''ג שיושבין בכל עיירות ואי אתה מוציא כל העיר וכל השבט לשעריך אלא לסנהדרי גדולה של ע''א היושבין בלשכת הגזית כולהו הני דכיחידים אינו בסקילה לא חלק הכתוב בקרבנותיהן אלא כרבים דמי ומתכפר בפר ושעיר מפני שלא חלק הכתוב אלא נפש אחת יחיד ולא יחידים ולא אישתייר בה קושיא. ואיכא דקשיא להו דר' יאשיה ור' יונתן ולא ידעי טעמא דידהו ואנא אשכחית טעמא בגמרא דבני מערבה [ירושלמי סנהדרין פ''י ה''ו] והכי מפרשי אנשי עיר ולא אנשי כפר, עיר ולא כרך דקסבר ר' יונתן פחות ממאה כפר (ידיחו) [ורובו] של שבט כרך הוי ולא הוו עיר הנידחת ור' יאשיה בציר מעשרה כפר מעשרה ועד מאה עיר ודיינינן להו בעיר הנידחת, יותר מכאן כרך הוו ולא עיר הנידחת והדין טעמא דמימריהו ע''כ דברי רב נסים גאון. ולי הסודר נראה בעיני דעתו, האי דקאמר יכול נחלוק בקרבנותיהן בין יחידים למרובים כגון עיר אחת שהודחה כולה דהיינו מרובים ובשגגה, מהו דתימא ליתן קרבן חלוק מיחיד ששגג ע''ז קמ''ל תורה אחת דכל זמן שלא חטא בהוראת ב''ד רוב הציבור אין חילוק בין מרובים ליחידים דבין מרובים ודבין יחידים מתכפר בשעירה מיהו הא קשיא לי לרב חלקיה מאגרוניא דקשי ליה טעמא דלא חלק הא לאו הכי הוה אמינא נחלוק מאליהן וכו' עד אי נמי צריך ואין לו תקנה, ואמאי וליתן איל או כבש בשלמא מנחה ועוף איכא דמייתי אלא איל וכבש דליכא דמייתי אימא היינו חלוקה. גימ'. 
<h3>[יחוסי תנאים ואמוראים לרבינו יהודה ב''ר קלונימוס משפירא רבו של הרוקח — ערך רב חלקיה מאגרוניא]</h3>
------
דבי ר' תנא אמ' קרא אשר דבר יי אל משה איזה הוא מצוה שהיא בדבורו של הקב''ה וצוה על ידי משה הוי אומר זה ע''ז קראו ז''ל הנה דבורו ית' אמתת מציאותו שדברו ורצונו הוא עצמו ועצמו רצונו ואין לו כלי דבור חלילה ואינו דבר נוסף על עצמו ואמתת מציאותו ור''ל ז''ל איזו היא מצוה שהיתה בדבורו ית' ר''ל אי זו היא המצוה שבאה להרחיק ע''ז וכל דבר הנמנע בחקו ית' אנכי ולא יהיה לך אשר הם באו לאמת מציאותו המחויבת ולהרחיק ממנו הגשמיות והשניות וקראו ע''ז אם יחייב מן האדם כל דבר המרוחק ממנו וכי הוא עומד ללא אלהי אמת ועובד לאל נכר כי האלהים בשמים הוא מופשט מחמר ומכל הרכבה וצריך כל אדם לחקור עליו ולשלול ממנו במופת חותך כל דבר ממשיגי הגוף בשכלו הזך ולא יהרוס לראות עליו ענינים יגעים ודברים אשר לא כן. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
<h2> ח' ע''ב.</h2>
אין ב''ד חייבין על עשה ועל לא תעשה שבמקדש, כלומר אין ב''ד חייבין פר בהוראה אם הורו על דבר שהוא כנגד מקדש וקדשיו בין שהוא עשה כגון שנטמא בעזרה שהוא מצווה שיצא משם בדרך הקצרה שימצא ונפקא לן מפסוק [במדבר ה'] וישלחו מן המחנה כלומר אם נטמא בתוך העזרה ישתלח משם בזריזות בין שהוא לא תעשה כגון שנטמא בחוץ דאיכא אזהרה ממקרא דלא יטמאו את מחניהם [שם], אי נמי מואל המקדש לא (יבא) [תבא] [ויקרא י''ב] ואע''פ שיש באלו עשה ולא תעשה [ש]חייב על זדונו כרת ועל שגגתו חטאת אפילו הכי מיפטר ב''ד מפר כדמפרש ואזיל בגמ', דכיון דאין חייבין יחידים על שגגתם חטאת קבוע אלא קרבן עולה ויורד, שאם לא תשיג ידו מביא שתי תורים אחד לעולה ואחד לחטאת ובדלי דלות עשירית האיפה ב''ד נמי פטירי על ס' העלם דבר דגמ' גזירה שוה דנאמר ואשם בחטאת קבוע דהינו חטאת חלב בפרשת ויקרא [ד'] ואם נפש אחת תחטא [בשגגה] מעם הארץ בעשותה אחת (מכל) [מ]מצות יי' אשר לא תעשינה (בשגגה) ואשם, וכתיב ואשמו בציבור בפרשה שלמעלה ממנה ואשם האמור ביחיד הוי בקרבן קבוע אף ואשמו האמור בציבור אין מביאין שום קרבן אלא במקום קבוע שאילו עשאו יחיד הוי חייב חטאת קבוע לאפוקי עשה ולא תעשה שבמקדש דאלו עשאו יחיד הוי בעולה ויורד. ואין מביאין אשם תלוי, כלומר אין צבור מביאין אשם תלוי על עשה ועל לא תעשה דבמקדש לפי שאין אשם תלוי בא על ספק אלא על חטאת קבועה כדאמרינן בריש פירקין [ז' ע''א] משיח בפר ואין מביא אשם תלוי דכתיב באשם תלוי [ויקרא ה'] וכפר [עליו] הכהן על שגגתו אשר שגג, מי שחטאו ושגגתו שוה יצא משיח שאין חטאו ושגגתו שוה דכתיב [שם ד'] לאשמת העם הרי משיח [כציבור] דציבור צריך העלם דבר עם שגגת מעשה לפי' אינו באשם תלוי אבל יחיד מביא אשם תלוי על עשה ועל לא תעשה שבמקדש שהרי מביא בשגגת מעשה חטאת בלא העלם דבר. אבל חייבין ב''ד פר על עשה ועל לא תעשה שבנדה כלומר אם הורו ב''ד על דבר שיש בו מצות עשה כגון שהורו שמותר לבעול סמוך לזיבתה לוסתה ויש בו מצות עשה שהוא מוזהר לפרוש מן הנדה דכתיב [ויקרא ט''ו] והזרתם את בני ישראל וגו', והילכך חייבין ב''ד עליהם פר בהוראה משום דהוי זדונו כרת ושגגתו קרבן קבוע. ומביאין יחידים אשם תלוי על עשה ועל לא תעשה משום דהוי ספק חטאת קבועה ולהכי נקט איסור נדה אצל הכנסת מקדש ולא נקט איסורא אחרינא חלב או דם משום דאיסור נדה דמי לאיסור טומאת מקדש וקדשיו יותר מכל שאר איסורין כדתנן במסכת שבועות בפ' ידיעות הטומאה [י''ד ע''ב] גבי איש טמא שנכנס למקדש בשוגג ונזכר בתוך המקדש שהוא טמא אי נמי שנטמא בעזרה ורצה לצאת מן המקדש בא לו דרך ארוכה חייב בקצרה פטור וגבי נדה נמי תנן התם (בבי) [גבי] דינא כי האי גונא היה משמש עם הטהורה ואמרה לו נטמאתי ופי' מיד חייב מפני שיציאתו הנאה לו כביאתו, ואמר רב הונא משמיה דרבא עלה [שם י''ח ע''א] מאי תקנתיה נועץ עשר צפרניו בקרקע עד שימות האבר מעצמו באותו מקום ואחר יוציא שמאחר שמת האבר אין יציאתו לו הנאה כביאתו והילכך נקט איסור נדה אצל איסור טומאת מקדש וקדשיו ויש בו עשה ולא תעשה אפי' בלא סמוך לוסתה שאומר' לו עמוד במקומך והוא (מן) פרוש מן הנדה בהנאה מועטת ונפקא לן מן מותהי נדתה עליו [ויקרא ט''ו], כלומר אפי' משעת נדתה תהא הנדות עליו, כלומר שלא יפרוש ממנה, ולא תעשה שאומ' לא תפרוש והוא לא תקרב לעצמך הנכתב ואל אשה בנדת טומאתה לא תקרב... 
<h3>[רבינו יהונתן מלוניל]</h3>
------
מתני'. אין חייבין על עשה ועל לא תעשה כול'. פי' עשה שבטומ' מקדש הוא וישלחו מן המחנה, [לא תעשה] ולא יטמאו את מחניהם [במדבר ה'], ואע''פ שהיא דבר שחייבין על זדונו כרת ועל שגגתו חטאת, אין חייבין בית דין בהוראתם דבענן חטאת קבועה ולא עולה ויורדת. וכן אין מביאין אשם תלוי אלא על ספק חטאת קבועה, ולא על ספק חטאת שהיא עולה ויורדת. אבל בנדה דאיכא כרת וחטאת קבועה חייבין בית דין, וכן נמי מביאין על ספיקה אשם תלוי. ואיזו היא מצות עשה שבנדה פרוש מן הנדה, דכתיב [ויקרא ט''ו] והזרתם את בני יש' מטומאתם, אזהרה לבני יש' שיהו פורשין מנשיהן סמוך לוסתן. [שם י''ח] ואל אשה בנדת טומאתה לא תקרב היא מצות לא תעשה. ומאי דתנן בפ' ב' דשבועות [י''ד ע''ב] איזו היא מצות עשה שבנדה היה משמש עם הטהורה ואמרה לו ניטמאתי פירש מיד חייב, שיציאתו הנייה לו כביאתו, ההיא מיירי כגון שניטמאת בתוך ביאתו, דומיא דניטמא בעזרה. ויש בנדה עשה ולא תעשה קודם ביאה, ועשה ולא תעשה בתוך ביאה, דומיא דניטמא בעזרה. מנהני מילי דציבור לא מיחייבי בעולה ויורד, ויחיד נמי לא מיחייב אשם תלוי על ספק קרבן עולה ויורד, אמ' רב יצחק בר אבדימי נאמר ואשם בחטאת קבועה דיחיד, דכת' בפרש' ויקרא [פרק ד'] אם נפש אחת תחטא בשגגה בעשותה אחת מכל מצות יי' אשר לא תעשנה ואשם, וכת' [שם] והביא קרבנו דמביא כשבה או שעירה, ונאמ' ואשם באשם תלוי (ואם נפש כי תחטא בעשותה אחת מכל מצות יי' אלהיו אשר לא תעשינה והוא לא ידע ואשם) [ואם נפש כי תחטא ועשתה אחת מכל מצות ה' אשר לא תעשינה ולא ידע ואשם (שם0ה')], ונאמ' ואשמו [שם ד'] בציבו' גבי העלם דבר, מה ואשם דיחיד בקבועה, שמביא כשבה או שעירה, אף ואשמו דציבור בקבועה ולא בעולה ויורד, ואף ואשם נמי דיחיד האמור גבי אשם תלוי בקבועה מיירי ולא בעולה ויורד. 
<h3>[פסקי הרי''ד]</h3>
------
ודע שאמרי (ל''ת שמ''ז, שמ''ט—נ', ועל''ת ס''א) נחקרה העדות הוא שיהיו שם שני עדים כשרים מתרים בו או יותר ובית דין כשר של עשרים ושלשה ויעידו עדותן בהם ויהיה זה בזמן שדיני נפשות נוהגין (עי' עמ' ר''ב:). ומבואר הוא שאלו העריות כולם הקודם זכרם בא בהם כרת בבאור בתורה. והוא אמרו אחר מניינם (ס''פ אח''מ) כי כל אשר יעשה מכל התועבות האלה ונכרתו הנפשות העושות. וכן כל מה שזכרנו מהם שהוא חייב בו מיתת בית דין הוא גם כן כתוב בתורה (קדושים כ'). ואולם התחלף מיני המיתות ואמרנו בקצתם (שמ''ג, שמ''ז—שנ''ב) סקילה ובקצתם (שמ''ז) חנק ובקצתם (של''ו—ט, שמ''ז) שריפה, הנה ממנו שהיא קבלה וממנו שהוא כתוב. וכבר התבארו דיני העריות אלו בכללן במס' סנהדרין ובמסכת כרתות ובמקומות מיבמות וכתובות וקדושין. וכבר התבאר בתחלת כרתות (הוב' מ''ע ע') שכל עון שחייבין על זדונו כרת ועל שגגתו חטאת קבועה חייבין על לא הודע שלו אשם תלוי. וענין אמרם (הוריו' ח':, ת''כ חובה פ''ח וי') חטאת קבועה, שתהיה מן הבהמה על כל פנים אם כשבה או שעירה. וכשתביט כל מצות לא תעשה אחת אחת והתבוננת העונשים הנזכרים בכל מצוה ומצוה מהן, תמצא כל עון שחייבין על זדונו כרת ועל שגגתו חטאת שהחטאת ההיא קבועה (ל' ה'—ט', ל''ד, פ''ג—ה', פ''ט, צ', קל''א—ב', קפ''ד—ה', קצ''ו—ז', ש''כ, שכ''ט—שנ''ב), זולת שני עונות שחייבין על זדון כל אחד משניהם כרת ועל שגגתו חטאת שאינה קבועה אבל היא עולה ויורד. ושני העונות ההם הם טומאת מקדש וטומאת קדשיו (ל''ת ע''ז, קכ''ט, ע' ע''ב). ארצה באמרי טומאת מקדש טמא שנכנס לעזרה וטומאת קדשיו טמא שאכל בשר קדש. וכן יתבאר לך שכל מצות לא תעשה שחייבין על זדונה כרת חייבין על שגגתה חטאת זולת עון אחד והוא מגדף (ל' ס') שזדונו בכרת (כריתו' ב'., ז':) ואין חייבין על שגגתו חטאת. וכן יתבאר לך שכל מי שנתחייב מיתת בית דין אי זו מיתה שתהיה הנה האיש ההוא גם כן בכרת כשלא המיתוהו בית דין או לא נודע בו, מלבד עשרה אנשים שהם מחויבי מיתת בית דין ואין עליהן כרת. והם מסית ומדיח (ל' ט''ו, י''ו). ונביא שקר ומתנבא בשם עבודה זרה (ל' כ''ו—ז'). וזקן ממרא (ל' שי''ב). ובן סורר ומורה (ל' קצ''ה). וגונב נפש מישראל (ל' רמ''ג). ורוצח (ל' רפ''ט). ומכה אביו ואמו ומקלל אביו ואמו (ל' שי''ח—ט'). כל אחד מאלו כשנחקרה עליו העדות ייהרג ואם לא נודע בו או לא יוכל בית דין להרגו הנה הוא מתיר עצמו למיתה אבל אינו עומד בכרת. ושמור אלו השרשים כולם וזכור אותם. 
<h3>[ספר המצות לרמב''ם — לאוין שנ''ב]</h3>
------
האזהרה שנ''ב לר''ם [סהמ''צ ל''ת שנ''ב] הוזהרנו שלא לבא על אחי האב. והוא אמרו יתעלה [ויקרא י''ח י''ד] ערות אחי אביך. עד שיהיה גם כן שוגג באחי אביו חייב בשני חטאות כמו שבארנו באביו. ובגמרא סנהדרין [נ''ד ע''א] אמר הבא על אחי אביו חייב שתים לדברי הכל דכתיב ערות אחי אביך לא תגלה. ודע שאמרו, נחקרה העדות, הוא שיהיו שם שני עדים כשרים מתרין בו או יותר ובית דין כשר של עשרים ושלשה, ויעידו עדותן בידם ויהיה זה בזמן שדיני נפשות נוהגין [רמב''ם סנהדרין פי''ד הי''א]. ומבואר הוא שאלו העריות כלן הקודם זכרם בא בהן כרת בבאור התורה, והוא אמרו אחר מנינם [ויקרא י''ח כ''ט] כי כל אשר יעשה וגו' ונכרתו הנפשות העושות. וכן כל מה שזכרנו מהן שיתחייב בו מיתת ב''ד הוא גם כן כתוב בתורה. ואולם יתחלף המיתות ואמרו בקצתם סקילה ובקצתם חנק ובקצתם שריפה, הנה ממנו שהוא קבלה וממנו כתוב. וכבר התבארו דיני אלו העריות בכללן במסכת סנהדרין ובמסכת כרתות ובמקומות מיבמות וכתובות וקדושין. וכבר התבאר בתחלת כרתות [ב' ע''א] שכל עון שחייבים על זדונו כרת ועל שגגתו חטאת קבועה חייבים על לא הודע שלו אשם תלוי. וענין אמרם חטאת קבועה שתהיה מן הבהמה על כל פנים אם כשבה או שעירה. וכשתביט כל מצות עשה אחת אחת, והתבוננות העונשין הנזכרים בכל מצוה ומצוה תמצא כל עון שחייבין על זדונו כרת ועל שגגתו חטאת, שהחטאת ההיא קבועה, זולת שתי עונות שהן חייבין על זדון כל אחת מהן משניהן כרת ועל שגגתו חטאת שאינה קבועה אבל היא עולה ויורד. ושתי עונות ההן הם [ל''ת ע''ז] טומאת מקדש וטומאת קדשיו [ל''ת קכ''ט], ארצה באמרי טומאת מקדש טמא שנכנס לעזרה, וטמאת קדשיו טמא שאכל קדש. וכן התבאר לך שכל מצות לא תעשה שחייבין על זדונה כרת חייבין על שגגתה חטאת, זולת עון אחד והוא מגדף [ל''ת ס'] שזדונו כרת ואין חייבין על שגגתה חטאת. וכן התבאר לך שכל מי שנתחייב עליו מיתת ב''ד איזו מיתה שתהיה הנה האיש ההוא גם כן נכרת כשלא המיתוהו ב''ד או לא ידעו בו, מלבד עשרה אנשים שהם מחוייבי מיתת ב''ד ואין כרת עליהם. והם [תו''כ ויקרא דבורא דחובה פ''א ה''ב וה''ג] מסית ומדיח ונביא שקר ומתנבא בשם ע''ז וזקן ממרא ובן סורר ומורה וגונב נפש מישראל ורוצח ומכה אביו ואמו ומקלל אביו ואמו כל אחד מאלו כשנחקרה עליו העדות יהרג, ואם לא נודע או לא יוכלו ב''ד להרגו הוא מתיר עצמו למיתה אבל אינו עומד בכרת. ושמור אלו השרשים כלם וזכור אותם, ע''כ.
וכונת אסור העריות באר הר''ם פ' מ''ט משלישי [מורה נבוכים] ז''ל, אמנם איסור העריות הענין בכלם שב למעט המשגל ולמאוס בו, ושלא ירצה ממנו כי אם מעט מזער. אסור זכור ובהמה מבואר מאד, אחד שהענין הטבעי נמאס להעשות רק לצרך כל שכן הענין היוצא חוץ לטבע ולבקש ההנאה לבד. והעריות מן הנקבות כלם יקבצם ענין אחד והענין ההוא הוא שכל אחת מהן נמצאת על הרוב עם האיש שנאסרה עליו תמיד בביתו, והיא ממהרת להשמע אליו ולעשות רצונו וקרובה להמצא אליו לא יטרח להזמינה, ואי אפשר לשופט להרחיק על אדם כשימצאו אלו עמו, ואלו היו (שם) [רוב] בני אדם בכשלון זנותם תמיד, וכאשר נאסרה בעילתן כל עקר היה מן הערוה כדין הפנויה, ר''ל שיהיה מותר לישא אותה ושלא יהיה בה מהאסור, ונמנעו לנו מניעה גדולה, ר''ל במיתת בית דין ובכרת ושאין שום צד התר על בעילתן, יש לבטוח בזה שלא יכוין האדם אליהן שלא יהרהר בהן כלל. והיות הערוה ממהרת (להאות) וקרובה להמצא כאשר זכרנו, מבואר מאד, וזה כי האדם כשיהיה לו אשה מן הידוע שאמה וזקנתה ובתה ובת בתה ואחותה נמצאות עמה ברוב העתים על הרוב, ושהבעל פוגש בהן תמיד בבאו ובצאתו ובעשותו מלאכתו, וכן האשה הרבה פעמים תעמוד עם אחי בעלה ואביו [ובנו]. וכן מציאות האדם על הרוב עם אחיותיו ודודותיו ואשת דודו והיותו גדל עמהם הוא מבואר מאד, ואלו הם כל העריות של שאר בשר, זו אחד מן הענינים אשר נאסר בעבורם שאר בשר. ואמנם הענין השני הוא אצלי לישא פנים למדת הבשת, מפני כי היות זה המעשה בין השרש והענף עזות גדול מאד, ר''ל לבעול האם והבת. ונאסר על שרש וענף שיבעול אחת מהם חברו. ואין הפרש בין שיבעול השרש [או] הענף בין שיתקבצו שרש וענף לבעול גוף שלישי, ר''ל שיתגלה גוף אחד גלוי משגל לשרש וענף. ומפני זה נאסר לקבץ בין אשה ואמה, ולבעול אשת האב ואשת הבן כי אלו כלם גלוי עריות גוף אחד לערות שרש וענף, והאחים כשרש וענף. וכאשר נאסרה האחות נאסרה אחות האשה ואשת האח שהוא התקבץ שני אישים שהם כשרש וענף בבעילת גוף שלישי. וכאשר החמיר באסור קבוץ האחים ושם אותם כשרש וענף וגם בגוף אחד, אסר מפני זה אחות האם גם כן שהיא במקום האם, ואחות האב שהיא במקום האב. וכמו שלא נאסרה בת אחי האב ולא בת אחות האב כן לא נאסרה בת האח ולא בת האחות הקש אחד. ואמנם היות אחי האב מותר באשת בן אחיו והיות בן האח אסור באשת אחי אביו, הוא מבואר לפי הטעם הראשון, כי בן האח נמצא על הרוב בבית אחי אביו ושיכותו עם אשת אחי אביו כשיכותו עם אשת אחיו. ואמנם אחי האב אינו נמצא כן בבית בן אחיו ואין רגילות לאחי האב עם אשת בן אחיו, הלא תראה שהאב בעבור שהוא רגיל עם אשת בנו כרגילות בנו באשתו היו שני האסורין שוין ובמיתה אחת. וטעם אסור [בעילת] הנדה ואשת איש מבואר אין צריך לבקש לו טעם, ע''כ. הנה כבר נתבאר לך מדברי הר''ם אסור העריות בכללן ופרטם.
ומה שצריך שנבאר חלוק העונשין בעריות אשר מהן במיתת ב''ד ומהן שאין בם אלא כרת. וכן צריך שנבאר האסורות משום אישות ואשר מהן אסורות לעולם בין בחיי הבעל בין לאחר מיתה ובענש אחד, ומהן שאסורות לעולם אבל אין ענשם לאחר מיתה כענשם בחייהם. ומהן שמותרות לאחר מיתה לגמרי. והעריות שבהן מיתה הן הזכור והבהמה, דבר זה מבואר מפני שזה השחתת הזרע לגמרי, ודבר מאוס ומגונה וחוץ מן הטבע. ויש מחכמי הטבע שאמרו שהם יולידו בריאות רעות בטבעם מאד מפסידות העולם, ועל עון שיביא להפסד הוא ראוי לענש גדול. והבא על האם או על אשת אב או על הכלה שמיתתן בסקילה, זה מבואר שזה עזות גדולה בהתקבצות השרש והענף בבעילת גוף אחד כמו שבאר הר''ם, וכן לרב הרגלם יחד שברוב ימצאו כלם בבית אחד. וכן הבא על אשת אב חייב בין בחייו בין לאחר מותו, לפי מה שיש בו מהקלון והבזיון לאב, כאשר ישתמש בכלי שנשתמש בו, ולא ישא פנים לאביו. וכן הבא על כלתו, העזות והפריצות מפורסם בין בחיי הבן בין לאחר מיתת הבן.
ואמנם אסור בת אשתו ובת בנה ובת בתה ואם אשתו ואם אמה ואם אביה בחיי אשתו יש בהן ענש מיתה, לפי שיש בזה מן ההתפרצות לבא על שרש וענף, ומפני שהם נמצאים יחד תמיד בא באלה ענש בשריפה. אמנם לאחר מיתה יש בו מן ההתפרצות כאשר יבא על שרש וענף, אך מפני שהעברה מצויה כל כך לא בא בו ענש מיתה אך הם בהכרת. אמנם אסור אחות אשה האסור בה מפני היותן מצויות תמיד זו עם זו אך אין בו התקבצות שרש וענף, ואם אסור האחים הם כשרש וענף לפי באור הר''ם אינו דומה אסור שתי אחיות לאיש אחד ואסור אשה לשני אחים, כי האחים הם ברוב גדלים יחד בבית אביהם עם נשותיהם ומצויין תמיד יחד, ויהיה זה כאסור הכלה אל האב או אשת אב על הבן, מה שאין כן בשתי אחיות, ומפני זה אינו אלא בכרת בחייהן להרחקת המשגל שמצויות תמיד בבית אחד. ולאחר המיתה מותרת לפי שסרה זאת הסבה. אמנם אחות הגרושה אסורה להרגלות אחיות זו עם זו, ואם ישא אחות גרושתו יבא לידי זנות עם גרושתו שהיא רגילה עמו.
ואמנם איסור בא על בתו ועל בת בתו ועל בת בנו שהוא במיתה, ר''ל בשריפה, זה מבואר, בהיות זה כמעשה השרש והענף. ואמנם אסור אחותו מפני הקרבה נמצאת עמו תמיד, אבל אין בו התקבצות שרש וענף, לפיכך בכרת. וכן אחות האב ואחות האם ואשת אחי האם לפי שהן מצויין זה עם זה תמיד, ולפעמים האחים יעמדו יחד בבית אביהם הם ובניהם עם נשותיהם. ונאסרה אפילו לאחר מיתת אחי אביו, כי לפעמים תשאר האלמנה עם בניה בבית אחי בעלה. עם הכונה בו שזה דומה להתקבצות שרש וענף, שהאדם דרכו לחלוק כבוד לאחי אביו ולא יבא על אשתו לעולם. ולא נאסרה אשת אחי אמו, כי אין בזה אחת מן הסבות שמצאנו באשת אחי אביו. וכן הכונה באחות אב ואחות אם ואשת אחי האב. כי לפעמים אחות האב יגדל עם בן אחיה וכן אחות אם, וכן אשת אחי האב כי מצויים תמיד יחד, ולפעמים ישכב הקטן עם אחות אביו או אחי אמו או אשת אחי אביו, ולפי שהורגלו יחד בא בהם ענש כרת. ולא נאסר האח בבת אחיו ולא בבת אחותו כי אין רגילות בת האח ובת האחות לשכב עם האח, ר''ל עם הדוד, כרגילות בן האח לשכב עם האחות האב ואחות האם ואשת אחי האב.
ולפי זאת הכונה יראה לי שבאה אזהרה מיוחדת על האב על בנו ועל אחי האב עם בן אחיו, מלבד אזהרת הזכור הכוללת כל הזכרים, להיות אלו רגילים לשכב זה עם זה בקטנותם. ומפני שבכל העריות ימשך אחריתו כריתת הנפש, בא בכלל העריות כלן כרת, כי כל עברה המסבבת כריתת הנפש ענשה כרת. וזה מבואר שהעריות מונעות שלמות הנפש ומטמאות אותה אמרו רבותינו [במ''ר פ''ז י' ועוד] שהעריות מסלקות את השכינה. וכן תמצא בתורה טומאה בענין העריות כמו שתמצא בענין עבודה זרה, והכונה אחת, שמיתת הנפש ומה שמונע שלמותה הכל ענין אחד וזו היא הטומאה. וכן תמצא בתורה טומאה במאכלות אסורות ובע''ז האחת מהן. והשנית בא ענש כרת במה שיביא לפי שהם ג''כ בצד מה סבה לטמאת הנפש, ויש מהן יחליאו הגוף יהיה זה סבה למניעת שלמות הנפש. ומהם שיהיה מזונם עב לגבו שזה ימנע גם כן שלמות הנפש, אבל ההזק אינו מורגש כל כך כהזק העריות לפיכך אין בהם רק מלקות. ומאשר העריות מונעות שלמות הנפש אשר בתכלית שלמות השגת ה', אמרו רבותינו [תו''כ אחרי פי''ג ה''ג] חמורות עריות שפותח בהן בי''ה וחותם בי''ה שבתחלת הענין הוא אומר [ויקרא י''ח ו'] איש איש אל כל שאר בשרו לא תקרבו וגו' אני ה', ובסוף הענין הוא אומר [שם ל'] ושמרתם את משמרתי וגו' אני ה' אלקיכם. והכונה בזה מבוארת כי ה' מזכיר שמו על העריות, לבאר שמי שירצה להשיג אמתת מציאות ה' צריך שיתרחק מן העריות. וכן אמרו [תו''כ שם הכ''ב הכ''ג] בלשון אחר ולא תטמאו בהם מלמד שכל העריות קרויות טומאות ולא תטמאו בהם ונטמאתם אם מטמאין אתם בהם נפסלים אתם מאחרי ומה הניה לי בכם, ואתם מתחייבים לי כליה לכך נאמר אני ה' אלקיכם. וכן עזרא הוא אומר [עזרא ט' י''ד—ט''ו] הנשוב להפר מצותיך ולהתחתן בעמי התועבות האלה הלא תאנף בנו עד כלה לאין שארית ופלטה ה' אלקי ישראל צדיק אתה כי נשארנו פלטה וגו'. וענין זה מבואר בעצמו.
ומאשר הר''ם באר באזהרה זו שאנחנו בה העברות שבזדונן מיתה או כרת ושגגתם חטאת אעפ''י שבזדונן מיתה או כרת, צריך שנתעורר לדעת הכונה בזה, כי מגדף זדונו בכרת ואין חייב עליה שגגתו חטאת, והכונה אצלי כי בא קרבן חטאת בשוגג הוא לכפרת החטא ולזרז עצמו להשמר מן השגגות, ומאשר ענש המגדף גדול, וידוע ששגגתו עולה זדון, לפיכך לא בא בשגגתו חטאת, כי חטאתו היא לאין מרפא שהוא כאלו כופר במציאות ה'. אמנם עובד עבודה זרה והוא בעבודת האמצעיים או בהורדת הרוחניים, גם אם הוא רחוק מה' איננו כמגדף, כי בעבודת האמצעיים או בהורדת הרוחניים גם אם הוא רחוק מה' אין כפירה בעקר. ואם קצרה דעתו ועושה אלוקות מן הגלגלים אינו מצד כפירה רק מצד חסרון השגתו. אמנם מסית ומדיח נביא שקר ומתנבא בשם ע''ז וזקן ממרא שהם במיתה ואין בשגגתן קרבן חטאת, כי שגגת כל אלו עולה זדון, והם ענינים סותרים אמונת ה' ותורתו ומקעקעים יסודותיה. וכן בן סורר ומורה לא יתואר בו שגגה, כי זה מורה על רוע תכונת מזגו כאי זה ענין שיעשה, וכן גונב נפש מישראל זה מצד תכונה רעה. אמנם רוצח אם הרג בשגגה הנה דינו לנוס אל עיר מקלט וענשו ידוע, ואם היתה שגגה קרובה למזיד עד שלא ינוס לעיר מקלט אין לו כפרה. וכן מכה אביו ומקלל אביו הוא קרוב כענש המגדף ואין לו קרבן. 
<h3>[הבתים — ספר המצוה]</h3>
------
אין חייבין על שמיעת קול, ועל ביטוי שפתים, ועל טומאת מקדש וקדשיו — פי' שבועת ביטוי הוא שכתוב ''לבטא בשפתים להרע ולהטיב'' (ויקרא ה', ד'), כלומר מבטא בדבר שלא לצורך שאוכל ושלא אוכל ואינו דבר של ממון. 
<h3>[הערוך ערך בטגא]</h3>
------
אין חייבין על שמיעת הקול וביטוי שפתים, שמיעת הקול כגון מי שיודע לחבירו עדות והוא משביעו שיעיד לו בב''ד והוא עונה אמן שאינו יודע כלום ולאחר מכאן הודה שהוא היה יודע לו עדות וחייב להביא קרבן עולה ויורד, ביטוי שפתים שהוא נשבע להרע או להטיב להרע שלא יאכל היום או להיטיב שיאכל היום ולא אכל והוא חייב להביא קרבן עולה ויורד ועל טומאת מקדש וקדשיו שהוא טמא ויכנס למקדש או יאכל בשר קדש וכשיודע לו חייב בקרבן עולה ויורד הילכך אין חייבין ב''ד על הוראת שלש אלו כיון שהן בעולה ויורד דאינם בקרבן קבוע. וכן המשיח דדינו כציבור דכתיב [ויקרא ד'] לאשמת העם הרי משיח כציבור. ונשיא כיוצא בהן, מפרש בגמ' כיון דליתיה בשמיעת הקול דהא אין שבועתו חלה עליו לפי שהמלך לא דן ולא דנין לו לא מעיד ולא מעידין אותו הילכך אפי' בטומאת מקדש וקדשיו וביטוי שפתים אע''ג [דאיתיה בהו כיון] דליתיה בשמיעת הקול... 
<h3>[רבינו יהונתן מלוניל]</h3>
------
מתני'. אין חייבין על שמיעת הקול כול'. פי' אין חייבין בית דין וכהן משיח על אלה מפני שהן בעולה ויורד, ואמרן לעיל [דלא] מיחייבי אלא בקבועה ולא בעולה ויורד, וגם הנשיא כיוצא בהן פטור מקרבן עולה ויורד. מאי טעמ' דר' יוסי הגלילי, דכת' בהו [ויקרא ה'] ואם לא תגיע ידו, ואם לא תשיג ידו, מי שבא לידי עניות ועשירות, יצא נשיא ומשיח שאין באין לידי עניות ועשירות, נשיא דכת' [שם ד'] ועשה אחת מכל מצות יי' אלהיו, שאין על גביו אלא יי' אלהיו, שאין עשיר ביש' כמותו, משיח דכת' [שם כ''א] והכהן הגדול מאחיו, שיהא גדול בנוי בכח בחכמה ובעושר, אחרים אומ' מנין שאם אין לו גדלהו מאחיו, ת''ל הגדול מאחיו, גדלהו משל אחיו. ור' עקיב' סבר הנשיא חייב בכולן שאם אינו מביא בעניות מביא בעשירות, חוץ משמיעת הקול שאינו בר עדות ואין שבועת העדות חלה עליו, כדילפינן [סנהדרין י''א ע''ב] מוהתעלמת מהם פעמים שאתה מתעלם פרט לזקן ואינה לפי כבודו, ואין זה כבודו של מלך שיבוא ויעיד לשום אדם. 
<h3>[פסקי הרי''ד]</h3>
------
<h2> ט' ע''א.</h2>
נכתביה רחמנא או בדלות או בעשירות, מ''ט כתיבי בדלי דלות. [הערוך ערך דל]. אשם תלוי — היחיד והנשיא חייבין, ומשיח ובי''ד פטורין. 
<h3>[הערוך ערך אשם]</h3>
------
והמצוה הס''ט היא שצונו שיקריב כל מי ששגג בחטא מן החטאים הגדולים הידועים קרבן חטאת והוא אמרו יתעלה (ויקרא ד') ואם נפש אחת תחטא בשגגה מעם הארץ. וזו היא חטאת קבועה. כלומר שהיא לעולם חטאת בהמה. וכבר בארנו (פיה''מ הוריו' פ''ב מ''ד, כרתו' פ''ב מ''ב, ול''ת שנ''ב וש''נ) שהחטאים שיתחייב על שגגתן חטאת זו הם שחייבים על זדונם כרת ובתנאי שיהיו מצות לא תעשה ויהיה בהם מעשה כמו שהתבאר בראש כרתות. ומשפט מצוה זו כלו כבר התבאר במסכת הוריות (שם) וכרתות ובמקומות משבת ושבועות וזבחים. 
<h3>[ספר המצות לרמב''ם — עשין ס''ט]</h3>
------
כל מצוות שבתורה שחייבין על זדונו כרת ושגגתו חטאת דכתיב [במדבר ט''ו] תורה אחת יהיה לכם לעושה בשגגה, והנפש אשר תעשה ביד רמה מן האזרח ומן הגר את יי' הוא מגדף ונכרתה, ובכלל נפש אחד יחיד ואחד נשיא ואחד משיח משמע בין ע''ז בין בשאר מצוות וב''ד דילפינן עליון מתחתון כלומר [י]לפי' פרשה העליונה שנאמרה בב''ד מתחתונה שנאמרה בהדיוט בפרשת שלח לך אנשים, אשם תלוי יחיד ונשיא חייבין דהא כתיב בה נפש אע''ג דבכלל נפש משמע נמי [משיח] אפי' הכי פטור דמשמע ליה מדכתיב באשם תלוי [ויקרא ה'] וכפר [עליו] הכהן על שגגתו אשר שגג מי שחטאו בשגגה יצא זה שאין חטאו בשגגה אלא בהעלם דבר, וב''ד נמי פטורין דלעיל [ח' ע''ב] דילפינן ואשמו מואשם הנאמר בחטאת יחיד שהוא קבוע מה להלן בקבוע אף כאן בקבוע ופרשת אשם תלוי כתיבא בפרשת ויקרא בסופו דכתיב [שם] ולא ידע ואשם והביא, הענין הזה מדבר במי שבא ספק כרת לידו ולא ידע אם עבר עליו אם לאו כגון שיש חלב ושומן לפניו וכסבור ששתיהן היתר ואכל את האחת ואמרו לו אחד של חלב היתה שם ולא ידע איזו של חלב הרי זה מביא אשם תלוי ומגי' עליו כל זמן שלא יודע לו שודאי חטא שאם יודע לו לאחר זמן יביא חטאת ואשם תלוי הוא איל בן שתי שנים ורוב דמיו שתי סלעים. אשם ודאי כגון אשם מעילות שהוא מי שנהנה מן ההקדש, ואשם שפחה חרופה יחיד ונשיא ומשיח [חייבין] מואם נפש שהוא כתוב שם ושלשתם בכלל נפש, וב''ד פטורין דלאו בכלל נפש שהוא יחיד. על שמיעת הקול וביטוי שפתים וטומאת מקדש וקדשיו ב''ד [פטורין] דאמרי' לעיל אין חטאת ציבור אלא בקבועה דהינו עולה ויורד נינהו ויחיד ונשיא ומשיח היה במשמע שהיו חייבין בשמיעת הקול וביטוי שפתים וטומאת מקדש וקדשיו דכולן בכלל נפש אחת הן אלא שאין כהן גדול משיח חייב על טומאת מקדש וקדשיו כדמפרש בגמ' טעמא דכתיב [במדבר י''ט] ואיש אשר יטמא ולא יתחטא וגו' ונכרתה הנפש ההיא מתוך הקהל, והאי מתוך הקהל מיותר הוא אלא לדרשא אתא מי שחטאו שוה לקהל דהינו לכל אחד מן הקהל, כלומר שמביא בשגגת מעשה יצא זה שאין חטאו שוה לקהל דהא אינו מביא אלא בהעלם דבר ולא בשגגת מעשה. ואין הנשיא חייב על שמיעת הקול כדפרשית לעיל דמלך לא מעיד ולא מעידין אותו דכתיב [דברים י''ז] שום תשים עליך מלך שתהא אימתו עליך, והיאך יבא לפני ב''ד להעיד עליהם והא לא איצטריך למתני דהא תנא לעיל אלא אגב גררא הביאו. ומה הן מביאין, כלומר נשיא בביטוי שפתים וטומאת מקדש וקדשיו, ומשיח בשמיעת הקול וביטוי שפתים קרבן עולה ויורד. ושלש מחלקות בדבר ר' יוסי הגלילי סבר נשיא ומשיח פטורין מכולן, ר' עקיבא סבר נשיא ומשיח חייבין בכולן חוץ משמיעת הקול ומשיח פטור מכולן מעולה ויורד, ור' שמעון סבר נשיא ומשיח חייב[ין] בכולן בעולה ויורד אלא שאין כהן גדול חייב על טומאת מקדש וקדשיו. ר' אליעזר אומר נשיא מביא שעיר, מפרש בגמ' דלא אמר ר' אליעזר שיביא נשיא שעיר דהינו קרבן קבוע אלא בטומאת מקדש וקדשיו הואיל וכרת כתיב בהו כדכתיב בחטאת חלב ודם הילכך מביא קרבן קבוע כמו שמביא בחטאת קבועה יחיד אבל בביטוי שפתים דאין חייבין על זדונו כרת אלא לאו דלא יחל דברו מודה ר' אליעזר שמביא קרבן עולה ויורד אפילו נשיא... 
<h3>[רבינו יהונתן מלוניל]</h3>
------
מתני'. כל מצוות שבתורה כול'. פי' אשם תלוי היחיד והנשיא חייבין ומשיח ובית דין פטורין, משום דכת' ביה [ויקרא ה'] וכפר הכהן על שגגתו אשר שגג, מי שחטאתו ושגגתו שוין, יצא משיח שאין חטאתו ושגגתו שוה. פי' בעבור זה כתב שגגתו אשר שגג, כדי לדרוש מרבויא דקרא שגם חטאתו אינה באה אלא בשגגה ואינו צריך העלם דבר שיורה כי הוא מותר לעשות, לבד שישגוג ויעשה הדבר בשגגה, לאפוקי משיח שהו' צריך בחטאתו העלם דבר. 
<h3>[פסקי הרי''ד]</h3>
------
שיקריב כל שוגג בחטא מהחטאים הגדולים הידועים קרבן חטאת, שנאמר [ויקרא ד'] ואם נפש אחת תחטא בשגגה מעם הארץ וגומר. וזאת היא הנקראת חטאת קבועה, כלומר שהיא לעולם קרבן בהמה ולא יעלה וירד לפי עושר המקריב ועוניו. והחטאים שיתחייבו עליהם חטאת הם לעולם אותן שחייבין על זדונן כרת, ובתנאי שתהיה מצות לא תעשה ויהיה בה מעשה. כבר אמרנו כי משרשי הקרבן להשפיל הנפש החוטאת, כחטאת כאשם תורה אחת להם, אינני צריך להחזירו על כל אחד ואחד. מדיני המצוה כגון מה שאמרו זכרונם לברכה [הוריות ט' ע''א] שאין חיוב השוגג להביא חטאת אלא על עבירה שחייבין על זדונה כרת, ויש בתורה שלשה חטאים שאף על פי שיש בזדונן כרת אין בשגגתן חטאת, ואילו הן, מגדף ומבטל מילה וחדל מעשות הפסח, ונתנו טעם בכל אחד, ומפורש במקומו. כל שאר העבירות שזדונן כרת, שגגתן חטאת קבועה, חוץ מטמא שאכל את הקדש, וטמא שנכנס למקדש, שאף על פי שזדונן כרת אין מביאין חטאת קבועה אלא קרבן עולה ויורד, שהוא עוף או קמח, כמו שמפורש בכתוב [ויקרא ה']. נמצאת למד שכל העבירות שבתורה שהיחיד מביא על שגגתן חטאת קבועה שלש וארבעים הם, צא וחשוב, כי כן תמצאם, ורובם בעריות. וכן מענין זה מה שאמרו זכרונם לברכה שאין חיוב הקרבן עד שיהא שוגג מתחילה ועד סוף. וחלוקי הידיעות שאיפשר שיהיו לשוגג בשגגתו רבות. ויתר רובי פרטיה מבוארים בהוריות [י''א ע''א] וכריתות [ב' ע''א], ובמקומות משבת [ע' ע''ב] ושבועות [י''ח ע''ב] וזבחים. ונוהגת בזמן הבית בזכרים ונקיבות. ועובר עליה ולא הקריב חטאת על שגגתו ביטל עשה. 
<h3>[ספר החינוך מצוה קכ''א]</h3>
------
המצוה ס''ז. לשון הר''ם בס''ה [עשין ס''ט, רמב''ם שגגות פ''א], צונו שיקריב כל מי ששגג בחטא מן החטאים הגדולים הידועים קרבן חטאת, והוא אמרו ית' [ויקרא ד' כ''ז, וצ''ל ואם נפש אחת תחטא בשגגה מעם הארץ] נפש כי תחטא בשגגה וגו' מכל מצות ה' אשר לא תעשינה, וזאת היא חטאת קבועה, רצה לומר שהיא לעולם חטאת בהמה. וכבר בארנו [פהמ''ש כריתות פ''א מ''ב] שהחטאים אשר תתחייב על שגגתם זאת החטאת הן שחייבין על זדונן כרת, ובתנאי שיהיו מצות לא תעשה, ויהיה בהם מעשה [כריתות ב' ע''א] ע''כ. וכבר בארנו [מצוה ל''ז] הכונה בענין הקרבנות על השוגג, אמנם זה שאינו מביא קרבן אלא על החטאים הגדולים, הוא שלפי גדלן וענשן צריך זריזות גדולה והערה לכפר החטא הגדול, כדי לעורר עצמו להשמר ממנו. ואמנם אמרם שאינו בא אלא בדבר שיש בו מעשה, זה מבואר, כי המעשה הוא שצריך כפרה גדולה והזרוז למנוע עשייתו. וענין התנאים שבאו בזה כפי מה שבאה הקבלה האמתית [שבת ק''ב ע''א, רמב''ם שגגות פ''ב ה''א] שאינו מביא חטאת אלא כששגג מתחלה ועד סוף, אבל אם שגג מתחלה והזיד בסוף או הזיד מתחלה ושגג בסוף פטור מן החטאת. הכונה בזה מבוארת, שאין החטאת אלא לשוגג ולכונה שכתבנו. אבל המזיד במקצת לא יספיק לו הקרבן לכונתו. וכן מה שבאה בענין השגגה שיהא העובר יודע שהוא בלא תעשה, אבל אינו יודע שיש בו כרת, אבל אם ידע שיש בו כרת אעפ''י ששגג בקרבן הרי זה מזיד ופטור מהקרבן [שבת ס''ט ע''א, רמב''ם שם ה''ב]. כי זה החטא גדול אצלו. ואם עשה מצוה ובעשייתה עשה עברה שחייבין עליה כרת כגון הבא על יבמתו והיא נדה פטור, אחר שלא ידע אותה ואינו רגיל בה שישאלנה פטור הואיל והיה מתעסק במצוה [פסחים ע''ב ע''ב, רמב''ם ה''ח]. וכן אם הוציא לולב בי''ט ראשון שחל להיות בשבת והעבירו ארבע אמות ברשות הרבים פטור מפני שהוא מתעסק במצוה [סוכה מ''א ע''ב, רמב''ם שם ה''י]. ואמרם [שבת ע''ג ע''א, כריתות י''ט ע''ב] המתעסק בחלבים ובעריות חייב חטאת כגון שהיה חלב בפיו ומדמה שהוא רוק ובלעו חייב, שהיה לו להשמר מן האסור והרי נהנה ממנו. וכן במתעסק עם הערוה ובעלה שלא בכונה חייב אחר שנהנה מן הערוה ולא נזהר. וענינים האסורין והעריות הוא מצד ההנאה והרי נהנה. אמנם מתעסק בשבת פטור כגון נתכון להגביה התלוש וחתך המחובר [שבת ע''ב ע''ב] שעקר אסור שבת הוא מפני המחשבה, כאמרם מלאכת מחשבת אסרה תורה והואיל ולא חשב בענין לעשותו פטור. 
<h3>[הבתים — ספר המצוה]</h3>
------
שנינו בהוריות בד''א בשאר עבירות אבל בשגגת ע''ז בין הדיוט בין מלך בין כהן משיח מביא עז בת שנתה לחטאת שנ' בקרבן ע''ז בפרשת שלח לך (במדבר ט''ו כ''ז) ואם נפש אחת תחטא בשגגה והקריבה עז בת שנתה לחטאת. ובין בע''ז ובין בשאר עבירות אין חילוק בין יחיד ששגג לרבים ששגגו שכל אחד ואחד מביא הקרבן שאמרנו שנ' תורה אחת יהיה לכם לעושה בשגגה, ומה שציבור מביאין פר לעולה ושעיר לחטאת זהו ברוב ישראל ששגגו ועשו על פי הוראת ב''ד כדאמרינן במסכת הוריות (ד' ב'), והמבטל מילה וקרבן פסח אע''פ שיש בהן כרת אין בהן חטאת לפי שהן מצות עשה ואין חטאת בא אלא על לא תעשה שנאמר אשר לא תעשינה. 
<h3>[סמ''ג עשין סימן רי''ג]</h3>
------
אשם ודאי היחיד והנשי' והמשיח חייבין, דכת' באשמות ואם נפש, ושלשתן בכלל ואם נפש אחת הן. שמיעת הקול וביטוי שפתים וטומ' מקדש וקדשיו בית דין בלבד הן פטורין, ויחיד ונשיא ומשיח חייבין, לבד בטומ' מקדש וקדשיו שאין כהן גדול חייב עליה. ונמצאו עכשיו שלש חלוקות בדבר, ברישא תנן אין חייבין על שמיעת הקול ועל ביטוי שפתים ועל טומ' מקדש וקדשיו, והנשיא כיוצא בהן דברי ר' יוסי הגלילי, הנה סובר שבית דין ומשיח ונשי' הן פטורין, ור' עקיב' פליג עליה ואמ' דוקא בית דין ומשיח פטורין, אבל הנשיא חייב, חוץ משמיעת הקול, ור' שמע' סבר דוקא בית דין פטורין, אבל משיח ונשיא חייבין, חוץ מטומ' מקדש וקדשיו שאין כהן גדול חייב בה. ובגמ' מפרש טעמיהו. ר' אלעזר אומ' הנשיא מביא שעיר. א''ר יוחנן לא אמ' ר' אלעזר אלא בטומא' מקדש וקדשיו הואיל ונאמרה בו כרת בקבועה. 
<h3>[פסקי הרי''ד]</h3>
------
והמצוה הע''ב היא שצונו שנקריב קרבן עולה ויורד על חטאים מיוחדים גם כן. והחטאים שיתחייב האדם עליהם זה הקרבן הם טומאת מקדש (ל' ע''ז) וטומאת קדשיו (ל' קכ''ט) ושבועת בטוי (ל' ס''א) ושבועת העדות (מ''ע קע''ח). וזה כי מי שנטמא באב מאבות הטומאות כמו שהודענו בפתיחת סדר טהרות ונכנס למקדש בשגגה וזו היא טומאת מקדש, או אכל בשר קדש בשגגה וזו היא טומאת קדשיו, או נשבע שבועת בטוי ועבר עליה בשגגה, או נשבע לשקר שבועת העדות בין בשוגג בין במזיד, הנה הוא יקריב על אי זה מעשה שיעשה מאלו הקרבן הנקרא (מתני' שבועו' ב'., י''ד., כ''ז:, כ''ט:, ל'., הוריות ט'., כרתות ב'., ט'., י':) קרבן עולה ויורד. והוא אמרו יתעלה (ויקרא ה') ונפש כי תחטא ושמעה קול אלה וכו' או נפש אשר תגע בכל דבר טמא וכו' ונעלם ממנו והוא ידע ואשם או נפש כי תשבע לבטא בשפתים וכו' ונעלם ממנו וכו' והיה כי יאשם וכו' והביא את אשמו ואם לא תגיע ידו וכו' ואם לא תשיג ידו וכו'. ומפני זה הענין נקרא עולה ויורד. כי הוא לא יעמוד במין אחד אבל יובא מזה המין פעם אחת ומזה המין האחר פעם אחרת לפי השגת יד החוטא שחייב להביא הקרבן. וכבר התבארו משפטי מצוה זו במסכת כרתות גם כן ובמסכת שבועות. 
<h3>[ספר המצות לרמב''ם — עשין ע''ב]</h3>
------
והמצוה הע''ז היא שהזהיר כל טמא מהכנס בכל המקדש שדומה לו לדורות כל העזרה משער ניקנור ולפנים שהוא תחלת עזרת ישראל. והוא אמרו יתעלה (נשא ה') ולא יטמאו את מחניהם רוצה בו מחנה שכינה. ובגמר מכות (י''ד:) אמרו הבא אל המקדש טמא כתיב עונש וכתיב אזהרה עונש את מקדש י''י טמא ונכרתה [פ' פרה] אזהרה ולא יטמאו את מחניהם. ובמכלאתא (הובא בע' ל''א) צו את בני ישראל וישלחו בעשה ומנין בלא תעשה אמר ולא יטמאו את מחניהם. וכבר נכפלה האזהרה בזה העניין בלשון אחר והוא אמרו יתעלה ביולדת (ר''פ תזריע) ואל המקדש לא תבא. ובספרא (ריש תזריע) אמרו לפי שנאמר [ס''פ מצורע] והזרתם את בני ישראל מטומאתם ולא ימותו שומע אני בין מתוכו בין מאחוריו, כלומר שמי שיגע למקדש גם כן מאחוריו והוא טמא שהוא חייב כרת, ת''ל ביולדת ואל המקדש לא תבא. ושם התבאר כי דין היולדת ודין שאר טמאים שוין בזה. ובספרא גם כן אמרו באמרו ית' (אח''מ י''ז) ואם לא יכבס ובשרו לא ירחץ ונשא עונו הא כיצד על רחיצת גופו ענוש כרת ועל כבוס בגדיו בארבעים ומנין שאינו מדבר אלא בטומאת מקדש וקדשיו הזהיר וענש וכו'. הנה כבר התבאר כי העובר על לאו זה אם היה מזיד חייב כרת. ואם היה שוגג חייב קרבן עולה ויורד כמו שבארנו במצות ע''ב ממצות עשה. וכבר התבארו משפטי מצוה זו בראש שבועות ובהוריות (ט'.) וכריתות (ב'., י':) ומקומות ממסכת זבחים. 
<h3>[ספר המצות לרמב''ם — לאוין ע''ז]</h3>
------
שאלה כשעיינתי בדברי הרב מנוחתו כבוד במ''ע ל''א בשילוח טמאים לא ראיתי שחייב שילוח כל הטמאים אלא ממחנה שכינה בלבד ולא חילק בין זב ומצורע וטמא מת ובין שאר הטמאים. וכן במצוה השבע ושבעים ממצוות לא תעשה לא חילק בין טומאה לטומאה אלא עשה כל הטמאים מוזהרים מכניסה לעזרה בלבד מאומרו ולא יטמאו את מחניהם. ובל''ת ע''ח עשה כל הטמאים מוזהרים מכניסה להר הבית שהוא מחנה לוייה מאומרו לא יבא אל תוך המחנה בבעל קרי. ומדבריהם ע''ה מבואר שאין מחיצת מצורע מחיצת זב ובעל קרי ומחיצת זב ובעל קרי אינה מחיצת טמא מת מהא דאמר רב חסדא בפרק ואלו דברים בפסח (ס''ז.) מצורע שנכנס לפנים ממחצתו פטור שנ' בדד ישב הכתוב נתקו לעשה ואותבינן עליה מהא דתניא מצורע שנכנס לפנים ממחצתו בארבעים וזבים וטמאי מתים שנכנסו לפנים ממחיצתן בארבעים וכו'. ופריק דפלוגתא דתנאיי היא דתניא בדד ישב מחוץ למחנה מושבו לבדו ישב שלא יהו טמאים אחרים יושבים עמו. פי' ויליף מינה שזבין וטמאי מתים לפנים ממחצתו. יכול יהו זבין וטמאי מתים משתלחין ממחנה אחת, כלומר ממחנה שכינה בלבד, ת''ל ולא יטמאו את מחניהם תן מחנה לזה ומחנה לזה, כלומר זב חוץ למחנה לויה וטמא מת מחוץ למחנה שכינה, דברי ר' יהודה. רש''א אינו צריך הרי הוא אומר וישלחו מן המחנה כל צרוע וגו' יאמר טמא מת ואל יאמר זב ואני אומר טמא מת משתלח זב לא כ''ש מה ת''ל זב ליתן לו מחנה שנייה ויאמר זב ואל יאמר מצורע ואני אומר וכו' מה ת''ל מצורע ליתן לו מחנה שלישי כשהוא אומר בדד ישב מחוץ למחנה מושבו הכתוב נתקו לעשה. והעולה מכל סוגיא זו ומה''תניא'' שהמצורע משתלח חוץ למחנה ישראל וכשנכנס למחנה ישראל עובר בלאו בלבד לסברת ר' יהודה ולוקה מדין תורה. ולסברת ר''ש עובר בלאו ועשה. ושהזב משתלח ממחנה לויה ואם נכנס עובר, ולא טמא מת. וגם אמרו טמא מת מותר במחנה לויה ולא טמא מת בלבד אלא אפילו מת עצמו שנ' ויקח משה את עצמות יוסף עמו עמו במחיצתו. ועשו (ספ' יתרו) טמא שרץ כטמא מת מדכתיב וכל טמא לנפש וצירפו (שם:) את הבעל קרי אל הזב מדכתיב וכל זב, וזה קשה.
תשובה. אין כוונת ספר מצות לפרש חלקי הדינים אלא להורות כללות המצות. וידוע שמי שנתחייב שלוחו ממחנה ישראל או לויה כבר נתחייב שלוחו מן העזרה. וכבר זכר לשונותיהם ז''ל המורים על הציוויים והאזהרות שזכרם ז''ל בספר מצות שעיקרם תלוי בעזרה. ומה שמתחייב מן הלשונות שהבאת אין לחשוב שנעלם ממנו שהרי בנה עליהם את מה שפסק בפרק השלישי מהלכות ביאת המקדש בספר עבודה ושם (ה''ד) ביאר שטמא מת והמת עצמו מותר במחנה לוייה כמו שאמרו. ואין בספר מצות סתירה לדינים אלו אלא אומרו שכל טמא מוזהר מהכנס למחנה לויה. ואפשר שכשחיבר ספר מצות סבר ז''ל שהיות טמא מת מותר במחנה לויה היא דעה דחויה ואח''כ כשחיבר את החיבור נתבאר לו נכונותה וקיומה. והנכון הוא מה שביארו בחבור. א''נ אמר בספר מצות כל טמא משום שרוב הטמאים מוזהרים מהכנס למחנה לוייה. ואע''פ שאין פירוש זה מתאים לדקדוקו של לשונו ז''ל מ''מ אפשר לפרשו בדברי חכמים אשר נופל בהם לשון כל על הרוב ולפי' אמרו ז''ל (ערובי' כ''ז., כ''ט., קדושי' ל''ד.) אין למדין מן הכללות ואפילו במקום שנאמר בהן חוץ. 
<h3>[שאלת רבי דניאל הבבלי ותשובת רבינו אברהם בן הרמב''ם בענין ל''ת ע''ז—ע''ח שמנה הרמב''ם]</h3>
------
להקריב קרבן עולה ויורד על חטאים מיוחדים, והם טומאת מקדש, כלומר אדם שהוא טמא באב הטומאה ונכנס למקדש בשגגה, וטומאת קדשיו גם כן שהוא טמא ואכל בשר קדש בשגגה, ושבועת בטוי, כלומר שנשבע לשקר על דבר לעשות או שלא לעשות, ושאר צדדי שבועת בטוי הידועים, ועובר עליה בשגגה, וכן שבועת העדות, כלומר שנשבע לחבירו שאינו יודע לו עדות בין בשוגג בין במזיד, על אלו החטאים חייב אדם להביא קרבן עולה ויורד, כלומר לפי עושרו ועוניו של אדם, כמו שמפורש בכתוב [ויקרא ה'], שנאמר ונפש כי תחטא ושמעה קול אלה, כלומר קול שבועה שהשביעוהו אם יודע עדות, אם לא יגיד ונשא עונו [שם], וסוף הענין והביא את אשמו [שם], ולא נאמר שם ונעלם ממנו, ללמד שחייב בקרבן בין שוגג בין מזיד. וכתיב בטומאת מקדש וקדשיו [שם], או נפש אשר תגע בכל דבר טמא וגומר, ונעלם ממנו וגומר, ונאמר על הכל בסוף הענין [שם] והביא את אשמו. ולא בא בכתוב מפורש שחיוב הטמא שנאמר שם יהיה בהכנסו במקדש או באוכלו בשר קודש אלא מפי השמועה שמענו שהוא מדבר על זה, ואף על פי שהדבר מפי הקבלה מצאנו בפירוש במקום אחר חיוב כרת לטמא שאכל קדש או נכנס למקדש, שנאמר [ויקרא ז'] והנפש אשר תאכל בשר מזבח השלמים אשר ליי וטומאתו עליו ונכרתה וגומר, וכתוב אחר אומר בטמא הנכנס למקדש [במדבר י''ט] כי את מקדש יי טמא ונכרתה, ואחר שנכתב כרת בזדונן יש קרבן בשגגתן עם כלל שלנו שבכל שבזדונו כרת יש בשגגתו חטאת. וכתיב בשבועת בטוי [ויקרא ה'] או נפש כי תשבע לבטא בשפתים... ונעלם ממנו וגומר, והביא את אשמו. ומנין שהחיוב בה בקרבן עולה ויורד, שכתוב שם בפרשה [ויקרא ה'] ואם לא תשיג ידו וגומר.
משרשי המצוה כבר אמרנו כי ענין הקרבן להזכיר ולהשיב החושב אל לבו בכח הפעולה כי הרע מעשיו, ושיבקש מחילה לאל על העשוי, ויזהר על העתיד. ומחכמתו ברוך הוא ובידיעתו קלות שכל בני איש ומיעוט הבנתם ודלות כחם הקל עליהם הכפרה בחטאים האלה הנזכרים להיותם כפי עושר בני אדם ועניים, לפי שכשלונם קרוב אצל בני אדם, שאין ספק כל חטא הלשון קרוב ותמידי יותר מחטא המעשה, וזה יספיק לך על השבועות. גם על ענין טומאת מקדש וקדשיו ידוע שהכשלון מצוי בו, שענין הטהרה קשה מאד על כל אדם לשומרו עד שיש לו מאד להזהר האדם הטהור מהתקרב אצל בני אדם מחשש הטומאה, ויארך הענין אם באתי לכתוב מכמה צדדין הכשלונות המצויין בו, ואולם ידוע הוא לכל מבין. ומן השרש הזה שאמרנו שהכשלון קרוב בעניינים אלה הקל להם עוד בשבועת העדות להיותם מביאים כפרה בין על שוגג או מזיד, לפי שענין העדות הוא תמידי ביותר ויצר לב האדם רע, ותולין השקר בשכחה ולא יכוונו עדותם, גם יש מן הבריות שאין משגיחין כל כך ברעה הגדולה שעושין בהטיית כיוון העדות, אחר שבידיהם לא יגזלו ולא יחמסו, אף על פי שבסבתם אדם עשוק ורצוץ, לא יתנו לב על זה. ועל כן מהתמדת הענין וקלותו בעיני המון העם היה מחסדיו ברוך הוא להיות בו כפרה בין שוגג בין מזיד. ואולם המבין בבני אדם יודע כי כל אשר ירחיקנו האל ממנו, אף על פי שנתן הדבר לכפרה, ראוי לנו להרחיקו תכלית הריחוק. והענין הוא כאילו יודיע האל ברוך הוא אל בני אדם דבר פלוני אין רצוני שתעשו אותו בשום פנים, ואולם הנכשל מכם ויעבור עליה יעשה תשובה בכל כחו ויגדור עצמו בהרבה גדרים ויביא קרבן לקבוע הדבר בלבו שלא יכשל בו עוד. ומכל מקום לא ניצל האיש ההוא שלא עבר על מצות בוראו.
מדיני המצוה שכל אחד מארבעה חטאים אלה מחייב עושהו להביא כשבה או שעירה כדין חטאת קבועה הידוע, ואינו נפטר בעוף או בקמח אלא אם כן הוא עני. ואם הוא עני והביא כשבה או שעירה לא יצא ידי חובתו, והטעם לפי שאחר שריחם האל ברוך הוא עליו ופטרו בכך אינו בדין שידחוק עצמו להביא ביותר מה שתשיג ידו. ובזה יקנה כל מבין עצה לבלתי עשות הוצאות ביותר מן הראוי לו לפי ממונו, למען כי בו סבה לגזול את הבריות כשמבקש לימודו ואינו מוצא. ואמרו [כריתות כ''ז ע''ב] גם כן שמי שהיה עשיר והפריש מעות ליקח בהם כשבה או שעירה והעני וצריך למעות, יקח שני תורים או שני בני יונה ויאמר הרי מעות הללו מחוללין על עופות אלו, ואחר כך יהנה בכל המעות. וכן אם הפריש מעות לעופות והעני וצריך להם, מחללו על עשירית האיפה קמח, ונהנה בהן. וכן עני שהפריש מעות לעשירית האיפה והעשיר מוסיף עליהן ומביא כשבה או שעירה. ועשיר נקרא לענין זה כל זמן שיש לו. וחיוב קרבנות אלו דוקא בשוגג, ובשבועת העדות אפילו במזיד, אבל באנוס אין בו חיוב קרבן באחד מהם, שכל אנוס התורה פטרתו מכל חיוב. והצדדין שהן בשבועות שהאדם נקרא אנוס בהן ופטור או שוגג וחייב, והצדדין שאין מתחייב אלא קרבן אחד אפילו על כמה שבועות או קרבן אחד על כל שבועה ושבועה, וכן בענין קרבן טומאת מקדש וטומאת קדשיו הצדדין שיש בהן לחיוב ולפטור, צד החיוב יהיה כשיש לו לחוטא ידיעת הטומאה והקדש או מקדש תחלה וכן בסוף והעלם בנתים, כיצד נטמא וידע שנטמא ובא לידו בשר קדש ויודע שהוא בשר קדש ובא ליכנס למקדש ויודע שהוא מקדש, שעכשיו יש לו ידיעה מן הטומאה ומן הקדש בתחלה ואחר כך יש לו העלמה ששכח טומאתו וחשב שהוא טהור, וכן נמי שנעלמו ממנו הקדש או המקדש וחשבן לחולין ואכל מן הקדש או נכנס למקדש, שזהו העלם בנתים, ואחר כך נודע לו שטמא היה או שבשר קדש או מקדש היו, שזהו ידיעה בסוף, בענין זה מביא קרבן, ועל זה אמרו רבותינו זכרונם לברכה [שבועות ב' ע''א] ידיעה בתחלה ובסוף והעלם בנתים. וצד הפטור הוא כשנטמא ולא ידע שנטמא ונכנס למקדש או אכל בשר קדש ואחר כך נודע לו שנטמא ונכנס למקדש או אכל בשר קדש, ובענין זה הוא פטור מקרבן. ודין זה אינו כשאר חייבי כריתות שבתורה, שבשאר הכריתות מכיון שידע בסוף אף על פי שבתחלה לא ידע חייב בקרבן, והכתוב מכריע בכאן לדון כן דכתיב בטומאת מקדש וקדשיו [ויקרא ה'] ונעלם ממנו מכלל שהיתה לו שעת ידיעה בתחילה, ונאמר אחרי כן [שם] והוא ידע, הא למדת שצריך ידיעה בתחילה וידיעה בסוף והעלם בנתים. אבל בשאר חייבי כריתות כתיב [ויקרא ד'] בעשותה אחת ממצות יי אשר לא תעשינה ואשם או הודע אליו חטאתו, כלומר מכיון שידע בסוף אף על פי שלא ידע בתחילה, שהרי אין כתוב שם ונעלם שנלמוד ממנו ידיעה בתחילה.
ומענין המצוה גם כן מה שאמרו זכרונם לברכה [שבועות ב' ע''א] שמי שיש לו ידיעה בתחילה ולא בסוף שאין יכול להביא כפרה כמו שאמרו [שם] ששעיר של יום הכיפורים הנעשה בפנים ויום הכיפורים בעצמו תולין אותו עד שיודע לו ויביא קרבן כפרתו, ושאין לו ידיעה בתחילה אבל יש לו ידיעה בסוף שאמרנו שאינו מביא קרבן לעולם, שעיר הנעשה בחוץ ויום הכיפורים מכפרין עליו. ועל שאין בו ידיעה לא תחילה ולא סוף, שעירי הרגלים ושעירי ראשי חדשים מכפרין עליו. ועל זדון טומאת מקדש וקדשיו, פר כהן גדול של יום הכיפורים מכפר אם המזיד מן הכהנים, ואם היה מישראל דם שעיר הנעשה בפנים ויום הכיפורים מכפרין, שנאמר [ויקרא ט''ז] וכפר על הקדש מטומאות בני ישראל. ומה שאמרו זכרונם לברכה [הוריות ט' ע''א] כי בארבעה חטאים אלה הכל שוין בהן בקרבן, מלך וכהן ומשיח והדיוט, שאין חילוק ביניהם בקרבנם אלא במצוה שחייבין על שגגתן חטאת קבועה, אבל באלו שחיובן עולה ויורד הכל שוין בהן. ויתר פרטיה מבוארים בכריתות ושבועות. ונוהגת בזמן הבית בזכרים ונקבות חוץ מקרבן שבועת העדות שאינו נוהג בנקבות שאינן בתורת עדות, כמו שכתבנו למעלה. ועובר עליה ולא הקריב קרבנו על אחת מאלה ביטל עשה. 
<h3>[ספר החינוך מצוה קכ''ג]</h3>
------
שנמנע כל טמא מהכנס בכל המקדש שדמיונו לדורות כל העזרה משער ניקנור ולפנים שהוא תחילת עזרת ישראל, שנאמר [במדבר ה'] ולא יטמאו את מחניהם, כלומר מחנה שכינה. והראייה מהיות זה מכלל הלאוין מה שאמרו זכרונם לברכה בגמרא מכות הבא אל המקדש טמא חייב כרת, כתיב עונש וכתיב אזהרה, כתיב עונש [במדבר י''ט] את מקדש יי' טמא ונכרתה, אזהרה ולא יטמאו את מחניהם. ואמרו במכילתא גם כן צו את בני ישראל וישלחו מן המחנה בעשה, מניין בלא תעשה דכתיב ולא יטמאו את מחניהם. ונכפלה המניעה במלה אחרת דכתיב [ויקרא י''ב] ואל המקדש לא תבוא, ואמרו בסיפרא [ריש פ' תזריע] לפי שנאמר [ויקרא ט''ו] והזרתם את בני ישראל מטומאתם שומע אני בין מתוכו בין מאחריו, כלומר שמי שקרב למקדש מאחוריו והוא טמא שיהא חייב כרת, תלמוד לומר ביולדת ואל המקדש לא תבוא, כלומר שאין לשון ביאה אלא בנכנס לפנים, ושם נתבאר שדין יולדת ודין שאר טמאים שוין בזה. משרשי המצוה בעניין הרחק הטומאה ממקום הקדש כתבתי למעלה בסדר זה מצוה ראשונה [שס''ב] מה שידעתי, וגם מדיני המצוה כתבתי קצת. ועוד אודיעך כלל בעניין זה, שכל הטעון ביאת מים מן התורה, והיא הטומאה שהנזיר של תורה מגלח עליה, חייב כרת על ביאת מקדש אם נכנס לשם קודם טבילה והערב שמש, אבל הטמא בטומאת מת שאין הנזיר מגלח עליהן אף על פי שהוא טמא טומאת שבעה הרי זה פטור על ביאת מקדש, וכן הנוגע בכלים שנגעו באדם שנגע במת או שנגע באדם שנגע בכלים הנוגעים במת אף על פי שהוא טמא ראשון לעניין הטומאה ולטמא בשר הקדשים הרי זה פטור על ביאת מקדש, ודברים אלו הלכה. ואף על פי שהוא פטור מכין אותו מכת מרדות. והטומאות שהנזיר מגלח עליהן או שאינו מגלח במסכת נזיר [פרק כהן גדול] יתבאר הכל. והזורק כלים טמאים למקדש אפילו היו כלים טמאים שנגעו במת פטור מן הכרת אבל חייב מלקות, שנאמר [ויקרא י''ז] ואם לא יכבס ובשרו לא ירחץ, ולמדנו מפי השמועה [תו''כ אחרי י''ב] שעל רחיצת גופו ענוש כרת ועל כיבוס בגדים לוקה ארבעים. ויתר פרטיה נתבארו בפרק ראשון משבועות ובהוריות ובכריתות ובמקומות מזבחים. ונוהגת מצוה זו בזכרים ונקבות, ואפילו בזמן הזה יתחייב כרת הנכנס לשם והוא טמא בצדדין שכתבנו, שקדושת השם עליו אפילו היום שהוא שמם, וכמו שדרשו זכרונם לברכה [מגילה כ''ח ע''א] מדכתיב [ויקרא כ''ו] והשימותי את מקדשיכם, כמו שכתבתי למעלה באחרי מות לא תעשה א' [מצוה קפ''ד]. 
<h3>[ספר החינוך מצוה שס''ג]</h3>
------
המצוה ע'. לשון הר''ם בס''ה [מצוה ע''ב, רמב''ם הל' שגגות פ''י] צונו שנקריב קרבן עולה ויורד על עונות ידועים ג''כ, והעונות אשר התחייב עליהם זה הקרבן הם טומאת מקדש וקדשיו ושבועת ביטוי ושבועת העדות [כריתות י' ע''ב]. וזה שמי שנטמא באב מאבות הטומאה כפי מה ששמנו עקר בתחלת ספר [צ''ל סדר] טהרות [הקדמת הר''מ בפהמ''ש לטהרות]. ונכנס למקדש בשגגה וזו היא טומאת מקדש, או אכל בשר קדש בשגגה וזו היא טמאת קדשיו, או נשבע שבועת בטוי ושקר בה בשגגה, או שקר שבועת העדות בין בשוגג בין במזיד, יקריב על איזה מעשה שעשה מאלה המעשים, הקרבן אשר יקרא ''עולה ויורד''. והוא אמרו [ויקרא ה' א'—ז'] ונפש כי תחטא ושמעה קול אלה וגו' או כי נפש כי תגע [צ''ל או נפש אשר תגע] בכל דבר טמא וגו' ונעלם ממנו וגומר והיה כי יאשם וגו' והביא את אשמו וגו' ואם לא תגיע ידו וגו'. וזה הענין קריאתו ''עולה ויורד'' כי הוא לא יעמוד במין אחד אבל יביא מזה המין פעם אחת ומזה המין פעם אחרת, כמו שתשיג יד החוטא המחוייב בקרבן ע''כ. ומפני שאין אלו הענינים ידועים בחטא כדברים אשר בא עליהם קרבן חטאת קבועה, היה קרבנו קרבן עולה ויורד. 
<h3>[הבתים — ספר המצוה]</h3>
------
האזהרה ע''ז לר''ם [סהמ''צ ל''ת ע''ז, ביאת המקדש פ''ג ה''ב] הוזהר כל טמא ליכנס לכלל המקדש, אשר כיוצא בו לדורות כלל העזרה משער נקנור ולפנים שהוא התחלת עזרת ישראל. והוא אמרו ית' [במדבר ה' ג'] ולא יטמאו את מחניהם. רוצה בו מפני שכינה. ובגמרא (מדות) [מכות] אמרו [י''ד ע''ב] הבא אל המקדש טמא כתוב ענש וכתוב אזהרה, ענש את מקדש ה' טמא ונכרתה [במדבר י''ט י''ג], אזהרה ולא יטמאו את מחניהם. ובמכילתא [ספ''ז במדבר ה' ב'] אמרו צו את בני ישראל וישלחו מן המחנה בעשה, ומניין בלא תעשה אמר קרא ולא יטמאו מחניהם. וכבר נכפלה האזהרה בזה הענין בלשון אחר, והוא אמרו ית' ביולדת [ויקרא י''ב ד'] ואל המקדש לא תבא. ובספרי [תו''כ תזריע פ''ד ה''א] אמר והזרתם את בני ישראל מטומאתם ולא ימותו [ויקרא ט''ו ל''א] שומעני בין מתוכו בין מאחריו ר''ל מי שיגע במקדש [מאחריו] והוא טמא יהא חייב ת''ל ביולדת ואל המקדש לא תבא. ושם נתבאר שמשפט היולדת ומשפט שאר הטמאים שוין בזה. ובסיפרא גם כן אמר [תו''כ אחרי מות פ''ו הי''ג] באמרו ית' [ויקרא י''ז ט''ז] אם לא יכבס ובשרו לא ירחץ ונשא עונו, הא כיצד על רחיצת גופו ענוש כרת ולא על כבוס בגדים בארבעים, ומניין שאין מדבר אלא בטומאת מקדש וקדשיו הזהיר וענש כו'. הנה התבאר שהעובר על אזהרה זו אם היה מזיד חייב כרת ואם היה שוגג קרבן עולה ויורד, ע''כ. כבר באר הר''ם [מצוה ע''ו] שנאסרו הטמאים ליכנס במקדש כדי למעט ההליכה בו, ואנחנו בארנו שענין הטומאה ואסור הטמאים להכנס במקדש הוא מפני העפוש וההפסד ואין ראוי ליכנס למקום המקדש אלא הנקי והטהור, עם הכונה גם כן שהטומאה יהא מצד החמר, והבא אל הקדש צריך שיהיה כמלאך אלקים משולל מן הדברים החמריים. ויש לכונתנו קצת ראיה שבא בטמא הנכנס למקדש ענש חמור ובשגגתו קרבן כמו שבא בעברות החמורות. וכן יש קצת ראיה על זה שאמר שאם לא רחץ גופו ענוש כרת ואם לא כבס בגדיו בארבעים, כי רחיצת הגוף צריך לנקות גופו כדי לעורר על טהרת הנפש. 
<h3>[הבתים — ספר המצוה]</h3>
------
<h2> ט' ע''ב.</h2>
כהן משיח שחטא ואחר כך עבר ממשיחתו, כלומר כהן משיח שחטא בהעלם דבר שהורה לעצמו שחלב מותר ונתחייב מיד בפר אילו היה נודע לו מיד אלא לאו שנודע לו עד שעבר ממשיחתו, כלומר שנעשה בעל מום קבוע שוב אינו ראוי להיות כהן גדול כלל מביא משיח פר כמו שהיה ראוי [בשעת] חטאו ולא אזלינן בתר ידיעתו, וכן נשיא נמי אע''פ שבשעה שנודע לו הוא הדיוט לגמרי אפילו הכי אזלינן בתר חטאו סתמא זו דרבנן דאמרינן לקמן דלא בעינן חטאת וידיעה במקום אחד אלא חטאת עיקר ודלא כר' שמעון וסתם ואחר כך מחלוקת היא... כהן משיח שעבר וכו', אע''פ שחטא לאחר שעבר ממשיחתו לא אמרינן נחשוב אותו להדיוט ולא יביא אלא כשבה או שעירה קמ''ל דבגדולתו עומד לגבי קרבן גדול דכתיב בכהן גדול [ויקרא ד'] על חטאתו אשר חטא שהוא מיותר בקרא דלא איצטריך אשר חטא אלא על חטאתו לחודיה אלא ודאי לאיתויי שמביא חטאתו משעבר משיחתו כמו [מתחילת משיחתו]. 
<h3>[רבינו יהונתן מלוניל]</h3>
------
הורה כהן משיח כו'. כהן משיח שחט' ואחר כך עבר ממשיחתו, וכן נשיא שחטא ואחר כך עבר מגדולתו וכו'. [י' ע''א] חטאו עד שלא נתמנו ונתמנו וכו'. כוכב אחד עולה לז' שנים ומטעה את הספנים. 
<h3>[האגודה]</h3>
------
<h2> י' ע''א.</h2>
כהן משיח כול'. השתא יש לומר עבר ממשיחותו ואחר כך חטא מביא פר, חטא ואחר כך עבר ממשיחותו צריכא למימר. פי' וכיון דתני סיפא רישא למה לי. איידי דקתני גבי נשיא דכי עבר מגדולתו ואחר כך חטא כהדיוט מייתי אהכי תנא גבי משיח עבר ממשיחותו ואחר כך חטא מביא פר. פי' בסיפא מחלק בין נשיא למשיח, והוה אמינא דברישא נמי נחלק ביניהן, והנשיא יהא פטור, קמ''ל רישא דנשיא חייב, ואיידי דתנא חייובא דנשיא לצורך, תנא נמי (פטורא) [חייובא] דמשיח בלי צורך. מנהני מילי, דת''ר והקריב על חטאתו [ויקרא ד'], מלמד שמביא חטאתו משעבר, יכול אף נשיא מביא חטאתו משעבר, ת''ל [שם] אשר נשיא יחטא, כשהוא נשיא יחטא ולא כשהוא הדיוט. 
<h3>[פסקי הרי''ד]</h3>
------
מתני'. חטאו עד שלא נתמנו כול'. פי' רבנן אזלי בתר חטאה, ור' שמע' בעי חטאה וידיעה, והוא הדין דפליג ר' שמע' ברישא דקתני נשיא שחטא ואחר כך עבר מגדולתו מביא שעיר, דר' שמע' קאמ' נמי אם נודע לו משעבר דאין מביא לא שעיר ולא שעירה (בחטאה) [דחטאה] וידיעה בענן כשהוא נשיא. ובפ' נערה שנתפתתה [כתובות מ''ה ע''א] אמרי' דקסבר ר' שמע' כיון דאישתני גופה אישתני דיניה ופטור. 
<h3>[פסקי הרי''ד]</h3>
------
שנינו בפרק אחרון דהוריות שכהן משיח ונשיא שחטאו עד שלא נתמנו ונתמנו הרי הן כהדיוטות. חטאו אחר שנתמנו אף ע''פ שעברו מגדולתן אחר שחטאו משיח מביא פר ונשיא מביא שעיר, חטאו אחר שעברו מגדולתן משיח מביא פר ונשיא כהדיוט (ט' ב'). שנינו עוד שם איזהו נשיא זה מלך שנאמר מכל מצות ה' א%להיו שאין על גביו אלא ה' א%להיו (י' א'), איזהו משיח זה משוח בשמן המשחה ולא מרובה בגדים, אין בין כהן משיח למרובה בגדים אלא פר הבא על כל המצות (י''א ב') ושם (י''ב, א') מפורש הטעם. ושנינו בתורת כהנים (ויקרא פרשתא ה' ה''א) יכול נשיא שבטים כנחשון נאמר כאן ה' א%להיו ונאמר להלן למען ילמד ליראה את ה' א%להיו מה להלן מלך שאין על גביו אלא ה' א%להיו אף כאן מלך שאין על גביו אלא ה' א%להיו. 
<h3>[סמ''ג עשין סימן רי''ז]</h3>
------
חטאו עד שלא נתמנו כול'. מנהני מילי, דת''ר אם הכהן המשיח יחטא [ויקרא ד'] פרט לקודמות, ותניא נמי גבי נשיא כי האי גוונא, אשר נשיא יחטא [שם] פרט לקודמות. 
<h3>[פסקי הרי''ד]</h3>
------
תנו רבנן אשר נשיא יחטא יכול גזרה ת''ל ואם הכהן המשיח יחטא לכשיחטא. באו להורות ז''ל על כל איש ישראל אל היחידים. סגלות הנבחרים בעם כי הם אינם תחת המזל ואינם מוכרחים ממנו לכל אשר יזמו לעשות כי הבחירה נתנה ביד כל אדם להטיב מעשיו או להרע לדעתנו אנחנו הנמשכים אחר התורה המאמתת הגמול והעונש על פי הבחירה שנתנה לכל אדם ויבחר הרע יסרו למשפט אלהיו ויגמלהו רע אלהיו על הרע אשר בחר ולכל בוחר הטוב יגמלהו טוב ולא יקפח שכרו, ולהורות על זה באו ז''ל לדקדק על שני הפסוקים אלו שנראו כסותרין זה לזה ואמרו יכול גזרה, באו להורות שלא יחשוב האדם רעות בלב באמרו אשר נשיא יחטא שיהיה האדם מוכרח על חטאיו ועל כל פעל ידיו חלילה כי זה יבא כנגד כונת התורה ועושה אותה פלסתר כי איך יעניש ית' האדם על חטאיו אם הוא מוכרח לעשותם יהיה ממנו ית' שוד וחמס ולו לבדו מיוחס היושר וכי הוא יושב על המשפט משפט צדק ולא יצא מלפניו משפט מעוקל חלילה לאל, ולהוציא מלב ההמון התעיה ההיא בא אחריו ואם הכהן המשיח יחטא שמורה על בחירה שנתנה בידו באמרו ואם ר''ל אם יבחר לחטוא לא שיהיה מוכרח על החטא חלילה כי הוא ית' עשה את האדם ישר בתחלת הבריה ונתן לו היכולת חזקה להכריח טבעו אם ירצה והניחו לרצונו על זה ולא הפקידו ביד אחר לדבר הזה ומי יוכל להכריחו לעשות הרע לפניו אחר אשר הוא ית' שוטר ומושל על צבא מרום ואין להם יכולת כלל מצד עצמם אם לא לפי מה שנתן להם בתחלת הבריה כי יוכל עוד להכריח מין האדם על האפשרים המונחים לפניו וביד כל אדם היכולת חזקה אין אונס כי הוא ית' השליטים על זה ביום הבראם ומי הוא זה שיבא אחרי המלך. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
אי נמי אילו מאן דמיתיליד ליה נגעא בביתיה צריך למימר לכהן ומיתי מיחזייה דכתיב ונתתי נגע צרעת בבית ארץ אחוזתכם וכתיב ובא אשר לו הבית ונתתי למה לי כדתניא [הוריות י'.] ונתתי נגע צרעת כבשורה הוא להן שיהו הנגעים באין עליהם דברי רבי יהודה ר''ש אומר פרט לנגעי אונסין ובתים בני אונס נינהו ואם אינו עניין לבתים תנהו עניין לאדם מאי היא דאי אכיל אוכל ומשקה דמייתי לידי נגע לא מיטמא איני והא תניא אדם כי יהיה בעור בשרו מן הדיבור ואילך מיטמא והלא דין הוא נאמר טמא בזב ונאמר טמא בנגעים מה כשטימא בזב לא טימא אלא מן הדיבור ואילך דכתיב כי יהיה זב מבשרו אף כשטימא בנגעים לא טימא אלא מן הדיבור ואילך לא אם אמרת בזב שכן אינו מיטמא באונס תאמר בנגעים שמטמאי' באונס ת''ל אדם כי יהיה מן הדיבור ואילך למימרא דנגעים מטמאים באונס אמר רבא פרט לנגעי אונסין לאו לאפוקי אונס דאוכל ומשקה לא אלא פרט לנגעי רוחות דמשמשא ביה רוח רעה דההוא לאו בר ונתתי הוא רב פפא אמר פרט לנגעי כשפים. ומקמי דליתיה כהן למחזיה לבייתא מפני ליה דלא ליטמן דכתיב וצוה הכהן ופנו את הבית וירושלים אינה מיטמאה בנגעי' דתניא [יומא י''ב: מגילה כ''ו. ב''ק פ''ב:] בית ארץ אחזתכם אחזתכם מיטמא בנגעים ואין ירושלים מיטמאה בנגעים ות''ר [סוכה ג'.] בית שאין בו ארבע אמו' על ארבע אמות פטור מן המזוזה ומן המעקה ואינו מטמא בנגעים ואמרי' לימא ר' היא דאמר גבי סוכה בעינן ארבע אמות על ארבע אמות דאי רבנן כיון דלגבי סוכה אמרין סוכה הוא אע''ג דלא הוה ד' אמות על ד' אמות הכא נמי בית הוא לא אפי' תימא רבנן עד כאן לא קא אמרי רבנן אלא גבי סוכה דלשבעה הוא דעבידא אבל בית דלמידרא ביה תדירא הוא דעביד אפי' רבנן מודו דבציר מד' אמות לא דייר איניש ולא מיקרי בית. 
<h3>[שאילתות פרשת מצורע שאילתא פ''ח]</h3>
------
רבא אמ' פרט לנגעי רוחות, רב פפא אמ' פרט לנגעי כשפים. ידוע הוא על הרוחות באקלימים כי המה עוזרות לאדם להיות טוב או רע לפי האויר בהם מזוקק או צלול או מעופש יעפש דעותיו וימנעהו מהשיג כל דבר מושכל או יזכך שכלו וכן יעזרו לו להיות טוב בינו לבין זולתו או עזרו לרעה להיות חבר לאיש משחית כמו שהורו על זה ואמרו עשרה קבין ירדו לעולם ודברו על זה על צד ההפלגה שהט' חלקים לקח לחלקו חלק אחד מן המיושב לטוב ולרע הורו על השכונ' בחלק המיושב ההוא כי הם יהיו אנשי דמים ומרמה או יהיו ישרים בעיני אלהים ואדם, ובאו להורות הנה על זה וקראו נגעי רוחות המקומות מן המיושב אשר יושביה רעים וחטאים בעיני אלהים להאמין אמונות כוזבות בלתי אמתיות לפי אוירם המבלבל מוחם או שיהיו מנגעים ומוכי שחין על המאכלות הקשות לגוף הנמצאות במיושב ההוא יותר משאר חלקי המיושב או שיהיו שטופים בזמה וינגעו עצמם על זה ומצאום צרות רבות ורעות ולא יוכל הכהן להועילם בעצתו הטובה בראותו הנגעים ההם אחרי אשר הטמאה נפשו בהם קרוב לנמנע הוא להיות ישר והולך בתם כל יושב באקלים ההוא, וזה קראו נגעי רוחות כמו שתמצא שבאו בתורה הנגעים חלוקים והתחלואים על מינים רבים שבאו תחלה נגעי הבשר החי המטמא את עצמו בטמאת החמר וחלאתו והוא נמשך אחר תענוגותיו ויתאו למטעמותיו ואחר באו נגעי הבגדים שיושאלו על המדות המגונות ואמ' הסירו הבגדים הצואים מעליו ולא בא להורות הנביא על זה הכהן הגדול שיסיר מעליו בגדים צואים מטמאה ולכלוך בגדים ממש מגו כבשרו כי הוא היה לובש לבושי מכלול כמכון ממנו אך בא להורות עליו על קצת מדותיו לא טובות והשאילום לבגדים ואמרו אף נגעי כשפים בא רב פפא להוסיף על דברי חברו ואמ' אם נטמא הבית שלו להיות שכלו בלתי טהור להאמין אמונות כוזבות עליו ית' הורו עליו שלא יטהר מן הנגעים ההם ומצואתו לא רוחץ עוד כל הימים ואף אם נסע יצא ממקומו וילך במיושב אחר טוב ונאות לאחרים לא יועילנו לזה עוד מאחר שנמשך אחר האמונות הכוזבות ההם רחוק הוא ממנו שיצא מהם בהנהגת הכהן והנביא לא יטהרנו מטמאתו עוד כי יהיה טמא לנפש כמו שאמרו שני מינות דמשכא הורו על הנמשך אחר כל אמונה כוזבת והדיחוהו אחרים עליה שלא תועלנו הנהגת הכהן הגדול ולא מושב העיר טוב והן תוחלתו נכזבה וזה קראו ז''ל נגעי כשפים לקחו כשפים במקום האמונות הכוזבות והמשובשות כי הכשפים היו עושים המתהפכים בתחבולותם על ידי השדים לא אלוה ואין בהם ממש וטעו אחריהם וקימו בלבם מציאותם הנמנעת ולקחו על זה הכשפים במקום האמונות הכוזבות הדומות להם, והשאילו ז''ל טמאה ונגע צרעת על האמונות הכוזבות עד''מ בדרך הנביא שאמ' ובתוך עם טמא שפתים אנכי יושב הורה הנביא על העם בחר ית' שהיו אז טמאים לנפש הגוי כלו ובדרך ישר לא הלך והרסו לראות עליו ית' מה שנמנע בחקו והשאיל הטמאה עליהם על זה שהיו טמאים בעיניו ולא היה שוכן בתוכם והרחיק נדוד מהם כי הוא הקדוש וכל קדושים עמו ולא יגור באהלו כל נפש חוטאת אשר הוטמאה ואמרי קרוב לנמנע הוא לא שיהיה נמנע לגמרי חלילה ואם הוא מוטבע לרע מן הבטן אינו נמנע בחקו להיות טוב ותמים עם אלוהיו באחרית הימים עם ההתמדה והשקידה רבה אם יתמיד להכריח טבעו יום יום להוציאה ממדה אל מדה יוכל להשיבו טבע אחר מעט מעט על ידי ההרגל אשר לו כי על כל דבר שלטון כמו שהורה רבן של נביאים על זה מפי הגבורה ואמ' וסר מהם הנגע הורה על הבגדים המגואלים שיוכל להסיר האדם חלאתם מהם אם ירצה להתנהג בהנהגת הכהן ויאבה שמוע לו וכן יעשה לשאר הטמאות אם נטמא הבית ונתבלבל להאמין כל אמונה כוזבת ונטמא בהם זמן רב הורה עליו כי כל יוכל להסיר את מראתו על ידי מוכיח ומלמד להועל כהן ונביא ונבון דבר שיוציא לאור מבוכתו מצד הבחירה שנתנה לו ושכלו חזק ביום הבראו והיכולת חזקה בידו לטהר את עצמו או לטמאו. 
<h3>[פירוש אגדות לרבנו ידעיה הפניני ב''ר אברהם הבדרשי]</h3>
------
גרסינן בפרק אחרון דהוריות [י' ע''א] מעשה בר''ג ורבי יהושע שהפליגו לים, ואמר לו רבי יהושע עד שאתה תמה עלי תמה על שני תלמידים שיש לי ביבשה רבי אלעזר (בן) חסמא ורבי יוחנן בן גודגדא שיודעין לשער כמה טיפין יש בים ואין להן פת לאכול ובגד ללבוש. נתן דעתו להושיבן בראש וכו'. ולא רצו לקבל עליהן מחמת ענוה וכו', כדמסיק התם. ונראה כי זהו רבי יוחנן בן גודגדא שהיו בני ביתו או בני אחותו אלמים וביקש רבי עליהם רחמים ונתרפאו ונמצאו בקיאים בספרא וספרי ותוספתא וכולי תלמודא כדאיתא בתחילת חגיגה [ג' ע''א]. תו גרסינן בתחילת תוספתא דמסכת תרומות [פ''א ה''א] א''ר יהודה מעשה בבניו של רבי יוחנן בן גודגדא שהיו חרשין והיו כל טהרות שבירושלים נעשין על גבן. ורבי יהודה מביא ראיה לדבריו שאמר חרש שתרם תרומתו תרומה מכאן. אמרו [לו] משם ראייה שהטהרות אין צריכות מחשבה ונעשות על גב חש''ו, תרומה ומעשרות צריכות מחשבה. ואיתא להא נמי בירושלמי בתחילת מסכת תרומות [פ''א ה''א]. (והכא) [והכי] איתא התם, א''ר יהודה מעשה בבניו של רבי יוחנן בן גודגדא שהיו כולן חרשין וכל טהרות שבירושלים נעשו על גביהן וכו'. ואיני יודע איזה רבי יוחנן בן גודגדא, אם רבו של רבי יהושע או תלמידו. 
<h3>[ערכי תנאים ואמוראים לרבינו יהודה ב''ר קלונימוס משפירא רבו של הרוקח — ערך רבי יוחנן בן גודגדא]</h3>
------
שני תלמידים יש לך ביבשה שהם יודעים כמה טפות יש בים ואין להם לחם לאכול ובגד ללבוש. ידוע הוא בחכמת התשבורת שיוכל האדם השלם ממנה לכון ולדעת כל מספר גדול ואם נתמלא הבית באי זה מין זרע חטים או אורז ודוחן יוכל לכון מספרם ואם הוא עולה לאלפים ולרבבות כמו שאם מונה אותה אחד לאחד ובאו להורות על שני החכמים או שהיו חכמים מחוכמים בחכמת התשבורת וידעו והשיגו בחכמתם כמה טפות יש בים הגדול ורחב ידים, ואמרו ואין להם לחם לאכול ובגד ללבוש, הורו ז''ל על הרש והעשר שלא יגיע אל החכם העושר בחכמתו והרש לעני מצד סכלותו כי כבר נמצא בהפך זה להרבה אנשים כמו שתראה במורגש לעין על האיש הפתי יאמין לכל דבר ולא בינת אדם לו כי הוא יפרוץ לרוב מאד וישליטנו האלהים עשר ונכסים ותמצא איש נבון וחכם שיהיה עני ולרש אין כל, וכל זה יקרה בכונת מכון להורות לאדם שלא יכסוף לאסוף הטוב המדומה כי הוא סבת הבעיטה והשליח לשים כסלו הזהב והכסף ולהשליך יוצרו אחרי גוו ואין חפץ השם בו שימלא אסמיו ממנו וכי הטוב ההוא נפסד בהכרח וישוב אל עפרו כשהיה והמכון ממנו ית' הוא הטוב והנצחי והקים לעד אשר צפן לצדיק באוצרו הטוב והורו על שני חכמים אלו שלא העשירו מן הטוב המדומה ולא אבדו זמנם עליו ולא מנה כל אחד אם לא בחכמתו אשר עמדה לו. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
<h2> י' ע''ב.</h2>
מאחר שהודע מתן שכרן של מצות, והטובה שנזכה לה אם שמרנו דרך השם הכתוב בתורה הוא חיי העולם הבא, שנאמר למען ייטב לך לעולם שכולו טוב והארכת ימים לעולם שכולו ארוך. והנקמה שנוקם השם מהרשעים שעזבו ארחות הצדק הכתובות בתורה, היא הכרת, שנאמר הכרת תכרת הנפש ההיא עונה בה. מה הוא שכתוב בכל התורה אם תשמעו יגיע לכם כך ואם לא תשמעו אלי יקרא אליכם כך, וכל אותם הדברים בעולם הזה כגון שובע ורעב ומלחמה ושלום מלכות ושפלות וישיבת הארץ וגלות והצלחת מעשה והפסדו, ושאר כל דברי הברית. כל אותם הדברים אמת היו ויהיו, ובזמן שאנו עושין כל מצות התורה יגיעו אלינו טובות העולם הזה כולם, ובזמן שאנו עוברין עליהן תקראנה אלינו הרעות הכתובות בתורה, ואע''פ שאין אותן הטובות סוף מתן שכרן של מצות, ולא אותן הרעות הן סוף הנקמה שנוקמין מהן העוברין על כל המצות. אלא כך הוא הצעת הדברים, הקב''ה נתן לנו את התורה זו עץ חיים, וכל העושה כל הכתוב בה ויודעו בה דעת גמורה ונהנה זוכה לחיי העולם הבא, ולפי גודל מעשיו וגודל חכמתו הוא זוכה. והבטיחנו בתורה שאם נעשה אותה בשמחה ובטובת נפש והוגה בחכמות תמיד, שיסיר ממנו כל הדברים המונעים ממנו לעשותה, כגון חולי ומלחמה ורעב וכיוצא בהן, וישפיע לנו כל הטובות המחזיקות את ידינו לעשות התורה כגון שובע ושלום ורבות כסף וזהב, כדי שלא נעסוק כל ימינו בדברים שהגוף צריך להם, אלא נשב פנויים ללמוד בחכמה ולעשות המצות, כדי שנזכה לחיי העולם הבא. וכן הוא אומר בתורה אחר שהבטיחנו בטובת העולם הזה וצדקה תהיה לנו כי נשמור לעשות את כל המצוה הזאת. וכן הודיענו בתורה שאם נעזוב התורה מדעתנו ונעסוק בהבלי הזמן כענין שנאמר וישמן ישורון ויבעט שמנת עבית כשית, שדיין האמת יסיר מן העוזבים התורה כל טובות העולם הזה, שהם חזקו ידיהם לבעוט, ומביא עליהם כל הרעות המונעות אותם לקנות העולם הבא, כדי שיאבדו ברשעם. הוא שכתוב בתורה ועבדת את אויביך תחת אשר לא עבדת את ה' אלקיך בשמחה ובטוב לבב. נמצא פירוש כל אותן הברכות והקללות על דרך זו, כלומר, אם עבדתם את ה' ושמרתם דרכו משפיע לכם הברכות האלו, ומרחיק הקללות, עד שתהיו פנויים להתחכם בתורה ולעסוק בה כדי שתזכו לחיי עולם הבא, שנאמר וייטב לך, לעולם שכולו טוב והארכת ימים לעולם שכולו ארוך. ונמצאת זוכים לשני עולמות לחיים טובים בעולם הזה המביאים לחיי העולם הבא שאם לא יקנה הנה חכמה ומעשים טובים, אין לו במה יזכה [שנאמר] כי אין מעשה וחכמה ודעת בשאול. ואם עזבתם את ה' ושגיתם במאכל ובמשתה וזנות והדומה להם, מביא עליהם כל הקללות האלו, ומסיר מהם כל הברכות עד שיבלו ימיהם בבהלה ובפחד, ולא יהיה לכם לב פנוי וגוף שלם לעשות המצות. כדי שתאבדו מחיי העולם הבא. ונמצא שאבדתם שני עולמות, שבזמן שאדם טרוד בעולם הזה בחולי ובמלחמה וברעבון, אינו מתעסק לא בחכמה ולא במצוה שבהם זוכין לחיי העולם הבא. ומפני זה התאוו כל ישראל נביאיהם וחכמיהם לימות המשיח. כדי שינוחו ממלכות הרשעה שאין מנחת לישראל לעסוק בתורה ובמלכות כהוגן, ואז ימצאו להם מרגוע וירבו בחכמה, כדי שיזכו לחיי העולם הבא לפי שבאותם הימים תרבה הדעת והחכמה והאמת, שנאמר כי מלאה הארץ דעה את ה'. ונאמר והסירותי את לב האבן מבשרכם ונתתי לכם לב בשר מפני שאותו המלך שיעמוד מזרע דוד יהיה בעל חכמה יותר משלמה ונביא גדול כמשה רבינו לפיכך ילמד כל העם ויורה אותם דרך ה' ויבאו כל הגוים לשמעו והיה באחרית הימים נכון יהיה הר בית ה' בראש ההרים וסוף השכר כולו והטובה האחרונה שאין לה הפסק ולא גרעון והיא חיי העולם הבא אבל ימות המשיח הוא העולם הזה ועולם כמנהגו נוהג אלא שהמלכות תחזור לישראל לישנה וכבר אמרו חכמים הראשונים אין בין העולם הזה לימות המשיח אלא שיעבוד מלכיות בלבד, לר''ם. 
<h3>[הבתים — שערי תשובה שער שביעי]</h3>
------
אשריהם לצדיקים שמגיע אליהם כמעשה הרשעים. גדולה עבירה לשמה ממצוה שלא לשמה מנא לן מיעל. [י''ב ע''א] כיצד מושחין את המלכים וכו'. 
<h3>[האגודה]</h3>
------
''כי ישרים דרכי ה''' וגו' (הושע י''ד, י'). מסקנא משל ללוט ושתי בנותיו, הן נתכוונו לשם מצוה — ''צדיקים ילכו בם'', הוא שנתכוון לשם עבירה — ''ופושעים יכשלו בם''. 
<h3>[הערוך ערך ישר]</h3>
------
גדולה עבירה לשמה ממצוה שלא לשמה, אמ' ר' יוחנן כל טובתן של רשעים רעה היא אצל צדיקי' שנ' השמר לך פן תדבר עם יעקב מטוב עד רע. באו להורו' ז''ל לכל הרוצה להיות שלם שלא יתנהג בהנהגת הרשעים לא טובה כי היא רעה בעיני אלהים ואדם בבחינת עצמה כי אם ירדוף אחר הנאת החומר לכל דבר לאכל ממתקים ויתאו למטעמותיו הערבים אל חכו ויהיה להוט אחר בולמוס של עריות כל זה רע בעיני השלם אם יטריד שכלו על זה וכל זה רע בבחינת עצמו סגי כי כל שלם וחכם כי הוא צריך לזכך שכלו ולהפשיטו מן החומר אם ירצה לדעת דעת עליון המופשט מחמר וכל עת השתדלו בצרכי החמר נעלם ממנו ולא יוכל להשיגו א''כ הוא צריך להניחו ולא יאכל אם לא די ספקו לעת הצורך ולא ימשך אחר שלחנו ויתנהג כהמן הרשע לכל דבר הולך על דרך ישר בעיניו ולא ירא לנפשו אם אחריתו דרכי מות. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
שמעתי כי בארץ [אראגון] פסלו ספר תורה המעובד בצואת כלבים ואולי סמכו עלה דההיא דפטום הקטורת והלא מי רגלים יפין לה כו' אלא שאין מכניסין ריח רע בעזרה מפני הכבוד. ופתרון אחד להם. ושגגה היא שהרי מי רגלים ריח רע יש לו [ועיקר] ומרחיקין מהן ד' אמות כדאמ' בברכות [כ''ה ע''א] ואין כדי להכניסו שם אבל צואת כלבים כבר הלך לאבוד העולם ואין כאן ריח רע ועיקר. דכותיה אמרי' בע''ז [ל''ג ע''א] בסתם יינם [של גוים שאסור בהנאה ונתנו אותו] בכלים מזופפין [להעביר ריח הזפת דכיון] דקא אזיל לאיבוד [שרי אבל לבי מלחא אסור] (להעביר ריח הזפת דשרי). אע''פ שחלבנה ריחה רע ומנאה הכתו' עם סממני הקטרת להודיע להקריב בתוך פושעי ישראל ועמי הארץ וקלי עולם שיחזרו בתשובה התם לא היה ובא במקום הטנופת וסוף סוף בשם הוא ומי רגלים ממקום הטנופת באו וריחם רע וזהו כלשון הירושל' דלא תלי טעמא בריח רע. ואולי שגו כך דכתי' ולמען תהיה תורת יי' בפיך מן המותר בפיך, גם זו שגגה דפרשא בעלמא הוא כדאמ' בע''ז במשנה, [כ''ט ע''ב] והלא קיבת עולת המנחה [חמורה] מקיבת נבלה ואמרו כהן שדעתו יפה שורפה חיה וכל שכן קיבת נבלה שאינה אסורה בהנאה שמותרת אלא מפני שמעמיד אותה בקיבת עגלי ע''ז דפירשייהו אסירי בהנאה משום הכי לא אסרו חכמים בשבת [ק''ח ע''א] ובמנחות ובמסכת סופרים [פ''א ה''א] אלא למעוטי בהמה וחיה טמאה אבל כותבין על גבי חיות ובהמות טהורות ואפי' בנבילות וטרפות שלהן ואע''פ שאין בנות אכילה הפרש לא כל שכן. ועוד טעו בה בהלכה פשוטה בכמה מקומות בתלמוד, [ב''ק ל''ח ע''ב, נזיר כ''ג ע''ב, הוריות י' ע''ב] דאמ' אין הקב''ה מקפח שכר כל בריה שבשביל ולכל בני ישראל לא יחרץ כלב לשונו זכו כלבים לעבד מצואתן עורות לכתוב בהן ספר תורה תפילין ומזוזות והקב''ה אינו מקפח שכר הכלבים והם באו ומקפחים את שכרם ופוסלין את הספר תורה. 
<h3>[המנהיג הלכ' תפילין נוסח ב']</h3>
------
וכן כתב רבינו שרירא גאון ז''ל, וששאלתם היאך עמלין אצלכם בגויל וכמה שוהא בסיד וכמה שוהא בחורף ובקיץ וכמה צריך כל עור ועור מצואת הכלבים ואי זה קמח של חטים או של שעורים וכמה מים והיאך מטילין עפצים. תשובה, כך עושין עורות של גוילים אצלנו מביאין עורות יבשין שמשירין את צמרן ושורין אותן במים לבדן עד שישרו ויהיו רכים ואחר כך מטילין אותן במים לבור העשוי להם ומטילין לתוכן מים ומעט צואת כלבים [בלא שעור] ומעט מלח וסותמין את פי הבור ומשהין אותן בקיץ יום אחד ובחורף ג' ימים ואין משהין אותן יותר מזה כדי שלא יתעכלו ומוציאין אותן ובודקין אותן מפני הקרע ואם יש קרע תופרו ומותחו על מלבן של עצים המוכנים ומביא מים חיים ומדיחן יפה יפה ומביא עפצים הרבה ושוחקן או טוחנן יפה יפה ונותן לכל עור ועור שליש ליטרא בליטרא של בגד' י''ג אונקיאות בליטרה וטח מן העפצים האלו בפניהם משני צדדין ומזלף עליהם מעט מים ומעדיף מקום השער עפצים יותר ממקום הבשר ועושה לכל עור ועור פעמים ביום ובפעם השלישית טח את יתר העפצים ומעמידן בשמש כדי שיתלבנו ועוזבן עד שיובשו ומנפצן לאחר כך וחותכן, עד כאן. למדנו מכאן שעבוד העורו' בצואת הכלבים כשר לספר תורה כאשר כתבנו למעלה ולא כתב להם הראיה שכתבתי שגם בעלי השאילה לא שאלוהו אם הוא מותר לעבד בצואת כלבים כי דבר פשוט היה להם כי אם כיצד העבוד שאלו לו ועל זה השיבם הגאון זצ''ל. 
<h3>[המנהיג הלכ' תפילין נוסח ב']</h3>
------
דורשי רשומות סמוכות. סמך ממזר לעמון ומואב, לפי שבאו מן ממזרות שבא לוט על שתי בנותיו. ולמה הקדים בקרא עמוני למואבי והלא מואב נולד ראשון, נראה לפי שהצעירה קראה אותו בלשון נקייה יותר מן הבכירה, אין הקב''ה מקפח שכר ואפי' שיחה נאה. והא דדרשו רבותינו עמוני ולא עמונית מואבי ולא מואבית, לפי שבנות לוט נתכוונו לטובה לשם שמים. ועוד טעם אחר לפי שאמר לוט להציל שני המלאכים מאנשי סדום ואמר (בראשית י''ט ז') הנה נא לי שתי בנות וגו' לכך הנקבות מותרות. אשר לא קדמו. בגימ' את הזכרים. 
<h3>[פסקי רבינו אביגדור צרפתי מבעלי התוספות פרשת כי תצא]</h3>
------
<h2> י''א ע''א.</h2>
גרסינן בפרק גיד הנשה הלכה נוהג בטהורה [חולין ק''א ע''א]. אמר רב יהודה אמר רב האוכל גיד הנשה של נבילה רבי מאיר מחייב שתים וחכמים אומרים אינו חייב אלא אחת, ומודים חכמים לרבי מאיר באוכל גיד הנשה של עולה ושל שור הנסקל שחייב שתים. ומסקנא דבאיסור חמור כגון עולה ושור הנסקל דחומרייהו דאף בהנאה אסורים ואיסור כולל הוא, דאמרינן איסור חל על איסור. ואמר רבא דהאי רבי יוסי הגלילי היא. דתנן הטמא שאכל בין קדש טמא בין קדש טהור חייב, ורבי יוסי הגלילי אומר טמא שאכל את הטהור חייב, את הטמא פטור. ואוקי רבא פלוגתייהו בשניטמא הבשר ואחר כך הגוף, רבנן אית להו איסור כולל ורבי יוסי הגלילי לית ליה. ורמינן ולית ליה לרבי יוסי הגלילי איסור כולל והתניא שבת ויום הכיפורים שגג ועשה מלאכה, מנין שחייב על זה בפני עצמו ועל זה בפני עצמו תלמוד לומר שבת היא, יום הכיפורים הוא וכו'. עד שלח רב יצחק בר גיורי משמיה דרבי יוחנן, לדברי רבי יוסי הגלילי ולמאי דאפיך שגג בשבת והזיד ביום הכיפורים חייב, הזיד בשבת ושגג ביום הכיפורים פטור. ואביי מפרש טעמא משום דשבת קבועה ועומדת, ויום הכיפורים בי דינא הוא דקבעי לה. וא''ל [רבא] סוף סוף תרוייהו בהדי הדדי קא אתיין. ופירש רש''י אי נמי הזיד באחד מהן הרי שגגת חבירו עומד, ואפילו אין איסור חל על איסור בין מוסיף בין כולל ה''ה נמי בבת אחת אמר רבא וכו'. מכלל דלדברי הכל בדבר שיש בו כרת וחלו שתי עבירות שיש בכל אחת כרת, כגון זו, אפילו אם הזיד באחת מהן, כיון ששגג באחרת, חייב קרבן על מה ששגג.
וגרסינן נמי במסכת שבת בשלהי הזורק [ק''כ ע''א] אההיא כל חייבי חטאות אינם חייבים עד שתהא תחילתו וסופו שגגה. ובגמרא שתי אמות בשוגג ושתי אמות במזיד שתי אמות בשוגג רבה אמר פטור ורבא אמר חייב. ומסקנא דלא פליגי (דרבא) [דרבה] איירי במעביר ורבא איירי בזורק.
וגרסינן נמי בפרק המצניע הלכה המוציא אוכלין פחות מכשיעור [שם צ''ג ע''ב] תנו רבנן המוציא אוכלין כשיעור בכלי חייב על האוכלין ופטור על הכלי. ואם היה הכלי צריך לו חייב אף על הכלי. ומתמהינן שמע מינה אכל שני זיתי חלב בהעלם אחד חייב שתים. ואמר רב ששת הכא במאי עסקינן כגון ששגג על האוכלין והזיד על הכלי וכו'. ורב אשי דשנייה בענין אחר משום דקשיא ליה מאי ''אף''. הא לאו הכי פשיטא לן דבכי האי כששגג בזה והזיד בזה והעבירות נעשו אחת בשוגג ואחת במזיד, דעל השוגג מיהא חייב קרבן. וההיא דסדר יומא לא שייכא הכא. [דגרסינן] פרק הוציאו לו [נ''ג ע''א] שלא יתקנו מבחוץ ויכניס [לפנים]. דהתם נמי אמר רב ששת כגון ששגג בביאה והזיד בהקטרה. דהתם לא בקרבן איירי.
והשתא קשה לי ההיא דפרק אחרון דהוריות [י''א ע''א], דגרסינן התם מעם הארץ פרט למשומד רבי שמעון בן יוסי אומר משום רבי שמעון אשר לא תיעשה בשגגה וגומר, השב מידיעתו מביא קרבן על שגגתו לא שב מידיעתו אינו מביא קרבן על שגגתו. מאי בינייהו אמר רב המנונא משומד לאכול חלב ומביא קרבן על הדם איכא בינייהו, לת''ק משומד הוא ואין מקבלינן מיניה. לרבי שמעון שב מידיעתו [הוא ו]מקבלין מיניה. ואיתה נמי בהכל שוחטין [חולין ה' ע''ב]. ורש''י פירש [שבת צ''ד ע''א] ההוא כגון דשגג על האוכלין והזיד על הכלי דחייב חיוב מיתה. ורב ששת מודה דחייב נמי חטאת אלא דמחלק בחיובי, דעל האוכלין ששגג מיחייב חטאת. ועל שהזיד על הכלי חייב אף מיתה. ורב אשי דפריך והא ''אף'' על הכלי קתני, פירש רש''י דמשמע שני חיובים שוין מכלי. דעל שתי עבירות בבת אחת, באחת מזיד ואחת שוגג, חייב על השוגג אע''פ שמשומד הוא. דהא אינו חייב מיתה אא''כ קיבל התראה והתיר עצמו למיתה. וא''כ משומד גמור הוא, כדאיתא (בהכל שוחטין) [בהשוחט] (חולין מ''א ע''א) בסוף גמרא השוחט לשם הרים וכו' א''ל אמר רב אחא בריה דרבא לרב אשי התרו בו וקיבל התראה מהו א''ל התיר עצמו למיתה קאמרת אין לך משומד גדול מזה. ונראה לי אני הסודר דכיון שהתרו בו שלא לחלל שבת וקיבל התראה הרי זה כמו משומד לחלל שבת בפרהסיא.
ולא מיבעיא דקשיא לי אליבא דת''ק דאמר משומד לאכול חלב דאינו מביא קרבן על הדם. אלא אפילו לרבי שמעון ב''ר יוסי דאמר מביא, קשה לי דעד כאן לא קא מחייב רבי שמעון אלא משום דאמאי דפקר לית ליה כפרה אם שגג בו, במאי דלא פקר שב מידיעתו קרינן ביה. בכה''ג אם משומד לאכול דם ואכל דם בהמה בשוגג ודם חיה במזיד, מי לא מודה רבי שמעון דלאו בר קרבן הוא. וכל שכן הכא דבהוצאה אחת הוציא.
ואין לתרץ דדוקא איירי רבי שמעון ות''ק ברגיל דאותו נקרא משומד, שהתורה פוטרתו מקרבן משום דלאו בר כפרה הוא, דכיון שנשתרש בחטא כבר. אבל בחד זימנא לא. דלא מסתבר כמו שכתבתי, דכיון דזה שהוציא הזיד בהוצאה וקיבל ההתראה, היאך יהא בר כפרה על אותה (שהזיד) [ששגג] והא לא קרינן ביה שב מידיעתו. דכיון דפרוץ הוא בהוצאה הוא ברור לי בהוצאת אוכלין ששגג מהוצאת כלי [לאו] שב הוא, דמה לו הוצאת אוכלין מהוצאת כלי. דאפילו תנא קמא מודה דכל היכא דלא קרינן שב מידיעתו (קרינן). ולא בא תנא קמא אלא לטפויי מילתא דאפילו היכא דקרינן שב מידיעתו בעבירה זו, כיון דבשאר חיובי כרת פרוץ הוא, פטור הוא מגזירת הכתוב פרט למשומד. הילכך קשיא לי.
ונראה לי לפרש ההיא דהכל שוחטין ואיתא נמי בעירובין פרק הדר [ס''ט ע''ב], מכם ולא כולכם להוציא את המשומד. מכם בכם חלקתי ולא באומות. מן הבהמה להביא בני אדם הדומין לבהמה. פירוש שמפקירים עצמם לעבירה ואינם מקפידים כבהמה. מכאן אמרו מקבלין קרבנות מפושעי ישראל. ורש''י (חולין ה' ע''א) [פי'] המשומדין לדבר אחד. כדי שיחזרו בתשובה. ומסקינן דדוקא בשאר עבירות אבל משומד לכל התורה כולה לא. ומשומד לחלל את השבת בפרהסיא ולנסך את היין וכל שכן לע''ז הרי הוא כמשומד לכל התורה כולה. ופרכינן והא מהכא נפקא מהתם נפקא דכתיב גבי חייבי חטאת מעם הארץ פרט למשומד רבי שמעון בן יוסי אומר אשר לא תיעשנה וכו' והא בשאר מצות כתיב. אלמא ממשומד לא מקבלין קרבן בין לת''ק בין לרבי שמעון. ומיעטיה קרא משומד אפילו לדבר אחד וכל שכן לכל התורה כולה. ומשני חדא בחטאת וחדא בעולה וצריכא וכו'. פירוש חטא בחטאת דמי שמשומד גמור לכל התורה או אפילו לחלל שבת בפרהסיא או לנסך יין דהוי משומד לכל [התורה כולה] וכ''ש לעבודה זרה. ואפילו לכרת אחד נמי על אותו חטא שפרוץ בו אין מקבלין הימנו אפילו לתנא קמא, דהא אינו שב מידיעתו. וחדא בעולה, וכן נמי מי שהוא משומד לכל או לשלש אלה נמי אין מקבלין ממנו עולה דזבח רשעים תועבה. וצריכי ההיא דמכם דמשתעי בעולה וההיא דמעם הארץ דמשתעי בחטאת כדמסיק. מיהו אם משומד הוא לדבר אחד חוץ מאלה השלשה מקבלין ממנו עולה כדי שיחזור בו.
ונראה לי אם פרוץ הוא לאותן דברים שאדם מתודה על העולה, כדאיתא בסדר יומא פרק אמר להן הממונה [ל''ו ע''א] ת''ר כיצד סומך וכו' ומתודה על עולה עון לקט שכחה ופיאה ומעשר עני. כדמשני אביי התם דאף על לאו דנבילה מתודה. אם פרוץ באלו דאין מקבלין ממנו.
מיהו חטאת ועולה [של] מצורע וקיני זבין מספקא לי אם מקבלין מפושעי ישראל או ממשומד לאכול חלב או דם לתנא קמא וכן לרבי שמעון. דהא לא שייך הכא השב מידיעתו. וכן נמי פסח דידיה דכתיב [שמות י''ב] כל בן נכר לא יאכל בו ומתרגמינן בר ישראל דאשתמד. ובפסחים פרק מי שהיה [צ''ו ע''א] גרסינן דאיצטריך למיכתב ערל ואיצטריך למיכתב בן נכר. דאי כתב בן נכר [הייתי אומר] משום דאין לבו לשמים וכו'.
נחזור לשיטתינו. רב המנונא שני האי דמשומד לאכול חלב ומביא על הדם איכא בינייהו. ואפילו הכי קשה לי כמו שכתבתי. וכל שכן לרבה דאמר התם בהוריות [י''א ע''א] דכולי עלמא משומד לאכול חלב לדם נמי הוי משומד. אלא הכא באוכל נבילה לתיאבון ונתחלף לו חלב בשומן ואכלו קא מיפלגי. מר סבר דבמזיד אכיל לתיאבון משומד הוא ולאו בר כפרה הוא. ומר סבר כיון דאי משכח התירא לא אכיל איסורא לאו משומד הוא. ובלישנא דמשומד דכתיב מעם הארץ פרט למשומד פליגי. מיהו לרבה משמע דהיכא דאוכל נבילות להכעיס דברי הכל הוי משומד. והמשומד לכרת אחת הוי משומד לכל הכריתות בין להכעיס בין לתיאבון לענין כפרה. והתם נמי בהוריות [י''א ע''א] גרסינן אכל חלב זהו משומד וכו'. ומשמע דאפילו באכילה אחת הוי משומד, מדלא קתני ''האוכל'' דמשמע דרגיל בכך. אלא ''אכל'' משמע אפילו באכילה [אחת] הוי משומד ולא מקבלינן ממנו קרבן אא''כ עשה תשובה.
הילכך לפי הדחק נוכל לפרש האי מזיד דאמר רב יצחק בר יוסף הזיד בשבת וכו' כדמפרש אביי [חולין ק''א ע''ב]. וכן הא דהמוציא אוכלין בכלי כשיעור דפריש רב ששת כגון ששגג על האוכלין והזיד על הכלי [שבת צ''ד ע''א], לאו ממש שהזיד בידיעתו על הכרת, אלא כגון שאמר יודע אני שמלאכה זו אסורה אבל איני יודע אם חייב עליה קרבן, אי נמי כרת אם לאו, והזיד בלאו ולא בכרת. דבכה''ג מסקינן [שבת ס''ט ע''א] אליבא דרבי יוחנן דלרבנן דפליגי עליה דמונבז חייב חטאת, דאף כה''ג שגגה היא. והא דאמר רב ששת כגון שהזיד על הכלי, רב ששת נמי סבר דחייב על הכלי חטאת זהו אף על הכלי דקתני. ורב ששת לא טעי בהכי. והא דפריך רב אשי הא אף על הכלי קתני, כדפירש רש''י דאמר דכלי דומיא דאוכלין. דבעינן שיהיו שוין האוכלין והכלים בשגגת הוצאה. כן נראה לע''ד.
גרסינן בפרק אין מעמידין [ע''ז כ''ו ע''א] תני רבי אבהו קמיה דרבי יוחנן הגוים והרועים בהמה דקה לא מעלין ולא מורידין. המינין והמסורות והמשומדים מורידין ולא מעלין. אמר לו אני שונה לכל אבידת אחיך לרבות את המשומד. אלמא התורה קוראו אחיך. ואת אמרת מורידין. סמי מכאן משומד. כן נראה לפרש אלא משום אבידתו, דאשכחן שהחמירה התורה בממון דמסור טפי. דאיכא למאן דאמר [ב''ק קי''ט ע''א] דאע''ג דגופו מותר לאבד דהא מסור מורידין, ממונו אין מאבדין משום בניו, כדמסקינן התם. דוקא האי דאיקרי אחיך באוכל [נבילות] לתיאבון. אבל להכעיס הוי מין לרבי יוחנן. ומשומד לתיאבון פשיטא דאין מורידין אותו (אלא) כרבי יוחנן, אלא אפילו בכלל דלא מעלין ולא מורידין ליתיה, אלא מעלין אותו.
דהכי גרסינן בגיטין פרק השולח [מ''ו ע''ב] המוכר עצמו ואת בניו לגוים אין פודין אותו, אבל פודין את הבנים לאחר מיתת אביהם. ובגמרא אמר רבי (יוסי) [אסי] והוא ששנה ושילש. ההוא גברא דזבין נפשיה ללודאי אתא לקמיה דרבי אמי אמר ליה פירקן אמר תנן המוכר את עצמו ואת בניו לגוים וכו', אבל פודין את בניו לאחר מיתת אביהם משום קילקולא. וכל שכן הכא דאיכא קטלא. אמרו ליה רבנן לרבי אמי האי ישראל משומד [הוא] דקא חזו ליה דקא אכיל נבילות אמר להו אימר לתיאבון קא אכיל. והא זימנין סגיאין דאיכא התירא ואיסורא קמיה וקא שביק התירא וקא אכיל איסורא, אמר ליה זיל לא שבקין דאפרקן. ואיכא דאמרי לה אף להכעיס הוי משומד ולא [מין] בפלוגתא דרב אחא ורבינא באין (עומדין) [מעמידין] (ע''ז כ''ו ע''ב) ובהוריות פרק אחרון [י''א ע''א]. ורבי אמי כרבי יוחנן רביה סבירא ליה.
בפרק כל שעה ירושלמי הלכה האוכל תרומת חמץ בפסח [פסחים פ''ב ה''ג], שגג בתרומה והזיד בחמץ, שגג בתרומה והזיד בנזיר, שגג בתרומה והזיד ביום הכיפורים, אין תפתרנה בשני דברים ניחא. אין תפתרנה בדבר אחד מחלוקת רבי יוחנן ורבי שמעון בן לקיש. ואיתה נמי בתרומות ירושלמי פרק האשה [פ''ז ה''א]. גרסינן בתוספתא דבכורות [פרק] עד כמה [פ''ג ה''ה] החשוד על עבודה זרה חשוד על כל המצות שבתורה, ולא למפרע אלא מכאן ולהבא שנאמר למן היום אשר צוה השם והלאה לדורותיכם. 
<h3>[ערכי תנאים ואמוראים לרבינו יהודה ב''ר קלונימוס משפירא רבו של הרוקח — ערך רב יצחק בריה דר' יעקב בר גיורי]</h3>
------
ואסור לתפור בגד צמר עם פשתים ואפילו בחוט של משי אסור. ולענין תפירה כגון חתיכה של פשתן וחתיכה של צמר שתפרן זה בזה או שתי חתיכות צמר שתפרם בחוטי פשתן. כתב ה''ר משולם ב''ר יעקב ז''ל בתשובה שהשיב לרב ר' אברהם ב''ר יצחק אב בית דין ז''ל מספקא אי דאורייתא או דרבנן. אבל בדרבנן ליכא לספוקי. ונראה שהוא מן התורה מן הקושיא שהקשה רבא בפ' התכלת למאי איצטריך קרא למשרא סדין בציצית פשיטא התוכף תכיפה אחת אינה חיבור. דלא עבד כלום דמאיליו הוא נשמט אבל אם החזיר המחט פעם שניה הוי חיבור. ועיקר דבר זה במס' כלאים והאריך בזה הרב ז''ל והביא ראיות אחרות ובתוך דבריו כתב ואני בעצמי יודע שהלכות כלאים כמה מעורבבין מפני שאין לה גמרא ואותן המשניות לא נתחוורו לנו יפה כשאר המסכתיות דהשתא מה שבררו לנו רז''ל מן הזריעה ועד עריכת השלחן אין לנו פה לאכול על אחת כמה וכמה במה שלא הניחו לנו מפורש שאנחנו כסומים בארובה וממשמשים ומלקטים קצת מן ההלכות אילך ואילך. וגם ראיתי מן הגאונים כגון רבינו האיי והריא''ף ז''ל שהם לא יכלו לברר מן ההלכה אי זה כלאים דאוריתא ואי זה דרבנן וסתמו דבריהם ואמרו הוו ידעין דבין דאוריתא בין דרבנן גזרה היא ולית למפרץ בה עיקר. ואיפליגו בדבר זה ר' יוסי ור' יהודה במס' הוריות ואפילו בכלאים דרבנן איכא דקרי ליה מין ואיכא דקרי ליה משומד מכל זה למדנו דאיסורא דרבנן איכא בתפירה עכ''ל. 
<h3>[ארחות חיים הלכ' כלאים סימן א']</h3>
------
גר' בהל' אחרונ' פ''א דברכות [י''ב ע''ב] א''ר יוסי בר אבין מפני [מה] קבעו פרש' ציצית מפני שיש בה ה' דברים על מצות ציצית ויציאת מצרים והרהור עבירה והרהור ע''ז וכו' עד אשר אתם זונים אחריהם, תני רב חנן בר אדא זו הרהור ע''ז וכן הוא אומ' וזנו אחרי הבעלים. וקשה היא הרהור ע''ז שהקב''ה מצרפה למעשה כדאית' בפ''א דקידושי' [ל''ט ע''ב] דכל כך קשה שמענישין על המחשבה [כ]מעשה כההוא מעשה דר' יעקב באחד שאמ' לו אביו עלה לבירה והבא לי גוזלות וכן עשה ושלח את האם ונטל את הבנים ובחזירתו נפל ומת, ופרכינ' ודילמ' לא הוי כה''ג אלא משו' דמהרהר בע''ז היה ונפל ומת כדכת' למען תפוס את בית ישר' בלבם. ותימ' דלא חשיב נמי הרהור מינות והרהור אשה בהדיהו דהא כולהו כתיבי, ת''ר אחרי לבבכם זו מינות וכן הוא אומ' אמר נבל בלבו אין אלקים ומינות הוא שכופר בבוראו ובתורתו אע''פ שאינו עובד ע''ז וסבר האי תנא מין זהו שאוכל נבילות להכעיס כדאית' פ' אין מעמידין [ע''ז כ''ו ע''ב] ובפ' אחרון דהוריות [י''א ע''א] דפליגי רב אחא ורבינא דחד אמ' לתיאבון משומד להכעיס מין וחד אמ' להכעיס נמי משומד אלא איזהו מין זה העובד ע''ז א''כ לדידיה מאי איכא הכא בין מינות לע''ז ונ''ל מפני פירכא זו פרש''י מינות דהכא תלמידי הנוצרי ההופכים דברי תורה למדרשי טעות ואליל, וכן הוא אומ' אמר נבל בלבו וגו', דאין לך נבל גדול מההופך דברי אלקים חיים, כן פרש''י, אבל רבי' הלל זל''ע פי' בספרי זו מינות זה הכופר בתחיית המתים. וקשי' לי לפי' זה ההיא דמס' ראש השנה פ''א [י''ז ע''א] ואיתא נמי בסדר עולם בס''פ נאמ' לאברהם אבינו, אבל המינין והמסורות והמשומדין והאפקורוסין ושכפרו בתורה ושכפרו בתחיית המתים וכו' קת' מינים וקת' כופרים בתחיית המתים, אלמ' מין לאו היינו כופר בתחיית המתים. ומיהו ההיא דפ''א דע''ז [ט''ז ע''ב] ועיקרה בפ''ב בתוספת' דשחיטת חולין דתניא לא ישא אדם ויתן עם המינים מעשה בר' אליעז' שנתפס למינות הינו ודאי תלמידי הנוצרי. מיהו רישא ברייתא קת' בשר שנמצא ביד גוי מותר בהנאה, ביד מין אסור בהנאה, מפני שאמרו שחיטת המין לע''ז פתו פת כותי ויינו יין נסך ופירותיו טבלים. ומייתי' להא נמי בהכל שוחטין [חולין י''ג ע''א] ושם פרש''י מין ישר' שאדוק בע''ז והרי ככומר לע''ז וספריו לשם ע''ז כספרי קוסמין. מיהא נמי שמעינ' דשחיטת מין ישר' לע''ז דמין היינו עובד ע''ז, דאי אוכל נבילות להכעיס היינו מין לא היינו מחמירין בשחיטתו לומ' סתם מחשבתו לע''ז דא''כ מפני מה ספריו קוסמין, ותו מאי בינייהו אם להכעיס סתם מחשבתו לע''ז א''כ היינו עובד ע''ז גמ'. 
<h3>[יחוסי תנאים ואמוראים לרבינו יהודה ב''ר קלונימוס משפירא רבו של הרוקח — ערך רב חנן בר אדא]</h3>
------
שנים הם המשומדים, המשומד לעבירה אחת והמשומד לכל התורה כולה, המשומד לעברה אחת זה שהחזיק לעשות אותה בזדון, ונתפרסם בה והורגל בה, אפילו היתה מן הקלות כגון שהוחזק תמיד ללבוש שעטנז או להקיף פיאות, ונמצא כאלו בטלה מצוה זו מן העולם אצלו, הרי זה משומד לאותו דבר, והוא שיעשה להכעיס. והמשומד לכל התורה כולה, כגון החוזר לדתי הגוים בשעה שגוזרין שמד וידבק בהם ויאמר מה בצע להדבק בישראל שהם שפלים ונרדפים טוב לי שאדבק באלו שידם תקיפה, הרי זה משומד לכל התורה, לר''ם. מחטיאי הרבים אחד שהחטיא בדבר גדול כירבעם וצדוק וביתוס, ואחד שהחטיא בדבר קל אפילו לבטל מצות עשה, ואחד האונס אחרים שיחטאו כמנשה שהיה הורג את ישראל עד שיעבדו ע''ז, או שהטעה אחרים והדיחם, לר''ם. 
<h3>[הבתים — שערי תשובה שער שלישי]</h3>
------
...אבל על היותו משומד לעבודה זרה מחמיר עליו [מורי] זק''ל, שאין יכול לעשות שליח הולכה, דבר זה לשונו. משומד אחר שיצא מברית קדש לבטלה לאו בר שליחות הוא. וממקום שמרבה שליחות מפרש (גיטין כ''ג ב') מה אתם בני ברית אף שלוחכם בני ברית, ופ''ה מהולים ושיהיו בני ברית במצות. כי על פי הדברים האלה כרתי אתך ברית (שמות ל''ד כ''ז), וגם אם לא בריתי יומם ולילה (ירמיה ל''ג כ''ה), הרי שהתורה והמצות נקראו ברית. וכל מקום שהוא מרבה משומד לומר בו נקרא אחיך, אינו מרבה כי אם משומד אוכל נבלות לתאבון. ואף למאן דאמר דאוכל להכעיס משומד הוא, מודה בעובד ע''ז, כדאיתא פרק אין מעמידין (ע''ז כ''ו ב'). דאמרינן המינין והמסורות והמושמדין מורידין לבור. ופריך, אני שונה (דברים כ''ב ג') לכל אבדת אחיך לרבות המשומדין, ואת אמרת מורידין. ומשני, סמי מכאן משומדים. ופריך, ולשני ליה כאן במשומד אוכל נבלות לתאבון כאן במשומד אוכל נבלות להכעיס, ומשני, משומד אוכל נבלות להכעיס מין הוא. ואף למאן דאמר בתר הכי דמשומד אוכל נבלות להכעיס הוי משומד ומרבה ליה להחזיר אבדה, במשומד לעבודה זרה מודה דהוי כגוי, וכדאיתא מסכת הוריות פרק בתרא (י''א א'), אלא איזהו מין, זה העובד עבודה זרה. ומורידין המין לבור. וכן פי' זקני ז''ל בפרשת אמור דמרבה משומד להיות מטמא אליו, ופי', דוקא במשומד אוכל נבלות לתאבון דעושה מעשה עמך במקצת, אבל פירש מכל וכל מדרכי ישראל אין כהן מטמא אליו אפילו לאביו וכ''ש לשאר קרובים. ומסכת שמחות (פ''ב) יש שאין מתאבלין עליהם. מכל אלה יש הוכחה שהם כגוי וצריכה גט מידו לידה או ליד שלוחה. כי היכי דגוי שקדש בזמן הזה דאמר הספר (יבמות ט''ז ב') דחוששין לקדושיו, ע''כ אינו ר''ל על ידי שלוחו יתן גט, שהרי אין שליחות לגוי לכולי עלמא, אי משום דלאו בן ברית הוא אי משום דמפקי שליחות מקרא אחרינא מושלח בישראל קא מיירי. ושוב מצאתי בשם רבינו יחיאל וזה לשונו, ובמקום שאי איפשר בשליחות להולכה כגון במשומד, אין מדקדקין כל כך בשליחות לקבלה היכא שהיא גדולה בשנים, וסמכינן לחזקה שהביאה סימנין. ע''כ במשומד סבירא ליה דאין מועיל שליחות להולכה ע''כ. הבאתי את זה מדברי רוח הקדוש מורי, כי עגמה נפשי לקדושתו ולנשרפים בגזרתו, על דבר אמת היתה שריפת גוף ונשמה קיימת, יום שני אל הכסא אחזו פני כסא היו בחטאינו מאד מהרוגי לוד קדושים כלם מספר כלם צדיקים מי יתן בספר ויוחקו ספר' המלך מלכו של עולם לפניו יתנו עדיהם ויצדקו. הוי עוברי ברית דת משה ויהודית שנפרעין מן העידית, והידים ידי עשיו, עושה שלום במרומיו יאמר די לצרותינו ושלום יעשה לנו. 
<h3>[כפתור ופרח לרבינו אשתורי הפרחי פ''י]</h3>
------
פליגי בה רב אחא ורבינא חד אמר לתאבון משומד להכעיס מין וחד אמר להכעיס נמי משומד אלא אי זהו מין זה העובד ע''ז. המחלוקת נפלה בין שני החכמים אלו על המשומד וקרא האחד משומד האוכל נבלות לתאבון ומתוך חסרונו כי כבר נשתמד ויצא מן הכלל לדבר ההוא אשר הוא אוכל ועובר על מצותו ית' ובוזה את דבריו אשר צוהו לבלתי אכל ממנו ואע''פ שמכיר בעצמו אז כי הוא חוטא ורוב חסרונו מביאו לידי כך הוא נקרא משומד כי הוא נשתמד לדבר ההוא לאכול כל תועבה אשר שנא י''י אלהיו וכל המשומד בדרך זה קראו משומד סתם והמשומד להכעיס קראו כל מי שכופר במצוה אחת ממצות התורה שלא באה המצוה ההיא ממנו ית' ממכון שבתו מן השמים ועל זה קראו מין אם הוא כופר באחת מן המצות ואף אם יאמין בשאר קראו משומד להכעיס על המצוה ההיא רק היא יחידה ולא יאמין באלהיו עליה כי היא מכונת ממנו הוא הנקרא מין כי הוא עשה התורה פלסתר על המצוה ההיא והוא עון פלילי, ואמרו וחד אמ' להכעיס נמי משומד אלא איזהו מין העובד ע''ז זה קרא ג''כ משומד סתם אם נשתמד להכעיס לדבר אחד וכופר במצוה אחת ממצות התורה שאינה מכונת ממנו ית' ולא צוה אותה למין האדם קראו ג''כ משומד סתם מאשר לא נשתמד לכל דבר לכפור כל התורה בכלל, והאיש אשר יעשה בזדון להכחיש מציאותו ית' המחויבת ואמ' בלבו אין תורה בכללה ומצות מן השמים ונותן היכולת חזקה לגלגל מאשר לא ימצא בשכלו דבר מושכל ומופשט מחומר למעלה הימנו לא שכל נבדל ולא סיבה ראשונה אחרת למציאות ועובד לגלגל ונותן זו כחו לאלוהו אשר בחר הוא המין וכל הנמשך אחריו הנקרא בשמו הם הפושעים בו ית' ובמלכותו העליונה ואין חולק על זה כי הוא המין הכופר בעיקר, ונפלה המחלוקת על המשומד ביניהם שהיא לשם שמים זה אומ' בכה וזה אומ' בכה וכלם דברי אלהים חיים אשר נתנו מרועה אחד. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
איסורי קא מטמטם — פי' לא עביד לוותורי נפשיה אלא טעם עבירות בעי למיטעם. 
<h3>[הערוך ערך מטמטם]</h3>
------
פרק החובל, נזקי שור בשור ונזקי שור באדם נמי, אלהים בעינן וליכא, התם שליחותיהו קא עבדינן, מידי דהוה אהודאות והלואות. הרי שארץ ישראל עושה רושם, וכמה כיוצא בזה. וסוריא אינן מומחין, וכדאיתא פרק זה בורר (סנהדרין כ''ב א'), בערכאות שבסוריא שנו, וכבר הבאנו אותו בזה הפרק לקמן. ופי' ערכאות מקום עריכת הדין. הרי, שאפילו בני בבל הם כפופים לבני ארץ ישראל, ואף על גב דאמרינן סוף מסכת כתובות (קי''א א'), ארץ ישראל עיסה לבבל, כלומר, ספק הוא, שמעורב בהן סובין ומורסן וקמח, ועזרא לא עלה מבבל עד שעשאה כסולת נקיה (קידושין ס''ט ב'). ואם תראה שבני ארץ ישראל היו צריכים לבני בבל, הוא משום דהתם שבט. וכדאמרינן מסכת סנהדרין פרק קמא (ה' א'), אמר רב, האי מאן דבעי למידן דינא וכי טעי לפטר ולא לישלם, לינקוט רשותא מבי ריש גלותא, וכן אמר שמואל. וה''מ מהכא להכא, ומהתם להתם, ומהכא להתם, אבל מהתם להכא לא מהניא רשותא, דהכא שבט והתם מחוקק. דתניא לא יסור שבט מיהודה (בראשית מ''ט י'), אלו ראשי גליות שבבבל שרודין את ישראל בשבט. ומחוקק מבין רגליו, אלו בני בניו של הלל שמלמדין תורה ברבים. ואמרינן מסכת הוריות פרק בתרא (י''א א'), איזהו נשיא, זה המלך. ת''ר נשיא זה המלך, יכול נשיא שבט כנחשון בן עמינדב, תלמוד לומר, מכל מצות יי' אלהיו (ויקרא ד' כ''ב), ולהלן הוא אומר, למען ילמד ליראה את יי' אלהיו (דברים י''ז י''ט), מה להלן, שאין על גביו אלא יי' אלהיו, אף כאן נשיא שאין על גביו אלא יי' אלהיו. בעא מיניה רבי מרב, כגון אני מהו ''בשעיר''. אמר ליה, הרי צרתך בבבל. איתיביה, מלכי ישראל ומלכי בית דוד, אלו מביאין לעצמן, ואלו מביאין לעצמן. אמר ליה, התם לא כייפי להדדי, הכא אנן כייפינן להו. ''ושעיר'' הוא ארץ ישראל, וכההיא דמסכת תמיד (כ''ז ב'), זכרנוה פרק עשירי. ירושלמי פרק יש נוחלין (ה''א), רבי מולך בשם רבי יהושע בן לוי, הלכה כרבי זכריה בן הקצב. רבי ינאי קפודקיא הוה ליה עובדא, והוון (דינין) [דייניה] רבי הונא ורבי יהודא בן פזי ורבי אחא. אמר לון רבי אחא, אחינו שבחוץ לארץ הדיוטות הן, והן טועין את ההלכה. ועוד, דאינון סמכין על הדא דרבי מולך על רבי זכריה, שאמר, אחד הבן ואחד הבת שניהם שוין במטה האם. ולית כן היא. תוספתא מסכת בבא קמא פרק ז' (ה''ב), מפני מה גלו ישראל לבבל יותר מכל הארצות כולן, מפני שבית אברהם אביהם משם. משלו משל, למה הדבר דומה, לאשה שקלקלה על בעלה, להיכן משלחה, לבית אביה. 
<h3>[כפתור ופרח לרבינו אשתורי הפרחי פי''ב]</h3>
------
<h2> י''א ע''ב.</h2>
והוספתי להפליא הפלא ופלא על הגזרה זו שנאמר בה שמי שלא יטול רשות ממהר''ר ישעיה שהגיטין והחליצות שנעשין לפניו יהיו פסולין. ואם נעשו כהוגן וכתקון חז''ל והם כשרים מן הדין למה יהיו פסולין. ומה צריך נטילת רשות משום רב בכתיבת הגט ונתינתו וכן בחליצה. ואי משום מה שאמרו ז''ל [קדושין ו' ע''א] כל שאינו יודע בטיב גיטין וקדושין לא יהא לו עסק בהן. סתם ספרי דדייני מגמר גמירי. ואפילו בגיטין הבאין ממדינת הים שלא היו בקיאין בדקדוקי גיטין בדורות הראשונים קודם שלמדו אליבא דרבה דאמר טעמא דצריך לומר בפני נכתב ובפני נחתם משום לשמה, אמרינן בגמ' [גיטין ב' ע''ב] דרוב בקיאין הן. ופירש רש''י ז''ל רוב ישראל בקיאין הן ואין לחשדן. ואמרינן נמי התם דאפי' לרבי מאיר דחייש למיעוטא הכא ליכא למיחש דסתם ספרי דדייני מגמר גמירי, אלא דרבנן הוא דאצרוך דלמא אשכחיה בר מאתיה דשמיה כשמיה שכתבו ונמלך מלגרש כמו שפירש רש''י ז''ל. ומטעם זה הוא שלא חשש רבה אלא משום לשמה אבל לא לשאר דקדוקי גיטין, משום דלהא ליכא למיחש כלל דסתם ספרי דדייני מגמר גמירי, כמ''ש זה המפרשים ז''ל. ואף בלשמה שחששו דלמא אשכחיה בר מאתיה אפילו הכי משום עגונא אקילו בה רבנן להאמין השליח ואפילו האשה עצמה אע''ג דאין דבר שבערוה פחות משנים כדאיתא בריש מכילתא דגיטין [ב' ע''ב]. ואף בלשמה שחשש רבה דלמא אשכחיה בר מאתיה דשמיה כשמיה, לא קיי''ל כוותיה אלא כרבא דאמר לפי שאין עדים מצויין לקיימו. ולא חשש לשמה כלל אפילו קודם שלמדו משום דסתם ספרי דדייני מגמר גמירי כמו שפסק הרב אלפסי ז''ל וכל האחרונים ז''ל. והנה מהר''ם הלוי פוסל הגיטין הכשרים על לא דבר, ואינו חושש לטעם עגונא, ולא הלך בזה חוץ מכבודו בעקבות חכמי התלמוד שאמרו [כתובות ב' ע''ב] אין טענת אונס בגיטין, והתירו גט דמדאורייתא לא הוי גיטא, ושרו אשת איש לעלמא. וסמכו על כל דמקדש אדעתא דרבנן מקדש. משום תקנת צנועות דזמנין דלא אניס וסברא דאניס ויתבא ומעגנא. ואע''ג דהתם לא מעגנא מדינא שהרי אין לה לחוש דאניס דרובא דאינשי לא אניסי, אלא ממדת חסידות מעגנא. והיינו דקרו להו צנועות. ואפ''ה עשו להם חכמים תקנה והכשירו הגט שהיה פסול מן הדין. ומהר''ם הלוי עשה בהפך כי הגיטין והחליצות הכשרין מן הדין פסל בלא טעם מפני שלא נטלו רשות ממהר''ר ישעיה. והגט הנעשה בהכשר מי יפסלנו. ואפילו הבעל עצמו מכיון שנכתב הגט כתקנו אינו יכול לבטלו שלא לגרש בו, כדאיתא בגיטין בריש פרק השולח [ל''ב ע''ב] ובקדושין ריש פרק האומר [נ''ט ע''ב], נהי דבטליה מתורת שליח גיטא גופא מי קא בטיל, כפי הגרסא הנכונה וכמו שפירש רש''י ז''ל שכתב לשליח הוא דבטליה שלא יהא שלוחו לגרשה בגט זה, אבל הגט שהוא בעין אינו נפסל לעולם. וכן הכריעו האחרונים ז''ל.
ומה שאמרו [קדושין ו' ע''א] כל שאינו יודע בטיב גיטין וקדושין לא יהא לו עסק בהן. פרש''י ז''ל להיות דיין בדבר שמא יתיר אסור ערוה, אבל הגט שנכתב כתקנו למה יפסיד וסתם ספרי דדייני מגמר גמירי. ויש להם תקוני הגט בכל הלכותיו כמו שסדרו להם המחברים ז''ל ואפילו הדיין אין לו לידע אלא הפסקים. דומיא דההיא דאמר רב הונא הלכה כרבי יוסי דבעינן התם בפ''ק דקדושין אפילו לא שמיע ליה הא. אבל אין צריך שידע כל הויות התוספות וגליוניהם ולמירמי דיקלי ולמזקף להו. וכמה חכמים ראינו בעינינו מפולפלים וחריפים בהויות דמעיילי פילא בקופא דמחטא, ועל כל קוץ וקוץ אומרים תלי תלים קושיות ותרוצין, ולפום חורפא לא סלקא להו שמעתא אליבא דהלכתא ואומרים על אסור מותר ועל מותר אסור. וכבר אמרו בפ''ק דערובין [י''ג ע''ב] גלוי וידוע לפני מי שאמר והיה העולם שאין בדורו של רבי מאיר כמותו, ומפני מה לא קבעו הלכה כמותו שלא עמדו חבריו על סוף דעתו, שהיה אומר על טמא טהור ומראה לו פנים ועל טהור טמא ומראה לו פנים. וכן ב''ש במקום ב''ה אינה משנה אע''ג דב''ש מחדדי טפי כדאמרינן בפ''ק דיבמות [ט''ו ע''ב]. וכבר נפסקה הלכה בסוף הוריות [י''ד ע''א] דסיני עדיף מעוקר הרים. וגם מאי דאמרי כל שאינו יודע בטיב גיטין וקדושין, ר''ל בהלכותיהן המצויות תמיד, ולא בדברים הזרים שאינם נמצאין אלא לעתים רחוקות. והיינו דבמאי דבעי בגמרא אפי' לא שמיע ליה הא דרב הונא, פרש''י ז''ל כלומר מי שכיח הא או לא שכיח שיהא אדם נותן גט לאשה או קדושין ואינו מפרש ע''כ. משמע הא אי פשיטא לן דלא שכיח אינו צריך.
ומכל מה שנאמר יצא לנו שהגזרה שגזר מהר''ם הלוי היא שלא כדין וכהלכה, כבודו במקומו מונח, ואין לחוש לה. אלא שתלמידיו ותלמידי מהר''ר ישעיה אותם שרוב חכמתם מהם, אין להם להורות ולקבוע מדרש ולתפוש ישיבה אא''כ נטלו רשות ממנו כמו שהוא מן הדין. ואפשר שעל אלה לבד נתכוין מהר''ם הלוי, שחזקה על אדם גדול כמוהו שלא יצא מתחת ידו דבר שאינו מתוקן. ואף אם הוסיף וגזר בגזרת נחש סמך לו על מ''ש בירושלמי דמ''ק [פ''ג ה''א] הדא אמרה העושה דבר שלא כשורה צריך נדוי. אך הפריז על מדותיו לומר שגיטיו וחליצותיו פסולין. ובזה חתרנו למצוא לו פתח או טעם נכון כי חפצנו צדקו ולא מצאנו.
ועתה נבא בזה מצד אחר ונאמר אף אם היה ביד מהר''ם הלוי למנות שר ושופט רב ודיין על קהלות צרפת לדון ולהורות על כל הקהלות בין דם לדם בין דין לדין ועל פיו יהיה כל ריב וכל נגע. ובחר עתה במהר''ר ישעיה ומינה אותו עליהם ולהסיר מהר''ר יוחנן מן השררה ההיא שהחזיק בה, גם בזה עשה שלא כהלכה מכמה טעמים. ראשונה שאפילו לא החזיק בה מהר''ר יוחנן, אלא שעתה היה תחלת המנוי, היה ראוי למנות להיות נוהג בשררה ההיא מהר''ר יוחנן. לפי שאביו מהר''ר מתתיה נ''ע נהג בה כבר ברצון הקהלות ובהורמנא דמלכא. וכי היה גדול בכל המלכות ההוא בחכמה ובמנין. ומן הדין בנו קם תחתיו, כדגרסינן בספרי [ויקרא ט''ז] הוא ובניו [דברים י''ז], שאם מת הוא בנו עומד תחתיו, ואין לי אלא זה בלבד ישראל מנין לכל פרנסי ישראל שבניהם עומדים תחתיהם, תלמוד לומר בקרב ישראל. כל שהוא בקרב ישראל בנו עומד תחתיו. וכן אמרו בתורת כהנים [פרשת צו] גבי כהן גדול. שנאמר בו ואשר ימלא את ידו לכהן תחת אביו. ואפילו אם היה אחר גדול ממנו בחכמה, בנו קודם כדאמרינן בפרק הנושא [כתובות ק''ג ע''ב] שמעון בני חכם גמליאל בני נשיא, מאי קאמר, הכי קאמר אע''פ ששמעון בני חכם גמליאל בני נשיא, כדאמרינן התם דר' גמליאל לא היה ממלא מקום אבותיו בחכמה, ר''ל ששמעון אחיו היה בה גדול ממנו, אבל ביראת חטא ממלא מקום אבותיו היה. ואם אין ממנין נשיא הבן קטן, אע''פ שהוא גדול בחכמה מן הבכור, כל שהבכור ממלא מקום אבותיו ביראת חטא, כ''ש שאין ממנין אחר שאינו בנו, אע''פ שהוא גדול בחכמה. ולזה אם יאמר הר''ר ישעיה אני גדול מהר''ר יוחנן בחכמה, אעפ''כ אין ממנין אותו, שכבר נודע ומפורסם לכל שמהר''ר יוחנן ממלא מקום אבותיו ביראת חטא. וכן העידו עליו הקהלות ההם אף כי חכמתו עמדה לו ומצאה כביר ידו וקבע ישיבות והרבה גבולו בתלמידים. ואם יאמר אליו מהר''ר ישעיה בהדי דידי קא מנצית, דאי חס ושלום נשתכחה תורה מישראל מהדרנא לה מפילפולי. יוכל להשיב אליו מהר''ר יוחנן בהדי דידי קא מנצית דאנא עבידנא דלא משתכחא תורה מישראל. וכבר שמעינן מההיא סוגיא [שם] שהיה לו לרבי למנות לר' חייא בראש אע''ג דרבי חנינא חריף טפי, אי לאו משום דסבר לא אפגריה. וכתב הרמב''ם ז''ל פ''א מהלכות מלכים [ה''ז] וז''ל, הניח בן קטן משמרין לו המלוכה עד שיגדל כמו שעשה יהוידע ליואש. וכל הקודם בנחלה קודם לירושת המלוכה והבן הגדול קודם לקטן ממנו. ולא המלכות בלבד אלא כל השררות והמנויין שבישראל ירושה לבנו ולבן בנו לעולם. והוא שיהיה הבן ממלא מקום אבותיו בחכמה וביראת חטא. היה ממלא ביראה אע''פ שאינו ממלא בחכמה מעמידין אותו במקום אביו ומלמדין אותו. וכל מי שאין בו יראת שמים אע''פ שחכמתו מרובה אין ממנין אותו למנוי מן המנויין שבישראל עכ''ל. וכן הוא בתוספתא דשקלים [פ''ב הט''ו] שכל הקודם בנחלה קודם לשררה ובלבד שינהג מנהג אבותיו.
שנית שאף אם לא היה מהר''ר יוחנן בא בטענת אביו, והיה ראוי מהר''ר ישעיה להיות קודם להתמנות. מ''מ כיון שכבר היה נוהג בשררה ההיא שקבלה מעצמו והחזיק בה זכה בה, מדגרסינן בירושלמי דהוריות [פ''ג ה''ה] דבי הושעיא ודבי בר פזי הוי עלין ושאלין בשלמיה דנשיא כל יומא והוה אלין דבי הושעיא עלין קדמאי ונפקין קדמאי אזלין אנון דבר פזי ואתחתנון בנשיאותא אתון בעיין מיעל קדמאי. אתון ושאלון לר' אמי, אמר להון ר' אמי והקמות את המשכן כמשפטו [שמות כ''ו], וכי יש משפט לעצים, אלא קרש שזכה לינתן בצפון ינתן בצפון בדרום ינתן בדרום. ותו אמרינן תרתין זרעייתא בצפרי בולטייא וסגנייא והוון בולטייא אזלין ושאלין בשלמא דנשיא בכל יום ועלין קדמאי והוון סגניא עיילין ונפקין בתריהון אזלין סגניא וזכון באורייתא ואתו למיעל קדמוי דבולטייא אתשאל לרבנן על רבי ודרשה בבי מדרשא אפילו ממזר ת''ח קודם לכ''ג עם הארץ. שמעינן מיהא שמי שהחזיק אפילו מעצמו באיזו שררה, או דין קדימה, אין נוטלין אותה ממנו לתתה לאחר גדול ממנו, מכיון שכבר זכה בה. אלא א''כ הוא עם הארץ והאחר ת''ח. אבל כל שהמחזיק בה ת''ח אין מסלקין אותו אע''פ שהבא לנוטלה גדול ממנו. וכבר מנו רז''ל את בן בתירא בג' ענותנין בפ' השוכר את הפועלים [ב''מ פ''ה ע''א] מפני מה שעשו להלל שהושיבוהו בראש ומנוהו נשיא עליהם אע''פ שהיה גדול מהם בתורה וקא אתי מזרעה דדוד. אלא כיון שזכה בן בתירא לישב בראש ולהיות נשיא לא היה לו להסתלק אלא מפני ענותנות גדולה שהיתה בו ורצה להסתלק מעצמו. וכבר העיד רבינו הקדוש על עצמו שכל דבר ענוה היה הוא עושה, אבל לא היה עושה מה שעשו בני בתירא לזקנו ליתן כבודם לאחר כמוזכר בירושלמי דכתובות פ' הנושא [פי''ב ה''ג]. כי אע''פ שהחכמים ראוי להם לברוח מן השררה, אבל כשנתמנו בה היו מקפידין שלא להסתלק ממנה. כדאמרינן בפ' בתרא דמנחות [ק''ט ע''ב], א''ר יהושע בן פרחיה בתחלה כל האומר עלה לה אני כופתו ומניחו לפני ארי, עכשיו האומר לירד ממנה אני מטיל עליו קומקום של חמין.
שלישית שכבר נתמנה מהר''ר יוחנן בשררה זו בהסכמת קהלות צרפת וקבלוהו עליהם. ומעתה אין מורידין אותו דמעלין בקדש ואין מורידין כדאמרינן בפ' תפלת השחר [ברכות כ''ז ע''ב] בעובדא דר''ג עם רבי יהושע כשרצו למנות ראב''ע ונמלך באשתו ואמרה ליה קא מעברין לך אמר לה גמירי מעלין בקדש ולא מורידין. והתם נמי לא העבירו את ר''ג אע''פ שצער לר''י שהיה גדול החכמים עד שצערו שלש פעמים, כדאיתא התם אמרי עד כמה נצעריה וניזיל בראש השנה אשתקד צעריה בבכורות במעשה דרבי צדוק צעריה הכא נמי צעריה תא ונעבריה. ואעפ''כ כשנתפייס ר' יהושע החזירוהו דמאן דלביש מדא ילבש מדא, ומזה בן מזה יזה. מ''מ כיון שראב''ע נתמנה בהסכמתם לא הורידוהו לגמרי דמעלין בקדש ולא מורידין כדאיתא התם. וכן נמי בפ' בתרא דמנחות [ק''ט ע''ב] בעובדא דחוניו ושמעי בני שמעון הצדיק אמרינן שאין מורידין מגדולתו מי שנתמנה בה כדאמרינן התם. וכששמעו חכמים בדבר אמרו ומה זה שלא ירד לה כך היורד לה על אחת כמה וכמה. ופירש רש''י ז''ל על אחת כמה וכמה שאין מורידין אותו שלא יקלקל עצמו. וצא ולמד מרבינו הקדוש דמשום כבודו דרבה בר בר חנה שירד ראשון לבבל ונתן לו רשות אף להתיר בכורות לא רצה לתת רשות לרב להתיר בכורות אלא אמר יורה יורה ידין ידין יתיר בכורות אל יתיר. אע''ג דחכים טובא ובקי במומי טובא. אלא כדי לחלוק כבוד לרבב''ח שירד ראשון שיהיה יתר מרב במעלה זו של התר בכורות כדאיתא בפ''ק דסנהדרין 
<h3>[ה' ע''א]</h3>
------
רביעית שנתמנה בהורמנא דמלכא ודינא דמלכותא דינא. ואפי' שטרות העולות בערכאות של עובדי כוכבים הן כשרים מטעם דינא דמלכותא [גיטין ט' ע''ב], כ''ש שאם מנה המלך במלכותו דיין ישראל שידין בין איש לחברו, והוא מומחה ובקי בדינין, שדיניו דין ויכול לכוף בעלי דינין לדון לפניו. כדאמרינן בגמרא [סנהדרין שם] פשיטא מהכא להתם מהני דהכא שבט והתם מחוקק. דתניא לא יסור שבט מיהודה [בראשית מ''ט] אלו ראשי גליות שבבבל שרודין את ישראל בשבט. ומחוקק מבין רגליו אלו בני בניו של הלל שמלמדין תורה ברבים. ופירש רש''י ז''ל שרודין שיש להם כח ורשות מאת מלכי פרס ע''כ. ואע''פ שנשיאי ארץ ישראל גדולים בתורה יותר, ועוד שהם סמוכין ובני בבל כייפי להו במלתא דאסורא, ויש להם ללכת במנהגם כחומרי מקום שיצא משם, כדאמרינן בפ' מקום שנהגו [פסחים נ''א ע''א]. אבל מארץ ישראל לבבל כיון דאנן כייפינן להו עבדינן כוותייהו. אפ''ה בענין נטילת רשות, דדבר של ממון הוא. ראש הגולה שבבבל עדיף מנשיא שבארץ ישראל. שהנשיא מצד התורה אין לו לתת רשות רק בארץ ישראל ובעיירות הסמוכות לה. וראש הגולה שבבבל יש לו לתת רשות בבבל ובארץ ישראל. וזהו מפני הכח שיש לראש גולה ממלך פרס שהיה מולך בכל הארץ ההיא, ולזה הוא שליט גם על הנשיא. כדאמרינן בפ' בתרא דהוריות [י''א ע''ב] בעא מיניה רבי מרבי חייא כגון אני מה אני בשעיר. כלומר נשיאות דידי מי הוה נשיאות מעליא, דאלו הוינא בזמן שבית המקדש קיים מייתינא שעיר או לא. אמר ליה הרי צרתך בבבל, כדתניא לא יסור שבט מיהודה אלו ראשי גליות שבבבל. ופירש רש''י ז''ל הרי ראש גולה שבבבל דהוי על גבך, ובעינן שאין על גביו אלא ה' אלהיו. וכן הוא מלך צרפת היום במלכותו, ושאר המלכים במלכותם, כמו מלך פרס בימים ההם בארצות ההם. והרשב''א ז''ל כתב בתשובה [ח''א סימן תרל''ז] דכל שלטון הממונה ומושל במקומו דינו דין. והוא בעירו בכלל דינא דמלכותא, כל שעשה כחקי מקומו. ובודאי מחקי המלוכה הוא למלכי האומות למנות שופטים בארץ. 
<h3>[שו''ת הריב''ש סימן רע''א]</h3>
------
[לא יסור שבט מיהודה וכו']. ללמד את בני יהודה, להשיב אמרים אמרי אמת וכתוב יושר, ישר בעיני לכתוב לפניכם, על כי אמר באזני אחד נכבד, עבר עליכם עתה מקרוב. כי דבר בתוך העדה ביום הקהל אחד מחכמי האומות ישמעאלים ומלא אזנים בדבריו. ואמרתם לאמר לכם תשובה על דבריו. על כן ראיתי לכתוב בספר, את אשר נתווכח עמי אחד מחכמיהן באותן הדברים, ויותר מהמה בדומה מה ששמעתם. דירושה ראשונה ושניה יש להם. שלישית אין להם. ואסדר לפניכם דרך קצרה מה שעשה החולק עלינו עיקר, ועיקר דברי התשובה. אמר החולק כי המשיח כבר בא, והראיה שאמר יעקב בברכו את בניו (מגיד) [בראשית מ''ט] אשר יקרא אותם באחרית הימים [הגיד] לא יסור שבט מיהודה ומחוקק מבין רגליו עד כי יבא שילה, ושילה הוא המשיח. ואתם מודים וכאשר תרגם המתרגם ואמר לא יסור עד בואו, והנה סר השבט מכם א''כ כבר בא. אמרתי אין מלת עד מורה להפסיק הענין מכאן ואילך, אלא פעמים מבטיח על ביאת הענין, וכ''ש שימשך לאחריו. והעד, כי לא אעזבך עד אשר אם עשיתי את אשר דברתי לך [בראשית כ''ח]. ואין לזה הפסק, שא''כ לא היתה הבטחת העזר רק קללה העזיבה מכאן ואילך. וכתוב מבטיח על נצחון האויבים ועזרו אותנו, לא יתייצב איש בפניך עד השמידך אותם [דברים ז']. ודוד אמר לשלמה בצוותו אותו [דה''י א' כ''ח] חזק ואמץ אל תירא ואל תחת [וגו'], אלהים אלהי עמך לא ירפך ולא יעזבך עד לכלות כל מלאכת עבודת בית ה'. חזר עוד לצד אחר, ואמר מ''מ כבר אמר יעקב כי לא יסור עד בואו והנה סר. אמרתי אם הבטחת יעקב הנביא שלא יסור השבט מיהודה עד בא המשיח, והלא סר בגלות בבל שקדם הרבה גם למשיח שאתה אומר. והשיב דגלות ההוא לא סר, שהרי היו סנהדרין שהיו דנים אפילו בדיני נפשות. אמרתי זה אינו משני טעמים. האחד שלא היו דנים בבבל דיני נפשות, ולא אפילו בירושלים מ' שנה קודם החורבן מפני שגלתה סנהדרין מן הלשכה מדעת עצמם מפני שראו שרבו הרצחנים וכתיב [דברים י''ז] מן המקום ההוא, כל זמן שב''ד במקום ההוא דנין דיני נפשות בכל מקום, אין ב''ד באותו מקום אין דנים דיני נפשות בשום מקום, כמוזכר במסכת סנהדרין [מ''א א']. ועוד כי זה אמר יעקב ליהודה, ואין הסנהדרין מיהודה אלא מתלקטין מכל ישראל אם היה חכם וראוי לכך. ועוד שלישית, כי בלכתם בגלות בשלשלאות של ברזל מירושלים ועד בבל, לא היו רשאין לא לדון ולא לעשות דבר שררה כי עבדים הולכים בשבי היו. אמר א''כ לדבריך, מה נעשה לנבואת יעקב. אמרתי אמיתות פירוש הכתוב כך הוא, לא יסור שבט מיהודה לעד, כי לבסוף יבא שילה שהוא מזרעו ותשוב אליו הממלכה. והטענה בזה, לפי שכל השבטים היה להם מלך או שופט [סוכה כ''ז ב'], ואין אחד מכולם שלא היתה לו שררת מלכות או שופט. אבל מפני שאינה נחלה להם, כשסרה סרה לעולם. אבל שררת יהודה ירושה היא לו, ולו עיקר הממלכה תהיה. ולא הבטיח ה' את ישראל שלא יגלו כדי שימלוך עליהם מלך יהודה, אבל הבטיחו שהממלכה והשררה היא נחלתו. ואם תסור ממנו, לא תסור לעולם כמו שסרה משאר השבטים. כי בסוף הזמנים יבא שילה שהוא המשיח מזרעו, ולו יקהת עמים, כי תשוב ירושתו לו כי הממלכה שלו היא. ומלת עד במקום הזה כמו לעד, כלומר לא יסור שבט מיהודה לעד, כי יבא שילה כו'. ומצינו עד כמו לעד. דכתיב [ישעיה נ''ז] שוכן עד וקדוש שמו, שהוא כמו שוכן לעד. והוא שתרגם המתרגם לא יעדי עביד שלטן מדבית יהודה, וספרא מבני בנוהי, עד עלמא דייתי משיחא, דדיליה היא מלכותא.0... 
<h3>[שו''ת הרשב''א ח''ד סימן קפ''ז]</h3>
------
מתני'. איזהו משיח כול'. פי' מיאשיהו ואילך לא נמשח כהן גדול שנגנז צלוחי' שלשמן המשחה, ולא הוי כהן גדול אלא בריבוי בגדים, שהיה לובש שמנה. 
<h3>[פסקי הרי''ד]</h3>
------
אין בין כהן משוח בשמן המשחה למרובה בגדים — פי' כהן גדול שהיה בבית ראשון היה משוח שהיה להם שמן המשחה. בבית שני שלא היה להן שמן היה מתמנה כ''ג בלבישת ח' בגדים, לפי שכל זמן שהיה הדיוט היה משמש בד' בגדים. נתרבה בח' ונעשה כ''ג. משוח שעבר — כגון שאירע פסול לכ''ג ונתמנה אחר תחתיו ואח''כ חוזר ראשון לעבודתו, אותו ששימש כשאירע פסול לכ''ג — נקרא משוח שעבר. 
<h3>[הערוך ערך משחגא]</h3>
------
אין בין כהן משמש עכשיו לכהן שעבר. פי' זה שהיו מתקינין כהן אחר שאם יארע בו קרי, ואם אירע בו קרי משמש זה תחתיו ביום הכיפורים, ואחרי שעבר יום הכיפורים הראשון חוזר לעבודתו ויקרא כהן משמש, ואותו ששימש תחתיו הוי כהן שעבר, ואינו מביא פר יום הכיפורים ועשירית האיפה שמביא כהן גדול בכל יום. זה וזה שוין בעבודת יום הכיפורים, ומצווין על הבתולה ואסורין באלמנה, ואינן מיטמין בקרוביהן, ולא פורעין ולא פורמין, ומחזירין את הרוצח. כהן גדול פורם מלמטה וההדיוט מלמעלה, כהן גדול מקריב אונן ואינו אוכל, וההדיוט לא מקריב ולא אוכל. פי' זה וזה שוין לעשות עבודת יום הכיפורים שאע''פ שחוזר הראשון לעבודתו גם השיני כיון ששימש בכהונה גדולה כשר הוא להקריב קרבנות יום הכיפורי'. 
<h3>[פסקי הרי''ד]</h3>
------
והמצוה הל''ח היא שצוה הכהן הגדול שישא בתולה והוא אמרו ית' (ר''פ אמור) והוא אשה בבתוליה יקח. ובבאור אמרו (כתובות ל'. ע''ש) עושה היה רבי עקיבא ממזר אפילו מחייבי עשה. ובארו זה כשיהיה כהן גדול בא על בלתי בתולה שהיא אסורה לו בעשה. שהשורש אצלנו (יבמו' נ''ד: וש''נ, מ''ע ס', צ''ב, קכ''ט, קמ''ט, קנ''ב, ול''ת פ''ט, קע''ב) לאו הבא מכלל עשה עשה. הנה כבר התבאר שהיא מצות עשה. ואמרו גם כן (הוריות י''א:, י''ב: וש''נ) ומצווה על הבתולה. והנה כבר התבארו משפטי מצוה זו בששי מיבמות (נ''ט—ס''א:) ובמקומות מכתובות (ל'., צ''ז:, צ''ח.) וקדושין (י'., ס''ח.) 
<h3>[ספר המצות לרמב''ם — עשין ל''ח]</h3>
------
שישא כהן גדול נערה בתולה, שנאמר [ויקרא כ''א] והוא אשה בבתוליה יקח, והראייה שזה נחשב מכלל מצות עשה מה שאמרו זכרונם לברכה [כתובות כ''ט ע''ב] עושה היה רבי עקיבה ממזר אפילו מחייבי עשה, וביארו זה כשיהיה כהן גדול בא על אשה שאינה בתולה שהיא אסורה עליו בעבור שהעיקר הוא אצלינו לאו הבא מכלל עשה עשה. ועוד אמרו זכרונם לברכה [הוריות י''א ע''ב] מוזהר על האלמנה ומצווה על הבתולה. משרשי המצוה לפי שהעקר הטוב שבאדם הוא שיהיה לו מחשבת טהרה ונקיות, כי אחרי המחשבות ימשך מעשה הגופות, על כן ראוי לו למשרת הגדול להדבק באשה שלא קבעה מחשבתה באיש אחר זולתי בו שהוא קדש קדשים, ומתוך כך יהיה הזרע אשר יתן לו השם ממנה טהור ונקי ראוי לעבוד בקדושה. ושמא תאמר ומי יודע אם גם הבתולה קבעה מחשבתה באיש זולתי בו ונתנה עיניה באחר התשובה בזה שכל זמן שלא יצאה מחשבתה מן הכח אל הפועל אינה נפסלת, אבל כל זמן שנבעלה נפסלה, ואף על פי שאמרו זכרונם לברכה [יבמות נ''ט ע''א] דמשתבגר אסורה עליו, הענין הוא דמכיון שהיא גדולה כל כך יצר מחשבת לבה רק רע ואולי קבעה מחשבתה באדם אחר, ומחשבתה רעה מכיון שהיא גדולה נחשבת לה כמעשה. וכן מזה הטעם אמרו [שם] גם כן שאם נתאלמנה מן האירוסין אפילו בעודה קטנה אסורה היא לכהן דמכיון שנעשה בה מעשה הקדושין כבר קבעה מחשבתה באיש אחר מתוך מעשה האירוסין ונפסלה, דמעשה פוסל אפילו בקטנות ומחשבה בגדלות, וכן אמרו שאם נבעלה שלא כדרכה גם כן פסולה שכבר נעשה בה מעשה רב אף על פי שבתוליה קיימין. וכן אמרו [שם] שאף מוכת עץ פסולה, והטעם בה לפי הדומה לפי שאינה קובעת עוד מחשבתה בכהן גדול מכיון שנאבדו בתוליה אינה כורתת ברית חזק לעולם לאיש, וכעין מה שאמרו זכרונם לברכה [סנהדרין כ''ב ע''ב] אינה אשה כורתת ברית אלא למי שעשאה כלי, והרי זו לא עשאה שום אדם כלי, ומכל מקום לא החמירו זכרונם לברכה באלו הרבה ואמרו [יבמות פ' ע''א] שאם נשא בוגרת או מוכת עץ דיעבד יקיים. מדיני המצוה מה שאמרו זכרונם לברכה [הוריות י''ב ע''ב] שאחד כהן גדול המשוח בשמן המשחה או המרובה בבגדים ואחד כהן גדול העובד או כהן גדול שמנוהו ועבר, וכן כהן משוח מלחמה, כולם מצווין על הבתולה ואסורין באלמנה. ומה שאמרו [יבמות נ''ח ע''ב] שאפילו ארס הקטנה ובגרה תחתיו קודם נישואין הרי זה לא יכנוס ואם כנס אינו מוציא, וכן מה שאמרו שאינו נושא שתים נשים ביחד לעולם שנאמר והוא אשה בבתוליה יקח דוקא אשה אחת אבל לא שתים, ומה שאמרו [שם ס''א ע''א] שאם כנס האלמנה בעודו הדיוט ונתמנה גדול שאינו מוציאה, ואפילו אירסה קודם שנתמנה גדול כונסה לאחר שנתמנה, ויתר פרטיה בפרק ששי ביבמות ובמקומות מכתובות וקדושין. ונוהגת בארץ בזמן הבית והעבודה כי אז יתמנה הכהן גדול לא במקום אחר. וכהן גדול העובר על זה ונשא בעולת איש שאינה לא אלמנה ולא גרושה ביטל עשה ומוציאה בגט. 
<h3>[ספר החינוך מצוה ער''ב]</h3>
------
המצוה ל''ו שישא כהן גדול בתולה [סהמ''צ לר''מ עשין ל''ח, רמב''ם איסורי ביאה פי''ז הי''ג—הט''ו] שנאמר [ויקרא כ''א י''ג] והוא אשה בבתוליה יקח לשון הר''ם בס''ה צוה הכהן לישא בתולה והוא אמרו יתעלה והוא אשה בבתוליה יקח, ובביאור אמרו [יבמות מ''ט ע''א וש''נ] עושה היה ר' עקיבא ממזר אפילו מחייבי עשה, ובארו זה כשהיה כהן גדול בא על בלתי בתולה שהיא אסורה לו בעשה [עי' כתובות ל' ע''א] שהשרש אצלנו לאו הבא מכלל עשה עשה. [פסחים מ''א ע''ב, יבמות נ''ד ע''ב וש''נ]. הנה כבר התבאר שהיא מצות עשה. ואמרו ג''כ [הוריות י''א ע''ב] המצוה על הבתולה ע''כ. וכונת מצוה זו לשלמות ומעלת הכהן להמציא לו אשה היותר הגונה שאפשר להיות, ושלא ישתמש בכלי שנשתמש בו אחר, והתבונן בדקדוקי רבותינו הקדושים בענין מצוה זו אמרו [יבמות נ' ע''א וע''ב כה''ע] אשה ולא קטנה, וזה ידוע שאין זווג הקטנה נאות, גם אינו המכוון באישות להעמיד המין [עי' סנהדרין ע''ו ע''א, ועי' סדא''ר פ''ב]. בבתוליה ולא בוגרת כי הבוגרת היא כחבית פתוחה [עיין כתובות ט''ז ע''ב]. גם כי אולי נתעורר טבעה וחפצה באחר, והכונה באה כדי שתהיה כל תשוקתה אל אישה וזרעם יהיה נכון. ומה שבאה הקבלה האמתית שאם נבעלה לבהמה כשרה לפי דעת הר''ם [הל' אסורי ביאה פי''ח ה''א] מפני שזה דבר שאינו מצוי. והכונה בזה ג''כ שעקר המצוה בבתולה בלתי בוגרת ולא בעולה, לשלמות טבעה שלא תתעורר לאדם אחר, ונבעלה לבהמה לא התעורר טבעה כי לא יתעורר הטבע אלא במינו. ומוכת עץ שהיא אסורה מפני שהיא כבעלת מום באותו אבר, ואולי יזיק לה המשגל מפני הכאת העץ באותו אבר, מה שאין כן כשנשרו בתוליה ע''י בעילה באי זו בעילה שתהיה. והתבונן בדקדוקם איך כונו לכונה שאמרנו אמרו שאם נשא בעולה מוציא בגט [יבמות שם] מאשר היתה לאיש. וזה דבר ידוע שטבעה נתעורר, גם יצא מכלל בתולה בודאי, ואם נשא בוגרת או מוכת עץ יקיים, כמו שאמרו [יבמות שם] שאינו נושא שתי נשים כאחד מאמרו והוא אשה בבתוליה יקח אחת ולא שתים, למעט המעשה ההוא, כי הטבע יתעורר בחלוף הצורות, ואין ראוי להשתמש בו אלא בהכרחי לבד. 
<h3>[הבתים — ספר המצוה]</h3>
------
והמצוה הל''ה היא שצונו שיהיה לנו שמן עשוי על המתכונת המיוחדת מוכן למשוח בו כל כהן גדול שיתמנה כמו שאמר (ר''פ אמור) והכהן הגדול מאחיו אשר יוצק על ראשו שמן המשחה. וכן ימשחו בו קצת המלכים כמו שהתבאר בדין מצוה זו. וכבר נמשח בו המשכן וכל כליו. ולא ימשחו בו הכלים לדורות כי בבאור אמרו בסיפרי (נשא עה''כ וימשחם) שבמשיחתן שלאלו כלומר כלי המשכן הוקדשו כל הכלים לעתיד לבא. אמר יתעלה ויתברך שמו (ר''פ תשא) שמן משחת קדש יהיה זה לי לדורותיכם. וכבר התבארו משפטי מצוה זו בראשון מכרתות (ה'.:, ו':). 
<h3>[ספר המצות לרמב''ם — עשין ל''ה]</h3>
------
לעשות שמן המשחה על העניין שצותה התורה לעשותו, שנאמר [שמות ל'] ועשית אותו שמן משחת קודש, שיהיה מוכן למשוח בו כל כהן גדול שיתמנה, כמו שכתוב [ויקרא כ''א] והכהן הגדול מאחיו אשר יוצק על ראשו שמן המשחה, וכן מושחין בו קצת המלכים, וכן גם משחו בו הכלים של בית המקדש, ולא יצטרכו למשוח לעתיד אלא בעבודה יתקדשו, וזהו שכתוב [שמות ל'] יהיה זה לי לדורותיכם, כן אמרו זכרונם לברכה בספרי.
משרשי המצוה שרצה האל שנעשה פעולה בנפשותינו ביום שנעלה להתחנך בכבוד עבודתו הקדושה תורה בנו גדולה ושבח, וזהו משיחת השמן, לפי שעניין המשיחה בשמן הטוב לא יעשוהו רק למלכים והשרים הגדולים. וגם מיסוד המצוה להיותו מוכן בבית לעת הצורך למעלת המקום, כי ידוע על דרך משל כי ממעלת בעל הבית הנכבד להיות מוכן בבית כל הצריך בה ולא תתעכב שם מלאכה עד הכן הצריך אליה. דיני המצוה כגון מעשה השמן כיצד נעשה, מור וקינמון קדה חמש מאות שקל מכל אחד אלא שהקינמון נשקל בין שתי פעמים להרבות בו שתי הכרעות, וקנה בשם חמשים ומאתים שקל, וכולן נמצאים באיי הודו, ושמן זית שיעור הין שהוא שנים עשר לוג, ואחר שיתבשל הכל כדי צורכו חוזר הכל למדת השמן שהוא י''ב לוג, וסימן יהיה זה [שמות ל'] ז''ה בגימטריא י''ב הוי, ויתר פרטיה בפרק ראשון מכריתות [ה' ע''ב]. ונוהגת בזמן הבית, והיא ממצוות המוטלות על הציבור כמו בנין הבית וכליה. 
<h3>[ספר החינוך מצוה ק''ז]</h3>
------
המצוה ל''ד שיהיה לנו שמן מוכן למשוח בו כהן גדול [סהמ''צ לר''ם עשין ל''ה. כלי המקדש פ''א ה''ז—הי''א], שנאמר [ויקרא כ''א י'] והכהן הגדול מאחיו אשר יוצק על ראשו שמן המשחה. לשון הר''ם צונו שיהיה לנו שמן עשוי על המתכונת המיוחדת מוכן למשוח בו כהן גדול שיתמנה, כמו שנאמר והכהן הגדול מאחיו וגו'. וכן ימשחו בו קצת המלכים כמו שנתבאר בתלמוד [כריתות ה' ע''א וע''ב, הוריות י''א ע''ב] מצוה זו. וכבר נמשח בו המשכן וכל כליו ולא נמשחו בו הכלים לדורות, כי בבאור אמרו בספרי [במדבר פיס' מ''ד, ועי' שבועות ט''ו ע''ב, יומא י''ב ע''ב, רמב''ם שם הי''ב] שמשיחתן של אלו, ר''ל המקדש [צ''ל כלי המשכן] וכליו הוקדשו כל הכלים לעתיד לבא. אמר ה' יתעלה [שמות ל' ל''א] שמן משחת קדש יהיה זה לי לדורותיכם. וענין המשיחה להוראת גדולת המשוח וענין השמן בא לשני דברים, הוראת הגדולה, זה נראה שהיה ענין קדום בענין אבן יעקב [בראשית כ''ח י''ח, ושם ל''ה י''ד] ולהערת אורו וריחו גם עצמותיו כדרך רכו דבריו משמן [תהלים נ''ה כ''ב] והכלים נמשחו לפי שעה להוראת קדושתם כדי שיתעורר האדם בהם, וכהן גדול לגודל מעלתו והתקרבו לעבודת ה' היו מושחים כל כ''ג אפילו כ''ג בן כ''ג [כריתות שם ורמב''ם שם ה''ז] וכן מלכי בית דוד היו מושחין אותם לפי גדלן ומעלתן ולא מלכים אחרים. וממלכי בית דוד לא היו מושחין מלך בן מלך אלא כשהיה מחלוקת ביניהם, להודיע שזה הוא המלך לבדו [כריתות שם ורמב''ם שם ה''ז] וכהן גדול היו מושחים אותו מן השמן על ראשו ועל גבי עיניו, והמלכים היו מושחים אותו כמין נזר על ראשו [הוריות י''ב ע''א, רמב''ם ה''ט]. וכל זה להערת שלמותם והשגתם, ומשיחת השמן הוא שיורה על השלמות הוא שאמר נעים זמירות ישראל [תהלים קל''ג ב'] כשמן הטוב על הראש יורד על הזקן זקן אהרן וגו', ואומר [שם מ''ה ח'] אהבת צדק ותשנא רשע על כן משחך אלקי אלקיך שמן ששון מחברך. מדרש חזית [שהש''ר פ''א ג'] לריח שמניך א''ר אחא שני שמנים הם שמנה של תורה ושמנה של מלכות. 
<h3>[הבתים — ספר המצוה]</h3>
------
ויקח משה את שמן המשחה [ויקרא ח']. ר' יהודה אומר שמן המשחה שעשה משה במדבר מעשה ניסים היה מתחילתו עד סופו שנאמר (שמות ל' כ''ד) שמן זית הין, לסוך בו עצים לא היה ספק, כמה האור שורף, כמה עצים בולעים, כמה יורה בולעת, ונמשחו בו אהרון ובניו כל שבעת ימי המילואים. ממנו נמשחו כהנים גדולים ומלכים, ואפי' כהן גדול בן כ''ג טעון משיחה, בגמרא יליף לה בפ''ק דכריתות [ה' ע''ב] מדכתיב (לעיל ו' ט''ו) והכהן המשיח תחתיו מבניו וגו' והכהן תחתיו מבניו המשיח ל''ל, ללמד אם בנו נמשח אז הוי כ''ג תחתיו ואי לא לא. ואין מושחין מלך בן מלך, ולפי זה למה משחו שלמה מפני מחלוקתו של אדוניה, ואת יואש מפני מחלוקתו של יהויקים שהיה גדול ממנו שנתים, וכולן שמן המשחה קיים לעתיד לבא, שנאמר (שמות ל' ל''א) משחת קדש יהיה זה לי לדורותיכם. 
<h3>[פסקי רבינו אביגדור צרפתי מבעלי התוספות פרשת צו]</h3>
------
כשמעמידין המלך מושחין אותו בשמן המשחה שנאמר ויקח שמואל את פך השמן ויצק על ראשו וישקהו, וזכה על ידי כך למלוכה לו ולבנו ולבן בנו עד סוף כל הדורות שנאמר למען יאריך ימים על ממלכתו הוא ובניו בקרב ישראל (ע''פ רמב''ם מלכים פ''א ה''ז). לפיכך אומרים בכריתות בפרק קמא (ה' ב') ובהוריות (י''א ב') שאין צריך למשוח בן המלך ומה שמשחו שלמה המלך מפני מחלוקת אדוניה ויואש מפני עתליהו ויהואחז מפני יהויקים לסלק את המחלוקת שהיה יהויקים אחיו גדול ממנו שתי שנים. ומקשה בירושלמי (הוריות דף ט''ו ב') והלא יאשיהו גנזו הדא אמרה באפרסמון משחו. כתר מלכות זכה בו דוד בן ישי לו ולזרעו אחריו שנאמר כסאך יהיה נכון עד עולם (ע''פ רמב''ם שם). אחיה השלוני העמיד ירבעם מפני שחטא שלמה והתנה הקב''ה לדוד אם ישמרו בניך [את] בריתי, אף על פי כן אמר אחיה השילוני ולבנו אתן שבט אחד למען היות ניר לדוד עבדי כל הימים לפני בירושלים, למלכי בית דוד הבטיח הקב''ה שלא תכרת המלוכה מזרעם שנאמר אם יעזבו בניו (את בריתי) [תורתי] ובמשפטי לא ילכו ופקדתי בשבט פשעם ובנגעים עונם וחסדי לא (אסור מאתו) [אפיר מעמו], אבל אם יעמוד מלך משאר ישראל תפסיק המלוכה שהרי נאמר לירבעם אך לא כל הימים (עי' רמב''ם שם הל' ז'—ט'). ואין מושחין בשמן המשחה אלא מלכות בית דוד בלבד וכשמושחין אותם מושחין אותם על המעיין אבל מלכי ישראל מושחין אותם באפרסמון (ע''פ רמב''ם שם הל' י'—י''א). ואין ישיבה בעזרה אלא למלכי בית דוד בלבד שנאמר ויבא המלך דוד וישב לפני ה' (יומא ס''ט ב'). 
<h3>[סמ''ג עשין סימן קי''ד]</h3>
------
ואותו שמן קים לעתיד לבא. השמנים שהיו מושחים בהם המלכים והכהנים הנבחרים להנהיג את העם המשיחה ההיא באה לרכך ולהכניע לבבם אם הוא ערל ולהורות להם שלא יתגאו על מלכותם ועל מעלתם על העם ויתנהגו כמנהגם הטוב ומהם יראו וכן יעשו ויקנו העם מדה טובה לנפשם לזכות את ארחה לבא אל התענוג הרוחני הקים לנצח ויועילו לעצמם ואחרים עמם ובאו ז''ל להורות על זה ואמרו ואותו שמן קים לעתיד לבא ר''ל מה שהכונה מן השמן שבא לרכך את לבבו להחיות את נפשו הוא קים לעתיד לבא שישאיר נפשו אחריו ברכה עומדת לעד עד עולם ובאו לרמוז על השארות נפש האדם אחריו אל המתים. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
<h2> י''ב ע''א.</h2>
אבן שתייה היתה במערבו של קדש הקדשים ועליה היה ארון מונח ולפניו צנצנת המן ומטה אהרן ובימי יאשיהו נגנזה וגם שמן המשחה נגנז בימיו (ע''פ רמב''ם בית הבחירה פ''ד ה''א). 
<h3>[סמ''ג עשין סימן קס''ג]</h3>
------
ר' אומר (ישעיהו) [יאשיהו] גנזו, שנא' ויאמר ללוים וגו' [המבינים לכל ישראל הקדשים לה' תנו את ארון הקדש בבית אשר בנה שלמה בן דוד מלך ישראל אין לכם משא בכתף (ד''ה ב' ל''ה) (אם לא) [אמר להם לא] (יעלה) [יגלה] עמכם לבבל שתעלו אתו בכתף. בבית קה''ק שעשה לו שלמה, היה לו כותל ופתח ודלתות, שנא' ויעש (דלתות להיכל ולדביר) וגו' [לדלתות הבית הפנימי לקה''ק לדלתי הבית להיכל זהב] (מלכים א' ז'), אבל בבנין האחרון לא היה שם כותל אלא שני פסים היו שם, ארכו של כל אחד ואחד אמה ומחצה, ושתי פרוכות של זהב פרוסות עליהן מלמעלה, והיה נקרא (מהן) [מקום אמה] הטרקסין. 
<h3>[ספר ''והזהיר'' מיוחס למר חפץ אלוף — פר' תצוה]</h3>
------
משנגנז הארון נגנזה עמו צנצנת המן, וצלוחית של שמן המשחה, ומקלו של אהרן ופרחיו ושקדיו, והארגז שהושיבו [לפתים] אשם לאלהי ישראל. ומי גנזו יאשיהו גנזו, כיון שראה שכתוב יולך ה' אותך ואת מלכך (דברים כ''ח), עמד וגנזו, הה''ד ויאמר ללוים המבינים [לכל ישראל הקדושים לה' תנו את ארון הקדש בבית אשר בנה שלמה בן דוד מלך ישראל אין לכם משא בכתף] (ד''ה ב' ל''ה), אמר אם גולה עמכם לבבל עוד אין אתם מחזירין אותו למקומו, אלא ועתה עבדו את ה' אלהיכם ואת עמו ישראל. 
<h3>[ספר ''והזהיר'' מיוחס למר חפץ אלוף — פר' תשא]</h3>
------
פירוש המטות. ויוצא פרח ויצץ ציץ וגו' [במדבר י''ז]. שם המפורש שנכתב בציץ קדש לה' פרח עליו בכתב. ד''א ויוצא פרח ויצץ ציץ, כלומר ראוי אהרן לכהונה גדולה ולציץ נזר הקודש. 
<h3>[פסקי רבינו אביגדור צרפתי מבעלי התוספות פרשת קרח]</h3>
------
ת''ר, כיצד מושחין את המלכים, כמין נזר, והכהנים — כמין כי, מאי כמין כי, אמר רב מנשיא בר גדא, כמין כי יוני — פירוש יצק שמן על ראש אהרן וירד אילך ואילך כמין שתי טיפי מרגליות על זקנו וזו צורתו. [הערוך ערך כיגא]. על קיקלי דמתא מחסיא תיבו, ולא על אפדני פומבדיתא — ''שער החרסית'' (ירמיה י''ט, ב') תרג' תרע קיקליתא. ''חבקו אשפתות'' (איכה ד', ה') תרג' גפיפו קיקלתן. [הערוך ערך קקלגב]. טב גילדנא סריא למיכל מכותחא דרמי כיפי — פי' גילדנא... דג. 
<h3>[הערוך ערך גלדן]</h3>
תנו רבנן כשמן הטוב על הראש היורד על הזקן זקן אהרן שני טיפי מרגליות היו תלויות לו לאהרן בזקנו תנא כשהוא מספר עולות ויושבות לו בעיקר זקנו ועל דבר זה היה משה דואג ואמ' שמא חס ושלום מעל בשמן המשחה יצתה בת קול ואמרה כטל חרמון שיורד על הררי ציון מה טל זה אין בו מעילה אף שמן שבזקן אהרן אין בו מעילה. שער הזקן והראש וכל שער בשרו הוא מותר לאדם ואינו נמצא בו לצורך ואם הוא עבדקן מורה על המותר הרב בחמר שלו וקרוב לנמנע הוא שיהיה ירא חטא אם הוא איש שעיר והאיש החלק ואין בו שער כי אם מעט במקומות חלוקים מורה עליו כי הוא ילך בדרך הממוצעת ולא יבחר אם לא בטוב ולא ידע לעשות רע ובאו ז''ל להורות על הזקן זקן אהרן ועל המותר ההוא הנמצא בו כי השמן אשר יוצק על ראשו ויורד על זקנו הוא יועיל לו שלא יזקינו המותר ההוא כי המשיחה מן השמן היתה מרככת אותו לבלתי רום לבבו על אחיו ועל עם אשר היה רודם ומכפר להם ועל הכונה ההיא באה המשיחה ההיא על אהרן ועל כל כהן אחריו המשיח תחתיו באה עליו לרכך לבבו אם הוא ערל כמו המשיחה מן השמן מרככת הבשר מחוץ עד''מ כן ירכך כל מונע מבית ולא ירום על זולתו ועל אביו שבשמים לחשוב עליו רעות בלב להמציא בו דבר שאינו ונמנע להיות בחקו ולהורות על זה אמרו ז''ל שני טיפי מרגליות באו להורות על המשיחה ההיא שבאה לאהרן ולכל הדומה לו להכניע לבבו על שני ענינים אלו להיות שפל רוח עם העם ועם אלהיו שלא יגלה כנף אביו להאמין עליו מה שאינו בו ולא יהרוס לראות ולהשיג עליו דברים יגעים וענינים כוזבים כמו שבאה הצואה במעמד הר סיני ואמ' והכהנים והעם אל יהרסו לעלות אל י''י הורה אל הכהנים הנבחרים ממנו ית' ולכל חכם לב בעם שלא יהרסו לראות עליו ית' דברים אשר לא כן ונמנעים להיות בחק האלוה העליון אלהי אמת, ולהורות על שני תנאים אלו אשר באה המשיחה לכל כהן אמרו ששני טיפי המרגליות היו תלויות על זקן אהרן כי שם יורד השמן אשר יוצק על הראש או כל דבר לח אשר יוצק על ראש כל אדם ירד על הזקן על השער אשר צמח בו אשר הוא מותר והוא יורד על פי מדותיו הטובות הנמצאות בו ולא היה משתמש במותר בינו ולבין זולתו ובינו לבין אלהיו כי כל מותר רע בעיני אלהים וצריך להרחיקו כל מבקש י''י ואמרו כשהיה מספר עולות ויושבות לו בעיקר זקנו הורו עליו כי הוא היה מיקל השער והמותר ההוא פעם אחרי פעם שהיה מסגף החומר כדי שלא ימנעהו מהשיג את בוראו ולא היה משתמש בו אם לא לעתים רחוקות בשביל שיחיה לעבוד עבודת אלהיו ולברך בשמו ועל זה היו יורדות המרגליות ההם בעיקר הזקן עד''מ שהיה הולך לנכח להשיג ולראות את הקדש ולא יביט בכל קצה אנה ואנה כדי שלא ימעל במשיחה ההיא ובמה שהכונה ממנה ולא יהרוס לראות על אלהיו כל דבר הנמנע בחקו כמו שהורו עליו ז''ל ואמרו שזכה לזר מזבח ונטלו לחלקו ולא הרסו לראות ואם יבא בכל עת אל הקדש פנימה כמו שביארנו במסכת יומא, והיה שפל רוח בפני כל אדם כמו שהעידו ז''ל ואמרו שהיה רודף שלום בין בני אדם המתגרים זה עם זה ונותן עצת שלום ביניהם כי ינצו אנשים ולהשפיע לעם מטוב הנהגתו ומלמדם דעת ומוסר ומתקרבן לתורה והורו הנה על שני שלמויות אלו בשני טיפי מרגליות שהיו תלויות בשער זקן אהרן ובנס היו עומדים שם הטיפים ההם שלא הזיקו השער והמותר ההוא ולא גבה לבו על העם ונגד אלהיו לא רמו עיניו. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
תנו רבנן אין מושחין המלכים אלא על המעין כדי שתמשך מלכותו. החכמה המשילו הנביאים וכל חכם לב בעם למים חיים נובעים אשר לא יכזבו בקיץ ובחרף וכל עת שיכלה מהם יפוצו מעיינותיו חוצה כמו שבארנו בהרבה מקומות בחקירתינו זה, ובאו להורות ז''ל ולהבין בוערים בעם העת שיבחרו מלך להיות רודם ומנהיגם שתהיה אז הבחירה מהם על חכמתו כי רבה היא שיוכל להבין על משפט העם כל דבר נעלם מעיני העדה ולא יודע הדבר בעדים והתראה שיהיה המלך איש נבון וחכם וישפוט המשפט ההוא למראה עיניו ויבין דבר מתוך דבר ולחקור על כל דבר הנעלם הנעשה במסתרים ויבוקש הדבר וימצא מטעם המלך ומתוך חקירתו בזה וישפוט משפט צדק והנשארים ישמעו ויראו לנפשם שיודע הדבר למלך מתוך חכמתו וכל רז לא אנס ליה, כמו שתמצא לשלמה שאזן וחקר בין שתי הנשים אשות הזמה אשר החליפה אחת את בנה ולקחה החי והכיר בחכמתו אם החי והשיב לה את בנה כי זה צריך לעם בחר ית' למשוח עליהם מלך לשבת על המשפט שייראו מלפניו שלא יזיק איש לרעהו אף במסתרים פן יודע הדבר למלך ולרוב חכמתו הוא ישפוט למראה עיניו ולהורות על מעלת המלך וחכמתו הצריכה אליו אמרו ז''ל בדרך הסתר ועל ד''מ שימשחו מלכיהם על המעיין להורות להם שלא ימליכו עליהם האיש הכסיל אשר לא ידע להזהיר העם אם לא החכם המלמדם דעת שלא יפסידו ההנהגה ביניהם ואז תמשך ותנצר ותכונן מלכותו לעד ויעמוד כל העם שוקט ובוטח ותהיה עצת שלום ביניהם מיראת המלך על פניהם לבלתי יחטאו ואז ינוח להם מסביב שלא יהיה כל צר ואויב להלחם מאשר יהיה כל אחד מעיר לעזור חברו ולא ינגפו לפני אויביהם ועל זה באה המשיחה מן המלך על הנחל להורות לעם שיבחרו מכל העם איש נבון וחכם יודע פשר דבר, ולא באו ז''ל להורות הנה לפי הנגלה מדבריהם אלו שצוו את העם שימשחו המלך על שפת היאור אשר יבחרו בו ואז תמשך מלכותו לו ולזרעו לדורותיו, ואם לא ימשכו אותו על המים שלא תמשך לו המלוכה כי זה נראה בעיני כל משכיל דברי מהתלות ומעשי תעתועים והבלי התפלות וחלילה מהם להתעסק בדברים יגעים אלו כי איך תמשך המלכות למלך הנמשח על הנחל ההולך אל הים מה הסגולה הנמצאת במעיין להמשך המלכות למלך הנמשח שם אם לא על הדרך שביארנו ולא זולת זה, ועל הכונה ההיא צוה נעים זמירות על שלמה בנו אשר אהב שיוליכו אותו על הנחל על ד''מ למשוח אותו שם להורות לעם כי הוא היה ראוי להיות למלך משיח עליהם וזה יעצור בעמו כי לו יאתה מלוכה כי מי''י היתה לו אשר נתן חכמה לשלמה, ולהורות על חכמת המלך אמרו ז''ל על המעין שמורה בלשונם על חכמה יתרה והורו על המלך כי היא צריכה לו על דינין להוציא לאור את משפט העם ולהבין הדבר הקשה להציל האיש מיד עשקו להעמיד ארץ ביניהם ויהיו כל ישראל חברים וערבים זה לזה כמו שהורו על זה ואמרו הרוצה שיתחכם יתעסק בדיני ממונות שהם כמעין הנובע כמו שבארנו במקומו בסוף מסכת בבא בתרא. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
[אין מושחים את המלכים אלא על המעיין וכו']. תשובה להרמב''ן על ענין המנחשים וכו', מה שנוהגין שאין נושאין נשים עד מלוי הלבנה באלו הארצות, אינו ניחוש, אלא כשם שמושחין המלכים על המעיין דתמשך מלכותו, כן עושין במלוי ולא בחסרון, וסימנא טבא הוא, כדרך שמושכין יין בצנורות לפני חתנים [ברכות נ' ב'] ואין בו משום דרכי האמורי.0... 
<h3>[שו''ת הרשב''א המיוחסות לרמב''ן סימן רפ''ג]</h3>
------
ויש אנשים שנוהגין גם בליל הושענא רבה, שכורכים עצמם בסדין, ויוצאין למקום שמגיע אור הלבנה, ופושטין מעליהן הסדין, ונשארים ערומים, ופושטין איבריהם ואצבעותיהן, אם מצא צילו (שם) [שלם] טוב הוא. ואם יחסר צל ראשו, בנפשו הוא. ואם יחסר צל אחד מאצבעות ידיו, סימן לאחד מקרוביו. ויד ימין סימן לבניו הזכרים, ויד שמאל סימן לנקבות. וכן פירש הרמב''ן בפסוק (במדבר י''ד, ט') סר צלם מעליהם. זה לשונו, יתכן שירמוז הכתוב למה שנודע, כי בליל החיתום לא יהיה צל לראש האיש אשר ימות בשנה ההיא, עד כאן. וזה הצל אינו צל אדם ממש, כי העומד אצל הלבנה או אצל האורה אי אפשר שלא יהיה לו צל, אלא הוא צל הצל, הנקרא בדברי רבותינו בבואה דבבואה. ויש סעד לדברי, מדאמרינן בפרק בתרא דהוריות האי מאן דבעי למיפק לאורחא, ובעי למידע אי הדר לביתיה אי לא, ליקום בביתא דהברא, אי חזי בבואה דבבואה לידע דהדר לביתה, ואחר כך אומר שם ולאו מילתא היא, דילמא חלשא דעתיה, ומיתרע מזליה, מכאן אני אומר שאין ראוי לנהוג מנהג זה. 
<h3>[אבודרהם סדר תפילת חג הסוכות]</h3>
------
סר צילם [במדבר י''ד]. זה המלאך הממונה עליהם והוא כמיצל עליהם, שאין הקב''ה נפרע מן האומה עד שיפול שר שלה מן השמים שנ' (ישעי' כ''ד כ''א) יפקוד ד' על צבא מרום וגו'. סר צילם. נשלם חוקם והגיע זמנם שנ' לאברהם אבינו (בראשית ט''ו) ודור רביעי ישובו הנה וגו'. ד''א סר צילם מעליהם, בגימ' כמו (לולב) ליל הושע נא רבה, והוא סימן לאותן שאינם יכולין לראות צל צוארם בליל הושענא רבה שהם מתים באותה שנה. וזשה''כ (איוב ו' ב') ולו שקול ישקל כעשי והותי במאזנים, והייתי כתיב כלומר הייתי במאזנים בי' ימים שבין ראש השנה ליום הכיפורים בתשרי שמזלו מאזנים נגזר לי הצער הזה, וזהו במאזנים במזל מאזנים לפי שבבקר שהוא יום הכיפורים שהוא יום יו''ד שוקלין מעשה ידי אדם, ואח''כ בליל הושענא רבה חותמין. ומה שגזרו אז מראין לו בצלו אם יחיה באותה שנה, כי י' ימים שבין ר''ה ליוה''כ גזרו, וי' ימים שבין יוה''כ להושענא רבה יניחו, ואח''כ מראין לו בליל שנחתם לו גזר דינו אם יחיה, ולמחר ביום ח' לחג שהוא שמיני עצרת גוזרין על המים ונחתמים, סוף דבר תכלית המים במה יתפרנסו אותן שנגזר עליהם שיחיו. ולכך תיקנו לומר בו תפלת הגשם, ומ''מ מראש השנה נגזר שנ' (דברים י''א י''ב) מראשית השנה וכן יסד הפייט גשם ורוח מהיום לנשב, אך לפי מה שתיקנו מעשיהם עד חג עצרת אם נגזר [מעט] מים באותה שנה, נחתמין בו ביום שירדו בזמן ברכה. ואם נגזר עליהם מר''ה לירד רוב מים ולא שבו בתשובה בנתים, ירדו במקום שלא יתברכו בהם, וזהו בחג נידונין על המים. ולכך כתיב והייתי במאזנים. ופתרון [דניאל] תקל תקלתא במאזניא והשתכחת חסיר (דניאל ה' כ''ז) וכתיב בתריה (איוב ו' ד') כי חצי שדי עמדי, חצ''י שד''י בגימ' שבעים, ללמד כמו שיש בסנהדרין ע' למטה כך יש ע' למעלה. ד''א כי חצ''י שד''י בגי' תולעים היו בדא. ד''א סר צל''ם מעליה''ם, בגי' שנה. ללמד כל מי שהוסר צל מעליו בליל הושענא רבה [לא יחיה שנה] שהוא ליל חתימת יום הדין. שהרי בכל קרבנות מועדים לא כתיב כמשפטם, לבד בחדש השביעי באחד לחודש (באחד לחדש) כתיב כמשפטם בכ''ף, לפי שהוא יום הדין, ובז' בחג שהוא הושענא רבה כתיב במשפטם בבי''ת, לפי שהוא חתימת הדין של כל השנה. לבד על המים שהן נחתמים למחרתו שהוא ש''ע. (ומצאתי) ומיהו בליל הושענא רבה מראין לו גזר דינו ע''י הצל אם ירצה. וד' אתנו אל תיראם. לפי שהקב''ה (עמוס ה') מבליג שור על עז וגו'. 
<h3>[פסקי רבינו אביגדור צרפתי מבעלי התוספות פרשת שלח]</h3>
------
נחזי אינש בריש שתא, קרא, רוביא, כרתי, סלקא, ותמרי, סימן קרכס''ת, קרא כמשמעה, רוביא בלשון ערבי קורין לו לוביא, כרתי סלקא ותמרי רטיבי. ויאמרו קרא יתקרע גזר דיננו, רוביא יתרבו זכיותינו, כרתי יכרתו שונאינו, סלקא יסתלקו עונותינו, תמרי יתמו אויבינו. 
<h3>[האשכול — דפוס י%ם, הלכ' ר''ה]</h3>
------
אני אבי העזרי פרשתי מקצת מנהגים על סדר מסכת ראש השנה ברוך נותן ליעף כח. מצאתי בתשובת קדמונים שחקקתם שאנו נחשי נחישות במה שאנו רגילים ליקח ראשי כבשים בראש השנה ואוכלין דבש וכל מיני מתיקה ואוכלים טיסני עם בשר שמן ואוכלין רביא וכרתי, ושאנו שוחטים תרנג[ו]לים בערב יום הכיפורים כמספר בני הבית, ושאנו מסתכלין בצפרנים בבורא מאורי האש ומטילין מים על כוס של הבדלה ורוחצים פנינו. נשיב לכם על ראשון ראשון ועל אחרון אחרון. הנה זה הנחוש טוב הוא ורובו מן יסוד המקרא והאגדות. ראשי כבשים שאנו רגילין לאכול בראש השנה, כדי שישימנו הקדוש ברוך הוא שהוא ראש לכל לראש (לראש) ולא לזנב. ומה שאנו אוכלין טיסני עם בשר ושותין דבש וכל מיני מתיקה, כדי שיהיה השנה הבאה עלינו שמינה ומתוקה, וכן אומר בעזרא [נחמיה ח'] לכו אכלו משמנים וגו'. רביא דהוא פול המצרי אנו אוכלים, כדי שירבו נכסינו כרביא זו. וכרתי אנו אוכלין כדי שיכרתו שונאינו. שוחטין תרנגולים בערב יום הכיפורים, בכונה טובה אנו עושין. וכן מנהג כל חכמי הארץ ובעלי בתים לוקחין תרנג[ו]לים זכרים ונקבות ומחזירים אותם בחייהם על כל אחד ואחד ואומרין זה תחת פלוני וזה חלופו [של] פלוני זה נכנס לחיים וזה נכנס למיתה, ושוחטים ומחלקים בין עניים ויתומים ואלמנות, כדי שיהא כפרה על נפשותינו. ויש חכמים ובעלי בתים עושים גם בראש השנה כן. ויש עשירים גדולים ששוחטין בענין זה אלים וכבשים וגדיים ומחלקין לעניים. ומה שאנו מסתכלים בצפורנים זה הדבר שנוי בתלמוד בבלי [ברכות נ''א ע''ב] ובירושלמי [שם פ''ט ה''ז] אין מברכין על האור עד שיאותו לאורו, ופי' עד שמרגיש בוהק האור של נר הבדלה, ומאחר שכן שנינו אין זה כי אם ניחוש של מצוה. ומה שאנו מטילין מים בכוס של הבדלה ושותים ומה שנשתייר אנו רוחצין פנינו, כדי לחבב את המצות, ואמרו חכמים שיורי מצוה מעכבין את הפרענות. ומה שכתבו שאנו מחללים שבת וראש השנה שאנו מתענין בראש השנה ובשבת שבין ראש השנה ליום הכיפורים הלואי שכל ישראל יכולין לעשות כן. ואנו נוהגין להתענות קודם ראש השנה שבעה ימים ואפילו בשבת, שכבר אמרו חכמים [תנחומא אמור כ''ב] לפני ראש השנה התחילו גדולי הדור להתענות והקדוש ברוך הוא מכפר להם שליש מעונותיהם מראש השנה ועד יום הכיפורים התחילו היחידים להתענות והקדוש ברוך הוא מכפר להם שליש מעונותם הגיע יום הכיפורים כל ישראל מתענים אנשים ונשים וטף ולובשים לבנים כמלאכי שרת ועומדים יחפין כמתים והקדוש ברוך הוא מתמלא עליהם רחמים ומכפר על כל עונותיהם ומקבל תשובה כשנאמר [ויקרא ט''ז] כי ביום הזה יכפר עליכם וגו'. ואמרו חכמים [לעיל י''ח ע''א] מאי דכתיב [ישעיה נ''ה] דרשו ה' בהמצאו וגו' אימתי המצאו לישראל בעשרה ימים שבין [ראש השנה ליום הכיפורים קראוהו בהיותו קרוב ביום הכיפורים יכול בלא תשובה תלמוד לומר יעזוב רשע דרכו ואמרינן נמי יחיד אימת אמר רב נחמן בעשרה ימים שבין ראש השנה ליום הכיפורים]. מכאן למדנו שצריכין כל ישראל להתענות ולבקש תחנונים בעשרה ימים אלו עד שיתקרע עליהם גזר דין וירחמו עליהם מן השמים. ואני אב''י העזר''י מוסיף כדי לאמץ הניהוגים. גרסינן בפרק קמא דכריתות [ה' ע''ב] ובפרק בתרא דהוריות [י''ב ע''א] האי מאן דבעי למידע אי מפיק שתא אי לא לייתי בהלין עשרה יומין שבין ריש (ירחא) שתא ליומא דכיפורי שרגא וליתליה בביתא דלא נשיב זיקא אי משוך נהורא נידע דמסיק שתיה וכו' עד אמר אביי השתא דאמרת סימנא מילתא היא יהא אדם רגיל למיכיל בריש שתא קריא ורביא וכרתי [סילקא] ותמרי. והא דאמרינן לעיל מיניה ולאו מילתא הוא דילמא חלש דעתיה ומיתרע מזליה, לא קאי אלא אמאי דקאמר האי מאן דבעי למיפק לאורחא ובעי למידע אי הדר לביתיה אי לאו וכו', משום שהשטן מקטרג בשעת הסכנה, כגון בדרך, וגרסינן בירושלמי ברכות [פ''ד ה''ג] כל הדרכים בחזקת סכנה וכן כל החולים בחזקת סכנה, ובדבר קטן חלש דעתיה ומיתרע מזליה. ובזמן הזה נוהגין להדליק נר כל אחד ואחד ביום הכיפורים בבית הכנסת, שהוא יום גמר דין, וגם נקרא ראש השנה בעשור לחודש וגו' ואמרינן בפרק שני דערכין [י''ב ע''א] איזה שנה שראש השנה שלה בעשור הוי אומר זה יובל. 
<h3>[ראבי''ה סימן תקמ''ז]</h3>
------
אמרי' (בנדרי') [בכריתות], השתא דאמרת סימנא מילתא היא לנקוט איניש בריש שתא רובייא, וכרתי, ותמרי, ד[י]רבו זכיותינו, יכרתו שונאינו יתמו עוונותינו. ומכאן יש לי סמך למנהג פרובינצ' לקחת כל עינייני חידוש ולתת על השלחן בלילי ר''ה לסימנא טבא לכל שנה הבאה, ראש כבש שיהיו לראש ולא לזנב, וריאה שהיא דבר קל וכמ' דברי' ומנהג אבותי' תור' היא. אב''ן. 
<h3>[המנהיג הלכ' ראש השנה]</h3>
------
ובפסיקתא דרש ר' לוי כתוב אחד אומר יום תרועה וכתוב אחר אומר זכרון תרועה בזמן שבא בחול יום תרועה יהיה לכם, ובזמן שהוא בא בשבת זכרון תרועה מזכירין אבל לא תוקעין, וכן יסד רבי שמעון בקרובץ של יום שני, לכך בפרשת אמור אל הכהנים אצל שבתון כתוב זכרון לומר בשבת מזכירין, לכך נאמר יהיה לכם שבתון זכרון תרועה, אבל בפרשת פנחס לא אמר שבתון כתיב יום תרועה יהיה לכם, ובמקדש היו תוקעין בשבת, לכך נאמר במזמור הרנינו לאלהים עוזנו בהתחלת התיבות להפך רמז שבת ת''קעו ב''חודש ש''ופר וכן רמז משה ת''עבירו ש''ופר ב''כל ארצכם. וסיום מזמור (תהלים פ''א) הרנינו ויאכילהו מחלב חטה ומצור דבש אשביעך רמז לאכילת דבש בליל ראש השנה כדי שתהא לו השנה מתוקה דסימנא מלתא הוא כדאמר בפרק א' דכריתות ובפרק בתרא דהוריות אמר אביי יהא רגיל איניש ליכול בריש שתא קרא וכו' בתורה רמוז (שמות ט''ו) וימתקו המים שם שם לו חק ומשפט וכתיב בעזרא (נחמיה ח') ביום אחד לחדש השביעי ק(ו)דש לה' אלקיכם אל תתאבלו ואל תבכו ויאמר להם לכו אכלו משמנים ושתו ממתקים ושלחו מנות לאין נכון לו כי קדוש היום לאדוננו ואל תעצבו כי חדות ה' היא מעוזכם כי היום קדוש ואל תעצבו הרי עזרא צוה לאכול בראש השנה וכן בירמיה (מ''א) ויהי בחדש השביעי ויאכלו שם לחם. ירושלמי אמר ר' יודא אבוה דר' מתניה וביום עשרים וארבעה לחדש הזה נאספו בנ''י בצום ובשקים למה לא נאמר בכ''ג משום ברית דמועדא אם תימר דהוה בשבתא לית את יכיל דאת מחשב ומשכח צומא רבא בחד בשבא וכן משמע בפ' א' דראש השנה (דף י''ט) ותיפוק ליה דהוי ליה יום של מחר ראש חודש פירוש יום שני של ראש השנה וכל שכן חדש עצמו ואשכחן בפסחים ובשבועות ובתענית דראש חודש איקרי מועד ש''מ שאסור להתענות בראש השנה ובירושלמי בפרק סדר תעניות אלו אמרו ברביעה ראשונה ר' עקיבא אומר מתריעין אבל לא מתענין בראש השנה מתריעין ולא מתענין ר' יעקב מפקד לספריה אי אתא איניש ושאיל לכון אתון אמרין ליה בכל מתענין חוץ משבתות וימים טובים וראשי חדשים וחנוכה ופורים. והא מתענין ערב ראש השנה כדאמר בירושלמי דנדרים בפרק קונם יין ר' יונתן ציים כל ערובת ריש שתא לכך יסד באופן מאתמול קדמנוך לחלותך מלך ואוכלים ליל ר''ה דבש למתק השנה במזמור הרנינו שהיו אומרים ביום ר''ה ומסיים סיומו דבש אשביעך וסמיך ליה (תהלים פ''ב) אלהים נצב בעדת אל בקרב אלהים ישפוט וכן רמ''ז (תהלים י''ט) משפטי יי אמת ומתוקים מדבש וכן אומר בעזרא שתו ממתקים. ואומר (נחמיה ח') כי קדוש היום לאדונינו אדוני''נו בגימטריא באת בש תק''ט מ''טף. בגימטריא אבר''הם י''צחק וי''עקב שבזכות' ידיננו לטוב לכך יסד עוד יזכור לנו אהבת איתן אדונינו ובזכות הנעקד ישבית מדיננו ובזכות התם יוציא לאור דיננו כי קדוש היום לאדונינו. 
<h3>[הרוקח סימן ר''א]</h3>
------
בתשובות הגאונים שחקקתם שאנו נוחשין נחישות שאנו רגילין ליקח ראשי כבשים בר''ה ואוכלים דבש וכל מיני מתיק' ואוכלים טיסני עם בשר שמן ואוכלים רוביא דהוא פול המצרי וכרתי ואנו שוחטים תרנגולת בערב יום הכיפורים כמספר בני הבית, וזה הניחוש טוב הוא ורובו מיסוד המקרא והגדות, על ראשי כבשים שאנו אוכלים כדי שיזכרנו הקב''ה לטובה וישימנו לראש ולא לזנב, ומה שאנו אוכלים טיסני ושותים דבש וכל מיני דבר מתוק כדי שתהא השנה הבאה עלינו שמינה ומתוקה וכן כתוב בספר עזרא אכלו משמנים ושתו ממתקים, רוביא אנו אוכלין כדי שירבה נכסינו כרוביא זו, וכרתי אנו אוכלים כדי שיכרתו שונאינו ומורי רבי' אב''י העזרי הביא מפ''ק דכריתות [ו' ע''א] ופרק בתרא דהוריות [י''ב ע''א] דאמר אביי השתא דאמרת סימנא מילתא היא יהא רגיל אינש למיכל בריש שתא קרא ורוביא וכרתי וסילקי ותמרי. ואנו רגילין לאכול ראש של איל ודבש חי ומטבילין הראש בדבש כדי שיזכור לנו איל של יצחק ודבש כדי שתהא השנה הבאה עלינו שמינה ומתוקה. וכשמקדשין על השלחן ערב ר''ה אומר זמן בשתי לילות כדפריש ס''פ בכל מערבין. 
<h3>[או''ז הלכ' ר''ה סימן רנ''ז]</h3>
------
אמר אביי השתא דאמרת סימנא בעלמא מילתא היא יהא איניש רגיל למיכל בריש שתא קרא ורוביא וכרתי וסילקא ותמרי. ואנן רגילין לאכול ראש של איל ודבש חי, ומטבילין את הראש בדבש. 
<h3>[פסקי או''ז]</h3>
------
ומנהגנו לשחוט בערב ראש השנה כל בעל הבית תרנגול אחד. ומחזרין למצוא תרנגול לבן. ע''ש (ישעיה א') אם יהיו חטאיכם כשנים כשלג ילבינו. ואוכלין בלילי ראש השנה דבש ותאנים וענבים וכל מיני מתיקה. על שם שתהא השנה הבאה עריבה ומתוקה. גרסינן בהוריות פרק בתרא. אמר אביי השתא דאמרת סימנא מלתא היא. יהי רגיל איניש למיחזי בריש שתא. קרא, ורביא, כרתי, וסילקא, ותמרי. קרא, דלעת, על שם (ישעיה ל''ח) דלו עיני למרום. רביא, על שם (בראשית א') פרו ורבו. ורבינו שלמה ז''ל פירש תלתן, פינו גרי''קו בלעז. כרתי, יכרתו אויביהם של ישראל. והן כרישין. סילקא, יסולקו עונותינו. תמרי, יתמו עונותינו. 
<h3>[תניא רבתי סימן ע''ב]</h3>
------
מהר''ם ז''ל היה רגיל לאכול בליל ראשון של ר''ה ראש של איל זכר לאילו של יצחק. ואינו נזהר מלאכול שומים ובצלים ולא אגוזים ולא שום דבר. 
<h3>[תשב''ץ סימן קי''ח]</h3>
------
ונהגו להביא בר''ה על השולחן לסימן טוב קרכס''ת קרא יקראו זכותינו כרתי יכרתו שונאינו סילקא יסתלקו עונותינו. תמרי יתמו חטאתינו רוביא ירבו זכיותנו. 
<h3>[אהל מועד שער ר''ה ויוה''כ דרך ב']</h3>
------
ובמקומות נהגו לשום על שלחנם ליל ר''ה, דלעת וכרתי ורמון ותמרים וסלקא. וסמכו על מה שאמרו במסכת כריתות (ו', א') הואיל ואמר מר סימנא מילתא היא ליתיב איניש בריש שתא כרקס''ת. כרתי רומנא קרא סילקא תמרי. והטעם שמעתי למורי הרשב''א ז''ל כי כרתי יכרתו שונאינו. רומנא, יהיו זכויותינו מלאין כרמון. סלקא, יסתלקו אויבינו מעלינו. קרא יורה לשון יקראו זכויותינו. תמרי, [או תומי], יתמו חטאתינו. ובשאר מקומות עושין סימן אחר לגדולה באותו לילה. 
<h3>[צרור החיים הדרך הרביעי סימן ג']</h3>
------
ואחר הקדוש מביאין לפני בעל הבית תמחוי ובו כל מיני מגדים לסימן טוב ובתוכן קרכס''ת פי' ''קרא ''רוביא ''כרתי ''סלקא ''תמרי וסמכו לעשו' זאת על מאי דגרסינן במסכת הוריות אמר אביי השתא דאמרת סימנא מלתא היא לחזי איניש בריש שתא קרא רוביא כרתי סלקא תמרי והסימן קרכס''ת. ונהגו ליקח כל אחד ואחד בידו ואומר הכי קרא ירמיא''וא שיקראו לפניך זכיותינו. רוביא ירמיא''וא שירבו זכיותינו. כרתי ירמיא''וא שיכרתו שונאינו וכל מבקש רעתנו. תמרי ירמיא''וא שיתמו שונאינו ויתמו כל חטאינו. ושאלו לרב למה אנו אוכלין ראש האיל בר''ה והריאה כמו כן בדבש. וענה להם ראש האיל זכר לאותו איל שעקד אברהם אבינו ע''ה שנא' וישא אברהם את עיניו וירא והנה איל וכו' ולהכי אוכלין ראש כי הוא ראש האברים כמו ראש השנה והריאה משום שמאירה את העינים וכן היה רגיל הר''ם נ''ע ולא נזהר מלאכול שומים או אגוזים או שום דבר ואח''כ אוכלין כל סעודתן ומברכין ברכת המזון וכולל בו יעלה ויבא ואין צריך להזכיר בו של ר''ח שזכרון אחד עולה לכאן ולכאן. 
<h3>[ארחות חיים הלכ' סדר תפלת ר''ה סימן ה']</h3>
------
גרסינן במסכת הוריות א''ר אמי האי מאן דבעי למידע אי מפיק שתיה אי לא ניתלי שרגא בהדין עשרה יומי בביתא דלא נשיב זיקא בגויה אי משיך נהוריה לידע דמסיק שתיה. 
<h3>[ארחות חיים הלכ' סדר תפלת מוסף ר''ה סימן כ''א]</h3>
------
אמר רבי אבהו, האי מאן דבעי למידע אי מסיק שתה אי לא, ליתלי שרגא בעשרה יומי דבין ריש שתא ליומי דכפורי, בביתא דלא נשיב זיקא בגויה, אי משיך נהוריה לידע דמסיק שתה. פירוש, ליתליה, ידליק. ומאן דבעי למעבד עיסקא, ובעי למידע אי מצלח עסקיה ואי לא, לירבי תרנגולא אי שמין ושפיר לידע דמצלח עסקיה. ומאן דבעי למיפק לאורחא, ובעי למידע אי הדר לביתה ואי לא, ליקום בביתא דהברא, ואי חזי בבואה דבבואה לידע דהדר לביתה, ואי לא לא. ולאו מילתא היא, דילמא חלשה דעתא, ומתרע מזליה. ופירוש דהברא, בבית אפל. וכן תרגום אפלה הבירה. אמר אביי השתא דאמרי סימנא מילתא היא, יהא רגיל אינש למחזי בריש שתא קרי, רביא, כרתי, סלקא, תמרי, סימן כרקסתא. ובתשובת הגאונים כתוב, וכן מנהג כל החכמים, שמקריבין לפניהן בראש השנה טנא שיש בו דלועין ופול המצרי, כרישין ושלקות ותמרים, ומניחין ידיהן על כל אחד מהן, ומוציאין משמותם סימן טוב, ואומרים על דלעת קרא יקרע גזר דיננו. ועל הפול רוביא ירבו זכויותינו, ועל הכרתי יכרתו שונאינו. ועל התדרים סלקא יסתלקו עונותינו. ועל התמרים יתמו עונותינו. ומוסיפין עוד רמון, ואומרים עליו נרבה זכיות כרמון. ויש אומרה בלשון תפילה יהי רצון מלפניך ה' אלהינו ואלהי אבותינו, שיקראו לפניך זכיותינו, ושיקרע גזר דיננו. יהי רצון מלפניך ה' אלהינו ואלהי אבותינו שיתרבו זכויותינו, וכן כולם. ויש נוהגין לאכול ראש כבש, ודגים, ומיני מתיקה, על שם (דברים כ''ח, י''ג) והיית לראש ולא לזנב. ודגים, לפרות ולרבות כדגים, ואין מבשלים בחומץ, והר''מ מרוטנברג היה רגיל לאכול ראש איל, זכר לאילו של יצחק. 
<h3>[אבודרהם סדר תפילת ראש השנה]</h3>
------
אמר אביי השתא דאמרת סימנא מילתא היא הוי רגיל איניש למחזיה בריש שתא קרא רביא כרתיה סילקא ותמרי ותאני. היום הנבחר לשם לתקוע בשופר לערבב השטן היום ההוא נבחר מזבח והיה לאותות ולמועדים ראשון ולחדשי השנה לגעור בשטן היום ההוא ולהשיב אל לבו שיערבבנו יום יום עד מלאת לו שנה וכן יעשה ויחזור חלילה שנה שנה לתועלת נפשו שלא יטרידהו יצר הרע כל ימי חיותו להחטיא את בשרו לא יום ולא לילה כמו שבארנו במסכת ראש השנה שהתקיעה ההיא והתרועה להכניע לבב האדם אם הוא ערל, ולפי שידוע בטבע הדלעת ושאר מיני פרי האדמה אשר הזכירו שקול הרעם וכל קול חזק יועיל להם להתבשל ולהוציא פרים קל מהרה כמו שתמצא לכל גנן לעת הדלעת שמוסכם ביניהם תקוע בשופר בגן כי הרעם והתרועה מרפה העפר בגן והשמש היוצא על הארץ הוא נכנס בחורי העפר וכפים ומחמם השרשים ויוציא הפרי במעט זמן או יותר כי הקרקע עולם יתבקע לקול המלה גדולה ויכנס חום השמש שם לחמם השורש לבשל הפרי בלא עתו כן באו ז''ל להורות לאדם שיביט בפירות ההם אשר יועיל התרועה וכל קול חזק להשיב אל לבו כי כן באה התקיעה והתרועה בו ביום לתועלת האדם, ועל זה מוסכם באומה לשום כל אחד פירות אלו על שלחנו בראש השנה להשיב על לב המטהר בימים ההם ימי סליחה שלא ימשך אחר שלחנו והחמר שלו לאכל עד לשבעה מן הדברים הערבים אל חכו ואל יתאו למטעמותיו וירגיש בתקיעה ההיא ויכון לבו עליה לערבב השטן ולא יעמד על ימינו לשטנו ויועיל לו התרועה ההיא ולנפשו וקול הרעש כמו שיועיל לדברים ההם העולים על שלחנו בלילה הוא כן אליו תועיל התקיעה בשמעו את הקול החזק המביא על שלחנו אימתה ופחד ואם יכניע לבבו בו ביום ויהיה נשבר ונדכה אלהים לא יבזה תפלתו ויתקרב אליו להחיות את נפשו אחרי החמר לתת פריה בעתה, ולרמוז על השארות נפש האדם אם יכון בתקיעה להכניע לבבו באו הנה התמרים עם פרי האדמה כי כמו שידוע על הדקל שלא יוציא פריו עד שבעים שנה כן האיש השלם בעיני אלהים לא יעשה פרי למעלה עד מלאת לחמר שבעים שנה שתתן נפשו או פריה ותוציא ריחה הטוב אם ישבר קשי לבבו בתרועה ההיא שנה שנה כי כן חוב טבע האדם שיפחד וירעד לבבו בשמעו את הקול בשופר יתקע כמו שהורה הנביא מפי הגבורה וגזר אמ' אם יתקע שופר בעיר ועם לא יחרדו. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
אמ' להו רב משרשיא לבניה כי בעיתו מגמר קמיה רבנו גרסי' מתניתא ועיילו קמיה רבינו וכי יתביתו חזו לפום רבנו דכתי' והיו עיניך רואות את מוריך וכי גרסיתו גרסו אנהרא דמיא דכי היכי דמשכן מיא ממשכן שמעתיכו. החכם הזה בא ללמד דעת את העם ולבניו לתת עצה ודבר הלום אם הם ירצו לדעת חכמה שילמד כל אחד סוגיא דשמעתא מצד עצמו טרם בואו לפני רבו כי הם צריכים לזה לרוב התלמידים היושבים לפני הרב לשמוע חכמתו אם ילמד מעצמו הסוגיא לא יהיה צריך לרבו אם לא לדעת ולהבין פירש הדבר ויוכל אז להביט בפני הרב להבין ממנו הכונה ממה שצריך אליו אשר לא יוכל לדעת מצד עצמו אם לא מזולתו ויבין ממנו קושט דברי אמת בפעם ההיא בהביטו אליו כי בשובו סדר משנה לפני הרב פעם שנית אז צועקים התלמידים ואינם נשמעים זה לזה ולא לדברי הרב ובפעם הראשונה העת שידבר הרב התלמידים יחרישו ויאבו שמוע לו ואז יבין הענין בהביטו אליו טרם כלה לדבר ואם לא יבינהו אז אחרי מתי עוד יבינהו כאשר יצעקו התלמידים ושומע אין לו ובראשונה בהביטו לנכח הרב יוכל להבין בדברו אתו דברי חכמים וחדותם, ואמרו וכי גרסיתו גרסי אנהרא דמיא פרשתיה למעלה באמרם אין מושחין המלכים אלא על המעין וכונה אחת לשתיהם, ואני הצעיר לא ראיתי כל יושב אהל לא ראיתי להאי שמעתא בלתי היום וקימתיה מסברא כאשר נכנסתי לפרדס גן בעדן הרב רבנו משלם שר וגדול בישראל הגדולה לאלהים נחלת צבי לכל ארץ אחרת כי שם נמצאו חכמים מחוכמים אנשי השם בכל חכמה ומדע והמה ראו מעשי י''י ואותותיו אותות אמת לא יתנכרו ויודעי בינה לדעת מה יעשה כל איש ישראל להתנהג בפרישות דרך ארץ ובכל דבר שבקדושה והמקום גורם אדמת קודש הוא ליושב עליה זרע קודש מצבתה ומושב העיר טוב לכל הנצבים שם ונחה עליו רוח י''י ויראתו על פניהם לבלתי יחטאו כי שם בחר לו יה מקום חמד לשבתו ויפגעו בו מלאכי אלהים וכי יעלה הפורץ בימיהם אדם אחד מאלף ולא ירא אלהים נכית ליה חויא בסילוא דלא מבע דמא והוא יהיה פרא אדם ישראל מצוין בתוך עמיו בקנאתו את קנאתו לאלהיו עליו כל נשיא בהם וישראל פגום הוה חתום בצרור פשעו ונבדל מקהל הגולה ולא יחמול ולא יכסה איש על קרובו ואת אחיו לא הכיר על דבר המשפט למשמרת לאות לבני מרי וכל איש אחריו ירא לנפשו אחר מותו הולך נכוחו ויהי חתת אלהים למרחוק להשמעות אזנים ויראתו על העם המתאוים המטים עקלקלותם ולא יבעיטון ארחתם ולא יזידון עוד כל ימי הזקנים סנהדרי גדולה כמו תכן עגלה שופטים בארץ כלם קדושים ובתוכם י''י ושפטו את העם לרחוק ולקרוב משפט צדק והרשיעו את הרשע וענשו אותו הן למות הן לשרושי ויחרם כל רכושו והנשארים ישמעו ויצא לבם ויחרדו היא העיר הגדולה רבתי עם גודרי פרץ צדק ילין בה וריקנין שבהם אשר ראינו בתורה אנשי מדות שכלם מתאימות, והעת נחרבה העיר ההיא ואת כל שללה וירד הדרה והמונה ראיתי רשעים קבורים ובאו ויצאו אנשים בני בליעל מן החורים אשר התחבאו שם עד עתה ורבו פריצי עמנו ויוסיפו בני עולה לענות נפש כאשר בתחלה לפני הוסדה והחמס קם בתוך חנפי לב ישימו אף בין איש ובין אחיו ויתגודדו כמשפטם כמשפט הראשון ויכו איש את אישו באגרוף רשע ולא מצאו בשער מוכיח והנער ירהב בישישים חכמה והנקלה בנכבד ושעשע יונק ועולל מחוץ כי מתו האנשים הרודים בעם וישתבחו בעיר ובשאר המקומות אשר כן עשו והישר בעיניו יעשה איש ואיש ולהטיב לא ידעו ויוסיפו לחטא זה בכה וזה בכה, ומן אז נלכדה העיר ונסגרה ביד אויב ביד אדנים קשה ונשסו הבתים מלאים כל טוב ולא ידעו עוד הולכי על דרך איה בית נדיב לעשות בהם צדקה ומשפט נתיבו עוה כל הנותר לחיים מחויב לבכות ולתנות אחת בשנה ונהה נהי נהיה על חרבן העיר ירושלם הקטנה שרתי במדינות מנהון מלכי מנהון הפרכי העיר מכלל יופי המלאה החרבה כי כל העת אשר עמדה על תלה ועל מכונתה שם העיר מיום י''י שמה אין פרץ ואין יוצא ברחובות קריה מטה אשורו מני דרך ישר והאמין בי''י כל עם הארץ וישען באלהיו, ויהי בימי שפוט השופטים האיש עניו גדול וכבודם בתוכם ונשיא בית אב ולרב הרבו נחלתו ומעלה יקרה נודעת לו ושאלו לב לב אחד אך המלוכה כי לו יאתה על היותם מתעסקים בצרכי צבור העושים במלאכה מלאכת י''י והוא היה מתעסק בחפצי שמים ובתורתו יהגה יומם ולילה לא ידום ולא יצא פתח ותהי עליו שם יד י''י ושרת בשם אלהיו ודורש אל המתים לקברות יובלו קברות התאוה וירד העיט על הפגרים וישב אותם ויעירם משנתם להחיות את נפשם ולא ירדו שחת בימיו יושע יהודה וישראל בערבה בהר ואליו ישמעון הגוי כלו כטוב לו ותפקחנה עיני הדור דור שכלו זכאי בהשמע דבר המלך ודתו ושבו בנים לגבולם להאמין אמונה אומן איש בשם אלהיו, ואם ימצא תלמיד מקדיח תבשילו ונסרחה חכמתו כי ירט הדרך שונא לו תכלית שנאה ועבר עליו רוח קנאה ולא ישא פנים לתורה ולרשע אמ' שריא ליה מריה לפלניא והנח כתר מלכות צא ממחיצתי מה לך לספר את חקי האלהים ואת תורותיו ואוריתיה מרתחא ליה ליסרו במשפט באח מבוערת לא יוכל להתאפק אח לראש רשעים יחול וייחל עד בוש ולא יוסיף ראות פניו עד שובו מדרכו וחיה, ונקרא שמו בישראל עיר ועיר מדינה ומדינה גלוי לכל חכם לב המבקש למצא דברי חפץ להיות עתידים לבא לפניו הבכור כבכורתו לדעת חכמה ומוסר כי נדבה רוחו אותו ללמדם ספר בלא כסף ובלא מחיר ובלעדיו לא ירים איש את ידו ועל פיו ישק שפתים ובתוך כל הבאים באתי אל ביתו ראות פניו ועליתי במעלות סלם חכמתו כמה מעלות היו בסלם.
ואני בבאי אל בית המלכות בית מדרשו הייתי נער רך בשני' בן חמש עשרה לתלמוד עם שאר בחורי חמד רבים ונכבדים גדולים ממני לימים הבאים לחקור ממסך חכמתו לשתות מי באר לרוות צמאם כי עיפה נפשם לא צמא למים וארחתי לחברה עמהם וירדתי לגנו ללקוט פרח שושן בשמים ראש אריתי מורי אכלתי יערי ויאורו עיני במעט הדבש כי טוב למאכל, ואראה מראות אלהים בהנהגת הרב כיצד סדר משנתו ואיך היה שונה פרקו לתלמידי' כי פיו המדבר והם יחרישו ישימו יד על פה עד כלה לדבר ולבאר להם כל הצריך בעומק ההלכה אז ראה ויספרה הפטיש החזק יפוצץ סלע לחצוב להם בורות ויפוצו מעינותיו חוצה להשקות את הגן, ומי כהחכם בדור ההוא עד צרפת יודע פשר דבר מלבו כמהו בכלל התורה שבעל פה בכל גדר וסיג היוצא ממנה ויגיד סתום מן המפורש וכל רז לא אנס ליה כי הוא לא היה מביט בספר ובפירושו כי חכמתו עמדה לו והלכה והיתה באשר הוא שם ונכנסת עמו במרחץ ואם נשתכחה מישראל תורת אמת אשר היתה בפיהו יכתוב לו מלבו רבי תורתו ובחדרי לבו הכינה וגם חקרה היא אוצרו, כשמו כן הוא בארץ ישולם שלם שמו ושלמא משנתו ולא נתעלמה ממנו הלכה ולא היה צריך ללמד לאדם מפי ספרים ולא חלק לו בבינה אם לא מלבו זו כחו לאלהיו לבאר מערכות אלהים חי ולהכין מצבת משמרת למשמרתו והוא יגלה אזן אנשים את החוקים והתורות ושמרו דרך י''י, ובתחלת עיוני בחכמתו לפניו צעיר אני לימים בער לא ידע ולא ראה לבי חכמה ודעת ואבוא היום אל העין עין הבדולח ומשכית חמדתו תחת התפוח סגור במשכיות כסף בתוך התלמידים אשר העמיד לפניו רבים יחכמו לדעת הויות דאביי ורבא ומעשה מרכבה ואופן עגלה והייתי צריך ללמוד הגרסא ביני לבין עצמי בבקר השכם לפני בוא הרב ופתח בשמעתא כי לא נסיתי ללכת אחר חכמים ולא אוכל לעשות דבר לרגל המלאכה אשר לפני המלאכה מרובה ועמל היא בעיני לקבל הסוגיא והקושיות והתירוצין והתוספות שמוסיף מלבו תלי תלים על כל קוץ וקוץ ולא נכון לבי עמי לקבלם בימי הילדות בפעם אחת ולא ישנה לי כי התלמידים בשובם מה ששמעו ממנו הם צועקים ותבקע הארץ לקולם קול רם קול גדול רב ועצום לא יסף עד קמה מתיבתא לעת האוכל וילכו התלמידים איש לאוהליו וסעדו לבם וישבו לאכל לחם וכל עת יעמדו יחד ואיש באחיהו ידבקו ולא ישמע האחד את האחד ותהום הקריה מפני הרעש כי רבים אשר אתנו היושבים לפניו במלכות לא יחשו ולא יחדלו הקולות במקום הקדש מקום מנוחתו ולא ישיחו לפניו שיחה בטלה ואל ישעו בדברי שקר האיש, ואם תשאל השואל אחרי דברו על הדבר הקשה ובמופלא ממנו ידרוש וישאלו בשובו לפניו כפעם בפעם החכם יענה בדבר ומשיב כהלכה לשואל דבר מענינו פעמים שלש עם גבר וילמדם עד יורנו על שאלתו דרך זו כלך וישמע האמת ממי שאמרו ואם לא ישאלנו אין הבישן למד ולא ידע ואשם כי לא יוכל על חסרונו להמנות עוד והיה צריך עזר אלוהי כל היושב לפניו קרואים והולכים לתמם לכון בדבריו ולא יפנה לענין אחר ולא ילך בעצלתים ולא ידע שכל לנפשו החלש ואמ' גבור אני, וכראותי המנהג ואירא כי עירום אנכי נבער מדעת ומהשכיל כל דבריו בפעם ההוא אשר ידבר וקמתי ממשכבי לילה ללילה בקיץ ובחורף שנה שנה ותדד שנתי באשמורת הבקר ונתתי אל לבי ללמוד הגירסא לאור הנר טרם בואי לפני הרב הבקר אור וזרח השמש וכאשר ידבר ונשמע קולו בבואו אל הקדש בית מדרשו הייתי מביט אל מראהו ומסתכל בדיוקנו ואל גבוה מעלתו מאשר לא הייתי צריך ללמוד הגרסא מאשר כבר ידעתיה ביני לבין עצמי ותהי בפי גירסא דינקותא יתד היא שלא תמוט ולא תשכח בהביטי פני הרב בינותי בדברים לכל היוצא מפיו לא נפל דבר וצפנתי אמרתו בלבי ותקעתיו יתד במקום נאמן, וכל ימי עמדי לפני הרב ואהיה אצלו אמון ימים אחדים היתי מתנהג עמו על הדרך ההיא יום ויום לימים עוד שבעה ושבעה ובעון התלמידי' וכל הדור ההוא הצדיק אבד מהם ונאסף אל עמיו והיתה מנוחתו כבוד בעדן גן אלהים המובטח לו שהוא ב(י)ן העולם הבא, ולא עמד איש בישיבה במקומו אחריו אל המתים כי כל התלמידים נכרים באו שעריו כל אחד שב למקומו איש לאשר באהלו ויטו התלמידים השכוני באלהים בעירו אחר הבצע ויגע להעשיר מלא ביתו כסף וזהב ואין שם כהן מורה צדק ונתפרדה חבילה איש לבצעו הלכו ועתה לא ראו אור ואם בריאה יברא י''י בארץ חדשה ויתן עוז למלכו מלכי צדק ובלע המות ולא יעלה בחלונו ושנות חיים יוסיף על ימין ישוב לימי עלומיו מדור דור וחי לעולם מי יתן והיה בא האות והמופת והימים אשר מלך אל יפלו הימים ימי חפץ בהל' נרו על ראשי. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
<h2> י''ב ע''ב.</h2>
ומה ששאלת הא דאמר רבי לוי [ויק''ר פ''כ ח'] מעיל היו חסרין, והלא מעיל הוא מבגדי כהן גדול. הילך תשובה על זה תניא בפרק טבול יום [זבחים ק''ב ע''א] חמש שמחות היתה אלישבע יתירה על בנות ישראל ואבל אחד. יבמה מלך ואישה כהן גדול בנה סגן בן בנה משוח מלחמה אחיה נשיא. ואבלה על שני בניה. וסגן הוא הממונה לשמש תחת כהן גדול כשאירע לו טומאה, כדאמרינן בנזיר פרק כהן גדול [מ''ז ע''ב]. ולענין טומאה סגן עדיף דתניא [שם] אמר רבי חנינא למה תקנו סגן לכהן גדול שאם אירע לו קרי נכנס ומשמש תחתיו. ואמרינן בהוריות [י''ב ע''ב] דסגן משמש בשמונה בגדים וקרי ליה התם משוח שעבר. ואם בנפשך לומר דמשמע דוקא היכא דאירע פסול בכהן גדול ונכנס ושמש תחתיו, משום דמעלין בקדש ולא מורידין כדמוכח התם, וגם תינח נדב שהיה סגן אביהוא למה. איכא למימר טעמא אחרינא כיון שהקטירו קטורת אשר לא צוה השם ולא מצינו הקטורת לפני ולפנים אלא כהן גדול, ולפי טעותם עברו גם על ונשמע קולו בבאו אל הקדש [שמות כ''ח]. והאי טעמא סגי שכך דרך בעלי אגדה על סמך כל דהו בונים דבריהם. אשר בן ה''ר יחיאל זצ''ל. 
<h3>[שו''ת הרא''ש כלל י''ג סימן כ''ב]</h3>
------
ראשו לא יפרע. כתב יוצרנו ב''ה בפ' אמור אל הכהנים שיתקדשו (בכהונה) [כהניו] ועבדיו דכתיב והכהן הגדול מאחיו אשר יוצק על ראשו [שמן המשחה ומלא את ידו ללבוש] את הבגדים את ראשו לא יפרע ובגדיו לא יפרום ותניא בהוריות פ''א והכהן הגדול מאחיו זה כהן גדול פי' שנתרבה בשמן המשחה אשר יוצק על ראשו שמן המשחה זה משוח מלחמה ומילא את ידו ללבוש את הבגדים זה מרובה בגדים על כולם הוא אומר את ראשו לא יפרע ובגדיו לא יפרום ותניא בת''כ ומייתי התם בהוריות אלו נאמר [ראש לא יפרע ובגד לא יפרום הייתי אומר בראש ובגד של סוטה הכ''מ ת''ל] ראשו לא יפרע בגדיו לא יפרום שאינו בפריעה ופרימה [כל עיקר] דברי ר' יהודה ר' שמעון אומר ראשו לא יפרע ובגדיו לא יפרום על מתו כדרך שבני אדם פורעין ופורמין על מתיהן לא יפרום כדרך הפורמין הא כיצד כה''ג פורם מלמטה וההדיוט פורם מלמעלה ותנן נמי התם כהן גדול פורם מלמטה ואמרינן בגמרא אמר רב למטה למטה ממש למעלה למעלה ממש ושמואל אמר למטה למטה מקמי שפה למעלה למעלה מקמי שפה וזה וזה בצואר והלכתא כרב לגבי שמואל באיסורי. ואיזו היא גידול פרע יותר משלשים יום כאשר למדנו למעלה [סי' רצ''א] פרע פרע מנזיר. ומה שכתוב בפ' ויהי ביום השמיני ויאמר משה אל אלעזר ולאיתמר בניו ראשיכם אל תפרעו ובגדיכם לא תפרמו אותה מצוה לשעתה נאמרה ולא לדורות שהרי כהנים הדיוטים היו והוזהרו לשעה שלא לערבב שמחת המקום וכך פירש רש''י ז''ל בפירוש החומש שמטעם שלא לערבב את השמחה הוזהרו. 
<h3>[יראים סימן שכ''א]</h3>
------
והמצוה הקס''ג היא שהזהיר הכהנים מהכנס למקדש מגודלי שער כמו שיעשו האבלים שלא יספרו שערם. והוא אמרו ית' (שמיני י') ראשיכם אל תפרעו. אמר התרגום לא תרבון פירוע. וביחזקאל (מ''ד) ביאר ואמר ופרע לא ישלחו. וכן אמרו יתעלה במצורע (ס''פ תזריע) ראשו יהיה פרוע אמרו בספרא יגדל פרע. ולשון ספרא (שמיני) גם כן ראשיכם אל תפרעו אל תגדלו שער. וכבר נכפלה אזהרה זו בכהן גדול ואמר (ר''פ אמור) את ראשו לא יפרע. ואמנם נכפלה האזהרה כדי שלא תחשוב שאמרו לאלעזר ואיתמר (שמיני י') ראשיכם אל תפרעו אמנם הוא בעבור המת לבד אבל אם עשה זה שלא על צד האבלות מותר ולכן באר בכהן גדול שזה בעבור העבודה כדי שיהיה נאה. והעובר על לאו זה במיתה. כלומר בששימש והוא פרוע ראש. ובכלל אלו שבמיתה פרועי ראש (סנה' פ''ג. וש''נ) מֵאמרו (שם) ולא תמותו. אולם כשנכנס למקדש והוא פרוע ראש ולא עבד הרי הוא באזהרה ולא במיתה. 
<h3>[ספר המצות לרמב''ם — לאוין קס''ג]</h3>
------
כתב הרב והמצוה מאה וששים ושלש היא שנמנעו הכהנים מהכנס למקדש מגודלי שער כמו שיעשו האבלים שלא יגלחו שערותיהם והוא אמרו ית' ראשיכם אל תפרעו וכבר נכפלה מניעה זו בכהן גדול ואמר את ראשו לא יפרע והעובר על מניעה זו במיתה כלומר ששמש והוא פרוע ראש ובכלל ואלו שבמיתה פרועי ראש לאמרו ולא תמותו אך כשיכנס למקדש והוא פרוע ראש באזהרה לא במיתה. וכתב הרב עוד והמצוה מאה וששים וארבע היא שנמנעו הכהנים מהכנס במקדש קרועי בגדים והוא אמרו ית' ובגדיכם לא תפרומו ולא תמותו ולשון ספרא ובגדיכם לא תפרומו אל תקרעו בגדיכם ונכפלה מניעה זו בכה''ג ואמר ובגדיו לא יפרום וגו'. אמר הכותב במאמר במקום הזה שבושים כבר הזכרתי מהם שאזהרת הנכנס למקדש פרוע ראש או שתוי יין אינה מן התורה אבל היא מעלה מדבריהם וביארתי זה במצות ע''ג. ועוד שיביא ראיה על זה מאזהרת כהן גדול שאמר בו את ראשו לא יפרע אמר שנכפל זה שלא נחשוב שאזהרת ראשיכם אל תפרעו שיהיה מצד המת לבדו וכשיעשו זה שלא על צד האבל יהיה מותר ונתבאר בכהן גדול שזה בשביל העבודה שיהיה מסתפר. וזה מאמר סותר דברי עצמו. שהרי הרב הוא האומר שמניעת כהן גדול בכתוב הזה ראשו לא יפרע ובגדיו לא יפרום היא על המת ואפילו לא יכנס למקדש כלל כמו שכתוב כאן ודע שכהן גדול ואפילו שלא בשעת העבודה לא הותר לו שיקרע על מת שמת לו והביא ראיה ממאמרם בספרא בלשון הזה ראשו לא יפרע ובגדיו לא יפרום על מתו כדרך שבני אדם פורעין ופורמין על מתיהן. ואם כן הכתוב בכהן גדול במניעת פריעה ופרימה ובכהן הדיוט יהיו מצד המת לבדו.
ועוד הרב אומר כאן במצות קס''ה כי שלשה לאוין האלה שהם ראשו לא יפרע ובגדיו לא יפרום ומן המקדש לא יצא נכפלו בכהן גדול לביאור ענין כמו שנכפלה מניעתו מגרושה וחללה זונה לבאר ענין מהעניינים ושהשלשה עניינים שנמנע מהם באלה השלשה לאוין הם בעצמם שנמנעו מהם באמרו ראשיכם אל תפרעו ובגדיכם לא תפרומו ומפתח אהל מועד לא תצאו ושמשה ע''ה הודיעם לאלעזר ולאיתמר שלא בהתרגזכם לצרה הזאת הגדולה יותרו לכם הענינים הנמנעים מכם אבל אתם עומדים על היותכם נמנעים מפריעת הראש וקריעת בגדים ויציאה מן המקדש בשעת העבודה ועל שעת העבודה לבד חייבים במיתה. והנה עתה הוא חוזר להשוות הכהנים כולם הגדול וההדיוט בשלש המניעות הללו כהשוותינו אותם במניעת גרושה וחללה זונה ושהכפל הוא לבאר ענינים לבד. ואם כן יהיו כולם בשעת העבודה במיתה ושלא בשעת העבודה מותרין. ועוד יהיה האיסור על המת בלבד. שאף בכתוב בכהן גדול אמרו את ראשו לא יפרע ובגדיו לא יפרום על מתו. ועכ''פ אי אפשר אלא או שיהיה דין כהן הדיוט כדין כהן גדול באזהרות האלה והכהן הגדול מלמד על ההדיוט או שיהיה חומר ואזהרה בכהן גדול יותר משאר הכהנים. ואם שוים הם יהיה כל כהן אסור לפרוע ולפרום על מתו לעולם כדיננו בכהן גדול. ואם אינם שוים ולא מלמדים זה על זה יהיה אמרו לאלעזר ואיתמר ראשיכם אל תפרעו מצד המת לבד וכשיעשו זה ולא על צד האבל יהיה מותר. שהמניעה בכהן גדול היא מניעה אחרת מחודשת בו. וכל אלו דברים שהם סותרים את עצמם.
והנראה מדעת הרב שהוא בונה כל זה על הסברא הנפסדת שתופס לעצמו שני פנים בפסוק הזה והוא נגלה הכתוב והנדרש בו עוד שלא יצא בשעת העבודה ויתחייב מיתה ויחשוב כן בראשו לא יפרע ובגדיו לא יפרום שהנגלה ממנו שלא יפרע ולא יפרום על מתו ובנסתר בו שלא יעבוד עבודה כן ויהיה במיתה ויחשוב עוד שהנגלה ממנו לא ילמד על כהן הדיוט לפי שהוא יתעלה חייב אותם להטמא על מתיהן וכל שכן שהם רשאין לצאת אחר מיטתן (ולקרוע) [ולפרוע] ולפרום עליהן כדרך שנהגו בני אדם לפרוע ולפרום על מתיהן. וזה הוא הענין שאמרנו הנוסף בכהן גדול שממנו נכפלו המניעות הללו שאמרנו והנדרש בו שהוא שלא יעבוד פרוע ראש וקרוע בגדים ושלא יניח העבודה ויצא. כל זה ילמד מכהן גדול להדיוט לפי שכבר באה מהן מניעה באלעזר ואיתמר שלא היו כהנים גדולים ראשיכם אל תפרעו וגו'. וזו באמת מחשבתו של הרב שלא יסתור דברי עצמו. וכל אלה דברים רובי הסתירה וההפסד. ומכל מקום מאמרו שלא יכנס כהן למקדש פרוע ראש או קרוע בגדים שלא בשעת עבודה אפילו לפי מחשבתו לא באה אזהרה בזה אלא בכהן גדול ולא בכהן הדיוט בכל הכתובים האלה לא בפשוטן ולא במדרשן. והכלל שהמאמרים הללו דברי חלומות לא מעלין ולא מורידין.
ועוד אני אומר שמאמרו של הרב בפרועי ראש וקרועי בגדים ששמשו שהם במיתה לאמרו יתב' ראשיכם אל תפרעו ובגדיכם לא תפרומו ולא תמתו, אע''פ שהדבר אמת שהם מחויבי מיתה והוא גם כן מאמר נראה בנגלה מן הכתוב אבל בעלי הקבלה לא יודו בו שהרי אמרו בגמר תענית (י''ז:) ובגמר סנהדרין (כ''ב:) עוד שאלו על פרועי ראש במיתה מנא לן ולמדו אותו מן הקבלה דכתיב ראשם לא יגלחו ופרע לא ישלחו וסמיך ליה ויין לא ישתו כל כהן בבואם אל החצר הפנימית ואתקוש פרועי ראש לשתוי יין מה שתוי יין במיתה אף פרועי ראש במיתה. ובבאור עוד שאלו עליה ואמרו הא עד דאתא יחזקאל מאן אמרה והשיבו גמרא גמירי לה ואתא יחזקאל ואסמכ' אקרא. והנלמד מזה בלי ספק שהם לא ידרשו הכתוב במיתת בני אהרן ראשיכם אל תפרעו ובגדיכם אל תפרומו בפרועי ראש וקרועי בגדים ששימשו אבל הוא אצלם מצות שעה. אבל המתוקן שבכל הענין הזה הוא שהכתוב הזה שנאמר לאהרן ולבניו ראשיכם אל תפרעו ובגדיכם לא תפרומו ולא תמותו לא מפני העבודה הוא שיזהירם שלא ישמשו פרועי ראש וקרועי בגדים. שהבנים ביום ההוא אינם עובדים שהיו אוננים. ואינה מצוה לדורות ולא דרשו ממנו בתלמוד או בספרא ולא למדו בו דורות כלל. אבל היתה הוראת שעה שלא יתאבלו ולא יספדו להם ולא יבכו כלל דכתיב ואחיכם כל בית ישראל יבכו את השרפה, לא אתם. מפני שהיה להם יום טוב ויום מועד ושמחה בימי המלואים. וכן נמי שימר אותם מן הטומאה לאחיהם שנ' ויקרא משה אל מישאל ואל אלצפן וגו' שאו את אחיכם. ואם היה בשאר הזמנים האחים הם החייבים להטמא להם במצות עשה (מ' ל''ז). ולשון סיפרא (שמיני מלואי' הכ''ה—ו') ויקרא משה אל מישאל ואל אלצפן בני עוזיאל דוד אהרן [ויאמר אליהם קרבו שאו את אחיכם מיכן] אמרו הכהנים אינם מטמאין למתים שהרי אלעזר ואיתמר לא נטמאו להם מי נטמאו להם לויים. שלא רצה ית' שיטמאו הכהנים ויצאו מן המקדש ביום הראשון לכהונתם. וכן לא רצה בפריעת ראשם ובקריעת בגדיהם. לא הורשו כלל בדבר מכל דברי האבלות אלא באנינות, שאין אנינות אלא בלב [סנה' מ''ו:] ולא יתבטל בו מצוה מן המלואים שכבר קרבו הקרבנות ובלילה יאכלו אותם. והנה עשה הכתוב דין בני אהרן שנמשחו בשמן המשחה כדין משוח מלחמה לדורות, שהוא אינו פורע ואינו פורם ואינו מקריב אונן ואינו מיטמא לקרובים (הוריו' י''ב:), אבל מפני שהחמיר בהן מיתה באמרו ולא תמותו והחמיר בהן עוד שאם יעשו כן יהיה עונש על כל העדה באמרו יתברך ויתע' ועל כל העדה יקצוף, נראה שיהיה דין מחודש בימי המילואים ואינו נוהג בהם בשאר הזמנים. והכלל שהיה הכל הוראת שעה. ולשון ספרא עוד (שם הכ''ח, הביאו בפי' התורה) ויאמר משה אל אהרן ואל אלעזר ואל איתמר בניו מכאן אמרו הרוגי בית דין אין מתעסקין עמהן לכל דבר שמא תאמרו הרי אנו הולכין לבתינו מתאבלין אוננין ובוכין והלא כבר פקדנו המקום שלא תצאו מן המקדש. למדו אותנו שהיה דבר לענין המאורע שדן בהן משה במיתת אחיהם בב''ד שלמעלה כנהרגין בב''ד שלמטה (סנה' מ''ו:) שאין מתאבלין עליהם אלא אוננין. אם כן אינה מצוה לדורות כלל. אבל הכתוב השני שנ' (שמיני י') ומפתח אהל מועד לא תצאו פן תמותו הוא אצל רבותינו מצוה מלמדת לדורות כפי הברייתא השנויה בספרא שיכול אין לי אלא אהרן ובניו שנמשחו בשמן המשחה שאם יצאו בשעת העבודה חייבין מיתה מנין לכל הכהנים שבכל הדורות וכו'. והגורם להם זה לפי שהמצוה ההיא כבר נאמרה להם קודם המקרה שנאמר (ס''פ צו) ופתח אהל מועד תשבו יומם ולילה שבעת ימים ושמרתם את משמרת י''י ולא תמותו כי כן צוויתי. והוא שנאמר כאן פן תמותו כמוזהר בכם כבר. והוא לשונם בספרא שמא תאמרו הרי אנו הולכין לבתינו מתאבלין אוננין ובוכין והלא כבר פקדנו המקום שלא תצאו מן המקדש. והוא ממה שאמר להם תחלה ופתח אהל מועד תשבו יומם ולילה שבעת ימים ושמרתם את משמרת [י''י] פן תמותו. ולדורות אמר ומן המקדש לא יצא ולא יחלל ולא למדו מכאן אלא חיוב המיתה לדורות מן הריבוי שמצאו בכי שמן משחת י''י עליכם. אבל המצוה הנוהגת לדורות בפרועי ראש היא באמת שלא יעבדו עבודה ואם שמש כן חלל וחייב מיתה ממה ששנינו ואלו שבמיתה שתויי יין ופרועי ראש. והיא הלכה למשה מסיני נסמך על מקרא יחזקאל ופרע לא ישלחו ויין לא ישתו כל כהן בבואם אל החצר הפנימית, ואמרו בבואם ירצה בו בעבדם כאמרו בתורה (תצוה כ''ח מ''ג, ור''פ תשא, על''ת ע''ג) בבואם אל אהל מועד או בגשתם אל המזבח לשרת, ואיתקוש פרועי ראש לשתויי יין. וזה הוא דינם מן התורה וגזרו מדבריהם [ערמב''ן ל''ת ע''ג] שלא יכנסו בין האולם ולמזבח כלל. וכן אמרו עוד (תעני' י''ז., סנה' כ''ב:) כהן הדיוט מסתפר משלשים יום לשלשים יום. והיא גם כן גזרה מדבריהם שלא יהיו פרועי ראש כלל כדי שלא יעמדו מנוולין פסולין מן העבודה. והתירו להם (שם) הכל שלא בזמן ביאה כלומר בזמן שאין בית המקדש קיים. וקרועי בגדים גם כן מחללין עבודה וחייבין במיתה ולא בא בהם הכתוב ולא נשנו בכלל ואלו שבמיתה אבל חיובם הוא שהבגדים הקרועים הם כמי שאינם וה''ל מחוסר בגדים ושנינו (סנה' פ''ג. וש''נ) ואלו שבמיתה מחוסר בגדים ששמש. ובגמר סנהדרין (פ''ג:) אמרו מחוסר בגדים מנא לן א''ר אבהו א''ר יוחנן ומטו בה משמיה דר' אלעזר ברבי שמעון וחגרת אותם באבנט וחבשת להם מגבעות והיתה להם כהונה לחוקת עולם בזמן שבגדיהם עליהם כהונתם עליהם אין בגדיהם עליהם אין כהונתם עליהם והוו להו זרים ואמר מר זר ששמש במיתה. ועוד השלימו ביאור הענין הזה בשני מזבחים (י''ח.:) ושם אמרו בבאור שאם היו הבגדים מרושלין מסולקין משוחקין ועבד עבודתו כשרה מטושטשין או מקורעין ועבד עבודתו פסולה. והפיסול הוא מדין מחוסר בגדים שאינו לבוש בהם במקום הקרע. וכן פסלו שם מסולקין עצמן דליתנהו מעיקרא מן הטעם הזה בעצמו לפי שאין כל גופו לבוש בהם. וכן כתבו זה המפרשים. וכהן גדול בא בו כתוב בפני עצמו את ראשו לא יפרע ובגדיו לא יפרום ומן המקדש לא יצא. והיא אזהרה בו לעולם שלא יפרע ראשו על מתו ולא יקרע עליו ואע''פ שלא יעבוד ולא יכנס למקדש ואמרו (סנה' י''ח.) שאינו יוצא אחר המטה שנ' ומן המקדש לא יצא. ואומר אני שהיא מעלה מדבריהם ואסמכתא בכתוב הזה ועיקרו שלא יניח העבודה ויצא וכבר כתבתי זה (שרש ה'). והנה נסתלק מחשבון המצות המניעה הזאת שאמר הרב בקרועי הבגדים. אבל תמנה מצוה מחוסר בגדים הכוללת שניהם. והרב לא הביאה בחשבונו. אבל בעל ההלכות מנה פרועי ראש ששימשו במיתה ומנה ראשיכם אל תפרעו ובגדיכם לא תפרומו בלאוין שלמלקות ולא מנה את ראשו לא יפרע ובגדיו לא יפרום. והאמת הוא מעיד על עצמו. 
<h3>[השגות הרמב''ן על ספר המצות לרמב''ם]</h3>
------
האזהרה קס''ג לר''ם [סהמ''צ ל''ת קס''ג, ביאת מקדש פ''א ה''ח] הוזהרו הכהנים מלבא אל המקדש והם פרועי ראש כמו שיעשו האבלים אשר לא יספרו שערם. והוא אמרו ית' [ויקרא י' ו'] ראשיכם אל תפרעו וגו' ואמר התרגום לא תרבון פרוע. ויחזקאל באר ואמ' [יחזקאל מ''ד כ'] ופרע לא ישלחו. וכן אמר יתב' במצורע [ויקרא י''ג מ''ה] [ו]ראשו יהיה פרוע, אמרו בסיפרא [תורת כהנים תזריע פי''ב ה''ו] יגדל פרע. ולשון סיפרא [תורת כהנים שמיני פרשתא א' מכילתא דמילואים מ'] גם כן ראשיכם אל תפרעו אל תגדלו פרע. וכבר נכפלה אזהרה זו בכהן גדול ואמר [את] ראשו לא יפרע [ויקרא כ''א י']. ואמנם נכפלה כדי שלא תחשוב שאמרו לאלעזר ולאיתמר ראשיכם אל תפרעו. אמנם הוא בעבור המת בלבד, והוא כשלא יעשה זה דרך אבלות יהיה מותר, על כן באר בכהן גדול שבעבור העבודה יהיה מסתפר. והעובר על אזהרה זו במיתה ר''ל אם שמש והוא פרוע ראש. ובכלל ואלו שבמיתה פרועי ראש מאמרו [ויקרא י' ו'] ולא תמותו. אמנם אם נכנס למקדש והוא פרוע ראש הוא באזהרה לא במיתה, ע''כ. כונת אזהרה זו למען יכון לקראת אלקיו כאשר יבא לשרת לפניו. ועוד כי ידוע הוא גם כן כי גדול השער מוליד יגון, וענין העבודה צריך לב נכון ושמח למען ינוח עליו רוח דעת ויראת ה'. ותהיה העבודה בלב שלם ר''ל בשלמות שכלו ודעתו להתעורר במכוון בקרבנות. לפיכך מי ששמש והוא פרוע חייב מיתה, לפי שמאחר שלא היה לבבו שלם אפשר שישיגהו הפך המכוון בקרבנות ויהיה זה סבת מיתת נפשו. אמנם כשנכנס למקדש והוא פרוע ראש באזהרה לא במיתה, כי הענש בא מפני העבודה כמו שבארנו, עם הכונה בו גם כן כי הנכנס למקדש הוא כנכנס בבית המלך שאין ראוי לבא שם רק דרך הדור. והעובד כעובד לפני המלך לשרתו שיענש אם לא יבא פניו בדרך שישמח המלך בראיית פניו והכל עולה לכונה אחת. 
<h3>[הבתים — ספר המצוה]</h3>
------
והמצוה הקס''ד היא שהזהיר הכהנים מהכנס למקדש והם קרועי בגדים והוא אמרו יתעלה (שמיני י') ובגדיכם לא תפרומו ולא תמותו. ולשון ספרא בגדיכם לא תפרומו לא תקרעו בגדיכם. ונכפלה אזהרה זו גם כן באמרו בכהן גדול (ר''פ אמור) ובגדיו לא יפרום. ודע שכהן גדול ואפילו שלא בשעת עבודה אינו מותר לו שיקרע על מת שימות לו ובעבור התוספת הזאת כפל לאו זה. ובספרא ראשו לא יפרע ובגדיו לא יפרום על מתו כדרך שבני אדם פורעין ופורמין על מתיהן הא כיצד כהן גדול פורם מלמטן וההדיוט מלמעלן. וכל מי שעבד ובגדיו קרועין הנה הוא גם כן חייב מיתה. כי דין פרועי ראש וקרועי בגדים אחד. אולם הכנס למקדש בדרך זה הוא בלאו. וכהן גדול לבד אסור עליו תמיד שיפרע או שיפרום אפילו לא נכנס למקדש. וזה הוא ההבדל שבינו ובין כהן הדיוט בזה. 
<h3>[ספר המצות לרמב''ם — לאוין קס''ד]</h3>
------
שלא יכנסו הכהנים במקדש קרועי בגדים, שנאמר [ויקרא י'] ובגדיכם לא תפרומו, פירוש אל תקרעו בגדיכם. ונכפלה מניעה זאת בכהן גדול, שנאמר עליו [ויקרא כ''א] ובגדיו לא יפרום. וכפל המניעה בו מפני תוספת דבר שבו, שאינו רשאי לקרוע על מת שימות ואפילו שלא בשעת עבודה. ואמרו בסיפרא ראשו לא יפרע ובגדיו לא יפרום על מתו, כדרך שבני אדם פורעין ופורמין על מתיהן, הא כיצד, כהן גדול פורם מלמטן וההדיוט מלמעלה. משרשי המצוה כתוב בפריעת הראש הקודם לזה. ודין פרועי ראש וקרועי בגדים שוים בכל דיניהם. מדיני המצוה מה שאמרו רבותינו זכרונם לברכה שחיוב קריעה זו היא כגון שתהיה כמו קריעה שקורעין על המתים, ומן הדומה שהוא טפח, שכן אמרו במועד קטן [כ''ב ע''ב] שאין קריעה פחותה מטפח. ויתר פרטיה מבוארים. ונוהגת בזמן הבית בזכרי כהונה. ועובר עליה ונכנס למקדש מן המזבח ולפנים קרוע בגדים ועבד חייב מיתה בידי שמים, ואם לא עבד הרי הוא באזהרה ולוקה. וזהו לדעת הרמב''ם זכרונו לברכה, אבל לדעת הרמב''ן זכרונו לברכה אין מלקות בנכנס למקדש קרוע בגדים, שאין איסור הכניסה בלא עבודה אלא מעלה מדבריהם, אבל אם עבד והוא קרוע בגדים לוקה, לפי מה שכתב בשם בעל הלכות. 
<h3>[ספר החינוך מצוה ק''נ]</h3>
------
האזהרה קס''ד לר''ם [סהמ''צ ל''ת קס''ד, ביאת המקדש פ''א הי''ד, כלים פ''א מ''ה, יומא מ''ד ע''ב] הוזהרו הכהנים מלבא למקדש קרועי בגדים. והוא אמרו ית' [ויקרא י' ו'] ובגדיכם לא תפרומו ולא תמותו. ולשון סיפרא [תו''כ שמיני דמילואים פרשתא א' המ''א] ובגדיכם לא תפרומו אל תקרעו בגדיכם. ונכפלה אזהרה זו גם כן בכהן גדול [צ''ל ובגדיו לא יפרום, ויקרא כ''א י'] ואפילו שלא בשעת עבודה אסור לקרוע על מת שימות לו. ומפני זה התוספת נכפל זה הלאו. ובסיפרא [תו''כ תזריע פרשתא ב' ה''ג, ועי' רמב''ם שם ה''י] [ראשו] לא יפרע ובגדיו לא יפרום על מתו כדרך שבני אדם קורעים ופורעים על מתיהם, הא כיצד כהן גדול פורם מלמטה [וההדיוט מלמעלה]. ואם עבד ובגדיו פרומים הוא גם כן חייב מיתה, כי דין פרועי ראש וקרועי בגדים אחד. אמנם ביאת המקדש בענין זה הוא בלאו, ע''כ. כונת אזהרה זו ככונת הקודמת, ובאה אזהרה מיוחדת לכהן גדול שאפילו על מתו לא יקרע בשאר אבלים למעלתו ולגדולתו, שלא יעמוד שום זמן אלא בהדור וכבוד. וידוע הוא שהבגדים הקרועים מגנין האדם ומבזים אותו עם מה שבהם מהתעוררות היגון. 
<h3>[הבתים — ספר המצוה]</h3>
------
שיעשה כהן גדול כל מעשה יום הכפורים על סדר הקרבנות והוידויין ושילוח השעיר ושאר העבודה, כמו שכתוב בפרשה, שנאמר [ויקרא ט''ז] בזאת יבא אהרן אל הקדש וגומר כל הפרשה. משרשי המצוה שהיה מחסדי האל על בריותיו לקבוע להן יום אחד בשנה לכפרה על החטאים עם התשובה שישובו, שאילו יתקבצו עונות הבריות שנה בשנה תתמלא סאתם לסוף שנתיים או שלש או יותר ותחייב העולם כלייה, ועל כן ראה בחכמתו ברוך הוא לקיום העולם לקבוע יום אחד בשנה לכפרת חטאתם לשבים. ומתחלת בריית העולם יעדו וקדשו לכך, ואחר שיעדו האל ברוך הוא אותו היום לכפרה נתקדש היום וקבל כח הזכות מאתו יתעלה עד שהוא מסייע בכפרה, וזהו אמרם זכרונם לברכה בהרבה מקומות ויום הכפורים מכפר, כלומר שיש כח ליום הכפורים בעצמו בכפרה בעבירות קלות. מדיני המצוה מה שאמרו רבותינו זכרונם לברכה [יומא ע' ע''א] שביום הזה היו מקריבין תמיד בשחר ותמיד בין הערבים כסדר כל יום ויום, ומקריבין מוסף היום פר ואיל ושבעה כבשים הכל עולות ושעיר לחטאת ונעשה בחוץ והוא נאכל לערב. ועוד מקריבין יותר על זה פר בן בקר לחטאת והוא נשרף ואיל לעולה, ושניהם משל כהן גדול, ואיל הבא משל ציבור האמור בפרשה זו הוא האיל האמור בחומש הפקודים בכלל המוסף, והוא הנקרא איל העם. ועוד מביאין משל ציבור שני שעירי עזים, אחד היו מקריבין חטאת והוא הנשרף, והשני שעיר המשתלח. נמצאו כל הבהמות הקריבין ביום הצום, מלבד שעיר המשתלח שהוא אינו קרב, חמשה עשר, שני תמידין ופר ושני אלים ושבעה כבשים כולן עולות ושני שעירי חטאת, אחד נעשה בחוץ ונאכל לערב והשני נעשה בפנים ונשרף, ועוד פר בן בקר לחטאת. עבודת כל חמשה עשר בהמות אלו הקריבין ביום זה אינה אלא בכהן גדול בלבד, אחד כהן המשוח בשמן המשחה או המרובה בבגדים. ואם היה שבת אף מוסף אין מקריב אותו אלא כהן גדול, וכן שאר העבודות של יום כגון הקטרת של כל יום והטבת הנרות, הכל בכהן גדול נשוי, שנאמר וכפר בעדו ובעד ביתו זו אשתו. ויתר כל העבודות וחליפת הבגדים מבגדי לבן לבגדי זהב ומבגדי זהב לבגדי לבן, וחמש טבילות שהיה טובל ביום זה, ועשרה פעמים שמקדש ידיו ורגליו, וענין הפרשה שמפרישין אותו קודם ליום הצום שבעה ימים, והכבוד שהיו נוהגין בו והוידויין שהיה אומר, וכל שאר דיני יום זה הכל במסכתא הבנויה על זה והיא מסכת יומא. ונוהגת כל מצוה זו בזמן הבית, ועכשיו בעונותינו שאין לנו לא מקדש ולא כהן גדול ולא בגדי שרד ולא קרבנות נהגו כל ישראל לעבוד ביום זה בתפילות ובתחנונים, וכמו שכתוב [הושע י''ד] ונשלמה פרים שפתינו. 
<h3>[ספר החינוך מצוה קפ''ה]</h3>
------
אלמנה לכהן גדול. הזהיר הב''ה על כה''ג שלא ישא את אלמנה, דכתיב בפ' אמור אל הכהנים [כ''א י''ד] אלמנה וגרושה וחללה זונה את אלה לא יקח. ואלמנה הוי בין מן האירוסין בין מן הנשואין כדתנן ביבמות בהבא על יבמתו [נ''ט א'] כ''ג לא ישא את האלמנה בין מן האירוסין בין [מן] הנשואין. וכ''ג הוי בין נמשח בשמן המשחה בין מרובה בגדים והמשוח מלחמה דתניא בהוריות פ' אחרון [י''ב ב'] והכהן הגדול מאחיו [זה כהן גדול] אשר יוצק על ראשו שמן המשחה זה משוח מלחמה ומלא את ידו ללבוש את הבגדים זה מרובה בגדים על כולם הוא אומר את ראשו לא יפרע ובגדיו לא יפרום ואלמנה וגרושה וחללה זונה לא יקח(ו) וגו'. ותניא (בכולן) [וכולן] אין נוהגין במשוח מלחמה חוץ מחמשה דברים האמורים בפרשה ואלו הן [לא] פורע ולא (פורע) [פורם] ואינו מטמא לקרובים ומצוה על הבתולה ואסור באלמנה וכו' ותניא בת''כ ומייתי לה ביומא פ''א [ה' א'] נמשח יום אחד ונתרבה יום אחד (אין) [ודין] כ''ג נוהג בו. ואמרינן בעשרה יוחסין [ע''ח א'] ומודה רבא באלמנה לכ''ג שאם בעל ולא קידש שלוקה. מ''ט ולא יחלל כתיב והרי חילל. ותולדת אלמנה כל אשה שנתקדשה קדושין שצריכה גט מדרבנן ונתאלמנה מהם אסורה לכהן גדול מדרבנן. 
<h3>[יראים סימן מ''א]</h3>
------
שלא יקח כהן גדול אלמנה שנאמר בפרשת אמר (ויקרא כ''א י''ד) אלמנה וגרושה וחללה זונה את אלה לא יקח, ושנינו בפרק הבא על יבמתו (יבמות נ''ט א') כהן גדול לא ישא את האלמנה בין מן הארוסין בין מן הנשואין, וכהן גדול הוא בין נמשח בשמן המשחה בין מרובה בגדים ואף משוח מלחמה כדתניא בהוריות פרק אחרון (י''ב ב') והכהן הגדול מאחיו זה כהן גדול שנמשח אשר יוצק על ראשו (ב)שמן המשחה זה משוח מלחמה ומלא את יד(י)ו ללבוש את הבגדים זה מרובה בגדים על כ[ו]לם הוא אומר אחר כך את ראשו לא יפרע וגומר ואלמנה וגרושה וחללה זונה את אלה לא יקח, ותניא (שם) וכולן אין נוהגין במשוח מלחמה חוץ מה' דברים האמורים בפרשה ואלו הן לא פורע ולא פורם ואין מטמא (אל ה)[ל]קרובים ומצווה על הבתולה ואסור באלמנה, ותניא בת''כ (אמור פרשה א') ומביאה במסכת יומא (ה' א') נמשח יום אחד או נתרבה יום אחד דין כהן גדול נוהג בו (יראים סי' מ''א ע''ש בתעפ''ר אות ז'). 
<h3>[סמ''ג לאוין סימן קכ''ד]</h3>
------
כהן גדול מן המקדש לא יצא ולאביו ולאמו לא יטמא. צוה הב''ה כהן גדול לא יטמא בקרוביו שהותרו לכהן הדיוט דכתיב והכהן הגדול מאחיו וכתיב ועל כל נפשות מת לא יבא לאביו ולאמו לא יטמא ותניא בת''כ חייב בלא יבא חייב בלא יטמא אין לי אלא כהן גדול שחייב בלא יבא וחייב בלא יטמא כהן הדיוט מנין ת''ל לא יטמא לא יטמא בגז''ש, ומן המקדש לא יצא תנן בסנהדרין פ' כ''ג [י''ח א'] ותניא התם בגמרא ובת''כ מת לו מת אינו יוצא אחר המטה אלא הן נכסין והוא נגלה הן נגלין והוא נכסה ויוצא עמהן עד פתח העיר דברי ר' מאיר ר' יהודה אומר אינו יוצא מן המקדש שנאמר ומן המקדש לא יצא ותניא בהוריות פ''א [י''ב ב'] והכהן הגדול מאחיו זה כהן גדול אשר יוצק על ראשו שמן המשחה זה משוח מלחמה ומלא את ידו ללבוש את הבגדים זה מרובה בגדים ועל כולן הוא אומר את ראשו לא יפרע ובגדיו לא יפרום ועל כל נפשות מת לא יבא. 
<h3>[יראים סימן שכ''ז]</h3>
------
והמצוה הקס''ה היא שהזהיר הכהנים שלא לצאת מן המקדש בשעת עבודה והוא אמרו ית' (שמיני י') ומפתח אהל מועד לא תצאו פן תמותו. ונכפלה אזהרה זאת גם כן בכהן גדול ואמר (ר''פ אמור) ומן המקדש לא יצא. ולשון ספרא (ס''פ מלואי') ומפתח אהל מועד יכול בשעת עבודה ושלא בשעת עבודה תלמוד לומר ומן המקדש לא יצא ולא יחלל הוי אומר בשעת העבודה, כי שמן משחת י''י עליכם אין לי אלא אהרן ובניו שנמשחו בשמן המשחה שאם יצאו בשעת העבודה חייבין מיתה מנין לכל הכהנים שבכל הדורות תלמוד לומר כי שמן משחת י''י עליכם. ודע שיש בכהן גדול תוספת שהוא לא ילוה מתו. וזה הוא פשט הכתוב באמרו ומן המקדש לא יצא. וכבר התבאר בשני מסנהדרין (י''ח.) שהוא אם מת לו מת אינו יוצא אחר המטה והביאו ראיה על זה מאמרו ומן המקדש לא יצא. נלמוד מזה שמותר לו לעבוד ביום שמת לו מת. וכן פירשו בסנהדרין (פ''ד.), אמרו ומן המקדש לא יצא ולא יחלל הא אחר שלא יצא חלל. רוצה לומר כהן הדיוט שאין העבודה מותרת לו והוא אונן אבל הוא מוזהר על זה רוצה לומר שלא יעבוד אונן. וכבר התבאר בסוף הוריות (י''ב:) השרש הזה והוא שכהן הדיוט אונן לא יעבוד וכהן גדול עובד והוא אונן. הִנֵה התבאר לך שאמרו הֵנה ולא יחלל שמוהו שלילה, לא אזהרה, לומר שלא תהיה עבודתו חולין ואעפ''י שהוא אונן. ופשט הכתוב כי אמרו ולא יחלל טעם לאזהרה הקודמת, שהוא לא יצא כי לא יחלל. ולפי שני העניינים האלו הנה לאו זה אין ראוי למנותו בפני עצמו כמו שהתבאר למי שהבין השרשים הקדומים בזה המאמר (שרש ה').
וכבר התבאר שאלו השלשה לאוין שהם ראשו לא יפרע ובגדיו לא יפרום ומן המקדש לא יצא אמנם נכפלו בכהן גדול לבאר עניינם, כמו שנכפלה אזהרתו מגרושה וחללה וזונה לבאר עניין מה (על''ת קס''א). והשלשה עניינים המוזהר מהם באלו השלשה לאוין הם בעצמם המוזהר מהם באמרו ראשיכם אל תפרעו ובגדיכם לא תפרומו ומפתח אהל מועד לא תצאו, ושמשה רבינו אמנם אמרם כלומר לאלעזר ואיתמר שלא בהתרגזכם לצרה הגדולה הותרו לכם העניינים האסורים לכם אבל אתם נשארים על היותכם מוזהרים מפריעת הראש וקריעת בגדים ויציאה מן המקדש בשעת העבודה. ונכפלה האזהרה בכהן גדול עד שהתבאר לנו שאזהרה זו בשעת עבודה ועל שעת העבודה לבד חייבין מיתה כמו שתראה אותם הביאו ראייה לבאר עניין אמרו ומפתח אהל מועד לא תצאו מאמרו ומן המקדש לא יצא. ואע''פ שחייבו בכל לאו מאלו הלאוין שנכפלו בכהן גדול עניין נוסף כמו שבארנו, הנה אין בזה רבוי מניין המצות למי שיבין מה שהקדמנו (שרש ט' עמ' קנ''ה). לפי שגופיה דקרא הוא שלא יעשה דבר מזה בשעת העבודה. והבין זה. 
<h3>[ספר המצות לרמב''ם — לאוין קס''ה]</h3>
------
שלא יצאו הכהנים מן המקדש בשעת עבודה, שנאמר [ויקרא י'] ומפתח אהל מועד לא תצאו פן תמותו, ונכפלה מניעה זו כמו כן בכהן גדול ואמר [ויקרא כ''א] ומן המקדש לא יצא. ולשון סיפרא, ומפתח אהל מועד, יכול בשעת עבודה ושלא בשעת עבודה, תלמוד לומר ומן המקדש לא יצא ולא יחלל, הוי אומר בשעת עבודה. כי שמן משחת יי עליכם [ויקרא י'], אין לי אלא אהרן ובניו שנמשחו בשמן המשחה שאם יצאו בשעת העבודה חייבים מיתה, מניין לכל הכהנים שבדורות, שנאמר [שם] כי שמן משחת יי עליכם. וכתב המעתיק בשם הרמב''ם זכרונו לברכה, דע שיש בכהן גדול תוספת, שהוא לא ילך אחר המיטה, וזהו נגלה בלשון הכתוב באמרו ומן המקדש לא יצא, וכך נתבאר בפרק שני בסנהדרין [י''ח ע''א] שהוא אם מת לו מת אינו יוצא אחר המיטה, והביאו ראיה על זה מאמרו ומן המקדש לא יצא, ולמדנו מזה שמותר לו לעבוד ביום שימות לו מת, וכך אמרו זכרונם לברכה במסכת סנהדרין [פ''ד ע''א], ומן המקדש לא יצא ולא יחלל, הא אחר שעבד חלל, כלומר כהן הדיוט שאין העבודה מותרת לו והוא אונן מוזהר על זה, כלומר שלא יעבוד אונן, וכן נתבאר בסוף הוריות זה העיקר שכהן הדיוט אונן לא יעבוד, וכהן גדול עובד והוא אונן. הנה נתבאר לך שאמרו הנה ולא יחלל שמוהו שלילות לא מניעה, לומר שלא תהיה עבודתו חולין ואף על פי שהוא אונן. ומן הנראה מדברי הרמב''ן זכרונו לברכה כי הוא סובר כי לא יחלל אינו שלילות, אבל הוא מניעה לכהן גדול שנצטוה שלא יצא מן המקדש מפני מתו ולא יחלל עבודת השם יתברך, כי חילול יהיה לעבודה שיניחנה המשרת הגדול בשביל שום דבר בעולם, והוא יפרש כל עניין זה בדרך אחרת, כמו שכתב בפירוש החומש [ויקרא כ''א]. משרשי המצוה היסוד הבנוי לנו בהגדלת הבית והעבודות הנעשות שם, ועל כן ראוי על כל פנים שלא לצאת ולהניח העבודה היקרה בשום דבר בעולם, כי באמת אם יניחוה יהיה זילזול בה ויהיו מראים בעצמם שיהיה בעולם דבר גדול מעבודת השם אחר שתהיה נדחית אפילו לפי שעה בשביל שום דבר אחר, ועל כן הוזהרו על זה במיתה. דיני המצוה כגון מה שאמרו רבותינו זכרונם לברכה שכהן הדיוט אף על פי שאינו רשאי לצאת מן המקדש בשעת עבודה כמו שנאמר [ויקרא י'] ומפתח אהל מועד לא תצאו פן תמותו, מכל מקום אם מת לו מת שהוא ראוי להתאבל עליו אינו עובד לפי שהוא אונן, ואונן אסור בעבודה, ואף על פי שאינו עובד הוזהר שלא לצאת משם עד שתגמר העבודה שהיה הוא עסוק בה מן הטעם שאמרנו לכבוד הדבר, שלא יהא דומה כעוסק בדברי עראי. ויתר עליו כהן גדול שהוא חייב שלא יצא מן המקדש וגם שלא להניח עבודתו כלל בשביל אנינות, שנאמר [ויקרא כ''א] ומן המקדש לא יצא ולא יחלל וגומר, ובא הפירוש בזה המקרא כלומר שלא יצא אלא יעבוד עבודתו שהוא עוסק בה, ולא תהא עבודתו מחוללת בשביל אנינותו. ויתר פרטיה מבוארים בזבחים. ונוהגת בזמן הבית בזכרי כהונה. ואם עבר ויצא בשעת עבודה לוקה. 
<h3>[ספר החינוך מצוה קנ''א]</h3>
------
האזהרה קס''ה לר''ם [סהמ''צ ל''ת קס''ה, ביאת המקדש פ''ב ה''ה] הוזהרו הכהנים שלא לצאת מן המקדש בשעת עבודה. והוא אמרו ית' [ויקרא י' ז'] ומפתח אהל מועד לא תצאו פן תמותו. ונכפלה אזהרה זו גם כן בכהן גדול ואמר [שם כ''א י''ב] ומן המקדש לא יצא. ולשון סיפרא [תו''כ שמיני דמילואים פרשתא א', המ''ב] מפתח [אהל מועד] יכול בשעת עבודה ושלא בשעת עבודה ת''ל ומן המקדש לא יצא ולא יחלל הוי אומר בשעת עבודה, כי שמן משחת ה' עליהם [ויקרא י' ז'] אין לי אלא אהרן ובניו שנמשחו בשמן המשחה שאם יצאו בשעת עבודה חייבים מיתה מניין לכל כהנים שבכל הדורות ת''ל כי שמן משחת ה' עליהם. ודע שיש בכהן גדול תוספת שלא ילוה מת, וזה פשט הכתוב באמרו [שם כ''א י''ב] ומן המקדש לא יצא ולא יחלל וכן התבאר פ''ב מסנהדרין [י''ח ע''א] שהוא אם מת לו מת אינו יוצא אחר המטה. והביאו ראיה מאמרו ומן המקדש לא יצא [נלמוד מזה שמותר לו לעבוד ביום שמת לו מת, וכן פירשו בסנהדרין אמרו ומן המקדש לא יצא] ולא יחלל הוא דלא יצא הא אחר שלא יצא חילל [סנהדרין פ''ד ע''א], ר''ל כהן הדיוט שאין מותר לו לעבוד כשהוא אונן והוא מוזהר מזה ר''ל שלא יעבוד אונן מזה ההקש. וכבר נתבאר בסוף הוריות [י''ב ע''א] זה העקר שכהן הדיוט אונן לא יעבוד וכהן גדול עובד והוא אונן. הנה נתבאר לך שאמרו לא יחלל שמוהו הרחקה לא אזהרה כלל לא תהא עבודתו חולין אעפ''י שהוא אונן ופשט הכתוב שאמרנו לא יחלל הוא טעם פירוש לאזהרה הקדומה שהוא לא יצא כדי שלא יחלל. ולפי שני הענינים זה הלאו אין ראוי למנותו לאו בפני עצמו כמו שיתבאר למי שיבין העקרים הקדומים במאמר זה [בהקדמה לסהמ''צ הכלל השמיני]. וכבר נתבאר שאלו השלשה לאוין שהם לא יפרע לא יפרום ומן המקדש לא יצא. ואמנם נכפלו בכהן גדול כמו שנכפלה אזהרתו בגרושה וחללה זונה לבאר ענין אחד, ושהשלשה ענינים המזוהר מהם באלו השלשה לאוין הם בעצמם המוזהר מהם אמרו ראשיכם אל תפרעו ובגדיכם לא תפרומו ומפתח אהל מועד לא תצאו. ושמשה רבינו ע''ה אמנם הודיע אותם לאלעזר ואיתמר שרצה לומר שלא בהתרגזכם לזה הגורם הגדול יותרו לכם הענינים האסורים עליכם, אבל אתם עומדים על עמדכם מוזהרים מפריעת הראש וקריעה ויציאה מן הקדש בשעת עבודה. ונכפלה האזהרה בכהן גדול עד שתתברר לנו שאזהרה זו בשעת עבודה ועל שעת העבודה בלבד חייבין מיתה בידי שמים, כמו שתראם ז''ל מביאים ראיה על אמרו ומפתח אהל מועד לא תצאו מאמרו ומן המקדש לא יצא, ואעפ''י שחייבו ז''ל בכלל לאו מאלו הלאוין שנכפלו בכהן גדול ענין נוסף כמו שבארנו, לא יתרבה בעבור זה מנין המצות למי שיבין מה שהקדמנו, כי גופיה דקרא אמנם הוא שלא יעשה שום דבר מזה בשעת עבודה והבן זה, ע''כ. כונת אזהרה זו שלא יצא הכהן מן הקדש בשעת עבודה כדי שיהיו עיניו ולבו בעבודה ובמקדש האל, ולא יסיח דעתו מהמכוון בקרבנות. אמנם מה שבארנו על זה הפסוק שכהן גדול אינו יוצא אחר המטה כי למעלתו וגדולתו אין ראוי לו לבכות למת ולניד לו, ואם יצא אחר המטה אי אפשר שלא יתפעל ביגון. ואמנם אמרם שהוא עובד אונן מה שאין כן בכהן הדיוט, כי בידוע שלא ימנעהו זה משלמות העבודה לשלמותו ומעלתו. 
<h3>[הבתים — ספר המצוה]</h3>
------
כהן גדול פורם מלמטה כול'. אמ' רב למטה למטה ממש, למעלה למעלה ממש. ושמואל אמ' למטה למטה מקמי שפה, למעלה למעלה מיקמי שפה, וזה וזה בצואר. 
<h3>[פסקי הרי''ד]</h3>
------
על כל המתים רצה — מבדיל קמי שפה שלו. רצה — אינו מבדיל, על אביו ועל אמו — מבדיל — פי' מבדיל קמי שפה — שקורע בית צואר ממש, אינו מבדיל — שקורע למטה משפה. 
<h3>[הערוך ערך קמי]</h3>
------
על כל המתים קורע טפח, על אביו ועל אמו עד שמגלה את לבו, אמר רבי אבהו מאי קראה (שמואל ב', א' י''א) ויחזק דוד בבגדיו ויקרעם ואין אחיזה פחותה מטפח, על כל המתים כולם אפילו לבוש עשרה חלוקין קורע [את] העליון ועל אביו ועל אמו קורע את כולם ואפקריסותו אינה מעכבת, אחד האיש ואחד האשה רבי שמעון [בן אלעזר] אומר אשה קורעת את התחתון ומחזירתו לאחוריה וחוזרת וקורעת את העליון (מו''ק כ''ב ב'). רבותינו שבצרפת רגילין לומר שהמטרונא אין בה חיוב קריעה שהוא מעניין אפקריסותו שהוא סודר העליון שאינו אלא לצניעות, אבל רבינו משה (פ''ח ה''ג) פירש אפקריסותו שהוא בגד הזיעה הדבוק לבשרו וכן פירש בערוך (ערך אפיקריסין) והוא פתוח בכתפיו וכשלובשו קושרו כדאמרינן במסכת מקואות (פ''י מ''ד) הקשר של אפקריסותו שבכתף, ותניא במסכת דרך ארץ (פ''י) הנכנס למרחץ כיצד עושה חולץ מנעליו ומסלק כובעו וטליתו ומתיר חגורו [ו]פושט חלוקו ואחר כך מתיר אפקריסותו התחתונה. ומהיכן קורעו מלפניו והקורע מאחריו או מן הצדדין או מלמטה לא יצא ידי חובת קריעה, אלא כהן גדול בלבד שהוא פורם מלמטה (רמב''ם שם ה''א) כדאיתא בפרק אחרון דהוריות (י''ב ב'). ואין צריך להבדיל שפת הבגד כרבנן דרבי יהודה אבל על אביו ועל אמו צריך להבדיל (מו''ק כ''ב ב'). על כל המתים כולן שולל לאחר שבעה ומאחה לאחר שלשים, על אביו ועל אמו שולל לאחר שלשים ואינו מאחה לעולם והאשה שוללת לאלתר מפני כבודה (שם). כי אתא רבין א''ר יוחנן על כל המתים קורע אף בכלי, על אביו ועל אמו אינו קורע אלא בידו, אמר רבי חייא בר אבא אמר רבי יוחנן על כל המתים כולם קורע מבפנים, על אביו ועל אמו קורע מבחוץ (שם). פירוש (רמב''ם שם הל' ב'—ג') מבפנים בחדר שלא בפני העם, ומבחוץ [הוא] בפני העם כמו שמפורש שם אחוי קרעא לעמא. 
<h3>[סמ''ג עשין דרבנן סימן ב']</h3>
------
[עבודת ראש השנה]. סדר קרבנות ראש השנה. באחד בתשרי מקריבין מוסף היום, פר ואיל ושבעה כבשים, הכל עולות, ושעיר חטאת הנאכלת. וזה מוסף היום יתר על מוסף ראש חדש הקרב בכל יום ראש חדש. לפיכך אם חלה בשבת (האשם) [היו שם] שלשה מוספין, מוסף שבת, מוסף ראש חדש ומוסף היום. וסדר הקרבנות כך הוא, מוסף שבת תחלה ואחר מוסף ראש חדש ואחריו מוסף יום טוב, שכל התדיר מחבירו קודם חבירו. וכן כל המקודש מחבירו קודם חבירו. היו לפניו תדיר ומקודש יקדים איזה מהם שירצה. עבר ושכח ושחט שאינו תדיר או הפחות בקדושה תחלה, מקריבו ואחר כך שוחט התדיר או המקודש. ואם נשחטו שניהם כאחד יהיה זה ממרס בדם עד ש[י]זרק דם התמיד או דם המקודש. 
<h3>[עץ חיים לרבינו יעקב ב''ר יהודה חזן מלונדרץ הלכ' עבודת בית המקדש פ''ד]</h3>
------
[מעלין בקדש ואין מורידין וכו']. שאלה מה יאמר אדוננו בדבר מי שיש לו מנהג לעלות להפטרה בזמניה או לספר תורה משלים או בזולתי זה, והיה זה ידוע אצלו ואצל אבותיו. ותבעו יתר הקהל לעלות במקומו איש אחר ואמרו התורה אינה נקנית בקניין ולא יימנע איש ממנה. הרשאים הם לעשות זאת ויתבטל מנהגו אם לאו. יורנו רבינו ואדוננו ושכרו כפול מן השמים. תשובה אם האיש הרוצה לעלות במקומו, גדול ממנו בחכמה וביראה יעלה, ויהא מה שאמרו [הקהל] נכון, לפי שמעלות התורה אינן נקנות בירושה לבד. ואם הוא כמותו שווה הרי היורש ראוי יותר מפני דרכי שלום. אבל אם הרוצה לעלות פחות מן הראשון אין דרך לזה בשום פנים, לפי שאפילו בכגון זה אומרים אנו מעלין בקדש ואין מורידין. וכתב משה. 
<h3>[שו''ת הרמב''ם סימן רמ''ג, ובפאה''ד סימן קנ''ה]</h3>
------
כל מעלה ממעלת הדת בין גדולה בין קטנה מראש סנהדרי גדולה עד חזן הכנסת מעלין בקדש ולא מורידין. וכל מי שהורגל בדבר דת ונתמנה, אסור לבטלו או לפחות ממעלתו, אלא אם כן סרח ועבר עבירה הראויה להורידו. וכתב משה. 
<h3>[שו''ת הרמב''ם סימן תס''ב]</h3>
------
מתני'. כל התדיר מחברו כול'. מנהני מילי, אמ' אביי אמ' קרא [במדבר כ''ח] מלבד עולת הבקר אשר לעולת התמיד, מיכדי כת' עולת הבקר, עלת התמיד למה לי, מאי קאמ' רחמ' כל דתדירא היא קדמה. וכל המקודש מחברו מנלן, דתנא דבי ר' ישמעאל וקדשתו [ויקרא כ''א], לכל דבר שבקדושה, לפתוח ראשון, ולברך ראשון, וליטול מנה יפה ראשון. 
<h3>[פסקי הרי''ד]</h3>
------
והמצוה הל''ב היא שצונו לכבד זרע אהרן ולנשאם ולרוממם ונשים מדרגתם מדרגה קודמת וראשונה ואפילו ימאנו אותו לא נשמע מהם. וזה כלו הגדלה לאל יתעלה אחר שהוא לקחם ובחרם לעבודתו ולהקריב קרבנותיו. והוא אמרו יתעלה ויתברך שמו (ר''פ אמור) וקדשתו כי את לחם אלהיך הוא מקריב קדוש יהיה לך. ובא הפירוש (גטין נ''ט: וש''נ) וקדשתו לכל דבר שבקדושה לפתוח ראשון ולברך ראשון וליטול מנה יפה ראשון. ולשון ספרא (פ''א, הי''ד) גם כן וקדשתו על כרחו. ר''ל כי זה צווי נצטוינו בו ואינו בבחירת הכהן. וכן אמרו (שם ה''ו) קדושים יהיו לאלהיהם על כרחם והיו קדש לרבות בעלי מומין. שלא תאמר אחר שזה אינו ראוי להקריב לחם אלהיו לאי זה דבר נקדמהו ונכבדהו ולכן אמר והיו קדש, הזרע הנכבד כולו, תמים ובעל מום. וכבר התבארו התנאין הראוין להם ואז יהיה ראוי להתנהג עמהם המנהג הזה במקומות מפוזרים בגמר מכות וחולין ובכורות ושבת וזולתם. 
<h3>[ספר המצות לרמב''ם — עשין ל''ב]</h3>
------
ר' זירא כהן היה ואין לי לברר איזה, דה''ג בברכות ירושלמי פ''ג [ה''א] ובירושלמי דמס' נזיר פ' כהן גדול [פ''ז ה''א] מהו שיטמא כהן לכבוד הנשיא כד דמך ר' יודן נשיאה אכרז ר' ינאי אין כהונה היו' כד דמך ר' יהוד' נשיאה בר בריה דר' יהודה נשיאה דחף ר' חייא בר אבא לר' זעירא בבכנישתא דגופנא דציפרין וסאביה אלמא כהן הי', וקשה לי ההיא דפ' כל הבשר שלהי הל' דנטילת ידים [חולין ק''ז ע''א] דאיבעיא להו מהו לאכול במפה, פי' בלא נטילה, מי גזרינן דילמא נגע או לא [וכו'] ת''ש דשמואל אשכחיה לרב דקאכיל במפה א''ל עבדין כדין, וא''ל דעתי קצרה. כי סליק ר' זירא אשכחינהו לר' אמי ור' אסי דקאכלי בבלאי חמתות אמר להו גברי רברבי כרבנן לטעי ברב ושמואל, אשתמיטתיה הא דאמר רב תחליפא בר אבימי אמר שמואל התירו מפה [לאוכלי תרומה ולא התירו מפה] לאוכלי טהרות פי' משום דזהירין וזריזין ולא נגעי ור' אמי ור' אסי כהני הוו, ותימא דר' זירא אם היה כהן שלא ידע הא דשמואל. ותו גרס' בברכות פ''ג שאכלו [מ''ו ע''א] ר' זירא חלש קביל עליה ר' אבהו דאי מתפח חריכא קטין שקיה עבידנא יומא טבא לרבנן, כי איתפח א''ל לר' זירא נשרי מר (פרושי) [פרש''י] ברכת המוציא, א''ל לא סבר לה מר דהא דא''ר יוחנן בעל הבית בוצע בתר (דברוך) [דכרוך] א''ל לר' זירא לבריך לן מר אמר ליה לא סבר לה מר להא דרב הונא דמן בבל דאמר בוצע הוא מברך, ואי כהן הוה אמאי לא סבירא ליה ההיא דשלהי הוריות ומייתינן לה בהנזיקין [נ''ט ע''א] בגמרא דאילו דברים אמרו מפני דרכי שלום כהן קורא ראשון ובהוריות [י''ב ע''ב] אההיא כל המקודש מחבירו קודם את חבירו כהן קודם ללוי, ובגמרא מהא דתנא דבי ר' ישמעאל וקדשתו לכל דבר שבקדושה לפתוח ראשון ולברך ראשון וליטול מנה יפה ראשון ובגמר' דהניזקין שקיל וטרי עד אמר אביי לא נצרכא דרכי שלום דמתניתין אלא כדמר דתניא שנים ממתינין זה לזה בקערה והבוצע הוא פושט ידיו תחילה ואם בא לחלוק כבוד לרבו או למי שגדול הימנו הרשות בידו, ואמר מר עלה לא שנו אלא בסעודה אבל בבית הכנסת לא דאתי לאינצויי, וגרסי' במס' מגילה פ' אחרון [כ''ז ע''ב] שאלו תלמידיו את ר' פרידא במה הארכת ימי' אמר להן מימי לא קדמני אדם לבית המדרש ולא ברכתי לפני כהן וכו', ופירש''י שלא בירך לפני כהן בסעודה דכתיב וקדשתו לכל דבר שבקדושה לפתוח ראשון ולברך ראשון, ומייתינן להא נמי בנדרים פ' קונם יין [ס''ב ע''א], ואעפ''י שיש לדחות ולומר ה''מ דבסעודה מברך ראשון כגון סעודה שהיא של רבים כגון חופה ושבוע וישוע הבן אבל סעודה המיוחדת לבעל הבית אין זו תלויה בכהן אלא בבעל הבית, דדוחק הוא זה דכיון דמחמת שמחה ונדר עשאה ר' אבהו לסעודה שהרי קיבל עליו דאי מיתפח ר' זירא עביד יומא טבא לרבנן כסעודה של רבים היא כאדם המשיא את בנו או מוהל ופודה את בנו דבאותו משתה כהן מברך אף כאן היה משתה דהא אמר עבידנא יומא טבא לרבנן. וגרסי' נמי בגיטין ירושלמי בהנזיקין [ה''ט] אהא דאילו דברים אמרו מפני דרכי שלום כהן קורא ראשון, מילתא דר' יהושע ב''ל שהיא מדבריהם, דאמר ר' יהושע ב''ל מימי לא ברכתי לפני כהן, ולא הנחתי ישראל לברך לפני. פי' ר' יהושע לוי היה ומשום הכי לא הניח לישראל לברך לפניו בסעודה כדרך שאין קורא לפניו בבית הכנסת. ולפי' זה נתפרדה חבילה דקאמרינן, שאין לוי קורא כלל במקום שאין כהן. ומיהו אם לא נידחה קשיא זו כמו שכתבתי. וגם אם לא נפרש דר' זירא לא שמיעא הא דשמואל דהתירו מפה קשיא לי ההיא דאילו דברים דברכות ירושלמי [פ''ח ה''ה] אמשנת ב''ש אומר כוס בימינו ושמן ערב בשמאלו וכו', וב''ה אומר שמן ערב בימינו וכוס לשמאלו [וכו'] אבא בר רב הונא [ורב הונא] הוו יתבין ואכלין והוה ר' זעירא קאים משמש קומיהון על וטעין יתהון בחדא, פי' כוס ושמן ערב בידו כאחת, א''ל אבא בר רב הונא מה ידיך חוריתא קטעין וכעס עלוי אבוי א''ל לא מסתיין דאת רביע והוא קיים משמש ועוד דהוא כהן ואמר שמואל המשתמש בכהונה מעל את מקל ליה גזירה דהוא יתיב ואת קאי ומשמש תחותוי, מניין המשתמש בכהונה מעל ר' אחא בשם שמואל אמר (ואומרה לכם) [ואמרת אליהם] אתם קודש [לה'] והכל[ים] קודש מה כלים המשתמש בהם מעל אף המשתמש בכהנים מעל. ונראה כי ר' זירא תלמידו של רב הונא הוא ודאי כהן והוא שעלה בימי רב יהודה, ולמד לפני ר' אמי ור' אסי ותלמידי ר' יוחנן והיה חבר לר' (אבהו) [אבא] ור' אלעזר והוא כהן, ואף תלמידו של רב חננאל תלמידו של רב היה דגרסינן במגילה פ''א [ה''ט] הל' אין בין ספר' בירושלמי, כל אותו הלכה שאני בגמרא דידן בהקומץ רבה [מנחות ל''א ע''ב] מן הל' דהלוקח תודה מן השוק מהלכות תורה כולן בירושלמי ר' זעירא ורובן בשם רב חננאל, וגם בשם שאר תלמידי רב והן מימרות דר' זעירא וט''ו הן, מיהו בהל' דידן א''ר זעירי גרסי' בסוף הוריות [י''ד ע''א] אביי ורבא ור' זירא ורבה בר רב מתנא הוו יתבי והוו צריכי רישא אמרי כל דאמר מילתא ולא איפריך ליהוי רישא דכולהו איפרוך דאביי ולא איפרוך חזייה רבא לאביי דגבה רישיה א''ל נחמיני פתח ואימא אלמא ר' זירא הוה עם רבא כשמלך אביי. 
<h3>[יחוסי תנאים ואמוראים לרבינו יהודה ב''ר קלונימוס משפירא רבו של הרוקח — ערך ר' זירא]</h3>
------
לקדש כהן דכתיב (ויקרא כ''א) וקדשתו, ואמרו חכמים כגון לפתוח ראשון בקריאת התורה ולברך ראשון בברכת המזון וכיוצא בו, ולטול מנה יפה, ואם בא לחלק כבוד לרבו בזה יש להאריך אם הרשות בידו. 
<h3>[סמ''ק סימן נ''ו]</h3>
------
לקדש כהן דכתיב (ויקרא כ''א) וקדשתו ואמרו רבותינו (גיטין נ''ט) כגון לפתוח בקריאת התורה ולברך ראשון בברכת המזון וכיוצא בו וליטול מנה יפהא). [[ה''ג] ואם בא לחלוק כבוד לרבו יש להאריך [ע''כ]]ב). א) כגון במעשר עני או צדקה המתחלקת לעניים או חבירים מסובין בסעודה אבל מידי דשותפות לא דהא אמרינן בפרק מקום שנהגו (פסחים נ') דהנותן עינו בחלק יפה אינו רואה סימן ברכה לעולם, עכ''ל בפרק הניזקין (גיטין נ''ט). ב) ואם בא לחלוק כבוד לרבו או למי שהוא גדול ממנו הרשות בידו ואתמר עלה לא שנו אלא בסעודה אבל בבית הכנסת לא דאתי לאנצויי אמר רב מתנא הא דאמרת בבית הכנסת לא שנו אלא בשבתות ובימים טובים דשכיחי רבים אבל בשיני ובחמישי לא, ואומר רבינו תם דהני מילי לדידהו דבחול טרודי במלאכות ולא שכיחי רבים אבל לדידן כך שכיחי בשיני ובחמישי כמו ביום טוב, עכ''ל הניזקין, (גיטין נ''ט). איני והא רב הונא קר' בכהני שאני רב הונא דאפילו ר' אמי ור' אסי דכהני דחשיבי דארעא דישראל מיכף הוו כיפי ליה, עכ''ל התלמוד פרק הניזקין (שם). בשם ה''ר טוביה ז''ל, דהא דאמרינן וקדשתו גבי כהן לברך ראשון הני מילי לברכה המוציאה את הרבים אבל ברכה המוטלת על היחיד כגון מילה שמוטלת על האב או השמיטה דבר המוטל על היחיד, וז' ברכות מוטלות על החתן ומזה יש מחלוקת בצרפת י''א שחולקין כבוד לכהן שעל החתן מוטלות לכך צריך לברך שני ברכות לשני חתנים אם לא עשו המברך שליח, עכ''ל התו' בפ''ג דתענית. שאלו תלמידיו את ר' פרידא במה הארכת ימים — פ''ה באיזו זכות — וקאמר הרבה דברים כו' עד דאמר ולא ברכתי — פ''ה בסעודה — לפני כהן דאמר מר וקדשתו לכל דבר שבקדושה לפתוח ראשון ולברך ראשון ופריך למימרא דמעליותא היא והאמר רבה בר בר חנה אמר ר' יוחנן כל תלמיד חכם שמברך לפניו עם הארץ אותו תלמיד חכם חייב מיתה (משלי ח') כל משנאי אהבו מות — פ''ה לגורמים לבני אדם לשנאותי שהרואה תלמיד חכם שפל לפני עם הארץ אומר אין נחת רוח בתורה — כי קאמר איהו בשוים פי' כי קאמר רב פרידא ולא ברכתי בסעודה כו' שגדול זה כמו זה, עכ''ל פרק העיר במגילה (דף כ''ח). 
<h3>[סמ''ק מצוריך סימן נ''ד]</h3>
------
לקדש זרע אהרן, כלומר לקדשם ולהכניסם לקרבן, וזהו עיקר העשה, וכן להקדימם לכל דבר שבקדושה, ואם מאנו בזה לא נשמע אליהם. וזה כולו לכבוד השם יתעלה אחר שהוא לקחם ובחרם לעבודתו, שנאמר [ויקרא כ''א] וקדשתו כי את לחם וגומר, ובא הפירוש וקדשתו לכל דבר שבקדושה לפתוח ראשון ולברך ראשון וליטול מנה יפה ראשון. ולשון סיפרא, וקדשתו על כרחו, כלומר שזאת המצוה אנחנו נצטוינו בה ואין זה בבחירת הכהן. ועוד אמרו קדושים יהיו לאלהיהם על כרחם, והיו קדש לרבות בעלי מומין, שלא נאמר אחר שזה אינו ראוי להקריב לחם אלהיהם למה זה נקדימהו ונכבדהו, על כן אמרו והיו קדש, כלומר הזרע הוא מיוחס כולו תמים ובעל מום. משרשי המצוה לפי שידוע כי מכבוד האדון לכבד משרתיו ובכל עת כיבודינו הכהנים נזכור ונקבע במחשבתינו כבודו ברוך הוא וגדלו, ובזכות המחשבה הזכה והמעולה והרצון הטוב תחול ברכתו ברוך הוא וטובו הגדול עלינו, והוא חפץ בברכה כאשר הודענו כמה פעמים. מדיני המצוה מה שאמרו זכרונם לברכה [גיטין נ''ט ע''א] שסדר קריאת התורה בצבור זהו, שהכהן קורא ראשון לעולם ואחריו לוי ואחריו ישראל, ואם אין שם כהן נתפרדה חבילה, ואם אין שם לוי, כהן קורא שני פעמים, וכהן אחר כהן לא יקרא משום פגמו של ראשון, ולוי אחר לוי לא יקרא משום פגם שניהם, וכבוד זה נעשה להם כשראויין לכך, אבל היו בעלי עבירות נמנעים מכבוד, וכבר אמרו זכרונם לברכה [הוריות י''ג ע''א] שממזר תלמיד חכם קודם לכהן עם הארץ. ועכשיו בזמן הזה לא ראינו מי שהקדים עצמו לשום כהן מפני חכמתו ועקב יראת יי. ויתר פרטיה נתבארו במקומות חלוקים מן גמר[א] מכות וחולין ובכורות ושבת וזולתם. ונוהגת בכל מקום ובכל זמן בזכרים ונקבות, שמצוה על כולן לכבד זרע אהרן. ועובר על זה ולא כיבדם במקום שראוי וכהן הראוי לכבוד ביטל עשה זה. 
<h3>[ספר החינוך מצוה רס''ט]</h3>
------
כשאמרו שמברך ראשון, בד''א כשהוא תלמיד חכם ואין חכם גדול ממנו, אבל יש חכם גדול ממנו אותו חכם מברך לפניו, ואין צריך לומר אם הכהן עם הארץ שאסור לברך לפני תלמיד חכם. אמרו חכמים כל תלמיד חכם שמברך לפניו כהן עם הארץ אותו תלמיד חכם חייב מיתה. עוד אמרו אפילו ממזר תלמיד חכם וכהן גדול עם הארץ ממזר תלמיד חכם קודם. וכן כל זמן שיש כהן בבית הכנסת הוא קורא ראשון בתורה. יש מי שכתב שלא אמרו זה אלא בכהן תלמיד חכם שאין שם ישראל חכם הימנו, אבל יש שם ישראל חכם הימנו אותו חכם קודם כדרך שאמרנו במברך ראשון. ויש מי שאמר שאפילו תלמיד חכם גדול אינו קורא במקום כהן לפני כהן, אם לא יהיה חכם שלא נמצא כהן חכם כמותו בעולם, אבל יש כהן חכם ממנו או חכם כמוהו אפילו אינו שם בבית הכנסת ולא בעיר, אסור לקרות במקום כהן לפני כהן אפילו היה הכהן עם הארץ. ויש מי שאמר שאפילו יש כהן גדול ממנו בעולם אם אינו באותה העיר מותר לקרות במקום כהן בפני כהן. ויראה לי שאין כהן קורא לפני תלמיד חכם לעולם אם לא יהיה הכהן גדול ממנו, אבל אם אינו גדול ממנו אע''פ שיש כהן אחר גדול ממנו אפילו באותה העיר, כיון שאינו שם בבית הכנסת, אינו רשאי כהן שבבית הכנסת לקרות בפני תלמיד חכם. ויש מי שאמר שבשבתות ובמועדים אינו קורא תלמיד חכם בפני כהן אפילו כהן עם הארץ, מפני שהוא עת קבוץ לרבים ויבאו לידי מריבה, אבל בשאר ימים מותר לחלוק כבוד לרבו ישראל או למי שהוא גדול ממנו. כתב הר''ם בפירוש המשנה שלא יקרא כהן עם הארץ לפני תלמיד חכם, ותמה מאוד על המקומות שנהגו לקרות כהן עם הארץ לפני תלמיד חכם ישראל. ובספרו כתב שמנהג פשוט היום שאפילו כהן עם הארץ קודם לקרוא לפני תלמיד חכם גדול שבישראל. ויראה לי שנתפשט המנהג כן כדי שלא ירבו המחלוקות בישראל, כדרך שאמרו חכמים בכמה דברים מפני דרכי שלום, ואע''פ שלא אמרו אלא בזמן ששניהם שוין. 
<h3>[הבתים — שערי קריאת התורה שער שלישי]</h3>
------
המצוה ל''א לכבד זרע אהרן ולקדשו שנאמר [ויקרא כ''א ח'] וקדשתו כי את לחם אלקיך הוא מקריב. ולשון הר''ם בספר המצוות [עשין ל''ב] צונו לכבד זרע אהרן ולנשאם ולרוממם ולשים מדרגתם מדרגה קודמת בראשונה, ואפילו ימאנו אותו לא נשמע להם, זה כלו הגדלה לאל יתעלה אחר שהוא לקחם ובחרם לעבודתו ולהקריב קרבנותיו. והוא אמרו וקדשתו כי את לחם אלקיך הוא מקריב קדוש יהיה לך. ובא הפירוש [גיטין נ''ט ע''ב, מו''ק כ''ח ע''ב] וקדשתו לכל דבר שבקדושה לפתוח ראשון ולברך ראשון. ולשון ספרא [תו''כ אמור פרשה א' הי''ג] ג''כ וקדשתו על כרחו, ר''ל כי זה הצווי נצטוינו ואינו בבחירת הכהן. וכן אמרו קדושים יהיו לאלקיהם על כרחם. והיו קדש לרבות בעלי מומין, שלא תאמר אחר שזה אינו ראוי להקריב לחם אלקיו לאיזה דבר נקדימהו ונכבדהו, לכן אמרו והיו קדש הזרע הנכבד כלו תמים ובעלי מום ע''כ. כבר באר הר''ם טעם מצוה זו. ומה שבאה הקבלה האמתית להכריחם בזה הכבוד, כל זה לכבוד ה', ולהערה למעלת נפשנו, וגם אם אין מטבע האדם לבקש הכבוד, וגם כי ימאן בו בדרך ענוה ע''כ נצטוינו לקדשם בעל כרחם, וזה יהיה הערה לשלמות נפשנו שהכל לכונת כבוד התורה. וכבר ידעת מאמר חכמינו אמרם [הוריות י''ג ע''א] ממזר תלמיד חכם קודם לכהן גדול עם הארץ, ואמרו [מגילה כ''ח ע''א] כל ת''ח שמברך לפניו כהן עם הארץ חייב מיתה שנ' [משלי ח' ל'] כל משנאי אהבו מות, אל תקרי משנאי אלא משניאי. אמר ''למשניאי'' להיות כבוד החכם לאהבת ה', ר''ל כדי להתעורר בלמוד החכמות והדעות וזה גורם להשניאו. מענין הקדושה והקדמת הכבוד בכהנים שקורא הוא ראשון בבית הכנסת, ומן הדין היה שלא יקרא כהן עם הארץ לפני ת''ח, וכבר נהגו העם לקרא כהן ראשון אפילו במקום שיש ת''ח מפני דרכי שלום [גיטין שם] שנאמר [משלי ג' י''ז] דרכיה דרכי נעם וכל נתיבותיה שלום. 
<h3>[הבתים — ספר המצוה]</h3>
------
כבוד כהנים לקרא בתורה ראשון ולברך ברכת המזון בסעודה ראשון וליטול מנה ראשון כך פשוט בגיטין ופי' מנה כגון במעשר עני או בצדקה המתחלקת לעניים או חברים המסובין בסעודה אבל במילי דשותפות לא דאסור ליתן עינו בחלק יפה וכן פי' בתוספות. כהן שנשתמד וחזר בתשובה אם קור' ראשון כתבתיו בנתיב ג' בעניין תפלה בחלק נשיאו' כפים [חלק ו' וז''ל כהן שנשתמד וחזר בתשובה כתב בספר הבהיר שלא ישא כפיו ולא יקרא ראשון כדאמרינן (מנחות ק''ט ע''א) כהנים ששמשו בבית חניו לא ישמשו במקדש, אבל רש''י כתב במנחות דכשר לנשיאות כפים ולקרא ראשון וכן נראה עקר עכ''ל רי''ו שם] כי דינם שוה. 
<h3>[רבינו ירוחם נ''ב ח''ג]</h3>
------
כהן מברך בתחלה ברכ' מזון ואם כהן עם הארץ ות''ח שם ת''ח קודם ואם הכהן כמו כן ת''ח מצוה להקדים לכהן לפתוח בתור' ראשו' ולברך ראשו' וליטול מנה ראשון כמו שכתבתי למעלה כך פשוט במגלה [כ''ח ע''א]. 
<h3>[רבינו ירוחם נ''ב ח''ג]</h3>
------
כהן נותנין לו חלק בראש וחלק יפה בצדקה ובמתנות עניים כתבתי בנתיב ב' ח''ג בכבוד הכהנים. 
<h3>[רבינו ירוחם ני''ט ח''א]</h3>
------
אמר הנזכר, הנה שאל (אלי) [אותי] אחד מן החברים למה יוצא הכהן מבית הכנסת לפעמים בעת שמתחילין לקרוא בתורה. ולמה אינו קורא הוא כל עת היותו בבית הכנסת, או יתן רשות לישראל אחד לקרוא במקומו. וזאת היתה תשובתי. גרסינן בגיטין פרק הנזקין [נ''ט ע''א] במשנה, אלו דברים אמרו מפני דרכי שלום, כהן קורא ראשון ואחריו לוי ואחריו ישראל מפני דרכי שלום. והנה הר''ם פירש על משנה זו, זה לשונו, דע שזה הדבר המפורסם בכל הארצות, בהיות כהן קורא בבית הכנסת בתורה ראשון, יהיה תלמיד [חכם] או עם הארץ, הנה זה אין שורש לו בתורה כלל. ולא נזכר זה בתלמוד. ואין זה הכ[ו]נה הרמוזה בזאת ההלכה. ונפלאתי מאד מהיות ארצות הדרומיים גם כן על זה המנהג עם היותם בריאים מחולי ומדעות האחרונים ודרכיהם, ואין אצלם כי אם ענינים מסכימים ללשון התלמוד. ואיני יודע אנה נמצא זה הכבוד [—הכיבוד]. ואמנם צורת הענין לפי מה שבאה בזה הקבלה הוא לפי מה שאספר לך. וזה שהכהן יקדם על הלוי והלוי על ישראל. ואמר השם יתברך [ויקרא כ''א] ''וקדשתו כי את לחם אלהיך הוא מקריב''. ובאה הקבלה, לכל דבר שבקדושה, לפתוח ראשון ולברך ראשון וליטול מנה ראשון. זה כולו כאשר לא היה שם חכם יותר ממנו. כמו שיהיה אצלנו כהן ולוי וישראל ויהיו כולם במעלה אחת, הנה ישוב אז אל הקדמת היחס ויקדם הכהן ואחריו הלוי ואחריו הישראל. והנה אביא לך נוסחת זה בסוף הוריות [י''ג ע''א] אימתי, בזמן שכולן שוין. אבל אם היה ממזר תלמיד חכם וכהן עם הארץ ממזר תלמיד חכם קודם לכל דבר. וכל שיטת התלמוד היא שקצת חכמים יקראו בספר התורה ראשון בשבת, כאומרם [גיטין נ''ט ע''ב] והיו לפניו רב אמי ורב אסי שהיו היותר נכבדים שבכהני ארץ ישראל להיותו יותר חכם מהם. וכן אמרו [מגילה כ''ב ע''א] רב קרי בכהני רוצה לומר היה קורא ראשון [ב]מקום הכהן להיותו יותר חכם מהכהנים אשר לפניו. וזה אין מחלוקת בו. ומהעיקרים גם כן שהכהן כאשר ראוי לקרוא ראשון, ונתן רשות לישראל, אשר הוא במעלתו או פחות ממנו, שיוכל הישראל לקבל זה הכבוד. אבל אסרו זה חכמים מפני דרכי שלום. לפי שיתחדש מזה מחלוקת, ויאמר ישראל אחר ''מפני מה נתת רשות לזה שיעלה ראשון ולי לא נתת רשות''. וירבה המחלוקת והשנאה. ולזה אמרו שהוא יקרא ראשון ולכבודו לאחר לא יתן. אך בראותו גדול ממנו בחכמה יכול לצאת מבית הכנסת ויניח הישראל ההוא לקרות ראשון. וכן פשט המנהג. 
<h3>[תשובת רבינו יעקב ב''ר משה מבניולש]</h3>
------
שאלת מעשה בא לפניך כי יהודי קלל כהן אחד ואבותיו קללות נמרצות בפני העם ואמרו לך להענישו יען היה כהן. וחפשת ולא מצאת עונשו על ישראל חברו. ויען בארץ הזאת נוהגין ברוב ענינים כחקות (הישמעאלים) [הגוים] אשר מכללן שהמקלל קרוב נביאים יענש עונש חזק. יאמרו היהודים כי כן ראוי לעשות למבזה או מקלל הכהן להיות זרע אהרן. ואמרת אולי שאיזה סמך להם מדברי הראשונים שלא השגת אותם, כאשר מצאת נוהגין מי שמת לו הולד הראשון לבלתי יתאבל אלא יום הקבורה. ומצאת כתוב דברי גאון גם למול המת תוך ז' ללידה. ואולי כזאת וכזאת ימצא בספרי הקודמים. ואמרו לך שבמיורקה היו נוהגין כן עד כאן דבריך.
תשובה. בגיטין פ' הניזקין [נ''ט ע''א] תנן כהן קורא ראשון ואחריו לוי ואחריו ישראל מפני דרכי שלום, ואמרינן בגמ' מנה''מ ואמוראי מוכחי הא מילתא מקראי טובא, והמחוור מכלם דכתיב וקדשתו לכל דבר שבקדושה לפתוח ראשון ולברך ראשון וליטול מנה יפה ראשון, ואביי שאל הא מפני דרכי שלום דאורייתא הוא, ואסקה אביי לכדתניא שנים ממתינין זה לזה בקערה וכו' ואם בא לחלוק כבוד לרבו או למי שגדול ממנו הרשות בידו, ואמר מר עלה לא שנו אלא בסעודה אבל בבית הכנסת לא מאי טעמא דאתי לאינצויי, כלומר מן התורה היה יכול הכהן לתת רשות למי שגדול ממנו אבל חכמים תקנו שלקרוא בבית הכנסת לא יוכל כהן לחלוק כבוד ללוי ולא לוי לישראל דלא ליתו שארא לאינצויי ולמימר אנא קרינא ברישא. והיינו הא דתנן במתני' כהן קורא ראשון וכו' שלא יוכל לשנות ולחלוק לו כבוד מפני דרכי שלום. ואמרינן נמי התם דזהו בשבתות וימים טובים אבל בחול דליכא אינשי טובא בביהכ''נ יכול לחלוק כבוד למי שגדול ממנו. ואם היה חכם גדול מכל הכהנים שבדורו יכול לחלוק לו הכהן כבוד אפי' בשבתות ויו''ט, דהא רב הונא קרי בכהני אפי' בשבתות ויו''ט, משום דאפי' רב אמי ורב אסי דכהני חשיבי דארעא דישראל מיכף הוו כייפין ליה. ובפ' בני העיר [מגילה כ''ז ע''ב] גרסינן שאלו תלמידיו את ר' פרידא במה הארכת ימים אמר להם מימי לא ברכתי לפני כהן, ומקשינן בגמ' למימרא דמעליותא היא והאמר רבה בב''ח אמר ר''י כל ת''ח שמברך לפניו אפי' כה''ג ע''ה אותו ת''ח חייב מיתה שנאמר כל משנאי אהבו מות אל תקרי משנאי אלא משניאי, ומפרק כי אמר איהו בשוין. ופי' ר''ת ז''ל דלאו שוין ממש קאמר דא''כ פשיטא דכהן קודם ומאי רבותיה דר' פרידא דאורייתא הוא. אלא [ר''ל] ששניהם ת''ח אבל ר' פרידא היה גדול ממנו ואם רצה לקרות קודם לכהן רשאי כרב הונא דקרא בכהני, והיינו רבותיה דר' פירדא. הנה שלדברי הכל היא מצוה בתורה לכבד הכהן יותר משאר ישראל. וכבר מנאה הרמב''ם ז''ל בחשבון המצות שכתב בראש ספר המדע במנין המצות ל''ב לחלוק כבוד לזרעו של אהרן ולהקדימו לכל דבר שבקדושה שנאמר וקדשתו. ובספר המצות שלו כתב ז''ל המצוה ל''ב היא שצונו לכבד זרע אהרן ולנשאם ולרוממם ונשים מדרגתם מדרגה קודמת וראשונה ואפי' ימאנו לא נשמע מהם זה כלו הגדלה לאל ית' אחר שהוא לקחם ובחרם לעבודתו ולהקריב קרבנותיו, והוא אמרו וקדשתו כי את לחם אלהיך הוא מקריב קדוש יהיה לך, ובא הפי' לכל דבר שבקדושה לפתוח ראשון ולברך ראשון וליטול מנה יפה ראשון וכו', והאריך בזה שם בספר ההוא. גם הר''ם מקוצי ז''ל מנה המצוה הזאת בספר המצות שלו [עשה קע''א]. וכן נמנית מצוה זו בס' עמודי גולה [עשה נ''ו]. גם בס' עבודה [פ''ד מה' כלי מקדש ה''ב] כתב הר''ם ז''ל שצריך כל אדם מישראל לנהוג בהם כבוד הרבה ולהקדים אותן לכל דבר שבקדושה לפתוח בתורה ראשון ולברך ראשון וליטול מנה יפה ראשון. וגרסינן תו במס' נדרים פרק קונם יין [ס''ב ע''א] אמר רבא שרי ליה לצורבא מרבנן למימר צורבא מרבנן אנא שרו לי תגראי ברישא שנאמר ובני דוד כהנים היו מה כהן נוטל חלק בראש אף ת''ח נוטל חלק בראש, וכהן מנ''ל דכתיב וקדשתו וגו', ותנא דבי ר''י וקדשתו לכל דבר שבקדושה לפתוח ראשון ולברך ראשון וליטול מנה יפה ראשון. הנה שלמדו החכם מן הכהן לענין זה. ואחר שהיא מ''ע מן התורה לכבד הכהן ולהדרו על שאר העם, הדבר ברור שהמחרף אותו ראוי ליענש יותר מאשר אם חרף א' משאר העם. ואע''פ שבשאר העם קיי''ל [ב''ק צ''א ע''א] ביישו בדברים פטור, במבייש הכהן בדברים ראוי לגעור בו ברבים ולהכריחו לבקש ממנו מחילה ולרצותו עד שימחול לו.
ואף בשאר האנשים כ' הרמב''ם ז''ל [חובל ומזיק פ''ג ה''ה] שיש לב''ד לעשות גדר בדבר כפי מה שיראו. אין צ''ל בכהן שראוי לגעור בנזיפה במחרפו ובמגדפו כל שהכהן מתנהג בקדושתו של אהרן ע''ה. רוצה לומר שאינו נושא נשים בעברה ואינו מטמא למתים. שאם עשה כן אבד כהונתו ופסול לעבודה עד שיחזור בו כדרך המוזכר במס' בכורות פ' מומין אלו [מ''ה ע''ב]. או שהרג את הנפש אפי' בשוגג שאסור לישא כפיו כדאי' בפ' בתרא דמגלה [ברי''ף שם ט''ז ע''א בדפיו, והוא בגמ' ברכות ל''ב ע''ב] ואפי' גלה וחזר במיתת כ''ג קיי''ל כר''י דאמר בפ' אלו הן הגולין [מכות י''ג ע''א] דאינו חוזר לשררה שהיה בה. ובחולין פ' הזרוע [קל''ב ע''ב] תניא שכל כהן שאינו מודה בכל העבודות המסורות לבני אהרן בין בפנים בין בחוץ אין לו חלק בכהונה. וכן אמרו בפ' הנזקין [חולין ק''ל ע''ב] אמר ר' שמואל בר נחמני אמר ר''י מנין שאין נותנין מתנות לכהן עם הארץ שנאמר [דהי''ב ל''א] ויאמר לעם ליושבי ירושלים לתת מנת הכהנים והלוים למען יחזקו בתורת ה'. המחזיקים בתורת ה' יש להם מנות ושאין מחזיקים בתורת ה' אין להם מנות.
והא דתנן בפרקא בתרא דחלה [פ''ד מ''ט] אלו נתנין לכל כהן החרמים והבכורות ופדיון הבן ופדיון פטר חמור והזרוע והלחיים והקבה וראשית הגז וכולי, פירשו קצת מן האחרונים ז''ל לכל כהן אע''פ שאין משמר שלו, אבל לא לע''ה. אבל הרמב''ן ז''ל [הלכ' בכורות פ''ד] כתב לכל כהן אפי' לכהן עם הארץ. וכ''ה בירושלמי [חלה פ''ד ה''ד]. והא דאמרינן בחולין [ק''ל ע''ב] דאין נותנין לכהן ע''ה. היינו אם יש שם כהן חבר, לחבר נותנין, אין שם כהן חבר נותן לע''ה, ולא צריך למטרח בתר חבר או לעכבם עד שיבא. ולהכי תנן נתנין לכל כהן כמש''כ זה הרמב''ן ז''ל בה' בכורות פרק עד כמה [שם]. ומ''מ אף אם נותנין לו מתנות כשאין שם כהן חכם, אין מחמירין הרבה על המביישו בדברים, כיון שאינו מתחזק בתורת ה' כמו שראוי לזרעו של אהרן ע''ה שנאמר עליהם [דברים ל''ג] יורו משפטיך ליעקב וכו', שהרי אפי' ממזר ת''ח קודם לכ''ג עם הארץ כדאיתא בסוף הוריות [י''ג ע''א]. וגרסי' במנחות פרק כל המנחות באות מצה [נ''ג ע''א] אמרו ליה רבנן לרבי פרידא ר' עזריה בר בריה דר' אבטולס דהוא עשירי לר' אלעזר בן עזריה דהוא עשירי לעזרא קאי אבבא, אמר להו מאי כולי האי אי בר אוריין הוא יאי, אי בר אבהן ובר אוריין יאי ויאי, ואי בר אבהן ולא בר אוריין אישא תיכליה, אמרו ליה בר אוריין הוא. ותו גרסינן ביומא פ' בא לו [ע''א ע''א] מעשה בכ''ג שיצא מבית המקדש הוו קא אזלי כו''ע בתריה כד חזיוה לשמעיה ואבטליון דהוו קא אתו שבקוה לדידיה ואזלו בתר שמעיה ואבטליון, לסוף אתו לאפטורי מיניה, אמר להו ייתון בני עממיא לשלם אמרו ליה ייתון בני עממיא לשלם דעבדין כעובדי דאהרן ולא ייתון בני אהרן לשלם דלא עבדין עובדי דאהרן. הנה שלא היו אלו החכמים נזהרין מלקלל הכהנים אף אם היו נודעים ביחוסם, כל שלא היו נוהגין כשורה, או שלא היו בני תורה. כ''ש כהנים שבדורנו שאין להם כתב היחס, אלא מפני חזקתן נהגו היום לקרוא ראשון בתור' כהן ואפי' הוא ע''ה לפני חכם גדול שבישראל, כמש''כ זה לר''ם ז''ל בפי''ב מה' תפלה [הי''ח], אע''פ שמן הדין היה זה אסור, ואותו חכם חייב מיתה שקורא לפניו אפי' כהן גדול עם הארץ כמו שכתבתי למעלה, אלא שנהגו כן מפני המחלוקת. 
<h3>[שו''ת הריב''ש סימן צ''ד]</h3>
------
<h2> י''ג ע''א.</h2>
פר משיח קודם לפר העדה. מנהני [מילי], דת''ר ושרף אותו כאשר שרף את הפר הראשון [ויקרא ד'], מה ת''ל הראשון, שיהא ראשון. ת''ר פר כהן משיח ופר העדה עומדין, פר כהן משיח קודם לפר העדה בכל מעשיו, הואיל ומשיח מכפר ועדה מתכפרת דין הוא שיקדום המכפר למתכפר, וכן הוא [אומר] (שם ט''ז) וכפר בעדו ובעד ביתו ובעד כל קהל יש'. 
<h3>[פסקי הרי''ד]</h3>
------
פר העלם דבר של ציבור קודם לפר ע''ז, מאי טעמ', דהאי חטאת והאי עולה, ותנא והקריב את [אשר] לחטאת ראשונה [ויקרא ה'] מה ת''ל, אם ללמד שתהא חטאת ראשון הרי כבר נאמר [שם] ואת השיני יעשה עולה כמשפט, אלא זה בנה אב שיהו כל החטאות קודמות לעולות הבאות עמהן, וקימ' לן דאפי' חטא' העוף קודמת לעולת בהמה. 
<h3>[פסקי הרי''ד]</h3>
------
דם החטאת קודם לדם העולה, מפני שדם חטאת [מכפר]. אברי עולה קודמין לאמורי חטאת, שהעולה כולה לאישים. דם חטאת ואברי עולה איזה שירצה יקדים. וכן דם עולה ואמורי חטאת או דם עולה ודם אשם, איזה שירצה יקדים. חטאת קודמת לעולה, אפילו חטאת העוף קודמת לעולת בהמה, שנ' [ויקרא ה'], את אשר לחטאת ראשונה, בניין אב לכל חטאת שהיא קודמת לעולה הבאה עמה. וכך בשעת הפרשה חטאת תחלה ואחר כך העולה. בקרבנות החג אינו כן, אלא קריבין על הסדר הכתוב בתורה, שנאמר [במדבר כ''ט], כמשפט[ם]. כיצד, בתחלה פרים ואחריהם אלים ואחריהם כבשים ואחריהם שעירים, אע''פ שהשעירים חטאת וכל אלו שקדמו אותן עולות. וכן בשגגת הצבור בע''ז שהן מביאין פר לעולה ושעיר לחטאת, הפר קודם, שנאמר בו [שם ט''ו], כמשפט. ופר כהן משיח קודם לפר העלם דבר של צבור. ופר העלם דבר קודם לפר ע''ז. ופר ע''ז קודם לשעיר שלה, אע''פ שהפר עולה והשעיר חטאת, שכך הוא סדר הכתוב בתורה. שעיר ע''ז קודם לשעיר נשיא, שהנשיא יחיד. ושעיר נשיא קודם לשעירת יחיד. ושעירת יחיד קודמת לכבשה, אע''פ ששניהם חטאת, שהשעירה ראויה [לבוא על הכריתות שמביאין עליהם חטאת והכבשה אינה באה על שגגת עבודה זרה. אפילו חטאת העוף של] יולדת קודמת לכבשה. חטאת קודמת לאשם, מפני (שדמן) [שדמה] ניתן על ארבע קרנות ועל היסוד. כל חטא[ו]ת שבתורה קודמו' לכל אשמות, חוץ מאשם מצורע, מפני שהוא בא על ידי הכשר. האשם [קודם לתודה ולאיל נזיר, מפני שהוא קדשי קדשים]. התודה ואיל נזיר קודמין לשלמים, מפני שהן נאכלין ליום אחד וטעונין לחם. והתודה קודמת לאיל נזיר, מפני שיש בה ארבעה מיני מנחה. שלמים קודם לבכור, מפני שטעונין מתן דמים שתים שהן ארבע, וסמיכה ותנופה ונסכים. הבכור קודם למעשר בהמה, שקדושתו מרחם ונאכל לכהנים בלבד. המעשר קודם לעופות, מפני שהוא זבח [ויש בו קדשי קדשים, דמו ואמוריו. והעופות קודמין למנחות, מפני שהם מיני דמים. הרי שהיו לפניו חטאת העוף ומעשר, המעשר קודם מפני שהוא זבח]. (האשם) [היו שם] חטאת העוף [ומעשר] ועולת בהמה, הואיל ועולה קודמת למעשר וחטאת העוף קודמת לעולת בהמה, מקריב חטאת תחלה ואחר כך העולה ואחר כך המעשר. שני מיני בהמה הרבה ממין קרבן אחד כך הן קריבין, הפרים קודמין לאלים, שכן נתרבו הנסכים [ואילים קודמין לכבשים שכן נתרבו בנסכים. וכבשים] קודמין לשעירים, שכן נתרבו האמורים. שבכלל אמורי כבשים האליה ואין בשעירים אליה. העומר קודם לכבש הבא עמו, ושתי הלחם קודמין לשני כבשים. זה הכלל, דבר הבא בגלל היום קודם לדבר הבא בגלל הלחם. מנחת איש קודם למנחת אשה. מנחת חטים קודם לשל שעורים. מנחת חוטא קודם למנחת נדבה, מפני שבאה על חטא. מנחה [נדבה] ומנחת שוטה, אי זה שירצה יקדים. מנחות קודמות ליין ויין קודם לשמן ושמן ללבונה ולבונה קודם למלח ומלח קודם לעצים. אימתי, בזמן שבאו כולם כאחד, אבל הבא ראשון ראשון קרב והבא אחרון קרב אחרון. 
<h3>[עץ חיים לרבינו יעקב ב''ר יהודה חזן מלונדרץ הלכ' עבודת בית המקדש פ''ד]</h3>
פר ע''ז קודם לשעיר ע''ז, ואמאי האי חטאת והאי עולה, אמרי במערבא משמיה דרבה בר מרי חטאת ע''ז חסירה א' לחטת כת'. רבינא אמ' כמשפט כת' ביה. פי', בע''ז כת' כמשפט כסדר שכתובין, דבתר כתיבה אזלינן ועולה כתיבא ברישא. 
<h3>[פסקי הרי''ד]</h3>
------
שעיר ע''ז קודם לשעיר נשיא, מאי טעמ', האי ציבור והאי יחיד. שעיר נשיא לשעירת יחיד, מאי טעמ', האי מלך והאי הדיוט. שעירת יחיד וכבשת יחיד, אמ' אביי תנאי היא, מר סבר שעירה עדיפא שכן נתרבת אצל ע''ז ביחיד, ומר סבר כבשה עדיפא שכן נתרבת באליה. עומר קודם לכבש הבא עמו, שתי הלחם קודמין לכבשים הבאים עמהן, זה הכלל דבר הבא בגין היום קודם לדבר הבא בגין לחם. 
<h3>[פסקי הרי''ד]</h3>
------
(ירושלמי הוריות פ''ג ה''ה) אמר רבי יהושע בן לוי ראש וזקן, ראש קודם לזקן שאינו ראש, מאי טעמא, דכתיב (דברים כ''ט, ט') ראשיכם שבטיכם זקניכם וכתיב (יהושע כ''ד, א') ויקרא לזקני ישראל ולראשיו ולשפטיו מפני מה הקדים משה ראשים לזקנים ויהושע הקדים זקנים לראשים, אלא משה על ידי שהיו הכל תלמידיו הקדים ראשים לזקנים יהושע על ידי שהיה צריך להם בכיבוש הארץ הקדים זקנים לראשים. 
<h3>[בה''ג הלכ' הוראות]</h3>
------
והשיב הר''ר מאיר מרוטאנבורק, שפדיון האשה קדים לפדיון האיש ובית דין יורדין לנכסיו ופודין אותה קודם, דחיישינן דילמא עבדי בה איסורא. וכן איתא פרק בתרא דהוריות [י''ג ע''א], אשה קודמת לאיש להוציא מבית השבי. ומסקינן בהוריות, דהיכא דחיישינן למשכב זכור האיש קודם, דקלקול גברא קשי מדאיתתא. 
<h3>[עץ חיים לרבינו יעקב ב''ר יהודה חזן מלונדרץ הלכ' כתובה פ''ב]</h3>
------
איש קודם לאשה להחיותו, אשה קוד' לאיש לכסו' ולהוציא' מבית השבי. ממזר ת''ח וכהן עם הארץ ת''ח קודם. [י''ב ע''ב] כל התדיר מחבירו תדיר קודם. [י''ג ע''ב] חמשה דברים משכחין את התלמוד וכו'. חמשה דברים משיבין את התלמוד וכו'. עשרה דברים קשים לתלמיד וכו'. (דף י''ג) [אסקוה ליה לרבי מאיר אחרים, ולרבי נתן י''א. רבי שמעון בר רבי תני משום אמרו. סיני ועוקר הרים, סיני עדיף הכל צריכי' למרי חיטייא, כולהו שני דמלך רבה, רב יוסף אפילו אומנא בביתיה לא קרא]. 
<h3>[האגודה]</h3>
------
בזמן ששניהן עומדין בקלקלה, האיש קודם — פי' האיש במשכב והאישה בקובה. [הערוך ערך קלגד]. אמרכל — ''שומר הסף'' (ירמיה ל''ה, ד') תרג' אמרכליא, ''ונשיא נשיאי הלוי'' (במדבר ג', ל''ב) תרג' ואמרכלא — פי' אמרכל שהוא מר על הכל. [הערוך ערך אמרכל]. מפני מה הכל מושלין בעכבר, א''ל, מפני שסיאורו רע. מאי היא, אמר רב, אפי' גגמי גייצי. רב פפא אמר, אפי' שופתא דמרא גייצי — פי' גוגמי — יש בקטניות שזונין כמו (כלאים פ''א מ''א) זונין בחיטין כך יוצא בתוך הפולים קטניות אטומין וקשים שאין נכססין בשיני אדם, וכן עופות ובהמות אין אוכלין אותן כי אטומין הן וקשין כמו אבן ונקראין בלשון לעז גוגני. פי' גייצי — מקרטמין, וגייצי גייסי וכייסי לשון אחד הוא כאמרך הכוסס את החטה, ובודאי העכברין כוססין ומקרטמין דברים שאין אדם ולא עוף ולא בהמה כוססין אותן. וי''מ, מפני מה חתול מושל בעכבר מפני שסיאורו רע. מאי היא, שאפילו גלימי גייצי כלומר שכל כך הם רשעים שאפילו גלימא כוססין ומשברין דבר שאין להם הנאה ממנו אלא כדי לעשות הפסד לאנשים בעלי הכסות. 
<h3>[הערוך ערך גגמי]</h3>
------
ובזמן ששניהם עומדים בקלקלה, פי' שהיו תופשים אותם למשכב זכור, האיש קודם לאשה, שהאשה דרכה בכך והאיש אין דרכו בכך. 
<h3>[פסקי הרי''ד]</h3>
------
תנו רבנן חכם קודם למלך, חכם שמת אין לנו כמותו בישראל מלך שמת כל ישראל ראוין למלכות, מלך קודם לכהן גדול שנאמר (מ''א א', ל''ג) ויאמר להם המלך קחו עמכם וגו', כהן גדול קודם לנביא שנאמר (שם ל''ד) ומשח אותו שם צדוק הכהן ונתן הנביא, נביא קודם למשוח מלחמה. תנו רבנן אין בין משוח מלחמה לסגן אלא שאם היו מהלכין בדרך ומצאו מת מצוה יטמא סגן ואל יטמא משוח מלחמה. סגן קודם לאמרכלא, אמרכלא קודם לגזבר, גזבר קודם לראש משמרה, ראש משמרה קודם לראש בית אב, ראש בית אב קודם לכהן הדיוט, כהן הדיוט קודם ללוי, לוי קודם לישראל, ישראל לממזר, ממזר לנתין, נתין לגר, גר לעבד משוחרר, אימתי בזמן ששניהם שוין, אבל היה ממזר תלמיד חכם וכהן גדול עם הארץ ממזר תלמיד חכם קודם לכהן גדול עם הארץ. אמר רבי אחא ברבי חנינא מאי קראה (משלי ג', ט''ו) יקרה היא מפנינים מכהן גדול שנכנס לפני ולפנים. 
<h3>[בה''ג הלכ' הוראות]</h3>
------
מתני'. האיש קודם לאשה כול'. ת''ר היה הוא ואביו ורבו בשבי, הוא קודם לרבו, ורבו קודם לאביו, ואמו קודמת לכולן, חכם קודם למלך, חכם שמת אין לנו כיוצא בו, מלך שמת כל יש' ראויין למלכות. מלך קודם לכהן גדול, כהן גדול קודם לנביא, משוח (מלחמה) [בשמן המשחה] קודם למרובה בגדים, מרובה בגדים קודם למשיח שעבר מחמת קירויו, עבר מחמת קירויו קודם לעובר מחמת מומו, עובר מחמת מומו קודם למשוח מלחמה, משוח מלחמה קודם לסגן, סגן קודם לאמרכל. מאי אמרכל, אמ' רב חסדא אמר כולא. אמרכל קודם לגזבר, גזבר קודם לראש משמר, ראש משמר קודם לראש בית אב, ראש בית אב קודם לכהן הדיוט. וקשיא לי במאי דתני משוח קודם למרובה בגדים היכי משכחת לה שיהו שניהן כהנים גדולים ביחד, והא משוח בשמן המשחה הוה עד יאשיהו ומיאשיהו ואילך הוה מרובה בגדים, ולא משכחת לה אלא שאירע קרי לההוא דהוה משוח או נפל בו מום ואוקימו אחר בתר דנגנז שמן המשחה, דהוה מרובה בגדים, ואי אירע בו קרי, בתר הכי למילתיה הדר ופשיטא דקדים משו' דהוא כהן משמש ומרובה בגדים הוא כהן שעבר, ואי נפל בו מום תו לא חזי לכהונה והיכי קדים למרוב' בגדים, ואין לפרש שהיו שניהם בדור אחד, דתניא בסיפרא [צו פרשתא ג'] אין מושחין שני כהנים גדולים כאחת מפני הקנאה. 
<h3>[פסקי הרי''ד]</h3>
------
והמצוה הקע''ג היא שצונו למנות עלינו מלך מישראל יקבץ כל אומתינו וינהיגנו. והוא אמרו ית' (שופטים י''ז) שום תשים עליך מלך. וכבר קדם לנו (מ' כ' ולק' קפ''ח) לשונם בספרי שלש מצות נצטוו ישראל בכניסתן לארץ למנות להם מלך ולבנות להם בית הבחירה ולהכרית זרעו שלעמלק. ולשון ספרי ג''כ שום תשים עליך מלך מצות עשה. ובא בפירוש (ספרי, מתני' סנה' כ''ב. וש''נ) שאמרו שום תשים עליך מלך שתהא אימתו מוטלת עליך ושייאמן בו מהכבוד והגדולה והמעלה התכלית האחרון שאין למעלה ממנה עד שתהיה מדרגתו אצלנו יותר גדולה ממדרגת הנביא משאר הנביאים שיהיו בדורו. ובבאור אמרו (הוריות י''ג.) מלך קודם לנביא. וכל זמן שיצוה המלך הזה צווי שלא יהיה סותר מצוה מן התורה הנה אנחנו חייבים לשמוע מצותו ומי שיעבור על מצותו ולא ישמע אליו הנה מותר למלך להרגו בכל עניין שירצה וכמו שאמרו אבותינו על עצמם (יהושע א') כל איש אשר ימרה את פיך ולא ישמע אל דברך לכל אשר תצונו יומת. וכל מורד במלכות יהיה מי שיהיה דמו מותר למלך שהוקם על פי התורה. וכבר התבארו משפטי מצוה זו כולם בשני מסנהדרין (י''ט%כ':, כ''ב.) וראשון מכריתות (ה':) ושביעי מסוטה (מ':, מ''א.:). 
<h3>[ספר המצות לרמב''ם — עשין קע''ג]</h3>
------
כבוד גדול נוהגין במלך שאפילו הנביא כורע לו שנאמר (מלכים א' א' כ''ג) הנה נתן הנביא ויבא לפני המלך וישתחו למלך (אפים) [על אפיו] ארצה, ואפילו כהן גדול מצוה עליו לכבד המלך שכן מצינו בכהנים גדולים שהיו כפופים למלכים (ע''פ הוריות י''ג א') וקוראין אותן אדוני המלך ואע''פ כן מצוה למלך לעמוד בפני כהן גדול בשעה שישאל לו במשפט האורים שנאמר ולפני אלעזר הכהן יעמד ושאל לו וכו' מצוה למלך לעמוד מפני חכמי ישראל ולכבדם שנאמר ואת יראי ה' יכבד אמרו עליו (מכות כ''ד א') על יהושפט מלך יהודה כשהיה רואה תלמיד חכם היה עומד מכסאו מחבקו ומנשקו וקורא לו רבי ומורי ומפרש בפרק הנושא (כתובות ק''ג ב') שאין זה אלא בצנעא בזמן שהמלך ועבדיו לבדם בבית אבל בפני המון עם לא יעמוד בפני אדם ולא ידבר רכות ולא יקרא לאדם אלא כשמו כדי שתהא אימתו על הבריות (עי' רמב''ם מלכים פ''ב ה''ה). וצוה רבי את בנו נהוג נשיאותך ברמים וזרוק מרה בתלמידים. כשם שהכל חייבין בכבודו כך הוא חייב לסבול טרחם ומשאם וריבם של ישראל כאשר ישא האומן את היונק ולהיות לבו בקרבו שפל שנאמר לבלתי רום לבבו מאחיו ועוזר לקטניהם ולגדוליהם מכל אויב כמו שעשה שאול וילחם בכל אויביו מסביב (ע''פ רמב''ם שם ה''ו ע''ש). 
<h3>[סמ''ג עשין סימן קי''ד]</h3>
------
המצוה קס''ה. שנצטוינו למנות עלינו מלך מישראל [סהמ''צ לר''מ עשין קע''ג, רמב''ם הל' מלכים פ''א] והוא אמרו ית' [דברים י''ז ט''ו] שום תשים עליך מלך. ובאה הקבלה האמתית [סנהדרין כ' ע''ב] שלש מצות נצטוו ישראל בכניסתם לארץ למנות להם מלך ולבנות להם בית הבחירה ולהכרית זרעו של עמלק. ולשון ספרי [דברים פיס' ס''ז] שום תשים עליך מלך זו מצות עשה. ורבים מבני עמנו שהם חכמים בעיניהם חושבים שהם מבינים פסוקי התורה וכונתם יותר ממה שהבינה כונתנו בענין המצות ואומר' שאין זו מצוה רק רשות, כאמרו [דברים שם י''ד] ואמרת אשימה עלי מלך. ולפי כונתם היה די בספור הכתוב שיאמר מקרב אחיך תשים וגו'. אבל אמרו שום תשים עליך מלך וגו' הורה שזו מצות ה'. אמנם ספור ואמרת אשימה עלי מלך לספר מה שהיה שידע ה' שהם ישאלו מלך תחלה, כלומר, אתה תאמר מעצמך וגם אני מצוך על זה. ואחר הניחנו שמנוי המלך מצוה כמו שבארו רבותינו, צריך שנבאר למה נענשו ישראל כששאלו מלך. וכבר נחלקו בזה חכמי התלמוד [סנהדרין שם, ת' סנהדרין פ''ד ה''ג, מד''ת עמ' (0[]. יש מי שאמר על שאמרו ככל הגוים [שמואל א' ח' ה']. ויש מי שאומר לא בקשו להם מלך אלא להעבידם ע''ז שנאמר [ש''א שם כ'] והיינו גם אנחנו ככל הגוים ושפטנו מלכנו. ומהענין הנאמר בשמואל נראה שאין המלכות לישראל אלא להתנהג על פי ה' לא כמלכי אומות העולם, ולזה נחשב להם לעון על שהקדימו ככל הגוים. ודעת האומר לא בקשו אלא להעבידם עבודה זרה, זה הענין מבואר במה שאמר להם שמואל כאשר הוכיחם [שם י''ב כ'—כ''א] אך אל תסורו (מאחורי) [מאחרי] ה' ועבדתם (אותו) [את ה'] בכל לבבכם ולא תסורו כי אחרי התוהו אשר לא יועילו ולא יצילו כי תהו המה. והכונה באמרו להעבידם ע''ז כדרך מלכי האומות שלוחמים ע''פ הוברי שמים החוזים בכוכבים שזה מענין ע''ז, ומאשר שאלו מלך לזאת הכונה וישראל אינם תחת המערכת וה' לקחם לחלקו נתן להם, אות או מופת כי רעתם רבה, כאמרו [שם פסוק י''ז] הלא קציר חטים היום אקרא אל ה' ויתן קולות ומטר. כי לא היה בטבע הארץ ירידת המטר בזמן ההוא, והורה להם שה' יכול לשנות הטבע לעת רצונו. גם מה שהוא מצד תנועת הגלגלים לכונה שאמרנו, שלא ישמענו במשפטים ההם. וגם היה נראה מדבריהם מעט בטחונם בה' כשאמרו [שם י''ב י''ב—י''ד] ויצא לפנינו ונלחם את מלחמותנו. וזהו שאמר להם שמואל בהוכיחו אותם [שם י' י''ט], ואתם היום מאסתם את אלקיכם אשר הוא מושיע לכם מכל רעותיכם וצרותיכם ותאמרו לי כי מלך תשים עלינו. והודיע להם שעזרתם והנהגתם היא מאת ה' כאשר אמר [שם י''ב י''ב—י''ד] ותאמרו לו כי מלך ימלוך עלינו וה' אלקים מלככם, ועתה [הנה] המלך אשר בחרתם (ו)אשר שאלתם והנה נתן ה' עליכם מלך. אם תראו את ה' ועבדתם אתו ושמעתם בקולו, ולא תמרו את פי ה' והייתם גם אתם וגם המלך אשר (ימלוך) [מלך] עליכם אמר ה' אלקיכם. נתבאר מאלו הספורים כי רצון ה' היה למנות מלך, אך הם שאלו מלך שיצא לפניהם ללחום מלחמותיהם, ושמו בשר זרועם ולא שמו בה' מבטחם, ולא זאת כונת המלוכה. אמנם מצות המלוכה היא שינהיגם על פי ה', ובדרך זו באה המצוה שום תשים עליך מלך אשר יבחר ה' אלקיך בו. ואמרו רבותינו [סנהדרין כ' ע''ב, ספרי דברים פיס' קנ''ז] אשר יבחר ה' אלקיך בו על פי נביא, אם כן המצוה היתה על פי נביא לא כשאלת ההמון ולא כפי הדרך ששאלו. ואמרו מקרב אחיך שהם זרע קדש אשר להם יאתה המלוכה, במשפט יעמידו ארץ [משלי כ''ט ד']. ובספרי [שם, ועי' ת' סנהדרין פ''ד ה''י] מקרב אחיך ולא מחוצה לארץ מלך ולא מלכה. התנו שיהיה נולד בארץ, לשלמות הנולדים בה מצד זכות אוירה. ושיהיה איש ולא אשה, וזה מבואר ומה שדרשו [כתובות י''ז ע''א, סנהדרין י''ט ע''ב ועוד] שתהא אימתו עליך, זה מבואר גם כן שזה לקיום הישוב כאמרו מלך במשפט יעמיד ארץ. ומפני שממשפטי המלוכה שייראו ההמון ממנו, היה מחק המלכות שצוה ה' שכל אשר לא ישמע אל דבריו יומת, וזה יקרא מורד במלכות [רמב''ם פ''ג ממלכים ה''ד, סנהדרין מ''ט ע''א], וגם המלך היה דן לפי מה שיראה לו, שיצטרך להעמיד ארץ במשפט. ואמרו רבותינו [כתובות וסנהדרין שם וש''נ] מלך שמחל על כבודו אין כבודו מחול. ואפילו נביא נוהג כבוד למלך ועומד מפניו ומשתחוה לו [רמב''ם פ''ב ה''ה]. וכן כהן גדול, שהמלך אינו עומד מלפניו אלא כשישאל במשפט האורים, וזה מבואר הכונה, כי אז הוא לפני ה', כי שאלת האורים היתה על פי ה' כמו שבארנו במקומו. ולהיות עקר הכבוד והיראה מפני העם, כשהמלך בפני העם אינו עומד בפני חכם. ולא ידבר לו רכות, ולא יקראהו אלא בשמו, וכשהוא בביתו וחכם בא לפניו עומד מכסאו ומחבקו ומנשקו וקורא לו מורי ורבי [רמב''ם שם ה''ה כתובות ק''ג ע''ב]. ומה שנראה במשפט המלכות מן העושק וענין בלתי מסודר בצדק, כפי מה שנאמר בספ(ו)ר שמואל [ש''א ח' י''א] באמרו, את בניכם יקח ושם לו לעבדים. וכן כל ענין הפרשה כבר נחלקו בזה חכמי התלמוד [סנהדרין כ' ע''ב], יש מי שאומר כל האמור בפרשת מלך, מלך מותר בו. כלומר כשישתמש בזה לעת הצורך, ולכונה טובה, ויש מי שאומר לא נאמרה פרשה זו אלא ליראם ולבהלם. ופסק הענין [שם] כדברי האומר מלך מותר בו, וכל זה להראות אימתו עליהם. והנה כבר באו מצות רבות בענין מלך, יורוהו הדרך ילך בה שלא ישתמש אלא בצריך לפי דרכי התורה וכמשפטי היושר, ובענין זה נרחיב במצות לא תעשה. 
<h3>[הבתים — ספר המצוה]</h3>
------
מלך קודם לכהן גדול שנ' ויאמר המלך קחו עמכם מעבדי אדניכם, כהן גדול קודם לנביא שנ' וימשח אותו צדוק הכהן ונתן הנביא הקדים צדוק לנתן. כבר הקדמנו על המלך בהרבה מקומות שצריך לעם שיכבדו אותו וייראו מפניו יראה גדולה שלא יפסידו ההנהגה כי הוא יעניש' ויסרם למשפט וירא כל איש לנפשו לבלתי יחטא ולא תובל ליום עברות, ולהורות על זה אמרו ז''ל הנה שהמלך קודם לכהן גדול לכל יקר וגדולה כי המלך הדבר אחד הצריך לדור וכל שאר הדברי' הרודים בעם כלם משרתיו עושי רצונו וכל אשר המה עושים הוא מטעם המלך, ואמרו כהן גדול קודם לנביא, הכהן הגדול היה צריך לדעת חכמה ומעלה יתירה נודעת לו על שאר העם כי הוא זכה לשתי שולחנות ולשניהם זר זהב ולשני עטרות שתהיינה על ראשו כליל תפארת התורה וכתר כהונה כי כן צריך כל כהן הנבחר מפי עליון לעבוד עבודתו הנכבדת ולברך בשמו כמו שהורו ז''ל ואמרו ממזר תלמיד חכם קודם לכהן עם הארץ הורו על הכהן אם זכה לכתר התורה להלמה לא יזכה לכתר כהונה ואם יבקש להלמה לא הולמתו בלעדי התורה כי לא יבחר השם להיות כהן לאל עליון האיש הכסיל אשר לא ראה לבו חכמה ודעת ולא הכיר את בוראו ולא ידע מה הוא א''כ הכהן הגדול היה צריך להיות חכם ויודע דעת עליון ובא למדרגה אחת ממדרגות הנבואה, כמו שתמצא לאהרן אשר נתכהן ראשון שהיה נביא אמת ודבר השם עמו ונגלה אליו לצוותו מצות יתרות לו ולזרעו אחריו, ותמצא יחזקאל שהיה כהן ונביא נביא אמת וירמיהו ג''כ שהיה מזרע אהרן הכהן ושאר הנביאים אשר שמשו בכהונה גדולה שנבאו לעם ולא יספו כי כן היה צריך הכהן הגדול כהן לאל עליון ונביא מורה צדק אל העם בחר ומאשר בא הכהן אל השלמות המכון ההוא והגיע למדרגה אחת ממדרגות הנבואה יש לו יתרון על הנביא מצד הכהונה כי גם הוא נביא כמוהו והיתרון עליו השירות המכון אשר לא יקריב בו זר. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
כהן אחר כהן לא יקרא משום פגמו של ראשון, לוי אחר לוי לא יקרא משום פגם שניהם. ואם אין כאן כהן, נתפרדה החבילה, כלומר שאין קורא לוי כלל אלא מתחיל בישראל גדול הצבור. והרבה מרבואתא ס''ל דלא אמרו נתפרדה החבילה, אלא שיכול ישראל לקרוא לפני הלוי אם הוא גדול וחשוב ממנו, אבל בשווין ודאי ללוי הקדימה דאמרינן לוי קודם לישראל בשאר מילי ובירוש' [גיטין פ''ה ה''ט] אריב''ל מימי לא ברכתי לפני כהן ולא ברך ישראל לפני, וריב''ל ליואי, דאמרי בכ''ה ר''מ בר ברי' דריב''ל ליואי וכן... [צ''ל בירושלמי מעשר שני פ''ה] בקשו להימנות שלא ליתן מעשר לכהונה אמרין מאן ייעל ריב''ל דהוא מסייע לליואי, אלמא דלוי הוי ומדשבח שלא ברך ישראל לפניו ודאי בדשווין, דאי ישראל גדול ממנו, מאי שבחיה, כיון דנתפרדה החבילה ודאי כבוד תורה עדיף, ובקטן ממנו פשיטא דלוי עדיף, אפי' אי ישראל גדול עולה תחלה, אלא ודאי בדשווין. ואם ישראל גדול מלוי לא יקרא לוי ראשון דאין לו מעלה גדולה אלא עם הכהן דכ' ויתנה אל הכהנים בני לוי ואל כל זקני ישראל, אטו לא ידענא דכהני' בני לוי, אלא כהן ברישא והדר ל' והדר יש'. וכיון דתקנו דקורא כהן אפי' קודם ת''ח כי היכי דלא [ליתי] לאנצויי, תקנו נמי שגם משרתו הלוי יעמד אחריו, וכל היכא דאי' כהן גם לוי קודם לת''ח מה''ט, ואי לית כהן ונתפרדה החבילה אין קדימה ללוי אלא בשוין כדאי' [הוריות י''ג ע''א] כהן קודם ללוי, לוי לישראל אימתי בזמן שכולן שוין אבל ממזר ת''ח קדם לכ''ג ע''ה דכ' יקרה היא מפנינים, יקרה מכ''ג שנכנס לפני ולפנים. ואם אין כאן לוי, כהן קורא ב''פ ומברך לפניה ולאחריה בשביל עצמו ובשביל לוי, וטעם דעקר תקנת עזרא... [צ''ל לקרוא ג' לתורה כנגד כהנים לויים וישראל, מגילה כ''א, וכדי שיהא מינכר, אף אם אין לוי, כהן קורא במקום לוי, דהוא נמי נקרא לוי כד' הכהנים בני לוי, אבל לוי לא איקרי כהן] אבל כהן אחר לא יקרא במקום לוי שמא יאמרו הראשון לאו כהן אלא בן גרושה או חללה. כבר כתבנו בהל' ברכת כהנים שרב נטורנאי הי' אומר כהן שנשתמד וחזר בו אינו קורא ראשון דאחלי' לקדושתיה, ואיכא מרבואתא דאמרו כיון דתנן כהנים ששמשו בבית חונאי לא ישתמשו במקדש ואצ''ל לדבר אחר, כלומר ששמשו לע''ז, והרי הן כבעלי מומין חולקין ואוכלין אבל לא מקריבין, דינם כבעלי מומים לכל מידי, ובעל מום כשר לדוכן וה''ה דקורא ראשון. ואמר מר רב שמואל הכהן אם נטמא כהן למתים שאינן מז' קרוביו אין נפסל מן הדוכן ומכל מעלות... עד שישוב ויחזור דתנן [בכורות מ''ה ע''א] הנושא נשים בעברה פסול עד שידור הנאה והמטמא למתים עד שיקבל שלא לטמא. וכהן זה מתרין בו מאד שאנו מחויבין לקדשו בעל כרחו שנ' וקדשתו ואמרינן מנין שאם לא רצה נכפנו ת''ל וקדשתו. שני כהנים חתנים בשבת אחד כהן אחר כהן לא יקרא ואותן שקראו בשני ספרי בענין אחד לא יפה עושין דאמרינן שלא יהיו שנים קוראין. ומנהגנו כהן קורא ראשון ואחריו לוי וישראל, והדר מוקמי כהן שני וקרו לי' בכהונה וקאי, והדר קורין ללוי בלויות וקאי, וקרי אחריו ישראל, או קרא כהן שני במקום ישראל שלישי לראשון ואי הוי כהן שלישי עבדינן הכי, והאי דקשיש וגמיר או דחשיב שפיר דמי לאקדומי. וחתן סומא א''א למיתן לי' תורה דמעשה התול בעלמא הוא דהא סומא לא יקרא בתורה אבל אוקמי אינש אחרינא מברך ועומד בצדו ושפיר דמי. וכ' הגאון בתשובה מנהגא היכא דנפישי כהנים ולא נפישי ישראל קרו כהן לוי ישראל והדר אמר ש''צ ר' פלוני כהן ליקום וקאי בכהן ובתרא לוי וישראל וקמתעבד הכי קמי רבואתא ולית דמערער. ונשאל עוד אם כהן קטן קורא בתורה ראשון ופשטה מדתנן קטן קורא בתורה ומתרגם וכשקורא עולה למנין ז', וכשר הוא שיקרא שמיני ויפטיר בנביא, ואין להפטרה פגם בצבור, ודרך ארץ שעמד אדם גדול וחשוב בין לקרות ראשון בין להפטיר ומעמידין קטן לקרות ראשון ולהפטיר בשביל כבוד אביו, ואם אתם חוששין שלא להעמיד כהן להפטיר, אין זה פגם, מעשים בכל יום שכהן מפטיר. כהן קורא ראשון ואינו רשאי לחלוק כבוד לגדול ממנו דלמא אתי לאנצויי, ודוקא בשבתות וי''ט דשכיחי רבים, אבל בב' וה' לא יקרא כהן קודם החכם אפי' בשוי''ט אם יש גאון ורב מובהק דכ''ע כייפין לי' מותר לכהן לחלוק לו כבוד דליכא חששא לאנצויי הקורא בתורה צריך לעמוד ולא ישען עצמו בכותל. אין ש''צ רשאי להפשיט (ס''ת) [התיבה] בצבור מפני כבוד הצבור. אמר רב יהודאי אמרו מביאין ג' ספרים וקורין בדאיכא, ואי ליכא אלא חד ליכרכי' וליקרי, ולא ליכרכי' ברבים. ואמר מר נטורנאי מוטב לגוללו בצבור ולא ליבטל מלקרות, ומכ''ש שאפשר לגוללו בצד אחר בבהכנ''ס שלא בפני צבור, ורב מתתי' אמר לא ליכרכיה בפרהסיא כלל ודרב נטורנאי עדיף, ובדאיכא מייתי להו כחדא. 
<h3>[האשכול — רצב''א, הלכ' סדר פרשיות והפטרות]</h3>
------
השמר לך פן תעזוב את הלוי וגומ' [דברים י''ב]. פי' רש''י פסק דבגולה אינו מוזהר על עניי לוי יותר מעניי ישראל שנא' על אדמתך. דלכך כתיב פן תעזוב את הלוי לפי שלא היה ללוים חלק ונחלה בארץ, אבל בגולה ששוין הן לוי וישראל בנחלה שוין הן בכל דבר. וק''ק ההוא במסכת הוריות דהוה בגולה וקאמר דלוי קודם. וצריך עיון באשכנזים שמחבבים עניי לוים יותר מעניי ישראל, ולא פי' הטעם. 
<h3>[פסקי רבינו אביגדור צרפתי מבעלי התוספות פרשת ראה]</h3>
------
בעת ההוא הבדיל ד' את שבט הלוי [דברים י']. לפי שלא טעו בעגל. 
<h3>[פסקי רבינו אביגדור צרפתי מבעלי התוספות פרשת עקב]</h3>
------
והמצוה השנ''ד היא שהזהיר ממזרים שלא לבוא על בת ישראל והוא אמרו (תצא כ''ג) לא יבא ממזר בקהל י''י. והעובר על לאו זה לוקה. וכבר התבארו משפטי מצוה זו בשמיני מיבמות (ע''ח:) וסוף קידושין (ס''ט., ע''ב:—ע''ו., ע''ח:). 
<h3>[ספר המצות לרמב''ם — לאוין שנ''ד]</h3>
------
ממזר קודם לנתין, שזה בא מטיפה כשרה וזה בא מטיפה פסולה. נתין קודם לגר, שזה גדל עמנו בקדושה וזה לא גדל. גר קודם לעבד משוחרר, שזה היה בכלל ארור וזה לא היה בכלל ארור. 
<h3>[פסקי הרי''ד]</h3>
------
שנמנע הממזר מלישא בת ישראל, ועל זה נאמר [דברים כ''ג] לא יבא ממזר בקהל יי', כלומר שלא יבא לישא אשה מבנות קהל השם, אבל להכנס עמהם בכל מקומות מושבותיהם ולישא וליתן עמהם בכל הדברים מותר באמת כאחד מבני ישראל, וכבר אמרו זכרונם לברכה [הוריות י''ג ע''א], שממזר תלמיד חכם קודם בקריאת התורה לכהן עם הארץ. משרשי המצוה לפי שתולדת הממזר רעה מאד שנעשית בטומאה ובמחשבת פיגול ועצת חטא ואין ספק כי טבע האב צפון בבן, ולכן השם בחסדו הרחיק זרע הקודש ממנו כאשר הבדילנו והרחיקנו מכל דבר רע. מדיני המצוה מה שאמרו זכרונם לברכה שהממזר שאסרה התורה הוא שנולד מן העריות הנזכרות בתורה, חוץ מן הנדה שהבן ממנה פגום ואינו נקרא ממזר, ובין הבא על העריות ברצון או באונס או בשגגה, בכל ענין נקרא ממזר. וגוי ועבד הבא על בת ישראל הולד כשר בין פנויה בין אשת איש בין באונס בין ברצון, וגוי ועבד הבאים על הממזרת הולד ממזר, וממזר הבא על הגויה הולד גוי, ואם נתגייר הרי הוא כשר מיד ככל הגרים שבאומות, ואם בא על השפחה הולד עבד, ואם שחררו הולד כשר כשאר עבדים המשוחררים ומותרין בבת ישראל. זה הכלל, בן הבא מן השפחה או מן הגויה או מן העבד או מן הגוי או מן הממזר הולד כמוה, ואין משגיחין על האב כלל. ומפני דבר זה התירו חכמים לממזר לישא שפחה כדי לטהר בניו שהרי הוא משחרר אותם ונמצאו בני חורין. וממזר מותר לישא גיורת וממזרת מותרת לגר, שנאמר בקהל יי' וקהל גרים לא איקרי קהל והולד הולך אחר הפגום, ואפילו גר שנשא גיורת הבן מותר בממזרת מן הטעם שאמרנו אף על פי שהורתו ולידתו בקדושה, ואפילו בניו ובני בניו עד שישתקע שם גיות מהם, כלומר שלא יודע שהוא גר, אבל גר שנשא בת ישראל או בר ישראל שנשא גיורת הולד ישראל לכל דבר ואסור בממזרת. ויתר פרטי המצוה מבוארים בפרק ח' מיבמות וסוף קדושין. ונוהג איסור זה בכל מקום ובכל זמן בזכרים ונקבות, ועובר על זה והוא ממזר ונשא בת ישראל או ישראל שנשא ממזרת כיון שבעל אחר הקדושין לוקין הוא והיא, אבל בעל ולא קידש אינם לוקין שאין לך בכל חייבי לאוין מי שלוקה על בעולה בלא קדושין אלא כהן גדול באלמנה כמו שכתבתי במקומו בסדר אמור אל הכהנים [מצוה רע''ג], זהו דעת רבנו משה בן מימון זכרונו לברכה, אבל יש מן המפרשים שכתבו דבביאה לחודה בלא קדושין לוקין. 
<h3>[ספר החינוך מצוה תק''ס]</h3>
------
האזהרה שנ''ד לר''ם [סהמ''צ ל''ת שנ''ד, איסו''ב פט''ו ה''א] הוזהר הממזר שלא יבא על בת ישראל והוא אמרו יתעלה [דברים כ''ג ג'] לא יבא ממזר בקהל ה', ע''כ. כונת אזהרה זו להוסיף בקדושה ובטהרה, שלא ימצא בינינו קהל עם או משפחה אחת מזרע נזרע באסור, לפי שבטבע הממזרים להיותם עזי נפש ופרוצים כמאמרם ז''ל [אבות פ''ה מ''כ] עז פנים לגיהנם וי''א ממזר בן הנדה, כי יתדמו אל שרשם שנולדו בעברה ובפרוץ גדר העריות. עם הכונה בו מה שבאר הר''ם [יבמות מ''ט ע''א, רמב''ם איסו''ב פט''ו ה''א] להודיע הנואף והנואפת שאם יעשו זה יפסידו בזרעם הפסד שאין לו תקנה, ולפחיתות בני הזנונים גם כן תמיד בכל לשון ובכל אמה באר זרע ישראל מהתערב בהם ממזרים. ומה שבאה הקבלה האמתית [שם] לפי פסק ההלכה שאין ממזר אלא מחייבי כרתות, הן אותן שאין קדושין תופסין בהן וגנותן לכל מפורסם. אמנם הנדה אעפ''י שהיא עברה גדולה אין גנותה כגנות העריות, ואין הולד ממזר. 
<h3>[הבתים — ספר המצוה]</h3>
------
ממזר תלמ' חכם קודם לכהן גדול עם הארץ, מנהני מילי, אמ' ר' אחא ביר' חנינ' דאמ' קרא [משלי ג'] יקרה היא מפנינים, מכהן גדול שנכנס לפני לפנים. 
<h3>[פסקי הרי''ד]</h3>
------
שנינו בפ''ג דהוריות, כל הגדול בחכמה מחבירו קודם לפדותו (ע''פ רמב''ם מתנו''ע פ''ח הי''ח) אפילו היה כהן גדול עם הארץ וממזר ת''ח תלמיד חכם קודם שנאמר (משלי ג' ט''ו) יקרה היא מפנינים מכהן גדול שנכנס לפני ולפנים. ובירושלמי דפרק הבונה (שבת דף ס''ט ב') הביאו ר' יוחנן על שיקדים ללכת לפניו, ועוד אומר שם סברין מימר לפדות ולהחיות ולכסות הא לישיבה לא אמר רבי אבין אף לישיבה. ותניא בהוריות חכם קודם למלך חכם שמת אין לנו כיוצא בו מלך שמת כל ישראל ראויים למלכות. 
<h3>[סמ''ג עשין סימן קס''ב]</h3>
------
שנינו בפרק אחרון דהוריות כל הגדול בחכמה מחבירו הוא קודם לפדותו, אפילו היה כהן גדול עם הארץ וממזר תלמיד חכם, תלמיד חכם קודם. 
<h3>[סמ''ק סימן רמ''ח]</h3>
------
פדיון שבויים קודם לפרנסת עניים ולכסותן ואין מצוה גדולה כמו פדיון שבויים שהשבוי עומד בסכנת מות חרב ורעב והמעלים עינו מפדיון [שבויים] עובר משום לא תאמץ לבבך ולא תעמוד על דם רעך ולא ירדנו בפרך לעיניך ובוטל מצות פתוח תפתח ידך ומצות וחי אחיך עמך ואהבת לרעך כמוך והצל לקוחין למות והרבה דברים כאילו ואין לך מצוה רבה כפדיון שבויים. בפרק קמא דב''ב (דף ג') מוכיח כי אנשי העיר שגבו מעות לבנות בית הכנסת ובא להם דבר מצוה מוציאין בו את המעות קנו אבנים וקורות לא ימכרו אותן לדבר מצוה אלא לפדיון שבויים אע''פ שהביאו כל הלבנים וגדרו את האבנים (ופעלו) [ופסלו] את הקורות והתקינו את הכל לבנין מוכרין הכל מפני פדיון שבויים בלבד אלא אם בנו וגמרו לא ימכרו בית הכנסת אלא יגבו לפדיון מן הציבור. ואמרינן פרק השולח (גיטין מ''ה) אין פודין השבויין יותר מכדי דמיהן מפני תיקון העולם פי' דלא ליתי לאיגרויי בהו או משום דוחקא דציבורא. ואין מבריחין השבויין מפני תיקון העולם שלא יהיו האויבים מכבידין עליהם עולם ומוסיפין עליהם שמירה על שמירהא) וכן אין לוקחין (שם) מן הגוים ספרים תפילין מזוזות יתר על כדי דמיהן מפני תיקון העולם. שנינו בפרק ג' (הוריות י''ג) כל הגדול בחכמה מחבירו קודם לפדותו אפילו היה עם הארץ כהן גדול ותלמיד חכם ממזר תלמיד חכם קודם. א) מוכר עצמו אינו רשאי למכור עצמו לגוי אפילו לגר תושב ואם מכר עצמו לגוי ועבר על דברי תורה או אפילו לעבד עבודה זרה או לעבודה זרה לחטוב עצים או לשאוב מים הרי זה מכור ואע''פ שעבר ועשה שלא כהוגן מצוה לפדותו שלא יטמע בהם שנאמר אחרי נמכר גאולה תהיה לו בא ואמר לך הריני מוכר עצמי לגוים אין אתה זקוק לו עד שימכר אבל אחר שימכור לגוי מצוה לפדותו, עכ''ל המיימון (הלכות מתנות עניים פ''ח הי''ג). 
<h3>[סמ''ק מצוריך סימן רמ''ו]</h3>
------
שנינו פרק בתרא ממסכת הוריות כל הגדול מחבירו קודם לפדותו ואפילו היה כ''ג והוא עם הארץ וממזר ת''ח ת''ח קודם. והאשה קודמת לאיש להוציא מבית השבי ולהאכיל ולכסות לפי שדרכו של איש לחזר ולא האשה. ואם נתבעו שניהם לדבר עבירה [פי'] ערוה האיש קודם לפדותו. 
<h3>[ארחות חיים דין צדקה סימן ב']</h3>
------
שנינו פרק בתר' דהוריות כל הגדול מחברו קודם לפדותו ואפילו היה כהן גדול והוא עם הארץ וממזר תלמיד חכם תלמיד חכם קודם. 
<h3>[כל בו הלכ' צדקה סימן פ''ב]</h3>
------
ויעש בצלאל. אתה מוצא כשאמר הק' למשה לעשות את המשכן, על כל דבר ודבר אמר לו ועשית, ובארון אמר לו ועשו ארון (שמות כ''ה), אמר הק' יעשו אותו כל ישראל, שלא יהיה לאחד פתחון פה על חבירו, לומר שאני נתתי בארון הרבה, לפיכך אני לומר הרבה, ואתה לא נתתה בארון אין לך חלק בתורה, לכך נמשלה התורה למים, שנא' הוי כל צמא [לכו למים] (ישעיה נ''ה), כשם [שאין] אדם מתבייש לומר לחבירו השקני מים, כך לא יתבייש לומר לקטן הימנו למדיני תורה, וכשם שהמים כל הרוצה לשתות ישתה, כך כל הרוצה ללמוד ילמד. ולמה ניתנה במדבר, מה מדבר מופקר לכל אף דברי תורה מופקרין לכל מי שרוצה ללמוד, שלא יהא אדם (לומר) [אומר] אני בן תורה והתורה נתונה לי ולאבותי, ואתה ואבתיך לא היו בני תורה, אלא גרים היו לפיכך כתיב מורשה קהלת יעקב (דברים ל''ג), לא אמר לבני ישראל, ולא למשפחת יעקב, אלא מורשה קהלת יעקב, לכל מי שמתקהל ביעקב, אפי' הגרים שעוסקין בתורה שקולין ככהן גדול, שנא' אשר יעשה אותם האדם וחי בהם (ויקרא י''ח), כהן ולוי וישראל לא נאמר, אלא אדם, ראה מה כתיב בבני יתרו ומשפחות סופרים [ישבי יעבץ תרעתים שמעתים, שוכתים המה הקינים] (ד''ה א' ב') תרעתים שהיו יושבים בתרע לשכת הגזית, שמעתים שהיו כל ישראל שומעין הלכה מפיהן, סוכתים שנסתוככו ברוח הקדש, ומהם המה הקינים הבאים מבני קיני חתן משה, ושמעיה ואבטליון בני בניו של סיסרא היו ולמדו תורה ברבים כאנשי כנסת הגדולה, לכך כתיב את הדברים האלה דבר ה' אל כל קהלכם (דברים ה'). 
<h3>[ספר ''והזהיר'' מיוחס למר חפץ אלוף — פר' ויקהל]</h3>
------
ויצף אותם זהב [שמות ל''ז]. אלו התלמידים בני התורה, שמתכבדין בשביל התורה. לפיכך נמשלה תורה למים, כשם שאין אדם בוש לומר השקיני [מים] כך לא יהא אדם בוש לומר לקטן למדיני תורה, וכשם שהמים כל הרוצה לשתות ישתה, כך כל הרוצה ללמוד ילמוד, ולכך נתנה במדבר שהוא הפקר כמדבר לכל הרוצה ללמוד לא יאמר ללומד אינו בן תורה התורה נתנה לי ולאבותי. ושמעתי מפני מה בניהם של ת''ח אינם בני תורה, שלא יאמרו ירושה הוא לנו מאבותינו. ואתה ואבותיך לא היו בני תורה אלא גוים, ולכך כתיב (דברים ל''ג ד') מורשה קהלת יעקב, לכל מי שמתקבל ביעקב, אלו הגרים שעוסקים בתורה שהם שקולין ככהן גדול, שנ' (משלי ג' ט''ו) יקרה היא מפנינים מכה''ג העומד לפני ולפנים שנ' (ויקרא י''ח ה') אשר יעשה אותם האדם וחי בהם, כהנים לוים לא נאמר אלא האדם, שאפי' גוי ועוסק בתורה [הרי הוא ככהן גדול]. ופר''ץ דווקא כל מצות שנצטוו בני נח, הא על שאר התורה אמרי' [סנהדרין נ''ט ע''א] גוי העוסק בתורה חייב מיתה. 
<h3>[פסקי רבינו אביגדור צרפתי מבעלי התוספות פרשת ויקהל]</h3>
------
כה תברכו [במדבר ו']. בגזירה שוה בנשיאות כפים או אפילו שלא בנשיאות כפים, ויליף לה מדכתיב (ויקרא ט' כ''ב) וישא אהרן את ידיו אל העם ויברכם מה להלן ברכה בנשיאות ידים וכו', יכול מה להלן דווקא בכהן גדול ובראש חודש ובקרבן ציבור, ת''ל (דברים י''ח ה') כי בו בחר ה' אלהיך לשרתו ולברך בשמו הוא ובניו כל הימים מקיש בניו להוא בנשיאות כפים, ומקיש שאר כל הימים לראש חודש, וכל שירות קרבנות לקרבן ציבור. וכן פסק לברכת כהנים שהוא בנשיאות כפים. ולפי שתלמיד חכם עדיף מכהן גדול שנאמר (משלי ג' ט''ו) יקרה היא מפנינים מכהן גדול העומד לפני ולפנים וכן ברכתן של תלמידי חכמים הקב''ה מסכים על ידן. אך פסק שצריך לישא את כפיו על ראש המתברך ואז שכינה שורה על ידו ומסכים לברכתן. וכן מצינו ביעקב אבינו כשבירך אפרים ומנשה שסמך ידיו על ראשם שנאמר (בראשית מ''ח י''ז) ויתמוך יד אביו וגו' וכן במשה רבינו צוה הקב''ה לסמוך ידיו על יהושע שנאמר (במדבר כ''ז י''ח) וסמכת את ידך עליו וכן עמא דבר. ד''א כה תברכו בלשון הקדש שכל מקום שנאמר עניה ואמירה וככה הוא בלשון הקדש, ויליף לה מעניה ואמירה של לויים. 
<h3>[פסקי רבינו אביגדור צרפתי מבעלי התוספות פרשת נשא]</h3>
------
וכן פסק דמן הדין יכולין לתקן תלמידי חכמים שלא ילוו לפניו ולא יקנו ולא ימכרו וכן בכל דבר משא ומתן. וכן לכך דין מאוחר של תלמיד חכם מקדים אותו כדגרסינן כבוד תורה עדיף, נכנס ראשון ויוצא ראשון הכל נכנסין ויוצאין אחריו בכל מקום שנכנסין דהיינו בבית המדרש. 
<h3>[פסקי רבינו אביגדור צרפתי מבעלי התוספות סימן תקל''ז]</h3>
------
[מתני' כהן קודם ללוי וכו', בזמן שכולם שוים וכו']. שאלה מה ביאור אומרם [נדרים פ''א א'] מפני מה תלמידי חכמים אינן מצויין לצאת תורה מבניהם אמר רב יהודה אמר רב שאין מברכין בתורה תחלה. תשובה מה שפירשו לנו בזה הוא שאסור להתגדל ולהמנע מלעלות לספר התורה, כמו שכבר נתבאר. והיתה על רוב תלמידי החכמים קשה התנועה לעלות לספר התורה ונמנעו מלעלות לספר התורה. והנראה לנו בבאור זה המאמר הוא ההפך מזה והוא שהדבר שהתנגדו לו שיהיה איש תלמיד חכמים נמצא ושיעלה במעמדו כהן עם הארץ או מי שפחות ממנו בחכמה ויקרא תחילה. ומפני שמיעטו בכבוד התורה ולא היו קוראין תחלה בתורה, אלא קוראין אחר פחות מהם, נענשו רובם שאין התורה יוצאת מבניהם, לפי שמה שאמרנו כהן קורא ראשון וכו', כל זה אינו אלא בשוין. ויש חזוק לזה הענין אשר פירשנו, מזה שבעל זה המאמר הוא רב, ובפירוש אמרו [מגילה כ''ב א'] שרב קרא בכהני במעמד שמואל. 
<h3>[שו''ת הרמב''ם סימן קל''ה, ובפאה''ד סימן מ''ב]</h3>
------
שאלת עוד, היכא דהוי ספר תורה פתוח לקרות בו והיה כהן בבית הכנסת עסוק בתפילה במקום שאינו רשאי להפסיק. אם ממתינים לו עד שיסיים תפילתו ולטרחא דצבורא לא חיישינן משום דכתב [ויקרא כ''א] וקדשתו, או לא. תשובה מסתברא שאין ממתינים לו. שלא בכל מקום אמרו שיקדים כהן, שהרי תלמיד חכם קודם לו אפילו גר. ולא יהא כבוד הצבור קל מצורבא מרבנן. וכל האמצעיות שבתפילה קצרו בשבת משום טירחא דצבורא. וכן חששו בכמה מקומות לטרחא דצבורא. וכל שכן כאן דאיכא יקרא דספר תורה שלא יהא פתוח וממתין, ואיכא טרחא דצבורא וזילותא דצבורא שהוא עסוק בתפילתו והן ממתינים לו. 
<h3>[שו''ת הרשב''א ח''א סימן קט''ו]</h3>
------
שאלת כהן שהיה קורא קריאת שמע וקראוהו בתורה בבית הכנסת, רשאי הוא להפסיק ולקרות בתורה ראשון, מי הוי כשואל מפני היראה ומשיב מפני הכבוד משום וקדשתו, או לא. תשובה אינו רשאי להפסיק, ואין צריך לומר במקום שיש תלמיד חכם שאפילו בעלמא תלמיד חכם קודם וכדאמרינן [מגילה כ''ב א'] רב קרא בכהני, אלא אפילו אין שם חכם יתר ממנו אינו מפסיק, שלא אמרו להקדימו אלא משום כבוד כהונתו ואם הוא פנוי ומקדימין אחר בפניו נמצאו מקילין בכבוד הכהונה, אבל זה שאינו יכול לעלות ולקרות מחמת שהוא עסוק בקריאת שמע אין כאן קולא אצל כהונתו.0... 
<h3>[שו''ת הרשב''א ח''א סימן קפ''ה]</h3>
------
שאלת עוד הא דאמרינן דתלמיד חכם קודם אפילו לכהן גדול עם הארץ, מי אמרינן אפילו בכהן חכם אלא שהישראל חכם יותר ממנו, וכדמוכח בהניזקין [גיטין נ''ט ב'] דרב הונא קרי בכהני ואף על גב דאיכא רבי אמי ור' אסי כהני חשיבי דארעא דישראל. תשובה כל היכא דאיכא תלמיד חכם וכהן עם הארץ מדינא תלמיד חכם קודם ואפילו הוי כהן גדול עם הארץ, כדאמרינן במגילה פרק בני העיר [כ''ח א']. ולא עוד אלא שאם לא עשה כן חייב מיתה, דגרסינן התם אמר רבה בר בר חנא אמר רבי יוחנן כל תלמיד חכם שמברך לפניו אפילו כהן גדול עם הארץ אותו תלמיד חכם חייב מיתה שנאמר [משלי ח'] וכל משנאי אהבו מות, אל תקרי משנאי אלא משניאי. ואם היה כהן תלמיד חכם אפילו איכא ישראל תלמיד חכם גדול ממנו ראוי להקדים את הכהן. ואם עשה כן מאריך ימים, דגרסינן התם פרק בני העיר שאלו תלמידיו את רבי פרידא במה הארכת ימים, אמר להם מימי לא ברכתי לפני כהן, ואקשינן למימרא למעליותא היא והאמר רבה בר בר חנא אמר רבי יוחנן כל תלמיד חכם שמברך לפניו אפילו כהן גדול עם הארץ אותו תלמיד חכם חייב מיתה שנאמר וכל משנאי אהבו מות, ופריק כי קאמר איהו בשוין. ופירש רבינו יעקב ז''ל דלא בשוין ממש קאמר דאם כן פשיטא דכהן קודם, אלא ששניהם תלמידי חכמים וליכא משום משנאי אהבו מות. ואלא מיהו אם רצה לקרות קודם לכהן רשאי, כמעשה דרב הונא [מגילה כ''ב א'] דקרי בכהני [ואע''ג דהוו התם רב אמי ורב אסי שהיו כהנים, ותדע] (עוד) דאי לא מאי רבותיה דרבי פרידא דלא הוה קרי, הא כולהו תלמידי חכמים נמי לא הוו קרי בפני כהן תלמיד חכם. אלא שמע מינה דכולהו קרו ואיהו לא קרי. 
<h3>[שו''ת הרשב''א ח''א סימן קי''ט]</h3>
------
שאלת שיש בעיר מושבך כהן אחד שאינו יודע לקרות בתורה ואינו מכיר אפילו אות אחת ועולה ראשון בבית הכנסת ומברך כמצות אנשים מלומדה ואינו יודע לקרות בס''ת ואינו מכיר בו, אם ראוי למחות בו אחרי שיש שם כהן אחר שהוא ראוי יותר ממנו. תשובה דע ששורת הדין הכהן קורא ראשון אפילו יהיה הישראל גדול ממנו בחכמה וביראת חטא. וזה מדאורייתא הוא דכתיב וקדשתו, ודרשו חכמים ז''ל בגיטין בפרק הנזקין [נ''ט ב'] וקדשתו לפתוח ראשון ולברך ראשון וליטול מנה יפה ראשון. אבל אם רצה הכהן לחלוק כבוד למי שגדול ממנו בחכמה שיעלה ראשון ממנו הרשות בידו מדין תורה. אבל חז''ל תקנו מפני דרכי שלום כי היכי דלא ליתי לאנצויי שלא יהא רשות בידו לחלוק כבוד אף לגדול ממנו. והיינו דבפרק הנזקין תנן כהן קורא ראשון ואחריו לוי ואחריו ישראל מפני דרכי שלום, ואמרינן עלה בגמרא מנא ה''מ ואמרי' ר' חייא בר אבא אמר מהכא וקדשתו לכל דבר שבקדושה לפתוח ראשון ולברך ראשון וכו', א''ל אביי הא מפני דרכי שלום דאורייתא הוא, א''ל דאורייתא ומפני דרכי שלום כל התורה נמי מפני דרכי שלום הוא שנאמר דרכיה דרכי נועם וכל נתיבותיה שלום, אלא אמר אביי לכדמר דתניא שנים ממתינין זה את זה בקערה שלשה אין ממתינין והבוצע הוא פושט ידיו בקערה תחלה ואם בא לחלוק כבוד לרבו או למי שגדול ממנו הרשות בידו, ואמר רב עלה לא שנו אלא בסעודה אבל בבית הכנסת לא מאי טעמא דאתו לאנצויי. הנה כאן מבואר שמן התורה כהן קורא ראשון, אלא שאם רצה לחלוק כבוד למי שגדול ממנו הרשות בידו לולי מפני דרכי שלום שתקנו חז''ל שלא יהא רשות בידו. ומפורש שם בגמרא דדוקא בשבתות וימים טובים דאיכא רבים בבית הכנסת, אבל בחול יכול לחלוק כבוד למי שגדול ממנו. וכל זה שאמרנו דוקא בשניהם חכמים או תלמידים אלא שהכהן קטן ממנו, אבל אם הישראל ת''ח והכהן עם הארץ, ת''ח קורא ראשון ואין בזה מפני דרכי שלום, אדרבה חוטא אם אינו עושה כן. והיינו ההיא דמגילה [כ''ח א'] כל תלמיד חכם שקורא לפניו כהן עם הארץ חייב מיתה שנאמר [משלי ח'] כל משנאי אהבו מות אל תקרי משנאי אלא משניאי. וההיא דאמרינן בפרק בני העיר [מגילה כ''ז ב'] שאלו את רבי פרידא במה הארכת ימים א''ל מימי לא ברכתי לפני כהן, ואקשי' למימרא דמעליותא הוא ואמר ר' יוחנן כל תלמיד חכם שמברך לפניו אפי' כהן גדול עם הארץ אותו ת''ח חייב מיתה, ופריק כי קאמר איהו בשוין. ופי' רבינו תם ז''ל [עיי''ש בתוד''ה כי קאמר] דלאו בשוין ממש קאמר דבהא פשיטא דכהן קודם ומדאורייתא הוא, אלא ר''ל ששניהם ת''ח אלא שהיה רבי פרידא גדול מן הכהן, והיה רבי פרידא יכול לקרות לפניו בימות החול אם היה האחר חולק לו כבוד ולא היה בזה אף מדרכי שלום. או שהיה רבי פרידא גדול בדורו והיה יכול לקרות ראשון אף בשבתות וימים טובים בלא רשות הכהן, דומיא דרב הונא דקרא בכהני אפילו בשבתות וי''ט, משום דשאני רב הונא, דאפילו רבי אמי ורבי אסי דכהני חשיבי דארץ ישראל הוו כייפי ליה [גיטין נ''ט ב'] ור' פרידא רצה להחמיר על עצמו, והיינו רבותיה דרבי פרידא. ומ''מ כל זה שכתבתי הוא לפי שורת הדין, אבל עכשיו נהגו בכל ישראל לקרות כהן אפילו עם הארץ לפני ת''ח אפי' גדול שבישראל, ואין לשנות מפני המחלוקת. אמנם זהו בעם הארץ היודע לקרות בתורה, אבל אם אינו יודע לקרות הדבר ברור שאינו עולה כלל, ואפילו אין שם כהן אחר, ואיך יעלה והוא אינו יודע לקרות. ואע''פ שנהגו ששליח צבור מקרא את הכל דומיא דההיא דמקרא בכורים [בכורים פ''ג מ''ז] שלא לבייש מי שאינו יודע, היינו שלא יטעה בקריאתו, אבל צריך הוא כשיקרא עם הש''ץ שיבין מתוך הספר ואם לא כן אינו עולה כלל. ואדרבה כשמברך הוי ברכה לבטלה ועובר משום לא תשא. ואע''פ שהדבר ברור מעצמו שמי שאינו יודע לקרות אינו עולה למנין שבעה ואין צריך ראיה לרוב פשיטותו, עכ''ז לפטרך בלא ראיה אי אפשר דגרסינן בתוספתא דמגלה [פ''ג ה''ו] בני הכנסת שאין להם מי שיקרא אלא אחד, עומד וקורא ויושב ועומד וקורא ויושב אפילו שבעה פעמים. ובודאי יש אחרים בביהכ''נ שהרי אין קורין בתורה בפחות מעשרה, אלא ר''ל שהאחרים אין יודעין לקרות אלא זה לבדו, וזה עולה ז' פעמים ואין האחרים עולים כלל כיון שאינן יודעין לקרות, ואע''פ שתקנת חז''ל שיקראו שבעה בתורה היא תקנה קבועה, לפי שאין קריאת מי שאינו יודע לקרות מתוך הספר קריאה של כלום. זהו מה שנ''ל בזה ברור. וחתמתי שמי יצחק ב''ר ששת זלה''ה. 
<h3>[שו''ת הריב''ש סימן ר''ד]</h3>
------
כתב הרמב''ם ז''ל בפירוש המשנה [גיטין פ''ה מ''ח] אלו דברים אמרו מפני דרכי שלום כהן קורא ראשון. דע שהדבר ידוע בכל המדינות שהכהן קורא ראשון בבית הכנסת הן ת''ח הן עם הארץ הן שיהיה שם חכם ממנו. ואין לו עיקר בתורה כלל ולא זכר בתלמוד, ואין מן הכוונה הרמוזה בהלכה. ונפלאתי פלא גדול שגם בארץ אדום נוהגין המנהג הזה אע''פ שהם נקיים מן המנהגים הרעים ומסברות האחרונים ושאלתם. ואין אצלם רק דברים המתיישבים על עיקר התלמוד, ולא נודע מאין בא להם השבוש הזה. ותכונת הדבר לפי מה שבאתנו הקבלה כפי מה שאומר, והוא שכהן קודם ללוי ולוי קודם לישראל כמו שכתוב וקדשתו, ונאמר בקבלה [גיטין נ''ט ב'] לכל דבר שבקדושה לפתוח ראשון ולברך ראשון וליטול מנה יפה ראשון. וכל זה אם אין שם גדול ממנו, כגון שיהיה אצלנו כהנים לוים וישראלים ויהיו כולם במדרגה אחת בחכמה ולא יהיה אחד חכם מחבירו, אז תהיה ההקדמה לכהן ואחריו ללוי ואחריו לישראל. ועוד תראה נוסח זה בהוריות [י''ג א'] אמרו אימתי בזמן שכולן שוין, אבל אם היה ממזר ת''ח קודם לכל דבר. ובנסחאות התלמוד [מגילה כ''ב א'] שאחד מן החכמים קרא בס''ת ראשון, ורבי אמי ורבי אסי גדולי כהני ארץ ישראל היו. מפני שהיה שם חכם מהם. וכמו כן רב קרי בכהני מפני שהיה חכם יותר מן הכהן אשר שם. וכל זה אין בו מחלוקת. וקי''ל שהכהן אם היה ראוי לקרות ראשון והרשה לישראל שהוא כמותו או בפחות ממנו שיעלה ויקרא יש לו רשות בזה. אבל אסרינן זה מפני דרכי שלום שיתחדש מזה מחלוקת ויאמר האחד למה הרשית זה לעלות ולי לא הרשית, ואחר שהדבר חוזר לו אמרנו שיקרא הוא בעצמו ראשון לא שירשה לזולתו. ולזאת הכוונה רמז בהלכה זו באמרו כהן קורא ראשון. עכ''ל הר''ם במז''ל. 
<h3>[שו''ת הרשב''א המיוחסות לרמב''ן סימן ר''ד]</h3>
------
<h2> י''ג ע''ב.</h2>
שופתא במרא גייסי — עיי' בע' גוגמי. [הערוך ערך שפתגא]. חמשה דברים משיבין את התלמוד, האוכל פת חיטין וכש''כ חיטין עצמן, והאוכל ביצה מגולגלת בלא מלח, והרגיל ביין ובשמים, והרגיל בשמן זית, והשותה מים של שירי עיסה וכו'. [הערוך ערך חמש]. והאוכל מזומליסטרון — פי' כלי של מתכת ראשו אחד מזלג וראשו אחד כף, מזלג מעלין לו בשר מן היורה וכף מעלין בו מרק. פ''א, כעין תרווד כפה דפרזלא דמסקין ביה כוורדיקא ושחלין ביה בשר. פי' זומליסתרין עשה תרין, כלומר דין עביד תרין עבידתא, כדתנן ניטל כפה טמאה מפני המזלג. פ''א, שמעביר הזוהמא לסטר. [הערוך ערך זמלסטר]. אף בבית המשתה עושה אותן סניפין — פי' שמושיבין אותן בצד הזקנים מפני כבוד אביהן, דהוויין סניפים לזקנים כסניף זה שעושין לקורה גדולה. אמר רבא, ובחיי אביהן הוא דעושין אותן סניפין מפני כבוד אביהן. [הערוך ערך סנף]. אחרים אומרים — ר' מאיר, יש אומרים — ר' נתן. [הערוך ערך אחרגג]. א''ל רשב''ג לר' נתן, נהי דאהני לך קמרא דאבוך למהוי אב בית דין, למהוי נשיא מי אהני לך — פי' קמרא — חגורה שחוגרין אותו באבנט אלא שהיא רחבה יותר מאבנט וקובעין עליה כסף וזהב, ומשמשי מלכים לובשין אותה, וזהו דגרסינן בפ' במה אשה (שבת נ''ט ע''ב) אמר רב יהודה, קמרא — שרי וכו'... וזה מעשה דרשב''ג כשביקש ר' נתן לחלוק עליו להיות נשיא שהיה ר' נתן בבלי, ובכמה מקומות אמרינן ר' נתן בבלאה הוא, והיה אביו ראש הגולה בבבל והיו ראשי גליות רגילין ללבוש חגורות דאינון קמרי ולעמוד לפני מלכי פרסיים עד סוף מלכות פרס, ועלה ר' נתן לא''י והיה אב בית דין, לפיכך אמרו לו אם הועילה לך חגורה של ראש גלות שלבש אביך להיות אב בי''ד, הלא די לך זאת, ובקשת להיות גם נשיא זה פי' ר' שרירא גאון, וכעין זה הפי' פירשנו בע' נסך. ''חגרו שקים'' (איוב ב', י') תרגום קמרו שקים על בשריהון. 
<h3>[הערוך ערך קמרגג]</h3>
------
ת''ר חמשה דברים משכחין את התלמוד, האוכל ממה שעכבר אוכל וממה שחתול אוכל, והאוכל לב שלבהמה, והרגיל בזתים, והשותה מים של שיורי רחיצה, והרוחץ רגליו זו על גב זו, ויש אומ' אף המניח כליו תחת מראשותיו. 
<h3>[פסקי הרי''ד]</h3>
------
ואינו אוכל לב עוף אע''פ שהספר אינו מזכיר כי אם לב בהמה שקשה לשכחה מ''מ כמו כן מונע נמי לב עוף. 
<h3>[תשב''ץ סימן תקס''א]</h3>
------
חמשה דברים משיבין את התלמוד ואילו הן, האוכל פת פחמין וכל שכן פחמין עצמן, והאוכל ביצה מגולגלת, והרגיל בשמן זית, והרגיל ביין ובשמים, והשותה מים של שייורי עיסה, ויש אומ' אף הטובל אצבעו במלח ואוכל. הרגיל בשמן זית, מסייעא ליה לר' יוחנן, דאמ' ר' יוחנן כשם שהזית משכח תלמוד שלשבעים שנה, כך שמן זית משיב תלמ' שלשבעים שנה. והרגיל ביין ובשמים, מסייעא ליה לרבא דאמ' חמרא וריחני פקחון. והטובל אצבעו במלח, אמ' ריש לקיש ובאחת. 
<h3>[פסקי הרי''ד]</h3>
------
גרסינן במס' הוריו' ה' דברים יפין לתלמוד האוכל פת חטים ואין צריך לומר חטים עצמן והאוכל ביצה מגולגל' בלא מלח והרגיל ביין ובבשמים והרגיל בשמן זית והשות' מים שבשיורי עיסה וי''א אף הטובל אצבעותיו במלח ואוכל א' ולא שתים וסימן קמיצה. ה' דברים משכחין התלמוד האוכל ממה שאכל עכבר וממה שאכל חתול וכלב והאוכל לב בהמה וי''א אף לב עוף והרגיל בזיתים והשותה מים שבשיורי רחיצה וי''א אף הרוחץ ממים הנותרי' מן השתיה או השות' ממי' הנותרי' מן הרחיצה והמבטל רגליו זו על גב זו והמזיע עצמו בבי' המרחץ כשהוא עומד והמניח כליו תחת מראשותיו והמנגב ידיו לחלוקו. עשרה דברים קשים לתלמוד העובר תחת אפסר הגמל ואין צריך לומר הגמל עצמו והעובר בין שני גמלים או ב' נשים ואשה העוברת בין ב' אנשים והעובר על הגשר שלא עברו תחתיו מים ל' יום וההולך לריח הנבלה והאוכל בשר מזומא ליסטרון פי' בעל הערוך הוא כלי א' של מתכת ראשו אחד מזלג והאחר כף במזלג מעלין בשר מהיורה ובכף מעלין המרק. פי' אחר זו מה עושה לי תרין כלומר דין עביד תרין עבידתא. פי' אחר מעביר זוהמא ליסטר. פי' אחר לשון יוני הוא קורין אותו ליסטרון קרוב ללעוזות שקורין מנישט''א כלומר זו מנישטר''א ע''כ. והאוכל פת שלא בשלה כל צרכו והשותה מאמת המים העובר' בבית הקברו' והמסתכל בפני המת וי''א אף הקורא כתב שעל גבי קבר שאלו תלמידיו לר''א בר צדוק מפני מה כלב מכיר את קונו וחתול אינו מכיר את קונו אמר להם ומה האוכל ממה שנותר לעכבר משכח תלמודו האוכל עכבר עצמו לא כל שכן. וצריך אדם ליזהר מכל אלו הדברים המשכחים את החכמה ואת התלמוד וירגיל בדברים שהם יפין להם. 
<h3>[ארחות חיים הלכ' תלמוד תורה סימן כ''ה]</h3>
------
חמשה דברים מעמידין החכמה. האוכל פת אפויה כל צרכה והאוכל ביצה מגולגלת בלי מלח והשותה מים משיורי העיסה והטובל במלח ואוכל והרגיל בשמן (זך) [זית]. 
<h3>[כל בו סימן קי''ח]</h3>
------
עשרה דברים קשי' לתלמוד, העובר תחת אפסר של גמל וכל שכן תחת הגמל, והעובר בין שני גמלים, והעובר בין שתי נשים, ואשה העוברת בין שני אנשים, והעובר תחת ריח שלנבלה, והעובר תחת הגשר שלא עברו תחתיו מים ארבעים יום, והאוכל פת שלא בשלה כל צרכה, והאוכל בשר מזומ' ליסטרון, והשותה מאמת המים העוברת בין הקברות, והמסתכל בפני המת, ויש אומ' אף הקורא כתב שעל גבי הקבר. 
<h3>[פסקי הרי''ד]</h3>
------
עשרה דברים קשים לתלמוד העובר בין שתי נשים והעובר תחת ריח נבלה והשותה מאמת המים העוברת בין הקברות והמסתכל בפני המת ויש אומרים אף הקורא הכתב שעל גבי הקבר. באו ז''ל להזהיר כל אדם הרוצה להיות שלם שישמור עצמו מכל הדברים המזיקים לו לשכח תלמודו ממנו ולא יתקיים בידו ולזה אמרו העובר בין שתי נשים או יותר שלא יוכל לעצום עיניו מהסתכל בהם מאשר עובר בתוכם אחת הנה ואחת הנה ויתאו אליהם ויטריד שכלו בדבר בטל וכן אם תעבור אשת איש זונה בין שני אנשים והוא אחד מהם יקרנו עון לדבר ההוא בהסתכלו בה שיבא לידי הרהור ויאבד זמנו ושכלו הנתון לו לתועלתו ויטרידהו אז לדבר בטל ושני ענינים אלו באו להורות על ענין אחד וכונה אחת לשניהם שלא יהרהר ביום אם לא בענינים שכליים מועילים לו שלא יבא לידי טמאה בלילה הוא, ואמרו אף העובר תחת ריח נבלה, עתה באו להזהירו לענין אחר שלא יעבור במקום הטנופת מקום מעופש אוירו שם לאי זו סבה כי העפוש יפסיד האויר ולא יוכל להבין שם קשט אמרי אמת מתוך העפוש הנמצא שם הסוגר לבב אנוש ואף אם יהיה פתוח תחלה ורחב ידים כי הנפש נהנית בריח טוב ודבר טוב ישמחנה וירחיב את לבה וההפך ימנענה מהשיג כל שלמות והדאגה בלב איש ישחנה וימנע ממנה הטוב וכל דבר נאות לה, ואמרו והשותה מאמת המים העוברת בין הקברות, זה ג''כ הרחיקו ז''ל מצד העפוש כי המים העוברים בין הקברות הם מים נפסדים מצד הלחות המעופש מן המת אשר נסרח ודמה תכסנו ועובר לחותו במים ההם דרך מחלות וחורי עפר ויתעפשו המים ההם ולא יוכל כל שותה מהם להשיג כל שלמות כי המים רעים והארץ משכלת להמיתם בלא עתם, ואמרו והמסתכל בפני המת ידוע הוא לכל הרואה במות המת שיירא עליו יראה גדולה בראותו האיש ההוא אשר הוא מכירו וידע את האיש ואת שיחו בהיותו חי ועתה רואהו מת אבן דומם לא ימוש ממקומו יחרד עליו חרדה וימת לבו בקרבו כאשר יחשוב שימות גם הוא כמהו ומתוך היראה אשר יטריד שכלו על זה ישכח תלמודו ולא יוכל לכון לבו על חכמתו עד יסיח דעתו ממנו כי לא יוכל ללמוד וללמד אם יתעצב אל לבו אם לא מתוך דבר שמחה, ועל זה מנע ית' מכהן ונביא וכל איש ישראל נזיר אלהים שלא יבא על נפש מת מחמלתו עליו שלא יזיקנו עצבונו על שאר בשרו והיה מתנכר אליהם במותם שלא יאבד זמנו לדעת, ואמרו אף הקורא כתב שעל גבי הקבר מוסכם הוא באומה בכל מקום אשר שם מחצב אבנים שישימו על כל קבר מצבת אבן ויפתחו עליה שם הנקבר שם למשמרת לאות לאלף דור לדעת מי הוא ואי זה הוא ולא ישכח בעיר אשר כן עשה והיה אצלו הציון הלז לדעת שמו ולא ישכח מפי זרעו ובאו ז''ל להורות הנה לכל הקורא בו כתב שעל גבי הקבר כי זה יזיקנו וכונה אחת לשני ענינים אלו אם יעמד עליו האדם בבית הקברות ויקרא הכתוב על הקבר וימצא שם האיש הנקבר במקום ההוא כי הוא גואלו הקרוב אליו או שהיה רעו הטוב ואוהב אותו אהבת נפשו יעמד עליו משמים ונבהל ויצא לבו והמס ימס וישכח תלמודו בעת ההיא אשר עשה כוכים להעציבו, ושאר הדברים אשר הזכירו ז''ל הנה שמשכחין התלמוד הם סובבים על שני דרכים אלו אם מצד העפוש או מצד העצבון כי שניהם מזיקים לאדם ומבלבלים מוחו ושכלו אשר לא ידע ללכת אל עיר. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
תנו רבנן (תוספתא סנהדרין פ''ז ה''ח) כשהנשיא נכנס הכל עומדין מפניו ואין יושבין עד שנכנס ויושב במקומו ואומר להם שבו, כשאב בית דין נכנס עושין לו שתי שורות אחת מכאן ואחת מכאן עד שנכנס ויושב במקומו. כשחכם נכנס אחד עומד ואחד יושב עד שנכנס ויושב במקומו. בני חכמים ותלמידי חכמים בזמן שיש בידן צורכי ציבור נכנסין ומפסיעין על ראשי העם, ואף על פי שאין שבח לתלמידי חכמים לפסוע על ראשי העם יצאו לצורך נכנסין ויושבין במקומן. בני תלמידי חכמים הממונין אביהם פרנסין על הציבור, בזמן שיש בהן דעת לשמוע, יושבין לפני אביהם ואחוריהם לפני העם, אין בהם דעת לשמוע, יושבין אחורי אביהם ופניהם לפני העם, רבי אלעזר ברבי צדוק אומר עושין אותן כספינין בבית משתאות, אמר רבא בחיי אביהם ובפני אביהם. 
<h3>[בה''ג הלכ' הוראות]</h3>
------
כל תלמיד חכם מצוה להדרו, שנאמר [ויקרא י''ט] והדרת פני זקן, זה קנה חכמה. עומד מפניו משקדם לו ד' אמות עד שיעבור מפניו, אם אינו עסוק במלאכה ואם אינו במקום שאין בו הדור, כמו בבית הכסא ומרחץ שאז פטור. ולא יעצים עיניו ממנו כדי שלא יקום. אב בית דין, משיראנו יקום עד שיעבור מאחריו ד' אמות. נשיא, עד שיעבר ממנו מלא עיניו. כשנשיא נכנס יעמדו כל העם ולא ישבו עד שיאמר שבו. כשאב בית דין נכנס עושין לו שתי שורות ועומדין עד שישב, ושאר העם יושבים. גנאי לתלמידי חכמים להטריח לעם לקום, אלא ילך דרך קצרה שלא יראוהו אם יוכל. עומדין מפני הרוכב כמפני המהלך. שלשה מהלכין בדרך, הרב באמצע, גדול מימין, קטן משמאל. תלמידי חכמים בזמן שרבים צריכים להם מקפצין על ראשי העם לישב במקומן וגנאי להם ליכנס אחרון. יצאו לצורך חוזרין למקומן. בני חכמים בזמן שיש להם דעת לשמוע הופכים פניהם כלפי העם. לא יקום תלמיד בפני רבו יותר משני פעמים ביום שחרית וערבית שלא יהא כבודו מרובה משל שמים. ואומר ר''י דהיינו בשעה שעוסק בתורה או במקום הצנע דליכא גנאי לרב אם אינו עומד. 
<h3>[עץ חיים לרבינו יעקב ב''ר יהודה חזן מלונדרץ הלכ' כבוד חכמים פ''ב]</h3>
------
כשהנשיא נכנס כל העם עומדין ואינם יושבים עד שיאמ' להם שבו. כשאב ב''ד נכנס עושין לו ב' שורות מכאן ומכאן עד שיכנס וישב. בני חכמים ות''ח בזמן שהרבים צריכין להם מפסיעין (מפי') על ראשי עם קדש ואף על פי שאמרו [ברכות מ''ג ע''ב] אין שבח לתלמיד חכם שיכנס באחרונה יצא לצורך נכנס ויושב במקומו ודוקא לקטנים אבל לגדולים לא דה''ל למבדק נפשיה קודם שיכנס. בני חכמי' שממ[ו]נים אבותיהם פרנסים על הצבור בזמן שיש בהם דעת לשמוע נכנסים ויושבין אחר אביהן והופכין פניהם כלפי אביהם אין בהם דעת לשמוע הופכין פניהם כלפי העם כך פשוט בהוריות. 
<h3>[רבינו ירוחם נ''ב ח''ה]</h3>
------
ויהי כצאת משה אל האהל יקומו כל העם [שמות ל''ג]. מכאן פסק שצריך אדם לעמוד לפני זקן וחכם ואב בית דין עד שיתכסה ממנו. והביטו אחרי משה וגו'. ר' אמי דריש לשבח אמרין (טנפיה ליניקא) [טובא לינוקיא] כדין ינקא. ור' [יצחק] דריש לגנאי אמרין כד הוה מסתכלין (כי) חמי שוקי דדין חמי צווארי דדין אכול מדידן ושתי מדידן. ד''א והיה כל מבקש משה לא כתיב אלא כל מבקש ד', מכאן אמרו כל המבקש פני זקן כאלו מבקש פני שכינה [תנחומא תשא כ''ז], וכן פסק. 
<h3>[פסקי רבינו אביגדור צרפתי מבעלי התוספות פרשת כי תשא]</h3>
------
[כשהנשיא נכנס וכו' רשב''ג נשיא וכו']. שאלת אם מותר לעמוד בבהכ''נ לכבוד בני אדם. שהרי רשב''ג חשש לכבודו ותקן שלא יעמדו בפני ר' מאיר ור' נתן, כדאיתא בסוף הוריות. וכ''ש הכא במקום שכינה. ואם חייב לעמוד שם מפני המחויב לעמוד דבר תורה. תשובה אפילו בבהכ''נ חייב אדם לעמוד בפני רבו ואביו ומפני ת''ח. ותניא נמי הכי בברייתא שבהוריות והתם בכל מקום קאמר ואפילו בבהכ''נ ובתי מדרשות. ורשב''ג דעבד, לעצמו הוא דעבד. דאילו היה איסור לעמוד מפניהם בפני רשב''ג לא היו מקפידין ר''מ ור''נ, דאדרבה רשב''ג כדין עבד. ואע''פ שאסור לעמוד מפני אחרים במקום רבו, הני מילי בפני רבו ממש. אבל בבתי כנסיות ובתי מדרשות, אם [בא] לכבד ולקום מפני כל אדם רשאי. 
<h3>[שו''ת הרשב''א ח''ה סימן י''ד]</h3>
------
[קידושין ל''ג ע''ב] אמר ר' חנינא בריה דרבי אבוה אמר ר' אבדימי דמן חיפה חכם עובר עומד מלפניו ד' אמות וכיון שעבר ד' אמות יושב. אב ב''ד עובר עומד מלפניו כמלא עיניו וכיון שעבר ד' אמות יושב. נשיא עובר עומד מלפניו כמלא עיניו ואינו יושב עד שישב במקומו שנאמר והביטו אחרי משה עד באו האהלה. גרסינן בסוף הוריות ת''ר כשהנשיא נכנס כל העם עומדים ואין יושבין עד שיאמר להם שבו, כשאב ב''ד נכנס עושין לו שתי שורות מכאן ומכאן עד שנכנס ויושב במקומו, חכם שנכנס אחד עומד ואחד יושב עד שנכנס ויושב במקומו, בני חכמים ותלמידי חכמים בזמן שהרבים צריכין להם מפסיעין על ראשי העם, ואע''פ שאמרו אין שבח לתלמיד חכם שיכנס באחרונה, יצא לצורך נכנס ויושב במקומו. בני חכמים שממונים אבותיהם פרנסים על הצבור בזמן שיש להם דעת לשמוע נכנסין ויושבין אחר אביהן הופכין את פניהם כלפי אביהם אין בהם דעת לשמוע הופכין פניהם כלפי העם. אמר מר יצא לצורך נכנס ויושב במקומו, אמר רב פפא לא אמרן אלא לקטנים אבל לגדולים לא דהוה ליה למיבדק נפשיה מעיקרא, דאמר רב יהודה לעולם ילמד אדם עצמו להשכים ולהעריב כדי שלא יתרחק, ר' אלעזר בר' צדוק אומר אף בבית המשתה עושין אותן סניפין, אמר רבא ובחיי אביהן. והאי סידורא דהוריות מיירי כשהיו יושבין שורות שורות בבית המדרש והכא ברשות הרבים כי ההוא דמשה. 
<h3>[פסקי רא''ש קידושין פ''א סימן נ''ט]</h3>
------
אמר מר יצאו לצורך נכנסין לא אמרן אלא בקטנים, אבל בגדולים לא, דמיבעי להו למבדק נפשייהו. אמר רב יהודה אמר רב לעולם ילמד אדם עצמו לצאת שחרית וערבית כדי שלא יתרחק. אמר רבינא והאידנא דנחית חולשא לעלמא אפילו לגדולים נמי. 
<h3>[בה''ג הלכ' הוראות]</h3>
------
א''ר יוחנן בימי רבן שמעון בן גמליאל נשנית משנה זו רשב''ג נשיא ר' מאיר חכם ר' נתן אב''ד דכי הוו עיילין רבן שמעון בן גמליאל ורבי מאיר ורבי נתן הוה קיימא מתיבתא מקמייהו. אמר רבן שמעון בן גמליאל מאי איכא בין אנא דנשיא אנא לרבנן דלאו נשיאים נינהו, תקין להו הא מתניתא, רבי מאיר ורבי נתן לא הוו בההיא שעתא, כי אתו רבי מאיר ורבי נתן לא קמו מקמייהו, אמרי להו מאי טעמא עבדין רבנן הכי, אמרי להו הכי תקין רבן שמעון בן גמליאל, אמר ליה רבי מאיר לרבי נתן אנא חכם ואנת אב בית דין תא נתקין מילתא, כי הוינן למחר נימא ליה פתח תני בעוקצין דלית ליה וכי לא אמר נימא ליה (תהלים ק''ו, ב') מי ימלל גבורות ה' ישמיע כל תהילתו למי נאה למלל גבורות ה' למי שיכול להשמיע כל תהילתו וניעבריה וניהוי מר נשיא ואנא אב בית דין, שמעינהו ר' יעקב בן קדושאי אמר דילמא חס ושלום אתי לידי כיסופא, אזל גרסה לעוקצין להדי כותא דעליתא דהוה יתיב רבן שמעון בן גמליאל, יהב דעתיה גמרה, למחר אמרי ליה פתח תני בעוקצין, פתח ותנא, אמר להו אי לאו הוה גמירנא הוה מכספיתון לי, אפקינהו מבי מדרשא בחלישות דעתא הוו כתבי קושיאתא בפתקי ושדו לבי מדרשא, אמר להו ר' יוסי תורה מבחוץ ואנו מבפנים, קם רבי יוסי למיפק וקמת נמי כולה מתיבתא, אמר להו רבן שמעון בן גמליאל ניעלינהו מיהו שמעתא מפומייהו לא נימרו, עילינהו, קריוה לרבי מאיר אחרים ולרבי נתן יש אומרים. אחוו ליה בחלמיה לרבי נתן זילו פייסוה לרבן שמעון בן גמליאל, אזל לגביה תליסר זימני ופייסיה, א''ל נהי דאהני לך קמרא דאבוך למיהוי אב בית דין למיהוי נשיא מי אהני לך. לרבי מאיר לא אחוו ליה מידי דסבירא ליה דברי חלומות לא מעלין ולא מורידין. פגע ביה רבי מאיר ברבי יעקב בן קדושאי אמר עדיין יש לזה בעולם, נח נפשיה, והיינו דיתיב רבי וקמתני ליה לרבי שמעון ברבי אחרים אומרים אילו היתה תמורה לא היה קרב, אמר ליה לאבוה מאן אחרים, אמר ליה רבי מאיר, מאן יש אומרים אמר ליה רבי נתן, אמר ליה מימיהן אנו שותין ושמותיהן אין אנו מזכירים, אמר ליה שבקשו לעקור כבודך וכבוד בית אביך, אמר ליה (קהלת ט', ו') גם אהבתם גם שנאתם גם קנאתם כבר אבדה, פתח רבי ואמר משום רבי מאיר אמרו אילו היה תמורה לא היה קרב. אמר רב נחמן בר יצחק אפילו רבי דענותאנא הוא משום רבי מאיר אמרו אמר, אמר רבי מאיר בהדיא לא אמר. 
<h3>[בה''ג הלכ' הוראות]</h3>
------
מצינו משנה שאינה נשנית אלא לאותו דור, גבי הוי רץ למשנה, דאמרינן פרק אלו מציאות (ב''מ ל''ג ע''ב) בימי רבי נשנית משנה זו, וכן בפרק כל הכלים (שבת קכ''ג ע''ב) קאמר בימי נחמיה בן חכליה נשנית משנה זו, וכן צ''ל גבי גזילות דאמרינן בריש סנהדרין דדנין בגזילות ומחזירין הגזילה על פי בית דין, והא דגזילות וחבלות [ב''ק צ''ד ע''ב] אין מקבלין מהם והמקבלין אותן אין רוח חכמים נוחה הימנה, וצריך לומר דבימי רבי נשנית משנה זו, לא לפניו ולא לאחריו. 
<h3>[ספר כריתות לרבינו שמשון מקינון — לשון לימודים שער שני]</h3>
------
אמ' רבן יוחנן בן זכאי בימי רשב''ג נשנית משנה זו, רשב''ג נשיא ר' מאיר חכם ר' נתן אב ב''ד, כי הוה על רשב''ג הוו קימי כולי עלמא קמיה וכו'. כבר הקדמנו במסכת תענית שצוה ר' על בניו לבני דורו מצוה מחמת מיתה ומנה אותם אחריו על בני דורו ואמ' שמעון בני חכם גמליאל בני נשיא, הורה על רבן גמליאל בנו כי הוא היה ראוי לעצור בעם כי הוא ינהיגם הנהגה ישרה על פי מדותיו הטובות כי הוא נתחכם אז יותר בחכמת התלמוד וידע כל גדר וסיג העשוי לכל מצוה ומצוה מן המצות שבאו לצורך ההנהגה המדינית להיות ישרה ביניהם כמו שהעידו עליו ואמרו ביראת חטא ממלא מקום אבותיו הוה ואחיו היו מן הנכנסים לפרדס להשיג ולדעת דעת עליון על אמתת מציאותו ועל זה קראו חכם החכמה ההיא אמתית ומכונת ממין האדם להכיר את בוראו ולהשיג האמתות מן המרכבה והרוכב עליה וגמליאל אחיו לא השתדל לדעת זאת ועמל הוא בעיניו והשתדל לדעת חכמת התלמוד על בוריה, והורו ז''ל הנה על רבן שמעון בנו כי הוא הלך בדרך אביו והיה שלם בכל מדה חשובה ומנוהו על זה להיות רודה בעם הנהגה ישרה ומהם יראו וכן יעשו ולא יפסידו כל הנהגה מדינית, ור' מאיר היה חכם בחכמה ההיא ובשאר כל חכמה אמתית, ור' נתן היה אב ב''ד לשפוט את משפט העם במקומו וקנאו בו שניהם על אשר נבחר להיות פרנס יותר מהם ושאלו ממנו שידרוש ברבים במה שלא ידע כדי לבישו בעיני התלמידים לולי הזקן שקנה חכמה וידע מה בפיהם ודרש בזה אחורי הפרגוד כדי שישמע וירגיש בדברים ההם כי לא דבר רק הוא ולחינם לא התעסק במסכת עוקצין ונתן אל לבו ולמד ממנו כל מה ששמע שהיה מדבר בינו לבין עצמו ויום המחרת כאשר שאלו ממנו החכמים ההם שכנגדו שידרוש לעיני התלמידים דרוש דרש וידע כל אשר שאלו ממנו והשיב לחורפים דבר, ובאו ז''ל לספר מה שקרה אל החכם הזה להורות וללמד דעת לכל מבקש להיות שלם שישמור עצמו שלא יכון לבייש את חברו ברבים כי לא יועיל לו אם הוא משכיל ישמור את עצמו ממנו ואל ישוב דך נכלם, ועוד שלא יתעצל האדם ללמוד כל הצריך אליו אם ממנו אם מזולתו כי לא ידע מה ילד יום אם יבא לידי הנסיון ההוא על ידי שנואי נפשו ואם יחרף אותו אדם ויבא לנסותו יענה בדעת כאשר עשה החכם הקודם זכרו שלמד מפי השמועה מה שצריך אליו יום מחר ותן לחכם ויחכם עוד. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
בשילהי כלל גדול (ע''ו א') מאי עצה אמר רב תבן של מיני קטנית. ואי קשיא מאי קמ''ל רב מתני' היא בפרק בתרא דאהלות (פי''ח מ''ב) וחכמים אומרים תבואה בשני (ככרות) [כברות] והקטניות בג' (ככרות) [כברות] ושורף את הקש ואת העצה וכו'. ואקטנית בג' (ככרות) [כברות] קאי. תריץ דמשנה דד' סדרים שגורה היא בפי כל אבל לא דטהרות ודזרעים כדאשכחן בשילהי הוריות (י''ג ב') (דדינו) [דרצו] לבדקו (כרשב''ג) [לרשב''ג] במסכת עוקצין שלא היה רגיל בה. ובהמקבל (ב''מ קי''ד ב') גרסינן בארבעה לא מצינא בשיתא מצינא. ואע''ג דההיא אברייתא קאי ומיהו משמע שלא היו בקיאין בהנהו תרי סידרי. אבי העזרי. 
<h3>[ראבי''ה סימן תתקנ''ב]</h3>
------
למי נאה למלל גבורות ה' וכו'. שאלת מפני מה אמרו [מגילה י''ח א'] כל המוסיף בשבחו של הקב''ה נעקר מן העולם, ואם רצה להאריך בתושבחותיו של מקום למה לא יאריך. תשובה לא הכל ראוים להאריך בשבחים, דכתיב מי ימלל גבורת ה' ישמיע כל תהלתו, ואמרו למי ראוי למלל גבורות ה' למי שיכול להשמיע (קול) [כל] תהלתו. וכבר אמר חכם ז''ל [ברכות ל''ג ב'] למי שהאריך ואמר העזוז הגבור כו' סיימתינהו לכולהו שבחי דמרך, ואפילו האל הגדול הגבור והנורא לולי שאמרן משה אנן לא אמרי'. וכן אמר [שם] משל למלך שיש לו אלף אלפים דינרי זהב ומקלסים אותו בשל כסף לא גנאי הוא לו על כן אמר דוד לך דומיה תהלה אלהים. 
<h3>[שו''ת הרשב''א ח''ד סימן כ''ט]</h3>
------
<h2> י''ד ע''א.</h2>
סיני ועוקר הרים — פי' בידו גמר התלמוד כהלכה למשה מסיני. [הערוך ערך סןגג]. הכל צריכין למרי חטיא. [הערוך ערך מרגב, חטגה]. נחמני — הוא אביי כמפורש בערך אביי. [הערוך ערך נחמני]. רבי זירא חריף ומקשי. [הערוך ערך חרףגג]. מתון ומסיק — תר''י ''ויקרב משה את משפטן'' (במדבר כ''ז, ה') מתון וזריז ''אך זה היום שקיוינוהו מצאנו ראינו'' (איכה ב', ט''ז) תרג' ברם דין יומא דהוינן מתינן אשכחנא חזינא, ''ואליהו חכה'' (איוב ל''ב, ד') תרג' ואליהו מתן. 
<h3>[הערוך ערך מתןגב]</h3>
------
גרסינן בברכות [ס''ד ע''א] אמר רבי אבין הלוי כל הנדחה מפני השעה השעה נידחת מפניו. כי הא דרבה ורב יוסף קיימא להו שעתא. שלחו להתם סיני ועוקר הרים איזה מהם קודם שלחו להו סיני קודם שהכל צריכין למרי חיטיא. ומפרש בשלהי הוריות דרב יוסף סיני ורבה עוקר הרים. ואפילו הכי לא קביל עליה רב יוסף, דאמרי ליה כלדאי מלכת תרתי שני ופלגא. ומלך רבה עשרין ותרתין שנין והדר מלך רב יוסף תרתין שנין ופלגא. ואומר אני הסודר, היינו דגרסינן במרובה הלכה דייאוש ושינוי רשות [ב''ק ס''ו ע''ב] ובפרק נערה שנתפתתה בגמרא ראשונה [כתובות מ''ב ע''ב], הא מילתא איקשו [בה] רבה ורב יוסף עשרין ותרתין שנין ולא איפרק עד דיתיב רב יוסף ברישא ופרקיה. ורש''י [פירש] דהנהו עשרין ותרתי דמלך רב יוסף. וכולהו שנין דמלך רבה, רב יוסף אפילו אומנא לביתיה לא קרא [ברכות ס''ד ע''א], יש מפרשים לפי שהיה בטוח שימלוך לא היה דואג כל ימי רבה, ולא דרש ברופאים שלא היה חושש [פן ימות]. ויש מפרשים מחמת ענוה שלא רצה להראות גדולה אפילו בענין זה שישלח אחר שום אדם אפילו להקיז שאדם רגיל להקיז [דם] בביתו כדי שינוח הוא [בביתו מיד]. לא רצה אלא הולך אצל האומן ומקיז. 
<h3>[ערכי תנאים ואמוראים לרבינו יהודה ב''ר קלונימוס משפירא רבו של הרוקח — ערך רב יוסף סתם אמורא שבכל התלמוד הוא רב יוסף בר חייא, רבו המובהק דאביי]</h3>
------
אמ' ר' יוחנן פליגי רשב''ג ורבנן סיני ועוקר הרים הי מיניהו עדיף חד אמ' סיני עדיף הכל צריכין למרי חטיא וחד אמ' עוקר הרים עדיף. קראו ז''ל סיני החכם היודע התורה על בוריה וכל גדריה וסיגיה לא חסר דבר מכל מה שנכתב ונחתם בספר התורה שבכתב ושבעל פה ואל הדבר הקשה והנעלם שיתחדש לפניו כי לא פורש מה יעשה ישראל על זה הוא לא ידע מתוך שכלו ופלפולו לחדש הענין ההוא ולהוציאו דבר מתוך דבר, כי השכל ההמוני וההרגשי במפורסמות אין לו מבוא עם השכלי המשיג המושכלות כי כל מושכל יושג בשכל הזך והצליל בהפשיטו אותו מן החמר ולא יוכל להשיגו בחושים ולא תשורנו עין רואי והדבר המפורסם נודע בהרגש העת השתמשו בחומר אם טוב אם רע כמו שהורה החכם בחכמתו ואמ' ויוסיף דעת יוסיף מכאוב, ר''ל אם יוסיף לדעת ולהתבונן במפורסמות שבעניני העולם המורגשים הוא מוסיף מכאוב לנפשו שיירא יום ויום שימצאוהו צרות רבות ורעות אף ביום טובה הוא יירא ליום עברות ובשלום שודד יבואנו, אם האיש ההוא אינו נבון מצד עצמו אם לא שלבו פתוח ורחב לקבל כל הנכתב בספר וכל אשר ראה לבו ולמד מפי מוריו ומלמדיו להועיל לא ישכח ועל הדבר המתחדש אשר לא ראה ולא ידע עדן לא יוכל לחדש עליו אם נתעלמה ממנו הלכה האיש הוא קראו סיני עד''מ כי על ההר ההוא נתנה התורה בדרך קצרה ונבון דבר יוציא לאור מפלפולו כל תעלומה, וקראו ז''ל האיש המחודד עוקר הרים עד''מ כי כמו שידוע כי יש לכסף מוצא ומקום לזהב ממחצב ההר יוציא משם הכסף והזהב ממוצאיהם כן האיש הנבון וחכם בכח קרוב מצד שכלו הזך הוא יקים את דברי התורה כהלכתן ואם ידעה על בוריה ואם יתחדש לו איזה דבר נעלם כל הר גבנון ויסיר כל מסך ומונע ממנו ויזכך שכלו להוציא הדבר הנעלם לאור ולהשיג האמתות ממנו מתוך פלפולו אז יותר מן האיש השלם בידיעת התורה מתוך הרגלו עליה לא יחשה לא יום ולא לילה לא יועיל לו ההרגל על הדבר המתחדש לפניו ונעלם ממנו כמו שהורו ז''ל על יונתן בן עוזיאל ואמרו עליו בשעה שהיה עוסק בתורה כל עוף שפורח עליו מיד נשרף באו להורות על המונעים מזגיים המעטים שהיו נמצאים בו כי הוא היה שורף אותם על דרך משל שהיה מזקק החמר למצא הדבר אשר הוא מבקש בעת ההיא כמו שבארנו במסכת חגיגה, והסכימו יחד על שני מיני החכמים אלו ואמרו סיני עדיף שהכל צריכין למרי חטיא הורו על היודע התורה על בוריה כי הוא המעולה ואם לא ידע להבין ולהוציא הדבר המחודש משכלו לאור כי הדברים המתחדשים אינו צריך אליהם יום יום אם לא לעתים רחוקות וידיעת התורה בנגלה ממנה הוא צריך ללמד דעת את העם מיום אל יום וצריך שידע הכונה והחפץ מן התורה וללמדה בכל עת לכל מאן דצריך ועל גודל מעלתו בהשגת התורה קראוהו בשם ההר אשר נתנה התורה עליו כי אז היא תורתו ונקראת על שמו והוא עומד על ההר ההוא חמד אלהים אלהים חי לשבתו וממנו תצא תורה לכל מבקשי י''י. 
<h3>[פירוש אגדות לרבינו ידעיה הפניני ב''ר אברהם הבדרשי]</h3>
------
רב יוסף סיני רבה עוקר הרים. [שבת ל''ד ע''ב] ...ואזדו לטעמייהו דאיתמר שיעור בה''ש בכמה. אמר רבה א''ר יהודה אמר שמואל תלתא ריבעי מילא. ורב יוסף אמר רב יהודה אמר שמואל שני חלקי מיל פירוש תרי תילתי מילא. ואיכא בינייהו פלגא דנקא. ולא איתברר לן כמאן הלכתא ועבדינן לחומרא דאיסורא הוא וספק איסורא לחומרא. ועוד דסוגיא בכולי הש''ס כל היכא דפליגי רבה ורב יוסף הלכתא כרבה בר משדה ענין ומחצה. וכתב ה''ר יונה ז''ל דזו אינה ראיה דהא דקי''ל הלכה כרבה היינו היכא דפליגי בסברות דנפשייהו משום דאמרי' בהוריות דרב יוסף סיני ורבה עוקר הרים, אבל הכא מפי השמועה הם חלוקים ותרווייהו אמרו מפי רב יהודה.0... 
<h3>[פסקי רא''ש שבת פ''ב סימן כ''ג]</h3>
------
וגרסי' בפ' הניזקין הל' מערבין בבית הישן [גיטין ס' ע''ב] דדיקינן בגמרא מאי טעמא אילימא משום כבוד (צבור) והא שיפורא דמעיקרא בי רב יהודא שהיה ראש לבסוף בי רבה שמלך אחריו לבסוף בי רב יוסף ולבסוף בי אביי ולבסוף בי רבא וכל אחד ואחד מלך אחר פטירת רבו לגן עדן ורבה ורב יוסף חבר' היו אלא שלא קיבל רב יוסף שררה כל ימי שררת רבה עשרים ושתים שנה [הוריות י''ד ע''א] ורב יוסף מלך שתי שנים ומחצה [ברכות ס''ד ע''א] ואח''כ אביי, ור' זירא עלה לא''י בימי רב יהודא ויום שמת רב יהודא נולד רבא [קדושין ע''ב ע''ב] ולא מצינו בשום מקום שמאחר שעלה ר' זירא לארץ ישראל שחזר וירד משום לבבל והיאך אירע דבר זה שלאחר פטירת רב יוסף יהיה ר' זירא עם רבא ואביי מלך אז ורבא אי לאו דאיפרך מילתיה היה לראש, הילכך אי אפשר לפרש כי זה ר' זירא הוא ר' זירא שהיה בימי רב יהודה ועל פי ההל' משמע כי ר' זירא בבחרותו מאד עלה ונזדקן בארץ ישראל, דה''ג במגילה פ''א [ו' ע''א] ובפ' אחרון דמשקין [מו''ק כ''ה ע''ב] כי נח נפשיה דר' זירא פתח עליה ההוא אספדנא ארץ שנער הרה וילדה, זה ר' זירא שהורתו ולידתו היה בבבל, ארץ צבי גדלה שעשועיה, ארץ ישראל גדלה וגמרה אותו ילד שהיה לה לבבל להשתעשע בו, היא שעשעה בו מפני שגדלה אותו אוי נא לה אמרה רקת זו טבריא או ציפורי כי אבד' כלי חמדתה, אלמא ר' זירא נפטר בארץ ישראל לגן עדן. ונ''ל שכל אותן החכמים שעלו מבבל ונקבעו בארץ%ישראל ולא חזרו לבבל כולן נקראו ר' כגון ר' אמי ור' אסי שהיו מבבל ולא מצינו שחזרו, אבל רב כהנא שלמד לפני ר' יוחנן ורב דימי ורבין ורבה בר בר חנה ועולא ורב ספרא אעפ''י שהיו ראוין לסמיכה לא נסמכו מפני שחזרו, ור' זירא אם היה דעתו לחזור לא היה נסמך, ואותן חכמים שבא''י אעפ''י שחכמים גדולים היו כל זמן שאין נסמכין קורין להן בשמן או ברב (או ברב) ולא בר' כגון רב חנניא ורב אושעיא ורב שמן בר אבא דהיו בארץ ישראל ואעפ''כ כיון שלא נסמכו לא נקראו ר' כדאיתא בפ''א דסנהדרין [י''ד ע''א] דסומכין ונסמכין בעינן שיהו בארץ, כי ההוא מעשה דרב שמן דבכה עליה ר' יוחנן משום דלא הוה גביה דלסמכיה, ורב חנניא ורב אושעי' אי לאו דהוו מדבית עלי הוו סמכי להו משום דעלו לארץ ישראל. ואין נ''ל לפרש דאי נסמכין בארץ ישראל ואעפ''י שדעתו לחזור היו נסמכין דאין נראה, ותו דר' זירא אשכחן בהדיא דלא היה דעתו לחזור כדאיתא בפ''א דשחיטת חולין הל' דמוגרמת [י''ח ע''ב], כי סליק ר' זירא אכל למוגרמתא דרב ושמואל אמרו ליה (ורב) [ולאו] מאתריה דרב ושמואל את מאן אמרה יוסף בר חייא מכ''ע גמיר וכו', עד ור' זירא לית ליה נותנין עליו חומרי מקום שיצא משם וכו' עד רב אשי [אמר] אפילו תימא מבבל לארץ ישראל וה''מ היכא דדעתו לחזור ר' זירא אין דעתו לחזור הוה, ונראה שלא חזר מימיו ואיך נוכל לומר שזה ר' זירא שהי' בימי רבא שזהו הוא, ואם כח בידינו לעשות גירס' שייך לגרוס רב זירא, כיון דבבבל הוה אם לא נפרש שאחר היה וירד מארץ ישראל לבבל, שהרי כמה הל' מוכיחות שר' זירא היה בבבל בימי רבא ואביי, דה''ג בעירובין גמר' ראשונה דפ' אחרון [צ''ו ע''ב], א''ר אלעזר המוצא תכלת בשוק לשונות וכו', עד אמר רבא וכי אדם טורח לעשות קמיע כמין תפילין, א''ל ר' זירא (לא הוה) [לאהבה] בריה פוק תני ליה המוצא תכלת בשוק וכו', אלמא בימי רבא היה בבבל, ובסנהדרין פ''ד מיתות [נ''ג ע''א] א''ל ר' זירא לאביי שאר הנסקלין דלא כת' בהו סקילה דגמרי מאוב וידעוני במאי גמרי וכו', אלמא דר' זירא הי' שואל מאביי ונושא ונותן אף עם רבא בבבל הילכך נראה שר' זירא אחר היה והוא היה אחרון, ואין לומר שזהו ר' זירא שהאריך ימים כדאיתא פ' אחרון דמגילה [כ''ה ע''א], ועוד מצינו שר' זירא קרא לרב יוסף בשמו יוסף בר חייא [חולין י''ח ע''ב] כמו שכתבתי, ובב' בתרא פ' מי שמת הל' דשכיב מרע [קנ''ד ע''ב], אמר ר' זירא אי כפר ר' יוחנן ב''ר אלעזר תלמידו יכפור בר' ינאי רבו וכו' עד ברם נראין דברי רבי' יוסף דאמר רב יוסף אמר רב יהודה אמר שמואל זו דברי חכמים וכו' וכיון שהיה קורא לרב יוסף רבינו היאך יזלזל בכבודו לקראותו יוסף בר חייא, הילכך נראה שאותו ר' זירא שעלה בימי רב יהודה תלמיד רב יהודה היה ורב יוסף חברו הילכך קרא לו יוסף בר חייא אבל האחרון שהיה בימי רבא ואביי קרא לו רבינו יוסף שהיה רבם של אביי ורבא ואף רבו של ר' זירא שהיה בימיהם שאף רבה היה להם רב ולר' זירא דגרסי' בסנהדרין פ''ד מיתות הל' דבני נח [נ''ט ע''ב], בעא מיניה ר' זירא מרבה ירדה לו דמות חמור מהו א''ל יארוד ואלא הרי אמרו אין דבר טמא יורד מן השמים וחלילה לומר לר' זירא שהיה תלמיד לרב ושמואל וזקן הכי. ובגמרא ראשונה דפ' קדשי קדשים [זבחים ס' ע''ב] הל' א''ר אלעזר מזבח שנפגם וכו' עד כי סליק רבא בספר שלפני, ונראה ר' אבא, אמרה לשמעתא קמיה דר' זירא פי' לשמעתיא דר' אלעזר דטעמא דאביי ואמר בבלאי טפשאי וכו', הילכך על פי ההלכות האילו נראה כי ר' זירא אחד היה תלמידו של רב חבר לרב יהודה ותלמידי רב ומארץ ישראל היה, ור' זירא שהיה בימי ר' (אבהו) [אבא] הוא שעלה בימי רב יהודה ותלמידו היה ולרב הונא ורב נחמן נמי היה תלמיד והוא תלמידו של ר' אסי ור' אמי והוא דגרסי' באגדה דהשוכר את הפועלים [ב''מ פ''ה ע''א] ר' זירא יתיב מאה תעניתא כי היכי דתשכח מיניה תלמודא דבבל כי היכי דלא ניטרדיה, יתיב מאה אחרנייתא דלא נשכוב ר' אלעז' בשניה ונפלין עלויה מילי דציבורא, יתיב מאה אחרנייתא דלא תשלוט ביה נורא דגיהנם וקרו ליה קטינא חריך שקי, והיכא אשכחנא קרו ליה דה''ג בסנהדרין פ' אחד דיני ממונות הל' סנהדרין היתה כחצי גורן [ל''ז ע''א] דריקנין שבישראל מליאים מצות, ואמר ר' זירא מהכא וירח את ריח בגדיו ריח בוגדיו, הנהו בריוני דהוו בשיבבותיה דר' זירא דהוה מקרב להו כי היכי דנהדרי בתיובתא והוו קפדי רבנן כי נח נפשיה דר' זירא אמרי עד האידנא הוה חריכא קטין שקי דהוי בעי עלן רחמי השתא מאן בעי עלן רחמי הרהרו בליבייהו ועבדו תשובה. והא מספקא לי הא דגרסי' בפ' אותו ואת בנו [חולין פ' ע''א] א''ר זירא אמר רב ספרא א''ר אושעיא הני עיזי דבלא כשרות לגבי מזבח וכו', ר' זירא זה מי היה שקשה לי לומר כי ר' זירא תלמידו של רב או של ר' אסי אם לא ר' זירא דבימי אביי ורבא ובע''ה על סדר ספרא אברר יותר, כי רב ספרא מצינו שהיה תלמיד לר' חייא סתם ור' אושעיא ויכול להיות שר' זירא תלמידו היה [ירושלמי כלאים פ''ט ה''ד]. אבל רב זירא בכל התלמוד נ''ל שלא נסמך מעולם לפי שלא עלה, ור' זירא ורבה מצינו בכמה מקומות בתלמוד ובפ' מי שמת [ב''ב קנ''ח ע''ב] הל' נפל הבית וכו' עד נכסים בחזקתן, ובגמרא בחזקת מי וכו' ר' אילא אמר בחזקת יורשי הבעל ר' זירא אמר בחזקת יורשי אשה, כי סליק ר' זירא קם בשיטתיה דר' (זירא) אילא קם (רבא) [רבה] בשיטתיה [דר' זירא] א''ר זירא ש''מ אוירא דארץ ישראל מחכים וכו' וזה ר' זירא הוא תלמידו דר' אסי, כי ר' אילא אעפ''י שתלמידו של ר' יוחנן היה בר פלוגתיה דר' זירא הוה כדאיתא בחזקת הבתים הל' חלון המצרי והצרי [ב''ב נ''ט ע''א] וכיון דאמר ר' זירא ש''מ אוירא דארץ ישראל מחכים מכלל דמעיקרא כשהיה בבבל לא היה כל כך, ובסוף הוריות גרס רבה בר רב מתנא ור' זירא הי מינייהו עדיף (ועדיף) ר' זירא חריף ומקשי' ורבה בר רב מתנא מתון ומסיק תיקו, ואי אפשר לפרש משום אוירא דארץ ישראל דרבה בר רב מתנא לא נתמנה בארץ ישראל שהרי לא מצינו שעלה אלא הוא ר' זירא שעלה וירד, ונ''ל כי זה ר' זירא הוא דגרסי' בעירובין פ' הדר [ס''ה ע''א] אמרו ליה רבנן לר' זירא כמה מחדדן שמעתתיך אמר להו דיממי אינון, ולא אמר להו דארץ ישראל אינון ולומר אטו בארץ ישראל מי לא הוו בהו דמחדדן שמעתיהו משאר חכמ' ואיהו מיחדדן שמעתא מדחבריה. וכל היכא דגרס' בתלמוד דידן ר' זירא בירושלמי ר' זעירא, ובברכות ירושלמי פ' היה קורא כלפי סופו [פ''ב ה''ח], ר' זעירא כדסליק להכא (אזלא קודם) [אזל אקיז דם] אזל בעי מזבין חדא ליטר' דקופד מן טבחא, א''ל בכמה ליטרתא א''ל בחמשין מנוי וחד קורסם א''ל סב לך שיתין ולא קיבל עלויי [סב לך ע' ולא קביל עילוי] סב פ', סב צ', עד דמטא עד מאה ולא קביל עלוי א''ל עביד כמנהג, ברומשא נחת לבית וועדא אמר לון רבנן מה ביש מנהגא דהכא דלא אכיל בר נש קופד עד דמחיה ליה חד קורסם אמרין ליה ומאן הוא דין אמר לון פלוני טבחא שלחון בעי מייתוניה ואשכחון ארוניה נפק אמרין לר' כל הכין פי' כל כך הענשת למיתה בשביל דסרח עליך הא עבידי אפיקורי דמצערי רבנן ולא מענשי להו אלא או מנדין או מנגדין עד כאן פי', אמר לון ייתי עלי דלא כעסית עלוי מיסבר הוינא דמנהגא כן. ונראה דזהו ר' זירא דגרסי' בפ' אחרון דמגילה [כ''ח ע''א] דשאלו לו תלמידיו במה האריך ימים ואמר להו מעולם לא הקפדתי בתוך ביתי, ורב זירא שהוזכר בכל מקום אין לומר שעלה אלא חכם אחד בבבל כל ימיו ונקרא כך ור' זירא היה קורא לאחר שעלה לבבלאי טפשאי כההיא דבכמה דוכתי דאכלי נהמא בנהמא וזהו תלמידו של ר' אסי ותלמיד דרב יהודה וכן הנהיג ר' ירמיה תלמידו אחריו שעלה ר' ירמיה נמי מבבל לארץ ישראל כדאיתא בפ' המדיר הל' כל מומין [כתובות ע''ה ע''א], דאמר אביי התם חד מיניהו כתרי מינן ואמר רבא וחד מינן כי סליק להתם עדיף כתרי מינייהו דהא ר' ירמיה כי הוה הכא לא הוה ידע מאי קאמרי רבנן כי סליק להתם הוה קרי לן בבלאי טפשאי, וי''ל כי ר' ירמיה עם ר' זירא עלה ובימי רבה ורב יוסף שהיו אף הן תלמידי רב יהודה וכאשר אברר בע''ה על סדר ירמיה כמו שכתבתי למעלה בסדר רב הונא, כי ר' ירמיה תלמידו של ר' זירא הוא היה מבבל ועלה ר' ירמיה אחד היה שירד מארץ ישראל לבבל כמו שהוכחתי למעלה, ובע''ה עוד אבאר על עיקר הסדר. [יחוסי תנאים ואמוראים לרבינו יהודה ב''ר קלונימוס משפירא רבו של הרוקח — ערך ר' זירא].------
