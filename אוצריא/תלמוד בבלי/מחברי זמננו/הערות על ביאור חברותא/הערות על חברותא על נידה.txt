<h1> חברותא  הערות</h1>
הרב יעקב שולביץ שליט"א
(1) מדברי <b>רש''י</b> משמע שראיית הדם היתה על ידי בדיקה, ולא שיצא הדם מעצמו. וכן כתב רש"י לקמן [ג א ד"ה "מרגשת"]. ומבאר <b>המהר''ם</b> את הכרחו של רש"י לומר כך, משום שמשמעות הלשון "דיין שעתן" היא שיש חידוש במה שהיא טמאה, ואם הדם זב מגופה ללא בדיקה, אין חידוש במה שמטמאה מכאן ואילך. לכן פירש"י שהדם נמצא על ידי בדיקה, וקא משמע לן שטמאה כבר מתחילת הבדיקה. וראה עוד <b>ברש''ל ורש''ש</b>, <b>ובסדרי טהרה בחידוד</b> <b>הלכות</b> בענין זה. 
(2) <b>מרש''י</b> נראה, שדעת חכמים היא, שמפקידה לפקידה ממעטת על יד מעת לעת דוקא בכגון שבדקה שחרית ומצאתה טהורה, וחזרה ובדקה ערבית, ומצאתה טמאה. שכן כתב רש"י, "דאמרינן לקמן במתניתין, פעמים שצריכה להיות בודקת, שחרית ובין השמשות, לא מטמאינן טהרות של ליל אמש, דהא בדקה שחרית ומצאתה טהורה". ומפרש <b>המהר''ם</b> שכוונת רש"י לומר, כי דוקא כאשר בדקה מחמת <b>תקנת חכמים</b>, שחייבוה לבדוק שחרית וערבית, היא ממעטת על יד מעת לעת. אבל אם בדקה סתם מעצמה תוך מעת לעת, אינה ממעטת, כיון שאינה מדקדקת יפה בבדיקתה זאת. ורק בבדיקה שהיא מחמת תקנת חכמים היא מדקדקת יפה. <b>והגרעק''א</b> [המובא בספר <b>''וזאת ליהודה''</b>] תמה מהגמרא להלן [ד ב], שמבואר בה כי גם אם בדקה עצמה סתם תוך היום היא ממעטת. <b>ובפתחי נדה</b> [ד ב] כתב, שגם המהר"ם מודה שאם בדקה בשחרית כתקנת חכמים וחזרה והוסיפה לבדוק בחצי היום, ממעטת על יד מעת לעת. וכוונת המהר"ם היא רק כשלא בדקה בשחרית כדינה, ובדקה מעצמה באמצע היום, שבדיקה זאת אינה ממעטת. 
(3) <b>רש''י</b> פירש בטעמו של שמאי, שמעמידים את האשה על חזקתה "שהיתה קודם ראייה, כשנתעסקה בטהרות אלו". ותמה <b>הרש''ש</b>, שהרי על זמן זה אנו דנים אם כבר היתה טמאה, ואם כן, רש"י היה צריך לפרש שמעמידים אותה על חזקתה שמשעת הבדיקה הראשונה. ובספר <b>''תורת יקותיאל''</b> [יח א] מבאר, שכאשר יש ריעותא לפנינו, כמו כאן, שיש דם לפנינו, ל א יתכן לדון חזקה דמעיקרא, ורק משום שהחזקנו אותה <b>בפועל בחזקת טהורה</b>, בשעה שנתעסקה בטהרות, ניתן להעמידה על חזקתה זו, לפי שבחזקה זו אין בה ריעותא. וברש"י בקידושין [עט א] מדייק <b>הגר''א</b> [אהע"ז [לז יג] ו<b>''שער המלך''</b> [אישות ג יד] שלעולם אין עדיפות של חזקה דמעיקרא על חזקה דהשתא. ותמהו על זה מסוגיית הגמרא כאן, שכולי עלמא סוברים שלגבי חולין כן מעמידים אותה על חזקתה, שהרי אף להלל, מה שאינו מעמידה בחזקתה אין זה כי אם חומרא בתרומה וקדשים [כמבואר להלן בגמרא ו א]. ולהסבר "התורת יקותיאל" לא קשה כלל. 
(4) בטעם הלל שלא מעמידים אותה על חזקתה כיון ש"מגופה קחזיא", <b>פירש''י</b>, משום "שמועדה ועלולה לראות". <b>והמהרי''ט</b> [יא] פירש, שהיא חזקה העשויה להשתנות, שאינה חזקה. <b>ובשב שמעתתא</b> [ג י] נקט שחזקה כזו כן הוי חזקה, וכאן אין זה אלא חומרא בתרומה וקדשים, כמפורש כאן <b>בתוס'</b> ד"ה "מעת לעת". ותמה על המהרי"ט שכתב דלא כתוספות. <b>הט''ז</b> [יו"ד שצז ב] נוקט, כי מי ששמע שמת לו מת אך אינו יודע אם כבר עברו שלשים יום מיום המיתה, שאז אינו חייב לישב שבעה, אינו צריך להתאבל עליו, כיון שלא מעמידים על חזקה דמעיקרא שהיה קרובו חי אלא רק כל זמן שאינו מבורר שמת. אבל כשמבורר שמת, אזי חזקה דהשתא שהוא מת, עדיפא, כיון שכל חי עומד למות. <b>והרש''ש</b> תמה מסוגיין על דבריו, שאף הלל, הסובר שלא מעמידים על חזקה מטעם זה, לא אמר זאת אלא כחומרא לתרומה ולקדשים. אבל לחולין הוא מודה שמעמידים אותה על חזקתה הקודמת. ובעיקר הטעם שהלל מודה שהיא טהורה לחולין יש כמה טעמים ב"ראשונים". <b>בתוספות</b> ד"ה "מעת לעת" מדוייק כמו שכתב "השב שמעתתא", משום שמעמידים אותה על חזקתה. אך <b>הרמב''ן</b> כתב טעם אחד משום חזקת הטהרות, ו<b>עוד כתב הרמב''ן</b> טעם אחר, שגם אם אין <b>לאשה חזקה</b> כלל, מכל מקום לומדים מסוטה שטומאה למפרע טהורה לגמרי, ורק משום מעלה דקדשים תולין ולא מטהרים. ולפי זה לא קשה על המהרי"ט והט"ז. 
(5) הראשונים כאן דנו למה לא מעמידים את הטהרות על חזקתם, בין להלל, שמטמא בתרומה וקדשים, ובין לשמאי, למה הוצרך לחזקת האשה. <b>בתוספות רי''ד</b> ביאר, כיון <b>שודאי נגעה</b> בטהרות, והספק הוא אם היתה כבר טמאה באותו זמן, לא יתכן להעמיד הטהרות על חזקתם. <b>הרמב''ן</b> להלן [יח ב] נוקט טעם זה גבי תינוק הנמצא בצד העיסה ובצק בידו, שאם ודאי נגע התינוק בעיסה, שורפין אותה, לפי שהיא טמאה בודאי. ומוכיח כן מפרק "המפלת" [כו א], ששנינו שם: שליא בבית, הבית טמא, לפי שרוב שליות יש בהן ולד. ולא אמרינן סמוך מיעוט שליא שאין בהן ולד לחזקת הבית שהוא טהור, כי היות ויש שליא בבית אין חזקתו של בית כלום, אלא הרי הבית כשליא. ומבואר בלשון הרמב"ן הטעם, שאם ודאי נגע התינוק בעיסה, לא מעמידים אותה בחזקתה, משום הכלל שיש לדון את סיבת הספק ושורשו, וכל שיש הכרעה ברורה על שורש הספק, מוכרע גם מה שמסובב מאותו ספק. וכיון שיש הכרעה על התינוק שהוא ודאי טמא, מכח רוב תינוקות מטפחין באשפה, שהוא ודאי נגע בטומאה, לכן אין דנים מצד חזקת העיסה כלל, לפי <b>שדינה</b> <b>של העיסה הוא כדין התינוק</b>, כמו שדין הבית הוא כדין השליא. <b>והרמב''ן</b> כאן פירש, כיון שהאשה "מגופה קחזיא", לכן לא מעמידים אותה על חזקתה אלא חיישינן שמא היא טמאה, לענין תרומה וקדשים. אבל לחולין, אף שיש לחוש, כיון שאין הכרעה ודאית לטומאה, מעמידים את <b>הטהרות על</b> חזקתם. ואין זה סתירה לדבריו להלן [יח ב], כיון שלא דנים חזקה כאשר "ודאי נגע" אלא רק כשיש הכרעה ודאית בשורש הספק. אבל כאן, שאינו אלא "ספק", שפיר מעמידים הטהרות על חזקתם לענין חולין, ורק לתרומה וקדשים חיישינן. <b>וברמב''ן</b> ריש פרק "המפלת" [כא א] מפורש יסוד זה. ועיין <b>בקובץ שיעורים</b> [ח"ב ב] שהכריח כן ברמב"ן מסוגיית הגמרא בכתובות [יד א]. ולפי זה, התוספות רי"ד שתירץ כאן שלא מעמידים טהרות על חזקתם משום היסוד של "ודאי נגע", סובר שגם כאשר אין הכרעה על שורש הספק אי אפשר לדון חזקת הטהרות. וטעמו, משום שסוף סוף יש בה ריעותא במה ש"ודאי נגעה". וכן מבואר דעת <b>הרשב''א</b> ר"פ "המפלת" [כא א]. ובשו"ת <b>נפש חיה</b> [יו"ד ג א] האריך בטעם החסרון ב"ודאי נגע", אם הוא משום ריעותא בחזקה, או משום שההכרעה היא לפי שורש הספק. [ראה <b>בית יעקב</b> כתובות [יד א] שיש שני אופנים של חזקה: <b>א</b>. חזקה המסלקת את הספק. <b>ב</b>. חזקה של דין הנהגה, בגדר "אל תפסלנו מספק", והוא במקום שיש ריעותא לפנינו]. ועיין ברמב"ן שם, שמביא ראיה מסוגייתנו שלהלל אין לאשה חזקה גמורה כיון שיש בה ריעותא דחזיא מגופה, ולפיכך אין חזקתה אלא רק בגדר של "אל תפסלנה מספק", ולכן, אף שמטהרינן לחולין, מכל מקום, בתרומה וקדשים החמירו]. שיטת <b>רש''י</b> להלן [יח ב] שמעמידים על חזקה גם אם "ודאי נגע". וכן נראה דעת <b>תוספות</b> SBשם ד"ה "למעוטי"SE. <b>וברש''י</b> במסקנת הסוגיא [ב ב ד"ה "תרתי"] מבואר שטעם הטהרה באשה לחולין הוא משום חזקת טהרות. ועיין עוד <b>בסדרי טהרה</b> [קצט מ] <b>ובאחיעזר</b> [יו"ד א'] שהאריכו עוד בענין זה. 
(6) לדעת <b>רש''י</b> קושיית הגמרא היא בין להלל ובין לשמאי. אך <b>חידושי הר''ן</b> נוקט שעיקר הקושיא לשמאי, כיון שהוא סובר להעמיד האשה על חזקתה לגמרי לטהר אף תרומה וקדשים, אם כן, זה ודאי גמור ולא שייך לומר "תרתי לריעותא", כיון שהוכרע שורש הספק. אבל להלל, שאינה חזקה גמורה, מסתבר שכאשר יש ריעותא אחת היא ספק, וכשיש תרתי לריעותא תהיה טמאה ודאי. וכעין זה מבואר <b>בתוס'</b> [ג ב ד"ה "איכא"]. 
(7) כך <b>פירש''י</b>. אך <b>בתוס'</b> פירשו שמלשון רבי שמעון בסוף אותה משנה הסובר שברה"י תולין משמע שלרבנן טמאות היינו בודאי. <b>ובמהרש''א</b> מבאר שרש"י ותוס' הולכים לשיטתם אם באשה הרואה דם שמטמאים למפרע הדין כן רק ברה"י. אבל ברה"ר אומרים שספק טומאה ברה"ר טהור, וכן שיטת רש"י ולכן פירש כאן הראיה שטמאות ודאי כיון שמטמאים אף ברה"ר, אך <b>בתוס'</b> [בד"ה "מעת לעת"] סוברים שמטמאים אשה מעת לעת מספק אף ברה"ר ולכן הוצרכו כאן לפרש ההוכחה באופן אחר. 
(8) בקושית הגמרא יש ב' שיטות: <b>תוס' הרא''ש</b> ביאר, שצריך לטהר <b>ודאי</b>, ואף שיש חזקת טמא, מכל מקום, חזקת המקוה עדיף. ואין להסתפק שמא לא טבל טבילה הוגנת כיון שנמצא המקוה חסר ונעמיד את הטובל על חזקת טומאתו, משום שיש הכרעה על סיבת הספק, שהיא המקוה, להעמידה על חזקתה שהיתה מלאה, ולכן אין לדון את חזקת המסובב, דהיינו הטובל, שהיה טמא. ומוסיף תוס' הרא"ש שאף חזקת טמא של הטובל קלושה, כיון שהוא ודאי טבל לפנינו. אך <b>תוס' ישנים</b> קידושין [עט א] וכן ה<b>מהרש''א והמהר''ם</b> פירשו קושית הגמרא שיהא "ספק", כיון שיש חזקת המקוה כנגד חזקת הטמא. ולכאורה מבואר שאינם סוברים כללא של "ודאי נגע" להכריע לפי שורש הספק. <b>ובחמדת שלמה</b> [יו"ד ד ו] העלה סברא, כיון שכל כשרות המקוה היא רק לטהר טמאים, אין מקום לדון על המקוה אלא <b>כלפי הטובל</b>, וודאי שבשאר מקומות גם התו"י סוברים את הכלל של "ודאי נגע". 
(9) <b>בחידושי הר''ן</b> מבאר עיקר השקלא וטריא בגמרא, שבתחילה הבינה הגמרא שטעם שמאי לטהר האשה הוא משום שמעמידים אותה על חזקתה בתורת <b>ודאי גמור</b>, שאין כלל ספק. ולפיכך שואלת הגמרא שהוא הדין במקוה, כיון שחזקת המקוה היא שורש הספק, נעמידו על חזקתו כדין ודאי גמור, ולא נדון כלל את חזקת הטמא הטובל, לפי שודאי טבל לפנינו. ומתרצת הגמרא, שהרי "חסר לפניך", דהיינו, שאף לשמאי, כל שהמקוה חסר לפניך, אזי אין גדר של החזקה כודאי גמור, כי מה שעכשיו חסר לפניך עושה <b>ספק</b>, ואם כן, אין עדיפות כאן לחזקת המקוה, אף שהיא שורש הספק, כיון שאין על ידה הכרעה ברורה, וכל עדיפות חזקה הפותרת את שורש הספק היא רק כשיש על ידה הכרעה ברורה. וכאן כיון שהוי ספק, יש לדון את חזקת הטמא. <b>ובחזו''א</b> [יו"ד רטו] מוסיף לבאר, שמטמאים הטהרות בודאי משום חזקת הטמא. אף שלכאורה הרי <b>ודאי טבל</b>, וגם חזקתו גרועה, בכל זאת, כיון שהמקוה עכשיו חסרה, וכלפיה אין שום נפקא מינה, אין דנים אלא על הטובל. ולפיכך אין הכרעת המקוה אלא לענין הגברא, ושפיר יש לדון חזקת הטמא כנגדה. וכן כתב <b>השערי יושר</b> [ב ב]. ולדבריהם יוצא, שאם יהיה נידון ונפקא מינה אף לגבי המקוה, נעמיד את המקוה על חזקתו, ולא נכריע על פי חזקת הטמא, וכגון אם הוסיף ג' לוגין מים שאובין, שאם המקוה היתה חסרה מקודם, המים הללו אינם מצטרפים להשלים, מה שאין כן אם נתחסר אחר כך. 
(10) <b>המהר''ם</b> פירש הקושיא לשמאי שיהא "ספק", ונגזור לטמא למפרע כיון שאי אפשר להכריע על פי החזקה. <b>ובמהרש''א</b> [קידושין עט א] פירש הקושיא, שחזקה דהשתא תהא עדיפה על חזקה דמעיקרא, ונטמאה בודאי. ולפי זה קושית הגמרא היא גם להלל. <b>ובתוס' הרא''ש</b> הקשה, כיון שאי אפשר להכריע משום חזקת האשה, נכריע לטהר משום חזקת הטהרות. ותירץ, שאף אם אי אפשר להכריע על פי חזקת האשה, מכל מקום, כיון שדין הטהרות הוא <b>תולדה</b> ממצב האשה, לא מעמידים אותם על חזקתם. וכדעת <b>הרשב''א</b> ריש פרק המפלת [כא א] שהבאנו לעיל, שלעולם דנים את שורש הספק ולא את חזקת התולדה, אף אם אין הכרעה ודאית בשורש הספק. 
(11) הראשונים נחלקו האם חזקה דמעיקרא עדיפה על חזקה דהשתא או לא. <b>דעת התוס'</b> בסוגיין [ד"ה "דאיכא" ו"השתא הוא דחזאי"] היא, שחזקה דמעיקרא עדיפא. והוכיחו כן מתירוץ הגמרא "השתא הוא דחזאי". עוד הוכיחו מנגע באחד בלילה, שאם ראוהו חי מבערב מטהרים אף רבנן, על אף שעכשיו הוא מת לפנינו. וראה חידושי הר"ן שגדר החזקה דמעיקרא כאשר יש ריעותא בחזקה הוא, שאף על פי שיש כאן <b>ספק</b>, מכל מקום, דין הוא להעמיד על חזקה דמעיקרא ואל תפסלנה מספק. לאפוקי ממה שהבינה הגמרא בסלקא דעתך, שדין החזקה הוא דין ודאי גמור, ולא הוי ספק כלל. דעת <b>רש''י</b> קידושין [עט א] כפי שדייקו <b>הגר''א</b> [באהע"ז ל"ז יג] <b>ושער המלך</b> [אישות ג יד] שאין עדיפות לחזקה דמעיקרא, והוי ספק. ולשיטתו, מה שמעמידים בסוגיין את האשה על חזקתה צריך לומר שהוא משום חזקת הטהרות. וכן כתב <b>המחנ''א</b> [אישות ג] ומפורש כן <b>ברש''י</b> [ד"ה "תרתי"]. ו<b>''בתורת יקותיאל''</b> [יח א] תירץ, שכאן חזקה דמעיקרא עדיפא כיון שהחזקנוה טהורה בפועל אף בזמן המגע בטהרות כמו שכתב רש"י לעיל [ב א ד"ה "העמד"]. ועל ראיית התוס' מנגע באחד בלילה עיין <b>מהר''ם</b> שיש לומר הטעם משום ספק טומאה ברה"י. <b>בתוס'</b> [ד"ה "השתא"] הקשו מכאן לדעת רב [קידושין עט א] שביומא דמישלם שית קידושיה חלים כיון שהרי היא בוגרת לפנינו, הא בסוגיין מבואר שאומרים השתא הוא דחזאי. ותירצו, שטעמא דרב הוא משום סברא מיוחדת, שרגילות השערות לבא מהבוקר. <b>ובש''ש</b> [ג' טז] מדייק מלשון <b>רש''י</b> בקידושין שטעם רב הוא משום שפוסקים על פי חזקה דהשתא כשאין חזקה דמעיקרא דנערות. ושמואל שחולק, סובר שלא הולכים אחר חזקה דהשתא גם כשאין חזקה דמעיקרא, אך בדעת תוס' אומר הש"ש, שמשמע כי גם רב לא סובר חזקה דהשתא, ורק משום סברא שרגילות שערות לבא. <b>ובחזו''א</b> [אהע"ז פ' יח] <b>ושערי יושר</b> [ב ד] תמהו, שודאי גם תוס' סוברים שיש לפסוק על פי חזקה דהשתא, והוצרכו לסברא של שערות משום שיש חזקה דמעיקרא שהיתה נערה, שכל קושייתם היא אליבא דרב מכח סוגיין שמטהרים הנדה למפרע משום חזקה דמעיקרא. ובהכרח שלא סוברים כדיוק הש"ש ברש"י שאין חזקת נערות דמעיקרא. ועל קושיית התוס' תירץ <b>תוס' הרא''ש</b> [קידושין עט א] דשאני נדה, כיון שלא הרגישה, מעמידים אותה על חזקת טהרתה דמעיקרא. וכעין זה תירץ שם <b>הריטב''א</b>, ששונה נדה, כי אם איתא דהוה דם, מעיקרא הוה אתי. ומבואר בדבריהם שדנים טעמים אלו הנאמרים להלן בגמרא [ג א] אף להסבר הראשון בגמרא שטעמו של שמאי הוא משום חזקה. עוד עולה מתירוצם, שלא סברו את תירוץ התוס' משום שרגילות שערות לבא מהבוקר. ואם כן, רב סובר לעולם שחזקה דהשתא עדיפא על חזקה דמעיקרא, ובנדה יש טעם אחר שמעמידים על חזקה דמעיקרא. 
(12) <b>הפמ''ג</b> במשב"ז [קה ג'] מסתפק, האם החסרון של "חסר ואתאי" הוא רק חסרון בכח החזקה דמעיקרא, כיון שרגיל להתחסר, או שמא הוא מעלה בחזקה דהשתא, כי היות ואי אפשר לומר שעכשיו הוא שנתחסר, ממילא <b>לא יתכן</b> <b>כלל להכריע כדמעיקרא</b>, והוא ודאי כדהשתא. ומביא <b>להרשב''א</b> בתוה"ב [בית ג' ו] שלא תיתכן הכרעת חזקה דמעיקרא רק אם יש לומר שעכשיו אירע השינוי. אבל אם ודאי נשתנה מקודם, פקעה חזקתו. אך נוקט הפמ"ג, שהרשב"א לא אמר כן אלא גבי טריפות, ששם הוי חזקה שאינה מבוררת, מה שאין כן בשאר מקומות. וגבי מקוה, שאומרת הגמרא "חסר ואתאי", אינו אלא ספק ולא פקעה חזקת המקוה לגמרי, ולכן רק בתרתי לריעותא מוכרע ודאי לטומאה. <b>החכם צבי</b> [ג] נוקט שמקוה שנמצאה חסרה טיפה אחת מארבעים סאה אין ריעותא של חסר ואתאי, כיון שיש לומר שעכשיו נשתנה. <b>ובתורת</b> <b>יקותיאל</b> [יח ז'] חולק, לפי שסוף סוף אינה חזקה אלימתא כיון שרגילה להתחסר. עוד נוקט <b>החכ''צ</b>, שחסר ואתאי לא אומרים אלא אם מתחסר מיד אחר הבדיקה, אך אם עמד בחזקתו זמן מה ואחר כך מתחסר, אין בזה ריעותא. 
(13) בגדר תרתי לריעותא יש כמה דרכים: <b>השב</b> <b>שמעתתא</b> [ג טז] פירש באופן אחד, שמעמידים את חזקת המקוה דמעיקרא כנגד חזקת הטמא, ומכריעים על פי חזקה דהשתא, שהרי חסר לפניך. וכן כתב <b>הגרעק''א</b> [בסימן ז']. עוד דרך כתב <b>הש''ש</b>, שחזקה דהשתא מגרעת את כח החזקה דמעיקרא, ולכן מכריעים משום חזקת הטמא, שאין בה ריעותא. <b>וברעק''א</b> [כתובות ט א] ביאר, שחזקה דהשתא מאלמת לחזקת טמא, ולכן היא עדיפה על החזקה דמעיקרא. ולפי זה לא אומרים תרתי לריעותא אלא כאשר הריעותא דהשתא מורה כחזקה שעמה, וכמו כאן, שהמקוה החסרה לפנינו מורה לנו שהטמא נשאר בחזקת טומאתו. <b>בנתיבות המשפט</b> [לד] ביאר, שמצרפים את החזקה דהשתא ואת חזקת טמא כנגד החזקה דמעיקרא, ונקט לפי זה, שלא מצרפים אלא <b>חזקה המבררת</b>. אבל חזקת ממון, שגדרה הוא "אל תוציאנו מספק" לא מצרפים. ולדבריו, תרתי לריעותא פירושו ב' חזקות כנגד חזקה אחת. <b>בשערי יושר</b> שער החזקות [ב] <b>ובחזו''א</b> אבהע"ז [פ כט] ביארו הטעם שלא מכריעים על פי חזקת המקוה שהיא סיבת הספק, כיון שהמקוה ודאי נחסרה, ואין נידון עליה כלל עכשיו, וכל הנידון הוא טבילת האדם, ולכן אין המקוה מהווה את סיבת הספק. <b>ובאחיעזר</b> [ב ב י] כתב, שהיות וכל כשרות המקוה היא רק לטהר טמאים לפיכך אין לדון את חזקת המקוה לחוד אלא לענין לטהר את הטמאים ומצרפים חזקת הטמא, ולפי זה מיישב את סוגית הגמרא בעירובין [לה א] בנתגלגל העירוב חוץ לתחום נפל עליו גל או נשרף, תרומה ונטמאת מבעוד יום אינו עירוב, משחשיכה הרי זה עירוב, אם ספק רבי יוסי ורבי שמעון מכשירים וכך ההלכה, ואומרת שם הגמרא הטעם שיש חזקה כנגד חזקה חזקת תרומה כנגד העמד אדם על חזקת תחום ביתו, ובדרבנן מספק לקולא. ולמה לא דנים משום תרתי לריעותא שהרי היא טמאה לפניך. ותירץ, ששם יש עוד נפקא מינה באותו זמן על התרומה עצמה אם נטמאה לענין אם מותר לאוכלה ומכריעים על פי חזקה דמעיקרא שטהורה היתה. <b>ובקהילות יעקב</b> [כתובות טו] ביאר שאימתי מכריעים על פי חזקת סיבת הספק רק כשיש הכרעה ברורה אך כששורש הספק לא מוכרע בבירור, רק חזקת הנהגה שמספק אל תוציאנו מחזקתו ודאי יש לדון החזקה שכנגדה ולכן דנים את חזקת הטמא כנגד חזקת המקוה שכשנמצאת חסרה כל חזקתה רק בגדר של אל תפסלנה מספק. 
(14) <b>בתוס'</b> [ד"ה "התם"] הקשו, למה בשחט בהמה ונמצא הסכין פגום מכשיר רב חסדא מטעם "דסכין איתרעי בהמה לא איתרעאי", דהיינו, שלא דנים הריעותא בסכין כלפי הבהמה, ומכריעים שהבהמה הרי היא שחוטה לפניך, כיון שהסכין היה בחזקת בדוק, והריעותא הוי רק בסכין, וכלפי הסכין מעמידים על חזקתו שהיה בדוק ונפגם אחר השחיטה. ואם כן, הוא הדין במקוה, לא נדון הריעותא דחסר לפניך אלא כלפי המקוה, ולא כלפי הטובל, ונימא דשפיר טבל, כיון שמעמידים כלפיו המקוה על חזקתה. ותירצו <b>תוס'</b> בחולין [י א], שלא אומרים כן תרתי לריעותא רק כשחסר ואתאי, שחזקת המקוה מעיקרא לא אלימה כל כך. ומבואר לתירוץ זה, שאם חזקת שלמות המקוה היתה אלימה, לא היינו דנים לומר תרתי לריעותא, אלא היינו דנים הריעותא שחסר לפניך כלפי המקוה בלבד, וממילא חזקה דמעיקרא עדיפה להכריע שהשינוי היה מאוחר, וטבילת הגברא הוי טבילה. והנה, רב הונא סובר במסכת חולין [יא] שגם בשוחט בהמה ונמצא סכין פגום, אפילו שיבר בה עצמות כל היום, פסולה, ואפילו שהחזקה דמעיקרא אלימה, לא אזלינן בתרה אף שהיא בשורש הספק להכריע כנגד מה שפגום לפניך והיא שחיטה כשירה, אלא מצרפים כל החזקות ודנים תרתי לריעותא בכל גוונא. ראה סוף ההערה. עוד תירצו <b>תוס'</b>, שבסכין יש טעם להתיר משום ספק ספיקא. <b>וברשב''א</b> [חולין י א] תירץ, שסכין, כיון שיתכן ששחט בצד הבדוק הלכך הריעותא קלושה בכדי להוציא הבהמה מחזקת כשרותה. <b>ובאבי עזרי</b> [איסו"ב יח י] מבארו על פי דברי רעק"א בתרתי לריעותא. שצריך ריעותא המורה על חזקת טומאה, וריעותא דסכין אינו מורה כחזקת האיסור. <b>בתורי''ד</b> [קידושין עט א] מחלק בין סכין שבדקוהו קודם השחיטה, ובין מקוה שנמדדה הרבה זמן קודם שטבל, וריעא טפי חזקתה. עוד הקשו <b>תוס'</b> מדין נגעי בתים, שאם טימא הכהן את הבית אף כשחזר, וחסר הנגע, מטמאים כל הנכנס אותו שבוע לבית למה לא נדון תרתי לריעותא דומיא דמקוה, נעמיד האדם על חזקת טהרה, והרי הנגע חסר לפניך. בראש יוסף [חולין י ב] העיר שבמקוה כל מה שהחזקנוה שלימה הוא כלפי הטובל, ולכן כשנמצא חסר דנים תרתי לריעותא, אבל בבית המנוגע יש לדון כלפי הבית גופא אם טעון הסגר שני וכדומה, וכיון שכלפי הבית יש להחזיק בטומאה, ממילא כל הנכנס בו יטמא. ומוכח, שאף אם כלפי הבית אנו פוסקים שנשאר בטומאתו, מכל מקום, כלפי הנכנס לבית, הוי תרתי לריעותא, ושייך לדון את האדם לטהרה בפני עצמו, אף שאת הבית דנים לטומאה בסוף שבעה. ואין קושית תוס' שנטהר את הבית למפרע אלא רק כלפי הגברא שנכנס. ובזה דוחה הראש יוסף דברי <b>הט''ז</b> [א ו] בשוחט ששכח הל' שחיטה, שמצרפים למפרע כל שחיטותיו משום תרתי לריעותא, חזקה שאינה זבוחה, והרי שכח הלכות שחיטה לפניך, ולכן כל הכלים שבשלו בהם נטרפו. שהרי מדברי התוס' יוצא שהכלים יש להכשירם ולהעמידם על חזקתם. <b>ותירצו תוס'</b>, שלא אומרים תרתי לריעותא רק במקוה שחסר ואתאי. אבל נגע הרגילות להתחסר בבת אחת פחות מכגריס, "לכך אמרינן התם השתא הוא דחסר, ואוקי הנגע בחזקת שלם ביציאת הכהן מן הבית. וכשיטמא הכהן את הבית, אפילו נתחסר הנגע אחר כך קודם שנכנס זה, גזירת הכתוב הוא שהבית טמא עד שיראה הכהן באש שבוע ויטהרנו". <b>והמהר''ם</b> פירש אריכות דבריהם, דאף על פי שלא אומרים תרתי לריעותא כשאינו חסר ואתאי, מכל מקום ליהוי <b>ספק</b>, חזקת הבית כנגד חזקת הגברא שהוא טהור. [וצ"ל שתוס' לשיטתם [יח ב] שאין מכריעים לפי חזקת שורש הספק ולא סברי דינא דודאי נגע] על זה הוסיפו שאין לדון חזקת הגברא שגזירת הכתוב שכל שיצא הכהן מהבית וטימאו אינו נטהר עד שיטהרנו הכהן ולכן אף אם נכנס לבית אחר שכבר נחסר הנגע מכל מקום אינו נטהר, ורק אם היינו דנים משום "חסר לפניך" אי הוי חסר ואתאי, איכא ספק בעצם הטומאה דדילמא אין כלל טומאה כשיצא הכהן מהבית. ובעיקר תירוץ תוס' תמה <b>החכם צבי</b> [ש], הרי גם מקוה בזמן שנחסר ממ' סאה אפילו משהו הוי בבת אחת ומאי שנא נגע ממקוה. <b>בשערי יושר</b> [ב יח] ביאר שנגע אין דנים אלא על זמן ההסגר לפיכך מכריעים על פי חזקה דמעיקרא אף בחסר ואתאי שלא נתחסר בזמן ההוא רק לאחר ההסגר, מה שאין כן מקוה שדנים על כשרות המקוה ובעי להכריע מכח החזקה דמעיקרא <b>שאירע עכשיו</b>, כיון שחסר ואתאי ליתא לחזקה. 
(15) <b>ברש''י</b> ביאר, שמעמידים הטהרות על חזקתם שאין בהם ריעותא, ולעיל כתבנו שרש"י לשיטתו קידושין [עט א] שאין עדיפות לחזקה דמעיקרא על חזקה דהשתא והוי ספק. אמנם <b>בתורי''ד</b> צ"ע שביאר כאן גם כן הטעם משום חזקת הטהרות אף שלעיל פירש שאי אפשר להכריע על פי חזקת הטהרות כיון שודאי נגעה. 
(16) <b>רש''י</b> פירש [בד"ה "בין"] שהמקוה ברה"ר או ברה"י. אך <b>הריטב''א</b> נוקט שתלוי במקום מגע הטהרות, הילכך אפילו אם המקוה ברה"ר, כל שהמגע הוא ברה"י, מטמאים, כדין ספק טומאה ברה"י. ומבואר לפי זה, שאף אם אין הכרעת ספק טומאה על שורש הספק [כמקוה ואדם או כלים שטבלו בו], מכל מקום, מכריעים על הטהרות דיני רשויות. <b>ובאבי עזרי</b> [הל' אבוה"ט י"ט א] האריך לדון, שכאשר לא הוכרע שורש הספק המטמא על ידי דין ספק טומאה, אזי אין דנים אף בתולדה את דיני ספק טומאה וחילוקי הרשויות. ומה שמצינו לגבי ב' שבילין שמכריעים את דין ספק טומאה ברה"ר שהוא טהור, זה רק כשהספק הוא <b>שאינו זוכר</b> באיזה שביל הלך. אבל אם הספק איזה שביל טמא ואיזה טהור, לעולם נשארים בספק גם התולדות. 
(17) <b>שיטת התוספות</b> ששניהם לא למדוה אלא ממה שהם מחלקים בין זו לסוטה, רבנן לא לומדים כלל מסוטה וטעם הטומאה במקוה משום תרתי לריעותא שהוא ודאי ולא ספק. ורבי שמעון לא סובר כלל תרתי לריעותא והוא ספק משום חזקה כנגד חזקה. ומה שחסר לפניך אינו ריעותא, כיון שאומרים השתא הוא דחסר, הילכך לא לומדים מסוטה רק ברה"ר לטהר, שברה"י לעולם תולין. <b>שיטת הר''ן</b> שכולי עלמא סוברים תרתי לריעותא ולומדים מסוטה. רבנן סוברים שלומדים מסוטה לטמא ודאי, כיון שלולי הלימוד מסוטה לא היינו אומרים שעל ידי תרתי לריעותא הוי ודאי, אלא רק קרוב לודאי, ולא היינו מטמאים בתורת ודאי אף לשרוף תרומה וקדשים. רק הואיל ומצינו בטומאה שהחמירה תורה ברה"י לעשות ספק כודאי, לפיכך מחמירים בתרתי לריעותא אף ברה"ר לעשותו כודאי. ומוסיף הר"ן, שכל זה יש לומר משום שאין לימוד מיוחד מסוטה לטהר ספק טומאה ברה"ר אלא רק משום שמעמידים על החזקה, לפיכך היכא שאין חזקה, כמו בתרתי לריעותא, הרי זה נשאר בספק, ומטמאינן בודאי הואיל ומצינו ספק טומאה ברה"י שטמא ודאי כדילפינן מסוטה. אבל אילו היה לימוד מסוטה לטהר ספק טומאה ברה"ר, לא היה שייך לטמאות בתרתי לריעותא ברה"ר, שהרי התורה טיהרה ספיקות ברה"ר, והיאך נטמא תרתי לריעותא אחר שאינו ודאי גמור. ורבי שמעון סובר איפכא, שלומדים מסוטה לטהר ודאי אף שיש תרתי לריעותא כיון שגם בסוטה מטהרים אף שיש רגלים לדבר, וברה"י לא לומדים שרגלים לדבר עדיף מתרתי לריעותא. 
(18) <b>הר''ן</b> הקשה, הרי למסקנא שכל ספק טומאה ברה"ר טהור מוכח שלא סברינן לטעם זה, והיאך חזרה בה הגמרא מהאי טעמא בשתיקה. ומיישב לפי דרכו, שבאמת אף למסקנא לא ילפינן מסוטה לטהר ברה"ר משום שסתירה ברה"ר ליכא. וכל הטעם לטהר הוא משום שמעמידים על החזקה. אבל היכא דליכא חזקה כל שהוא ספק, ילפינן לטמא ודאי דומיא דספק טומאה ברה"י. אמנם דעת התוס' אינה כן, ולמסקנא לא סברינן האי דיחוייא "סתירה ברה"ר ליכא". וראה <b>תוס'</b> לעיל [ב א ד"ה והלל] שהוכיחו ממה שלרבי שמעון מקוה שנמדד ונמצא חסר טהור ברה"ר דילפינן מסוטה לטהר אף דליכא חזקה. ראה עוד <b>בתוס'</b> [סוטה כח ב] שמבואר שספק טומאה ברה"ר טהור רק כשיש חזקה ודלא כהתוס' כאן. ועיין <b>משנה למלך</b> [מקוואות ז י] שתמה על התוס' בסוטה מהוכחת התוס' כאן שרבי שמעון מטהר במקוה שנמדד ונמצא חסר אף דליתא חזקה. ומבאר, שבזה גופא נחלקו רבנן ורבי שמעון עיי"ש שהאריך. 
(19) <b>האבנ''ז</b> [יו"ד תסז] <b>והחזו''א</b> [טהרות ג ג] פירשו שלא אומרים ספק טומאה ברה"ר במקום חזקת טמא, וראה <b>בחמדת שלמה</b> [יו"ד ה'] שהאריך בזה. <b>ובשערי יושר</b> [שער ב' ב'] פירש שכולי עלמא סוברים ללישנא קמא שאין ללמוד סוף טומאה מתחילת טומאה ולכן אי אפשר ללמוד על דין הכלים שטבלו בו או הגברא מסוטה כיון שהוא סוף טומאה. וכל הנידון בגמרא רק על הטהרות שהם תחילת טומאה. ובזה סברי רבנן כיון שיש תרתי לריעותא על הגברא נפשט שורש הספק, ואין עוד ספק כלל על הטהרות. ורבי שמעון סובר שתרתי לריעותא עדיין הוי ספק ושפיר ילפינן מסוטה לטהר. 
(20) <b>בתוס'</b> [ב א ד"ה "מעת"] הוכיחו מכאן שכל קושית הגמרא רק לרבי שמעון. אבל לרבנן מובן מה שהטהרות טמאות ודאי ברה"י משום ספק טומאה ברה"י טמא, ותמהו שאם כן, גם באשה שרואה דם למה לכולי עלמא טהורה לחולין ולא מטמאים מדין ספק טומאה ברה"י. ונחלקו האחרונים אם כוונת תוס' לענין האשה עצמה או רק לענין הכרעת הטהרות. אבל האשה עצמה עדיין רק בספק, נפקא מינה אם דנים על כל מגע ומגע שלה היכן נגעה או לא, דעת <b>החזו''א</b> [יו"ד רטו] שהכרעת ספק טומאה ברה"י כודאי באשה עצמה ואם היתה ברה"י בזמן מציאת הדם אף אם נגעה בטהרות ברה"ר טמאות. ולא דמי למשנה בטהרות [פרק ו' א'] גבי מסוכן שדנים על כל מגע ומגע כיון שנדה לא חשיבא גוף הטומאה אלא כמקבלת טומאה מאחרים. דעת <b>האחיעזר</b> [ח"א א' ג] שההכרעה על הטהרות. אבל האשה שהיא גוף הטומאה לא נאמר דין ספק טומאה ברה"י טמא כדין מסוכן במשנה בטהרות. וראה עוד <b>בשערי יושר</b> [ש"א יד] וחידושי <b>הגר''ש הימן</b> [כתובות ד]. ותירצו <b>תוס'</b> שלא ילפינן מסוטה לטמא למפרע ולכן בטומאה דמעת לעת מעמידים האשה על חזקתה. וצ"ב אם כן, במקוה גם כן הרי זה ספק למפרע והתוס' הוכיחו שמטמאים מדין ספק טומאה ברה"י. <b>המהרש''א</b> מבאר שתירוץ תוס' הוא דוקא במקום שיש חזקת טהרה, אך כשאין חזקה לומדים מסוטה אף טומאה למפרע. וביאור החילוק כתב <b>הקהילות</b> <b>יעקב</b> [בכתבי הקה"י החדשים] לפי השב שמעתתא [א יז] שבדין ספק טומאה שלומדים מסוטה יש ב' הלכות: <b>א</b>. שלא מעמידים על החזקה. <b>ב</b>. דספק כודאי. ומה שספק טומאה למפרע לא לומדים מסוטה הוא לענין ההלכה הראשונה שלא מעמידים על החזקה ולכן כל שכבר הוכרע קודם לידת הספק על פי החזקה ממילא לא לומדים מסוטה דין ספק כודאי להפקיע החזקה, אבל את עצם ההלכה שדין ספק כודאי לומדים גם בספק טומאה למפרע ולכן כשאין חזקה אומרים שספק כודאי. <b>ובאבי עזרי</b> [איסו"ב ט' ג] ביאר דברי המהרש"א כפשוטם, גם אם נאמר שבדין ספק טומאה ברה"י לא נאמרה אלא רק הלכה אחת, שהטומאה היא מחמת ספק כודאי, מכל מקום, היכא שהספק למפרע הוא במקום שלא ראינו ריעותא, אזי גדר החזקה הוא שאין להסתפק כלל, ושוב אינו בכלל ספק טומאה ברה"י. וזה רק בנדה, שכל הריעותא הגיעה עכשיו בראייית הדם, וכן בנמצא מת בשחרית, שבערב ליכא ריעותא כלל. אבל מקוה שנמדד ונמצא חסר, כיון שיש גם חזקת טומאה דגברא, יש כאן ספק <b>על למפרע</b>. אם כן, במקום שיש ריעותא, גדר החזקה לרבנן הוא רק הנהגה של "אל תפסלנה <b>מספק''</b>, לפיכך נקטינן בה דין ספק כודאי לטמאותה ברה"י. והיינו, שכאשר יש חזקה, והספק הוא למפרע, הרי כיון שבשעת הכרעת החזקה לא היתה ריעותא, דין החזקה אומר שלא להסתפק כלל, ולכן לא יתכן לומר "ספק כודאי". מה שאין כן כשיש ריעותא, שאין החזקה אלא רק הנהגה <b>בספק</b>, אזי אומרים ספק כודאי. <b>והמהר''ם</b> פירש כוונת תוס', שגם מקוה לא לומדים מסוטה, והטעם שחכמים מטמאים הוא משום תרתי לריעותא. ומה שהוכיחו תוס' בתחילה מהגמרא כאן, שמשמע דלרבנן ניחא בלאו הכי, חזרו מזה בתירוצם. וקושית הגמרא לרבי שמעון, אף שלא סובר תרתי לריעותא, צריך לומר שהבינה הגמרא כי מכך שרבי שמעון מדמה חבית למקוה, הוא סובר למילף מסוטה אף בספק טומאה למפרע. ראה <b>משנה למלך</b> מקוואות [י ז] שתמה על פירושו. דעת <b>תוס' הרא''ש</b> למסקנא שדנים הכרעת ספק טומאה ברה"י וברה"ר אף למפרע, וכדמוכח ממקוה. וראה שם שתירץ קושית התוס' מנדה באופן אחר. עוד הוכיחו <b>תוספות</b> שאשה הרואה דם ונטמאת מעת לעת, הדין כן אף ברה"ר. והקשו, למה לא לומדים מסוטה שספק טומאה ברה"ר טהור. וראה <b>שב שמעתתא</b> [א י] שפירש קושיית התוס' לפי דברי המהרש"א הנ"ל, שאף על פי שכתבו תוס' דלא ילפינן מסוטה למקום שהספק טומאה למפרע, מכל מקום, היכא דליכא חזקה, ילפינן. אם כן, הוא הדין כאן, שפיר הקשו תוס' דנילף לטהר ברה"ר, אף שהוא ספק למפרע, כיון דליכא חזקה בתרומה וקדשים. ומתרצים תוס' ב' תירוצים: <b>א</b> לא דמי לסוטה כיון שיש בה ריעותא מגופה, ועכשיו היא ודאי טמאה. <b>ובמהר''ם</b> ביאר שהוצרכו לב' הריעותות, ולא די במה שעכשיו היא ודאי טמאה לפניך, כי בגמרא כאן מוכח שילפינן מסוטה לטהר בדין מקוה ברה"ר, אף שעכשיו חסר לפניך. וראה עוד חידושי <b>רעק''א</b>, <b>ובחזו''א</b> [צו א] בענין זה. <b>ב</b> לא לומדים מסוטה אלא טומאת מגע ולא טומאת ראייה, לכך מטמא אף ברה"ר. <b>ובשערי יושר</b> [א יד] ביאר שהוא ספק בגוף הטומאה, ולא דומה לסוטה שיש ודאי טומאה וספק מגע. ונחלקו האחרונים אם סברת תוס' דוקא לענין ספק טומאה ברה"ר, או אף לקולא לענין ספק טומאה ברה"י. ראה <b>בסדרי</b> <b>טהרה</b> [קצו כג ד"ה וראיתי] <b>ובמהר''ם</b> לקמן [כא א] על דברי תוס' [ד"ה ורבנן]. <b>הרמב''ן והרשב''א</b> תירצו דלא ילפינן מסוטה משום דהוי למפרע וראה <b>במהר''ם</b> <b>ורעק''א</b> הטעם למה תוס' לא חילקו כן כפי שתירצו לעיל בספק טומאה ברה"י. דעת <b>היש מפרשים ברמב''ן והריטב''א</b> שספק נדה ברה"ר טהור וילפינן מסוטה <b>ובמהרש''א</b> [ב ב] דייק כן בדברי <b>רש''י</b> ד"ה "טומאה ודאית". 
(21) <b>המשנה למלך</b> [מקוואות י ז] תמה לדעת המהר"ם שצריכים לטעם של תרתי לריעותא לטמא אף ברה"י משום שלא ילפינן מסוטה על טומאה שלמפרע, אם כן, למה הוצרכה הגמרא לתרץ שאני סוטה דאיכא רגליים לדבר<QM> תיפוק ליה שהיא טומאה למפרע, ולא ילפינן מסוטה אלא להבא, ולכך סובר רבי שמעון שברה"י תולין. ועיין ב<b>שב שמעתתא</b> [א יא] המיישב לפי דברי התוס' בסוטה [כח א ד"ה אינו]. 
(22) מבואר בסוגיא שרבי שמעון לא לומד מסוטה רק כשיש רגליים לדבר, ונחלקו הראשונים אם כלל הוא בכל מקום או דוקא גבי מקוה, שיטת <b>רש''י ותוס'</b> שבכל מקום סובר רבי שמעון שספק טומאה ברה"י תולין, <b>ובחידושי הר''ן</b> הקשה, למה לא מעמידים על חזקת טהרה. עוד מקשה <b>רעק''א</b> [יו"ד א' על הט"ז סק"ו] למה במקוה תולין ולא מעמידים הטהרות על חזקתם שלרבנן הטעם שאין מעמידים הטהרות על חזקתם משום שמכריעים על פי שורש הספק וכיון שהוכרע ממילא לא דנים חזקת הטהרות אך לרבי שמעון קשיא. ומתרץ <b>רעק''א</b> שלא מעמידים על חזקה כמו כל ספק טומאה ברה"י, שבכל ספק טומאה שלומדים מסוטה יש ב' הלכות: <b>א</b>. שלא מעמידים על חזקה. <b>ב</b>. שספק כודאי. ולכן, אף לרבי שמעון שלא לומד דין ספק כודאי רק כשיש רגליים לדבר מכל מקום הדין שלא מעמידים על החזקה ילפינן. ומיושבת בזה גם קושית הר"ן. שיטת <b>הרמב''ן</b> שלא מצריך רבי שמעון רגליים לדבר רק כשקדמה בדיקה לספק. אבל בכל ספק טומאה טמא ודאי אף בלא רגליים לדבר. שיטת <b>הרשב''א</b> שבכל ספק טומאה אף שקדמה בדיקה לספק טמא, ודוקא בסוטה בעי רגליים לדבר כיון שאמרה טהורה אני. <b>ובמשנה</b> <b>למלך</b> [מקוואות י' ז] תמה שאם כן, מקוה נמי הא לא שייך טעמא דאמירה. <b>ובפתחי נדה</b> ביאר על פי המבואר <b>בתוס'</b> בסוטה [כח א ד"ה אינו] שפירשו הגדר ברגליים לדבר, שהמספק לפנינו, הילכך כל ספק טומאה בעלמא שהמספק לפנינו חלפינן מסוטה לטמא ודאי ברה"י [ראה <b>מהרש''א</b> בתוס' שם שכן דעתם, ודלא כהתוס' כאן] ובסוטה היות וטוענת ברי אין מקום להסתפק לפיכך בעי רגליים לדבר, והוא הדין מקוה כיון שבשעת הטבילה ליכא קמן שום ריעותא להסתפק בו לפיכך תולין. <b>ובתוס' הרא''ש</b> פירש שכל ספק טומאה בעלמא שהוא תחילת טומאה מודה רבי שמעון דהילכתא גמירי שטמא ושאני מקוה שהוא סוף טומאה ואין למידין ק"ו מהלכה. 
(23) <b>רש''י</b> פירש שתירוץ הגמרא אליבא דרבנן שלא ילפינן כלל מסוטה שאם לא כן הוי להו לטהר ברה"ר אף שיש תרתי לריעותא, ונחלקו <b>האחרונים</b> בכוונתו, <b>המהר''ם</b> פירש שהלישנא קמא סוברת שילפינן מסוטה, וללישנא בתרא טעמא דרבנן משום תרתי לריעותא לחוד. אך <b>במל''מ</b> [מקוואות י ז] פירש שללישנא קמא טעמא דרבנן משום תרתי לריעותא לחוד. וללישנא בתרא אף בחדא לריעותא ודאי טמא, ומשום דלא ילפינן סוף טומאה מתחילת טומאה, וכן מפורש <b>ברש''י</b> [גיטין לא ב]. שיטת <b>תוס' ותוס' הרא''ש</b> שתירוץ הגמרא כאן הוא לרבי שמעון, אבל לרבנן טמא משום תרתי לריעותא שהוא ודאי ולכן לא ילפינן מסוטה. ולכולי עלמא חדא ריעותא אפשר ללמוד מסוטה לטהר ברה"ר, וההבדל בין ב' הלשונות שללישנא קמא החילוק לרבי שמעון משום רגליים לדבר, וללישנא בתרא הטעם משום שלא ילפינן סוף טומאה מתחילת טומאה אך זה רק בספק טומאה ברה"י שהוא גזירת הכתוב. אבל רה"ר דינא הוא ואפשר ללמוד, וכן פירש <b>הרמב''ן</b>. ומבואר בדבריו שדין הטהרה ברה"ר אינו חידוש וגזירת הכתוב שנלמד מסוטה כל שהוא ברה"ר, אלא מחמת שהספק ברה"ר <b>אינו דומה לסוטה</b> ולפיכך מטהרינן מעיקר הדין שלא מטמאים מספק אם כן, הוא הדין סוף טומאה לרבי שמעון, אבל ברה"י שהוא חידוש וגזירת הכתוב הנלמד מסוטה אין בו אלא חידושו תחילת טומאה, אך סוף טומאה לא ילפינן. ולפי זה יהיה נפקא מינה שללישנא קמא כל ספק טומאה ברה"י תולין. וללישנא בתרא ספק טומאה בתחילת טומאה טמא ודאי. וראה <b>במל''מ</b> שם שהאריך בביאור דברי <b>התוס'</b> [ד"ה "גמר"]. <b>לפירש''י</b> יוצא שספק טומאה ברה"ר טהור אף במקום חזקת טומאה. מה שאין כן לפי <b>תוס'</b> במקום חזקת טומאה לא ילפינן. <b>שיטת הרשב''א</b> שתירוץ הגמרא לרבנן וטעמם לטמא ברה"ר אינו משום תרתי לריעותא אלא משום שלא ילפינן סוף טומאה מתחילת טומאה ובחדא ריעותא גם כן טמא. "משום שלא גמרינן סוף טומאה מתחילת טומאה אלא העמד גברא על חזקתו שמספיקא לא מפקינן ליה מטומאתיה". <b>ובמל''מ</b> פירש כוונתו שהלישנא בתרא סוברת שתרתי לריעותא אינו ודאי רק ספק וסיבת הטומאה לרבנן משום שלא ילפינן מתחילת טומאה הלכך אף ברה"ר עשאוה כתחילת טומאה ברה"י שטמא ודאי. ולפי זה, אם יהיה ספק בגוף המקוה, כגון שהוסיף מים שאובין שאין חסר לפניך, ללישנא קמא טהור, אך ללישנא בתרא טמא, כדין ספק טומאה ברה"י. וראה <b>בשב שמעתתא</b> [ג א] <b>ובחמדת</b> <b>שלמה</b> [יו"ד ח] מה שהקשו על המל"מ ב' קושיות: <b>א</b>. הגם שלא לומדים סוף לטומאה מתחילת טומאה לקולא מכל מקום מנלן למילף לחומרא ברה"ר<QM> <b>ב</b>. לפי המבואר בתוס' [ב א ד"ה והלל] שברה"ר טהור אף בדליכא חזקת טהרה אם כן, מה לי סוף טומאה מה לי תחילת טומאה שאף סוף טומאה יש לטהר בודאי. שכשם שעשה הכתוב ספק כודאי לטמא ברה"י הוא הדין עשה ספק כודאי לטהר ברה"ר. אמנם כוונת המל"מ ברורה, שעיקר סברתו לפי דברי התוס' בסוטה [כח ב] כפי שמביא שם בהמשך דבריו. ששיטת התוס' שם שלעולם דין ספק טומאה ברה"ר מטהרינן רק במקום חזקה. והקשו תוס' אם כן, למה צריך כלל להילכתא למשה מסיני לטהר ברה"ר, ותירצו, שלולא ההילכתא היינו לומדים שספק טומאה ברה"ר טמא כמו ברה"י כיון שבסברא אין לחלק ביניהם, ולפי זה עולה דעד כמה שננקוט שאינו בכלל דין ספק טומאה ברה"ר לטהרו, ממילא ילפינן לטמאו מדין ספק טומאה ברה"י. עוד יש לפרש על פי <b>הרמב''ן</b> כאן [ד"ה והא], שכתב "דרה"י גמרינן מסוטה בתחילת טומאה <b>וגזירת הכתוב הוא</b>, רה"ר <b>דינא הוא</b> וגמרינן מיניה <b>דלא אורועי ולטמויי מידי</b> <b>ספיקא''</b>. מבואר שספק טומאה ברה"ר דטהור אינו גזירת הכתוב הנלמד מסוטה אלא כן הוא מעיקר הדין לא לחדש טומאה מספק, ומשום שיסוד טהרתו <b>במה שאינו דומה לסוטה</b>, וזו היא ההילכתא גמירי לה, שכשהספק ברה"ר לא דמי לסוטה וממילא לא מטמאים מספיקא. ואם כן, יש לומר כן רק בספק דעלמא שלא מחדשים בו טומאה. אבל כשיש חזקת טומאה רק יש חזקה נגדה אינו בכלל זה, דלא חשיב שמחדשים טומאה, ממילא יש לטמא כדאשכחן בכל ספק טומאה ברה"י. בכתבי <b>קהילות יעקב</b> החדשים פירש כוונת הרשב"א לפי מה שייסדו האחרונים שיש ב' הלכות בספק טומאה ברה"י, ויש לומר שגם ברה"ר נאמרה ההלכה <b>שאין מעמידים על</b> <b>חזקת טהרה</b>, וכל החילוקי רשויות הם לענין ההלכה של <b>ספק כודאי</b>, שברה"י ספק כודאי לחומרא וברה"ר לקולא, הילכך סוף טומאה ברה"ר שאי אפשר ללמוד מסוטה לקולא, נשאר בדינו שאין מעמידים על החזקה מחמת ההלכה הראשונה וטמא. 
(24) <b>הרמב''ם</b> פסק במקוה שנמדד ונמצא חסר לטמא ודאי בין ברה"ר ובין ברה"י, ראה הל' מקוואות [י ז]. ואילו בדין חבית כשבדק ונמצא חומץ פסק בהל' תרומות [ה כד] כרבי שמעון שאינו אלא ספק. ותמה <b>הרשב''א</b> על דבריו מסוגיית הגמרא שמדמה את שני הדינים. ולמאי דקיי"ל כרבנן שתרתי לריעותא משוי ודאי, כן הדין אף בחבית. ובישוב דעת הרמב"ם כתב <b>המשנה למלך</b> לפי דברי הרשב"א שהבאנו בהערה הקודמת, שהלישנא בתרא סוברת שתרתי לריעותא אינו ודאי, ויש לטמא ברה"ר גם משום חדא לריעותא. והרשב"א סובר שלא חולקת הלישנא בתרא על מה שתרתי לריעותא הוי ודאי רק סוברת שיש לטמא גם בלאו הכי. והתוס' [ב א] תירצו, שלא לומדים מסוטה לטמאות נדה ודאי משום שלא ילפינן על למפרע. ולדברי המהרש"א שם יש חילוק בין מקוה, דילפינן משום שליכא חזקה, ובין נדה במעל"ע, שיש לה חזקת טהרה, דלא ילפינן מסוטה. ובקושית הגמרא [ב ב] ממקוה על נדה במעל"ע מבואר ברש"י. וכן כתב שם המהרש"א, שהקושיה על רה"י שבמקוה מטמאינן בודאי ואשה שראתה אינה טמאה רק מספק. ומתרצת הגמרא, שאני מקוה דאיכא תרתי לריעותא. ולדברי המהרש"א צע"ג מה הקושייה, הרי מקוה שפיר ילפינן לטמא ודאי אף למפרע מדין ספק טומאה ברה"י, כמבואר בגמרא [ג א], מה שאין כן אשה, שאין טמאה למפרע אף ברה"י בתורת ודאי, דלא ילפינן מסוטה. והמהר"ם חולק על המהרש"א וסובר שכל שהספק הוא למפרע, אף אם אינו נגד חזקה לא ילפינן מסוטה לטמא ברה"י. ואפשר, שגם למהרש"א, הסובר שמקוה ילפינן מסוטה הואיל ואינו נגד חזקה, כל זה נתחדש בגמרא [ג א] שאמרו שניהם לא למדוה אלא מסוטה, וכהוכחת התוס' [ב א ד"ה מעת]. אבל בגמרא [ב ב] סברינן כפי דרכו של המהר"ם, שאף מקוה לא ילפינן מסוטה לטמא ודאי הואיל והוא למפרע ולפיכך מקשינן מקוה על נדה במעל"ע. והוצרכו לתרץ משום תרתי לריעותא. וראה תוס' [ג ב ד"ה איכא] בסוף דבריהם שכתבו דעיקר פירכת הגמרא [ב ב] ממקוה הוא על רה"י, ובהכרח צריך לומר לשיטתם שהסוגיות חלוקות. 
(25) <b>בפירוש המשניות לרמב''ם</b> פירש הטעם שמטמאים הטהרות במבוי למפרע משום ספק טומאה ברה"י, וצ"ע שבגמרא כאן מבואר הטעם משום חזקת טומאה, <b>ובמי נדה</b> הקשה, מאי פריך הכא הרי במבוי אי הוה ברה"י יש לטמא משום ספק טומאה ברה"י מה שאין כן נדה שהיא ספק ראייה ולא ילפינן מסוטה כמו שכתבו <b>התוס'</b> [ב א ד"ה מעת]. <b>האחרונים</b> מקשים על הרמב"ם שהרי זה ספק טומאה למפרע ולא ילפינן מסוטה כהוכחת התוס' [ב א], <b>ויש שפירשו</b> שבמבוי יש ב' ספיקות: <b>א</b>. אם היה השרץ במבוי קודם לכן <b>ב</b>. גם אם היה במבוי אולי לא נגע בטהרות. לפיכך גבי הספק הראשון שהוא למפרע לא מועיל דיני רשויות וצריך לטעם שמעמידים על חזקה לטומאה משום תרתי לריעותא, ובספק השני לענין הטהרות שהוא מכאן ולהבא שאין חזקה לטומאה צריך לטעם שספק טומאה ברה"י טמא. <b>בתוס'</b> [ד"ה "ושרצים"] הקשו מהסיפא של המשנה, כתם שנמצא בחלוק האשה מטמא למפרע עד שתאמר בדקתי החלוק ולא היה בו כתם, והתם ליכא תרתי לריעותא וקשיא לשמאי. ותירצו "הואיל ואם הכתם יבש הוא ע"כ טמאה למפרע ופעמים נמי אף כשהוא לח מוכיח דלא אתא השתא אלא על ידי שחיה או ריקוד וכו' לא פלוג רבנן בכתמים". וביאור דבריהם פירש <b>הבכור שור</b>, [חולין י ב ד"ה פר"ח] שיתכן להעמידה על חזקה דמעיקרא אף בכתם יבש עד זמן שיוכל להתייבש אלא דמכל מקום לא פלוג רבנן ובכל ענין טמא למפרע. <b>ובחתם סופר</b> פירש כוונתם כדברי הרשב"א בתורת הבית [בית ג ו] שאין מעמידים על חזקה דמעיקרא רק כששייך לתלות שעכשיו אירע השינוי. אבל כשאי אפשר לומר שעכשיו ממש אירע השינוי יצאה מחזקתה. 
(26) כך <b>פירש''י</b>, וכתב <b>המרומי שדה</b> [ב א] שלפי זה אם ראתה על ידי הרגשה גמורה שלא בבדיקת עד <b>לכולי עלמא</b> טהורה למפרע, ואם ראתה ודאי שלא בהרגשה לכולי עלמא טמאה למפרע. ושיטת <b>תוס'</b> ששמאי מטהר בראתה על ידי הרגשה ומה שבלא הרגישה גם כן לא חיישינן למפרע משום לא פלוג, <b>ובפליתי</b> סימן קפ"ג הוכיח מתוס' שבראתה על ידי בדיקה בלא הרגשה טמאה מה"ת שאם לא כן בלא הרגישה נימא ספיקא דרבנן לקולא וראה כאן <b>בחידושי</b> <b>רעק''א</b>. ובדעת הלל, דקסבורה הרגשת מי רגליים, ראה <b>בחזו''א</b> [צז יא] שמסתפק אי פליג לפי תוס' אף בהרגשה או רק שלא בהרגשה. ועל הצד שהלל מטמא מעת לעת אף בהרגישה, ביאר <b>החזו''א</b> [צז ב ד"ה "שם"] דדילמא הגס הגס חזיתיה, והתחילה הראייה מאתמול על ידי דם אחר. ומה שכתבו <b>התוס'</b> להלן [ג ב ד"ה אביי] דלא חיישינן לדם אחר, זהו רק לטעמא דאם איתא דהוה דם מעיקרא הוי אתא. <b>ובחוות דעת</b> [קצ א] הוכיח ממה שהלל מטמא למפרע אף שהרגישה עכשיו, שהרגשה המטמאת אשה מדאורייתא הוא אף בהרגשת זיבת דבר לח, ויש לומר שמרגשת עכשיו שדבר לח זב ממנה, ומכל מקום טמאה מעת לעת, שאפשר והיה זב אותו הדם כבר מאתמול. וראה <b>בשו''ת חתם סופר</b> [יו"ד קמה] שחולק, והרגשה המטמאת מהתורה היא רק במרגשת שנפתח מקורה. ובמה שנקטו תוס' טעמא דשמאי לטהר למפרע משום שעיקר ראייה בהרגשה לפיכך אף אם לא הרגישה עכשיו לא פלוג וטהורה, נוקט <b>המהרש''א</b> שלפי זה אין צריך לבאר מה שבכתמים מודה שמאי שמטמא למפרע כדברי התוס' לעיל ד"ה "ושרצים", משום שבכתמים עיקר האיסור בלא הרגשה, ושפיר מודה שמאי שמטמא אף למפרע דהשתא נמי לא הרגישה. 
(27) <b>בתוס'</b> [ד"ה מודה] הקשו, הא אין בה דעת להשאל, וגמרינן לטהר מדרב גידל [סוטה כט א] <QM> ותירצו, שיש נפקא מינה לאדם הנוגע בה ורוצה לעסוק בקדשים, שהוא יש בו דעת להשאל. <b>ובערוך לנר</b> הקשה, כיון שהספק באשה, ואין בה דעת להשאל, הרי הוכרע דינה לטהרה, ומה איכפת לי שהנוגע אין בו דעת להשאל. <b>ובאחיעזר</b> [א ג] תירץ, שאין דנים על האשה משתי סיבות. <b>א</b>, משום שהיא גוף הטומאה, ולא נאמר בה דין ספק טומאה, כמבואר במשנה טהרות [ו א] גבי מסוכן. <b>ב</b>. כיון שהיא ודאי טמאה, ואין כלפיה נפקא מינה, אין דנים אלא בנוגע בה. ובתירוץ התוס' כגון אדם שנגע בה וכו' מבארים <b>האחרונים</b> לפי דברי <b>הגרעק''א</b> להלן [ו א], שהחומרא בתרומה וקדשים אף לענין נגע בחולין והחולין נגעו בטהרות, ולפי זה אף שהאדם דינו כחולין מכל מקום נטמא לענין מגע בטהרות. וראה <b>בחזו''א</b> טהרות [ג ב] שפירש, שהחולין לא נטמאים כלל, אך מי שהוחזק לאכול תרומה, אף שהוא חולין דינו כתרומה לענין חומרת מעת לעת. וזה מה שכתבו תוס' "ורוצה לעסוק בקדשים". 
(28) לכאורה מבואר בגמרא הטעם שמטמא הלל למפרע כיון שחיישינן שטועה בהרגשת מי רגליים, ומכל מקום לחולין טהורה כיון שאינו רק חששא בעלמא. אך <b>הרמב''ן</b> דוחה זאת לגמרי, שאם כן, בשוטה, שאינה מבינה להרגיש, יהיה דינה דשורפין ואפילו ברה"ר. ולא מצינו כן. ומבאר, שכל הטעמים כאן בגמרא נאמרו אליבא דשמאי, אבל להלל קיימינן כלישנא קמא שמעיקר הדין סומכים על החזקה ולפיכך טהורה לחולין ורק משום שהחזקה גרועה וגם דם לפניך עבוד רבנן מעלה בתרומה וקדשים. וראה עוד <b>במהרש''א</b> על תוס' [ד"ה "ואיבעית אימא"] <b>ובחידוד הלכות</b>. 
(29) <b>הראשונים</b> נחלקו אם קושית הגמרא היא ממה שמטמאים כתמים למפרע, או מעצם טומאת כתמים מכאן ולהבא. דעת <b>הרמב''ן</b> וכן מדייק <b>המהרש''א ברש''י</b> שקושיית הגמרא ממאי שמטמאים למפרע, לשמאי שמטהר למפרע משום שאשה מרגשת הכא נמי בכתמים לגבי לטמא למפרע נימא לאו מגופה הוא הואיל ואשה מרגשת, "אבל מכאן ולהבא דאית ליה עיקר מדאורייתא לא טיהר שמאי משום דאשה מרגשת". ומבאר <b>החידוד</b> <b>הלכות</b> שרש"י לשיטתו להלן [נח א] שעיקר גזירת כתמים הוא חשש דילמא ארגשה והוי <b>לתא דאורייתא</b>, לפיכך אין להקשות לשמאי מעיקר איסור כתמים רק ממה שמטמאים למפרע. ודעת <b>תוס'</b> ד"ה "והא" שקושית הגמרא מכתמים היא מכאן ולהבא, שכיון שלא הרגישה, נתלה שהגיע מדעלמא. וראה <b>מהר''ם</b> שביאר דלמפרע לא קשה כיון ששמאי מודה בכתמים ומהטעם שכתבו <b>תוס' ד''ה ושרצים</b>. ותוס' לשיטתם להלן [נח ב] שגזירת כתמים היא אפילו כשלא הרגישה כלל. ומקושיית הגמרא לשמאי דוקא ולא להלל, מכריח <b>הרמב''ן</b> שטעם הגמרא כאן הוא רק לשמאי. אבל להלל טעמו שמטהר לחולין משום חזקה, ומעלה עשו בתרומה וקדשים כיון שהחזקה גרועה, שאם התחדש גם טעם חדש להלל ואינו משום חזקה כלל אלא משום חששא דהרגשת מי רגליים תולין לתרומה וקדשים, אם כן, כתמים אף דלא כהלל שמטמאים למפרע אף לבעלה ולחולין. ועל כרחך צריך לומר שגם ללישנא זו עיקר טעמו של הלל משום חזקה ולכן טהורה לחולין מעת לעת. ובכתמים ליכא חזקה ומהטעם שכתבו התוס' [ד"ה "ושרצים"] שאם הכתם יבש הוא על כרחך טמאה למפרע וליכא חזקה. <b>ובתוס'</b> [<b>ד''ה והא</b>] חולקים על הרמב"ן, וביארו קושית הגמרא לשמאי דוקא דאית ליה טעמא דהרגשה, שהיא הוכחה גמורה שלא ראתה מקודם, אם כן, היה לנו לטהר כתמים אפילו מכאן ולהבא שכיון שלא הרגישה, אף שכתמים עיקר האיסור בלא הרגשה מכל מקום כיון שלא הרגישה ודאי מעלמא אתי, אבל להלל, שאינו ברור לו כ"כ טעמא דהרגשה לטהר בקדשים, שאינה הוכחה ברורה, כי יתכן שהרגישה מחמת מי רגליים ורק החמירו בתרומה וקדשים. אבל חולין מודה לשמאי <b>שמספיק בהוכחה כזו</b> לא לטמאותה למפרע, מכל מקום בכתמים אין לנו לתלות שמעלמא אתי אפילו לחולין "שרגלים לדבר הוא דמגופה אתי אפילו למפרע". היינו, כיון שכתם מגיע בלא הרגשה אין הוכחה כלל, ושפיר יש לטמאותה לחולין אפילו למפרע. 
(30) <b>תוס' ד''ה איכא</b> הקשו שגם להני טעמי יש להקשות ממקוה דהא מודה שמאיבשוטה שטמאה למפרע רק לתרומה וקדשים ובמקוה שורפין, וכן להלל שחולק על טעמים אלו בהכרח צריך לתירוץ הגמרא דמקוה שאני דאיכא תרתי לריעותא. ותירצו ב' תירוצים. <b>א</b>. שטעמא דהרגשה מהני להלל שלא לטמא ודאי ולשמאי מהני אף בשוטה לא לטמאותה בודאי. ועולה לתירוץ זה שלעולם יש לומר שחזקה דהשתא עדיפא מחזקה דמעיקרא להני לישני ומה שלא מטמאים למפרע ודאי משום טעמא דהרגשה. <b>ובערוך לנר</b> הקשה מדברי התוס' [ג א ד"ה ואיבעית] שטעמא דשוטה טהורה בחולין משום חזקה קשיא ממקוה, ומתרץ, שבמקוה נמי אין טמא אלא לענין טהרות. <b>ובתוס' הרא''ש</b> ד"ה אמר מפורש שבמקוה איירי אף לחולין. <b>ב</b>. שעיקר קושית הגמרא [ב ב] ממקוה הוא אף שבאשה אין תרתי לריעותא מכל מקום לא היה לו לטהר לגמרי. אבל ודאי כבר ידעה הגמרא בתחילה טעמא דתרתי לריעותא לשרוף רק עיקר השקלא וטריא בגמרא אם חדא לריעותא משוי ספק שאי אפשר לטהר ודאי. עוד הקשו תוס', דאכתי איכא להקשות ממקוה שמטמאים אף ברה"ר ובנגע באחד בלילה מטהרים ברה"ר כשיש חזקה דמעיקרא ועל כרחך צ"ל משום שבמקוה איכא תרתי לריעותא. וכוונת קושייתם לתירוץ הראשון שאין צריך כלל לתרתי לריעותא. ומתרצים "ויש לומר דלא קשה ליה לעיל אלא במאי דמטהר שמאי אף ברשות היחיד". ראה <b>תוס' הרא''ש</b> ביאור דבריהם. 
(31) <b>הראשונים</b> הקשו, למה לא הקשה הלל אף לנפשיה מאי שנא מקופה שטמאים אף לחולין ושורפין, ואשה הרואה דם מטמאים למפרע רק לקדשים ותולין. ראה <b>בתוס' הרא''ש רמב''ן</b> <b>ורשב''א</b> ומבואר דפליגי בדין קופה אם טמאות מעיקר הדין ושורפים או הוי רק סייג ותולין. 
(32) <b>רש''י</b> מוסיף, שאפשר להקשות מקופה גם לשאר לשונות הגמרא לעיל, ולתרץ כהאי גוונא הלל טעי וסבר טעמא דשמאי אם איתא דהוי דם וכו' וקשיא ליה קופה וקאמר ליה שמאי טעמא דידי משום העמד אשה על חזקתה או משום אשה מרגשת וכו' וראה <b>במהרש''א</b> שביאר דבקופה לא שייך בה מרגשת, ולטעמא דחזקה צריך לומר דמיירי בקופה שאינה בדוקה. אבל אשה לשמאי בדוקה היא. 
(33) <b>תוספות</b> [סד"ה כי] נוקטים שלרבי יוחנן, המטמא באין לה שולים ויש לה אוגנים, הוא הדין קופה, שמודה בה שמאי, מצי למימר שאף באין לה שוליים אך יש לה אוגנים טהרות הראשונות טמאות. אמנם <b>ברמב''ן</b> מבואר שגם לרבי יוחנן שמטמא באוגנין, היינו רק לתלות, ולא שטמא ודאי לשרוף. ובזה תירץ הקושיה, למה לא קשה להלל גופיה מקופה שמטמאים ודאי, ואילו מעת לעת רק תולין, אלא ודאי, גם הלל מודה לחילוק שבקופה יש לה שוליים ולפיכך מטמאים. ועיקר קושייתו, שאם בשוליים מטמאים ודאי, דין הוא לתלות באשה מפני שהיא כמי שיש לה אוגנים. <b>בחידושי הר''ן</b> תירץ על קושיה זו, שאין להקשות להלל מקופה על אשה מעת לעת כיון שיש לה חזקת טהרה והעמד אותה על חזקתה שאשה בדוקה היא, והקושייה לשמאי שמטהר לגמרי אף לתרומה וקדשים, נמצא שאינו ספק כלל ואינו חושש אף לעשות מעלה בתרומה וקדשים אם כן, היאך מטמאינן הטהרות בקופה הרי אין בזה ספק כלל. [ומדגיש הר"ן שהקושייה מקופה היא על <b>הטעם שאם איתיה</b> <b>דם מעיקרא הוי אתי</b> שמחמתה מטהר שמאי לגמרי, שללישנא קמא שטעמו משום חזקה לטהר אף תרומה וקדשים אין להקשות מקופה שאינה בחזקת בדוקה. וכן כתב <b>התוס'</b> [ב א ד"ה מעת] וראה <b>מהרש''א</b> [ג ב] על רש"י ד"ה סייג. לכאורה לא מובן למה לא תירץ הרמב"ן כמו הר"ן, הרי איהו גופיה תירץ לעיל [ב ב] לחלק בין אשה מעת לעת לנגע באחד בלילה שמטמאים כשעת מציאתן בלא ראוהו חי, דשאני אשה שבחזקת בדוקה היא. ולהלן יבואר. 
(34) נחלקו הראשונים אם קופה שמודה בה שמאי דין הטהרות בשריפה שטמאות ודאי, או שרק תולין, ולא דמי לנגע באחד בלילה כשלא ראוהו חי מבערב שטמא ודאי כיון דאיכא ודאי מגע. דעת <b>הרמב''ן</b> כצד הראשון. <b>והרשב''א</b> האריך להשיג עליו שאינו כן, וקושיותיו על הרמב"ן ראה <b>פתחי נדה</b> שהאריך ליישבם. ובמחלוקת חזקיה ורבי יוחנן דעת <b>הרמב''ן</b> כהרשב"א שפלוגתתם דוקא לענין לתלות ולכולי עלמא אין שורפין. אך <b>בתוס'</b> [סד"ה כי] פליגי, ראה הערה קודמת. 
(35) כן <b>פירש''י</b>, ראה <b>רמב''ם</b> [אבות הטומאות יז א] ובהשגות שם, וראה <b>ערוך לנר</b>. 
(36) ראה <b>תוס'</b> [ד"ה כי] שברה"ר לכולי עלמא טהור כדין נגע באחד בלילה שאם ראוהו חי מבערב טהור ברה"ר, ופלוגתתם ברה"י. [ראה <b>חזון איש</b> [צו ג] שהקשה, למה בקופה בדוקה פשיטא לתוס' שברה"ר לכולי עלמא טהורות. ובאשה מעת לעת סוברים לעיל [ב א] שאפילו ברה"ר טמאות, אמנם לדברי <b>המהר''ם</b> בתוס' [שם] שהטעם שבנדה טמאה ברה"ר משום ב' טעמים, שטמאה לפניך ויש ריעותא מגופה. ניחא שבקופה וראוהו חי ליכא ריעותא מגופה לפיכך יש לטהר ברה"ר]. ונציין שיטות הראשונים בדין הכרעת רשויות בקופה, ראה <b>תוספות הרא''ש</b> [ב א] שלדברי <b>תוס'</b> [שם] שספק טומאה למפרע לא ילפינן מסוטה הוא הדין נגע באחד בלילה וכן קופה דהוו ספק טומאה למפרע לא ילפי' מסוטה, הילכך בראוהו חי מבערב או קופה בדוקה יש לטהר ברה"י מעיקר הדין. וסיבת הטומאה לרבי יוחנן אינה אלא חומרא. אך דעת <b>תוספות הרא''ש</b> בשמעתין [ד"ה וחכמים] שבראוהו חי טמא ברה"י מעיקר הדין ואף לחולין, דאזיל לשיטתו לעיל [ב א] שאף ספק טומאה למפרע ילפינן מסוטה. ומוסיף תוספות הרא"ש [בד"ה כי פליגי] שאף לחזקיה מטמאינן בנגע באחד בלילה ברה"י אף כשראוהו חי, וקופה שאני משום דאם איתא דהוי שרץ מעיקרא הוה חזי ליה. ובעיקר הטעם שברה"ר לכולי עלמא מטהרים בקופה בדוקה יש לדון אם הטעם משום חזקה, או משום ספק טומאה ברה"ר טהור, ראה <b>תוס'</b> [ב א ד"ה מעת] הסוברים שאין דנים במעת לעת לטהר משום רה"ר כיון שהיא טמאה לפניך ולפי זה צ"ל שקופה ונגע בא' בלילה שאני משום דאיכא חזקה, אמנם ראה <b>במהר''ם</b> על התוס' שם, וכן במהר"ם [ב ב על תוד"ה דאיכא] שביאר הטעם לטמא במעת לעת ברה"ר משום שטמאה לפניך ואיכא ריעותא מגופה, אם כן, בקופה ובנגע באחד בלילה דליכא ריעותא מגופה יש לטהר מדין ספק טומאה ברה"ר. וכמו כן לפימש"כ <b>האחרונים</b> לפרש כוונת תוס' [ב א] דדוקא באשה משום שדנים על גוף האשה אם כן, בקופה שדנים על הטהרות שפיר יש לטהר מדין ספק טומאה ברה"ר, ולהלן בשמעתתא דנגע באחד בלילה יבואר עוד. 
(37) מבואר מתירוץ הגמרא שלחזקיה אשה אינה בדוקה. ולרבי יוחנן טמאה אף בבדוקה, ראה <b>תוס'</b> לעיל [ב א סד"ה מעת] שפירשו הטעם של שמאי לטהר משום שסובר שאשה בדוקה היא <b>ובתו''י</b> הקשה, שהרי רבי יוחנן סובר שאף בבדוקה טמאות ברה"י. 
(38) <b>התוס'</b> [ב א] הכריחו מכאן שאף על פי שאשה, אינה בדוקה, מכל מקום לא הוי אלא חומרא בתרומה וקדשים הוא הדין בקופה ובנגע באחד בלילה אף אם לא ראוהו חי מבערב אינו אלא חומרא. אולם <b>הרמב''ן</b> נוקט לחלק בין נגע באחד בלילה שמעיקר הדין מטמאים כשעת מציאתן לבין אשה כיון שבדוקה היא, והא דאמרינן הכא שאינה בדוקה היינו, שאינה בודקה קצת לענין חומרא בתרומה וקדשים. יש לברר אף אם אשה בדוקה והויא כראוהו חי מבערב, מכל מקום הרי בדין נגע באחד בלילה <b>ברה''י טמא</b> אף בראוהו חי וכפי שדייקו <b>תוס'</b> [ד"ה כי פליגי], ודעת הרמב"ן לעיל [ב א] שדין האשה במעת לעת שתולין הוא דווקא ברה"י. שברה"ר טהורה ודאי, אם כן, אף שהיא בחזקת בדוקה עדיין יש לטמאה אף לחולין ברה"י. ראה להלן בהערות הבאות. 
(39) <b>ברש''י</b> ביאר שקופה דמודו בה שמאי והלל מיירי בקופה בדוקה, אמנם <b>בחידושי הר''א</b> וכ"נ משמעות דברי <b>הרמב''ן</b> מבואר שהך לישנא איירי בקופה שאינה בדוקה, ולהלן יבואר. 
(40) ראה <b>רמב''ן</b> שפירש לשיטתו הן לתירוץ הגמרא שמודו שמאי והלל בקופה שאינה בדוקה, והן לתירוץ הגמרא שאינה מכוסה, "שלא בא הלל להשוות אשה לשאינה בדוקה ולשאינה מכוסה [שאם כן, תיקשי מקופה אף להלל עצמו שבקופה שורפין ובאשה רק תולין] אלא שמאחר שבאלו טמאות ודאי, באשה היה לנו לתלות מפני שהיא <b>דומה במקצת</b> לשאינה בדוקה ואינה מכוסה משום דשכיחי בה דמים". היינו, שאשה ודאי בדוקה ומעיקר הדין טהורה רק כיון דשכיחי בה דמים החמירו להחשיבה כמקצת אינה בדוקה, אבל רק לתלות ומספק, ולפיכך לא החמירו לטמאותה רק ברה"י ולא ברה"ר, מה שאין כן בנגע באחד בלילה שאם לא ראוהו חי טמא אף ברה"ר. ושיטת הרמב"ן לעיל [ב א] שטומאת מעת לעת באשה רק ברה"י ולא ברה"ר ודלא כתוס'. 
(41) כך <b>פירש''י</b>, ראה <b>תוס'</b> [ד"ה והא] <b>ומהרש''א</b> שפירש כוונתם, ע"ע <b>חזון איש</b> [צו יב]. 
(42) ראה <b>חידושי הר''א</b> שלשיטת רש"י הך לישנא נמי איירי בקופה בדוקה, וכן נראה בריטב"א. אך הרמב"ן מפרש: הא דאמרינן ואיבעית אימא כי מודו שמאי והלל בזויות דקופה, הכי פירושו, לעולם בשאינה בדוקה מודו ובזויות דקופה דאיכא תרתי לריעותא [היינו, אינה בדוקה, וזוית קופה שטמאה כשעת מציאתן] אבל בבדוקה אף על פי שבזויות קופה נמצא אינן טמאות דהוי ליה כאותה שאמרו בתוספתא: ומודים חכמים לרבי מאיר בשראוהו חי. וראה <b>מרומי שדה</b> שתמה מאד הרי ברשות היחיד טמא בנגע באחד בלילה אף בראוהו חי והכא עסקינן ברשות היחיד שכל טומאת אשה במעת לעת לדעת הרמב"ן [ב א] רק ברה"י ואם כן, גם בקופה מה יועיל שבדוקה היא כיון שהיא ברה"י. 
(43) שיטת <b>תוס'</b> בכמה נקודות דלא כהרמב"ן. נציינם בקצרה. <b>א</b>. פשטות בכל האוקימתות בגמרא מלבד התירוץ האחרון, לרבי יוחנן שמטמא הוי ודאי ושורפין, [אמנם יש להסתפק ללישנא דפליגי רבי יוחנן וחזקיה בקופה בדוקה אם שורפין לרבי יוחנן] ראה <b>תוספות הרא''ש</b> [ד א] שלרבי יוחנן מטמאינן אף חולין ואזיל לשיטתו [ב ב] שילפינן מסוטה לטמא אף למפרע לפיכך טמא ברה"י אף בראוהו חי מעיקר הדין, אך תוס' הסוברים שאין ללמוד מסוטה אינו אלא חומרה בתרומה וקדשים ויש לעיין אם שורפין לרבי יוחנן. ראה תוס' [סד"ה כי]. <b>ב</b>. מעיקר הדין גם בלא ראוהו חי בנגע באחד בלילה, או קופה שאינה בדוקה יש חזקה דמעיקרא שעדיפה על כל הטומאת כשעת מציאתן, ואינו אלא חומרה בתרומה וקדשים דלא כרמב"ן שבלא ראוהו חי דינא הוא כשעת מציאתן ואף לחולין ולהלן בעז"ה עוד יבואר. <b>ג</b>. גם בראוהו חי וקופה בדוקה ברה"י מטמאינן ומכל מקום אינו אלא חומרה. דמדינא טהור ואין לטמא משום ספק טומאה ברה"י כיון שהוא למפרע ובחומרה זו פליגי רבי יוחנן וחזקיה. <b>ד</b>. בתוס' [ב א] מדוייק שהקשו ב' קושיות חדא, מאי שנא מעת לעת שטהורה לחולין מנגע באחד בלילה שמטמאינן אף לחולין, והכריחו שבב' המקומות אינו אלא חומרה בתרומה וקדשים. והוכיחו כן שאל"כ תיקשי להלל גופיה, אלא מוכח שאף קופה שאינה בדוקה ובנגע באחד בלילה כשלא ראוהו חי מטמאינן רק מחומרה לתרומה וקדשים. עוד הקשו תוס', מאי שנא נגע באחד בלילה ששורפין, מה שאין כן במעת לעת רק תולין. אמנם ברמב"ן הקשה להלל רק קושייה השניה של תוס' למה במעת לעת תולין והכא בקופה משמע ששורפין. ונראה שתוס' לשיטתם [ג א ד"ה והא איכא] שכתבו דהלל נמי סובר הטעם של אם איתיה דהוה דם וכו' ולפיכך מטהר בחולין אלא דלא מהני לתרומה וקדשים, ולפיכך אם הטומאה בקופה אף לחולין קשיא להלל נמי, אך הרמב"ן סובר [ג א] שכל הטעמים שנאמרו בגמרא הוו לשמאי לטהר תרומה וקדשים אבל חולין להלל סיבת הטהרה לכולי עלמא מחמת החזקה ולפיכך אין להקשות ממה שמטמאים בקופה לחולין. ולא הוקשה לרמב"ן רק מה שבהא תולין ובהא שורפין. לשיטת תוס' תירוצי הגמרא כאן נצרכים רק לחזקיה שמטהר בקופה שלא יקשה עליו מהברייתא שמודה שמאי להלל לטמא בקופה, לתירוץ הראשון באין שוליים אף אם יש אוגנים טהור ופשטות מיירי אף בבדוקה וברה"י, דומיא דאשה ובפשטות סוברת הגמרא שאשה בדוקה, ולפיכך ביש לה שוליים אף בבדוקה טמא, ולתירוץ השני שנחלקו חזקיה ורבי יוחנן בקופה בדוקה החידוש לחזקיה שמטהר אף <b>ברה''י</b>. ולפיכך אף בראוהו חי מטהר חזקיה ברה"י [תוס' ד א ד"ה כי] ומשום שאין לדון כאן מצד ספק טומאה ברה"י כיון שהוא למפרע, [<b>ולתוס'</b> <b>הרא''ש</b> זה אינו, כיון שמטמאינן מהתורה מדין ספק טומאה ברה"י] וברה"ר לכולי עלמא טהור דהוי כראוהו חי. עוד יש לציין דברי התוס' [ב א] שכתבו דהלל סובר שאשה אינה בדוקה, ומבארים האחרונים שאין כוונתם שזהו הטעם של הלל, שהרי גם אם היא בדוקה מטמא הלל תרומה וקדשים משום ריעותא מגופה, אלא ה"ק שכשמשכחת בגמרא שאשה אינה בדוקה משום דשכיחי בה דמים זה בהכרח רק להלל, ולצד זה ודאי שאשה טמאה ברה"ר ואין צורך לתירוצי התוס' [שם] למה מטמאינן לה ברה"ר רק על הצד שהיא כבדוקה. ראה <b>מהר''ם</b> [שם] שעיקר ההיתר בנגע באחד בלילה בראוהו חי משום ספק טומאה ברה"ר, אמנם דעת <b>הרמב''ן</b> [שם] לטהר אשה מעת לעת ברה"ר כיון שאשה בדוקה והויא כראוהו חי. ושמאי שמטהר, כתבו התוס' שסובר שאשה בדוקה. <b>ובגליון</b> מעיר, שזה שייך רק לחזקיה המטהר ברה"י, מה שאין כן לרבי יוחנן, פלוגתת הלל ושמאי באופן אחר. 
(44) <b>התוס'</b> [ב א ד"ה מעת] מכריחים אליבא דחזקיה שאשה שמצאה דם ומטמאינן מעת לעת, בהכרח חשיבא מקום מציאתה שאל"כ תיקשי לחזקיה שמטהר ממקום למקום. ביאור דבריהם, ראה <b>שערי יושר</b> [ב] שביאר, שלא אומרים אין מחזיקין ממקום למקום אלא כשהספק לענין מגע אחרים. לפיכך שרץ שנמצא בקופה במקום פלוני הקופה מתבטלת לאותו מקום וכל מה שנמצא בה נחשב שנמצא באותו מקום ממילא כשהעבירו הקופה למקום אחר נחשב שנמצא השרץ לא במקום מציאתן. מה שאין כן בדם האשה, היות והאשה נידונית בפני עצמה, שהספק בה והדם לא מתייחס למקום שהאשה נמצאת בו כיון שאינו נפקא מינה כלל, דגוף האשה הוא מקום הדם ממילא גם כשהלכה ממקום למקום חשיב הדם מקום מציאתו. 
(45) טעמו של רבי מאיר לטהר ראה <b>תוס'</b> [ב א סד"ה מעת לעת] שפירשו משום דאית ליה חזקת חי אף כשלא ראוהו חי ושאני אשה שתולין כיון שיש לה ריעותא מגופה. <b>ובתוס'</b> [ד א ד"ה כי] הביאו מהתוספתא שרבי מאיר מטהר רק ברה"ר אך ברה"י מודה שטמא, ואינו מובן לכאורה, אם טעמו משום חזקה דמעיקרא יש לטהר אף ברה"י, [משום ספק טומאה ברה"י הנלמד מסוטה אין לטמא, כיון שהוא למפרע]. וכן נראה כאן דעת <b>הריטב''א</b>. הר"ש [טהרות ה ז] ביאר טעמו של רבי מאיר משום ספק טומאה ברה"ר והוכיח מכאן שלומדים ספק טומאה למפרע מסוטה. יש לדון אם כוונתו שרבי מאיר חולק לגמרי על דינא של כשעת מציאתן. ונצרך לטהר משום ספק טומאה ברה"ר כיון שמודה שבלא ראוהו חי ליכא חזקה דמעיקרא, [יש לדון אם להביא ראייה כצד זה מנוסח קושיית <b>התורי''ד</b> קידושין עט א], או דילמא אינו חולק על שעת מציאתן, ואף על פי שבמקום חזקת טומאה ל"א ספק טומאה ברה"ר, מכל מקום כיון שיש חזקה דמעיקרא כנגדה הויא ספק השקול ולפיכך ברה"ר טהור. ראה סוגיית הגמרא עירובין [לה ב] שמקשינן מרבי מאיר כאן שמטהר אדרבי מאיר גבי ספק עירוב אם נטמא מבעוד יום או אחר שתחשך שאמר, הרי זה חמר גמל, מוכיחים <b>האחרונים</b> שבהכרח טעמו של רבי מאיר משום חזקה שהרי לא שייך גבי ספק עירוב הכרעת רשויות ראה <b>שערי יושר</b> [ב ה]. אמנם <b>בר''ש</b> [טהרות ה ט] מפורש שאף בעירוב שייך הכרעת רשויות. <b>ובקהילות יעקב</b> [טהרות סא] מבאר בשם <b>הנוב''י</b> שכוונת הגמרא להקשות, הרי טעמו של רבי מאיר בעירוב משום שאמרינן כשעת מציאתן ומה שנידון בספק משום שיש חזקה דמעיקרא כנגדו, ובנגע באחד בלילה שמטהר רבי מאיר משום ספק טומאה ברה"ר חזינן שאינו סובר כלל דינא של כשעת מציאתן. מבואר כצד א' שמודה רבי מאיר שבלא ראוהו חי ליכא חזקה דמעיקרא. ראה הערות הבאות. 
(46) <b>תוס'</b> מביאים בשם התוספתא לחלק בין אם ראוהו חי מבערב ללא ראוהו חי, ויש לבאר בב' אופנים הטעם שמטהרים רבנן בראוהו חי: <b>א</b>. מדברי <b>התוס'</b> [ג ב ד"ה איכא] משמע שבראוהו חי מבערב טהור משום ספק טומאה ברה"ר ולפיכך מטהרינן רק ברה"ר. <b>ב</b>. <b>בתוס'</b> [ב ב ד"ה דאיכא] מבואר משום חזקה דמעיקרא שהוא ודאי חי, <b>ובמהר''ם</b> [שם] ביאר שכשלא ראוהו חי מבערב ליכא חזקת חי אלימה ולפיכך מטמאינן מדין כל הטומאות כשעת מציאתן, אבל בראוהו חי יש חזקה דמעיקרא נגד, הוי פלגא ופלגא ומשום שהוא ספק להכי טהור ברה"ר ככל ספק טומאה ברה"ר. עוד מבואר בתוס' שברה"י מטמאינן אף בראוהו חי, ויש לפרש או שהוא חומרה בעלמא שהחמירו ברה"י כשיש חזקה כנגד חזקה, עוד יש לומר לפי דברי המהרש"א [ב א] שכשאין חזקה ילפינן מסוטה לטמא אף למפרע אם כן, הכא שמסלקינן לחזקות לפירוש המהר"ם, מטמאינן ככל ספק טומאה ברה"י. לעיל נתבאר שהתוס' [ב א ד"ה מעת] הוזקקו לתרץ למה באשה לא מטהרינן משום ספק טומאה ברה"ר משום שעכשיו היא ודאי טמאה קמן, הוא על הצד שלהלל נמי חשיבא בדוקה. והנה אם כדברי המהר"ם קושיית תוס' היא למה טמאה ברה"ר הא הוי פלגא ופלגא חזקה דמעיקרא כנגד שעת מציאתן ונטהר משום ספק טומאה ברה"ר. וק"ק שלמהלך זה יוצא ששמאי שמטהר זה משום ספק טומאה ברה"ר ואינו סובר לתירוץ התוס' שכשודאי טמאה קמן לא ילפינן מסוטה, ולא משמע כן. אך אם ננקוט שעיקר הטעם בראוהו חי לטהר משום <b>חזקה</b> שכשיש חזקה גמורה לא דנים משום כשעת מציאתן כלל, [וברה"י הוי חומרה בעלמא] מובן טפי שלהלל אף אם אשה בדוקה היא מכל מקום מחמרינן כשעת מציאתן לתרומה וקדשים משום שיש לה ריעותא מגופה ושמאי פליג בהא, ומשום ספק טומאה ברה"ר לכולי עלמא יש לומר כתירוץ התוס'. עוד יש להוכיח שכוונת תוס' לטהר משום חזקה גרידא ולא כדברי המהר"ם שהוא משום חזקה כנגד חזקה והוי ספק טומאה ברה"ר, שהרי התוס' [ב א בסו"ד] הקשו מ"ט דרבי מאיר שמטהר אף בלא ראוהו חי מאי שנא מאשה שתולין, ותירצו, משום שמוקמינן אחזקה ובאשה איכא ריעותא מגופה, ויש לעיין מה סברו תוס' בקושייתם, אם סברו שרבי מאיר מטהר משום ספק טומאה ברה"ר טהור, מה הקשו, הרי באשה אין לטהר כן כמו שתירצו קודם משום שהיא ודאי טמאה קמן. [ובנגע באחד בלילה ל"ח ודאי מת לפנינו, כיון שאין נידון כלפיו רק כלפי הנוגע בו ואיהו עדיין קיימא בספק מגע. ראה <b>שב שמעתתא</b> [א ח] וצ"ע] ובהכרח שגם בקושייתם סברו הטעם משום חזקה אלא שסברו דכיון שמטהר רבי מאיר גם בלא ראוהו חי והויא חזקה גמורה אם כן, ליכא נפקותא אם יש ריעותא מגופה או לא, ותירצו דמכל מקום יש לומר כן גם לרבי מאיר, ולדברי המהר"ם שכוונת תוס' דמוקמינן אחזקה היינו, חזקה כנגד חזקה ומטהר משום ספק טומאה ברה"ר צ"ע שאם כן, אשה, בלא"ה אין לטהר מטעם זה. ראה בהערה הבאה. 
(47) <b>האחרונים</b> מוכיחים שגדר הפסק כשעת מציאתן הוא הכרעה שמסלק את הספק, שדנים כפי הנראה לפנינו עכשיו ולא מסתפקים כלל שמא קודם לכן לא היה כך. שהרי דעת רבי מאיר לטהר אף בלא ראוהו חי <b>ובתוס'</b> עירובין [לה ב] מייתי לתוספתא שרבי מאיר איירי ברה"ר ופשטות טעמו משום ספק טומאה ברה"ר. וכן כתב <b>הגר''א</b> על התוספתא [ו ו]. ובסוגיית הגמרא עירובין [שם] מקשה הגמרא מרבי מאיר כאן אדרבי מאיר לגבי עירוב שבספק אם נטמא או אבד מבעו"י או משחשיכה הוי חמר גמל ולא מוקמינן אחזקה, ואם טעמו של רבי מאיר משום ספק טומאה ברה"ר לא מובנת קושיית הגמרא. עוד יש להבין טעמם של חכמים שמטמאים אף ברה"ר הרי ספק טומאה ברה"ר הילכתא גמירי לה לטהר אפילו בדליכא חזקה. בהכרח שטעמם של חכמים משום שכל הטומאות כשעת מציאתן הוא הכרעה שמסלק את הספק וכיון שהרי הוא מת לפנינו כאן. אין לנו להסתפק שמא היה חי כשנגע בו. ויש לדמות לדברי <b>השב שמעתתא</b> [ב ד] בדין כאן נמצא כאן היה. ויש לבאר בב' אופנים: <b>א</b>. דין הוא שכל הטומאות כשעת מציאתן לפי מה שרואים לפנינו ואין זה מדין חזקה אלא לא מספקינן כלל כנגד מה שנראה לפנינו. <b>ב</b>. מדין חזקה אלא שהכא מעלת חזקת הגוף אית לה דעדיפא מכל החזקות כל שיש לומר שמאז ומעולם היה המצב כן כדהשתא במקום זה, ראה להלן בעז"ה דברי <b>הריטב''א</b> במעלת מקום מציאתן. על כל פנים, עיקר טעמייהו דחכמים, כיון שלא ראינוהו חי <b>כאן</b> כלל, אין לנו להסתפק ומכריעים שמת היה כאן מעיקרא ומטמאין ודאי. ורבי מאיר פליג שאפילו היה חי במקום אחר גם כן חשיב ריעותא ומספק לפנינו ולכן לא שייך לומר כשעת מציאתן, אמנם אילולא חזקת חי גם רבי מאיר מודה שאם אין ריעותא אין כאן ספק כלל ולכן אף שספק טומאה ברה"ר טהור גם בדליכא חזקה מכל מקום זהו רק כשיש ספק קמן אבל בליכא חזקת חי לא היינו מחזיקים שום ריעותא ומכריעים ודאי כשעת מציאתן לטמא אף ברה"ר, לפיכך הוצרך רבי מאיר לטהר בנגע באחד בלילה מטעם חזקת חי דאית ליה. בהערות הבאות נרחיב בעז"ה ראיות האחרונים ליסוד זה. 
(48) <b>הריטב''א</b> מבאר שמשום שלא הוחזק חי <b>בבית זה</b> אמרי רבנן דלא יהבי ליה חזקת חי כלל ומטמא לשרוף. ורבי מאיר מטהר גם בזה דלא סגי דלא הוי חי קודם לכן או בכאן או במקום אחר וכו' עיי"ש. מבואר שיסוד מחלוקת רבנן ורבי מאיר אם דנים חזקה דמעיקרא <b>ממקום למקום</b> כנגד חזקה דהשתא <b>באותו</b> <b>מקום</b>, רבנן סוברים כיון שנמצא לפנינו מת <b>בבית זה</b> ולא הוחזק כחי כלל מכריעים לגמרי כשעת מציאתן ולא דנים החזקה דמעיקרא כלל ורבי מאיר סובר שאף כהאי גונא חזקה דמעיקרא עדיפה, והטעם לרבנן כפי שנתבאר בהערה לעיל או שיסוד כשעת מציאתן חזקת דין לראותו כפי מה שהוא לפנינו ולא להסתפק כלל שמא היה במצב אחר והיות <b>ובמקום זה</b> לא הוחזק כחי מעולם לא מספקינן בהכי כלל וזהו מעלת מקום מציאתן כפי שביאר הריטב"א, אבל אם ראוהו חי מבערב במקום זה מודו רבנן לרבי מאיר. או שיסוד הענין מכח חזקה אלא שמעלת חזה"ג יש לה כיון שיש להכריע על <b>מקום זה</b> שכך הוא היה מאז ומעולם, באופן שאין החזקה נידונית על זמן השינוי כלל. ראה <b>תוספות הרא''ש</b> שהקשה, מה הראייה דלא כרבי יוחנן הרי זה פשוט שאם נגע בו בלילה במקום אחד ומצאו בבוקר במקום אחר שהיה חי דמשום הכי לא מצאו באותו מקום, ומתרץ, דמיירי שידוע שהובא לכאן על ידי אדם. 
(49) דעת <b>תוס'</b> [ב א] שההכרעה כשעת מציאתן לא הוי אלא חומרה בתרומה וקדשים אך לחולין טהור דלעולם חזקה דמעיקרא עדיפה ואף בלא ראוהו חי ישנה לחזקה כיון שהיה בחזקת חי. ועיקר הוכחתם ממה שבאשה מעת לעת מטהרינן לחולין. ראה <b>תוס'</b> [כתובות עו ב] שהוכיחו עוד דאל"כ תיקשי לשמואל [קידושין עט א] דלא אזיל בתר חזקה דהשתא. דעת <b>הרמב''ם</b> [אבה"ט יח יד] מדייק <b>החכם</b> <b>צבי</b> [ב] שההכרעה כשעת מציאתן בנגע באחד בלילה לטמא ברה"ר הוא ודאי ואף לחולין, ובראוהו חי מבערב ה"ז ספק וברה"ר טהור. <b>ובנוב''י</b> [קמא אבהע"ז לא] תמה שאם זה מעיקר הדין מאי נפקא מינה אם ראוהו חי מבערב או לא הא אית ליה חזקת חיים גם בלא ראוהו ונוקמה אחזקתו. וביאר בב' אופנים: <b>א</b>. שהספק בנגע באחד בלילה אינו אם ההוא שנמצא מת לפנינו היה חי בשעת הנגיעה או לא, אלא כלפי הנוגע אם נגע במת מכלל המתים בעולם או בחי מכלל החיים שבעולם וכהאי גונא לא שייך לדון חזקת חיים. <b>ב</b>. היות ובמקום זה לא ראוהו חי כלל והוא הדין מת לפנינו לא דנים חזקת חי ממקום למקום כנגד שעת מציאתן. וסברא זו מוזכרת <b>בריטב''א</b> כפי שהבאנו בהערה הקודמת. ראה <b>ברמב''ם</b> [אבה"ט ט"ו ו-ז] ומוכרח בדבריו שיסוד ההכרעה כשעת מציאתן הוא שמסלק את הספק. וכן מוכרח <b>ברמב''ם</b> [שם טו י] שדן ההכרעה של כשעת מציאתן אף ברה"י. ובדעת <b>התוס'</b> מקשה <b>הנוב''י</b> מדבריהם בפסחים [צא א] שדנו להכריע כשעת מציאתן לגבי מפקח את הגל אף שהוא נידון בדאורייתא. <b>ובחזו''א</b> אבהע"ז [פ טז] ביאר דשאני התם דליתא לחזקה מעיקרא כלל כיון שנפל עליו הגל. מה שאין כן הכא ודאי דאיכא חזקה מעיקרא אף בלא ראוהו חי מבערב דלא סברי תוס' למעלת מקום מציאתן שתסייע לחזקה דהשתא כמבואר בריטב"א. דעת <b>התוס' רי''ד</b> [קידושין עט א] שהכרעת שעת מציאתן היא מהתורה, ואף לחולין. ואין להקשות מנדה שטמאה רק לתרומה וקדשים, ומדעת שמואל [קידושין עט א] בקידשה עצמה ביומא דמישלם שית דלא אזיל בתר חזקה דהשתא, כיון שאין הספק בגוף הסימנין אלא <b>בזמן מתי</b> נולדו, וכמו כן בנדה, אין הספק בדם אם היה טמא לפני מעל"ע כמו שהוא עכשיו או שמקודם היה טהור. אלא הספק <b>בזמן</b> שנולד הטומאה, וכיון שודאי היה זמן שלא היה דם ולא היו סימנים, והספק מתי נולדו, הרי בכהאי גונא לא אזלינן כשעת מציאתן כנגד חזקה דמעיקרא אף אם היא קלושה שעשויה להשתנות, כיון שאין בכח החזקה לקבוע <b>מתי</b> <b>היה השינוי</b>. ואף שביומא דמישלם שית הוא בחזקת שתביא מכל מקום חשיב שהיום בא השינוי ומנלן להכריע שבוגרת היא מצפרא [ודעת רב מבוארת בתורי"ד שהוא מחלק בין יומא דמישלם שית לנדה במעת לעת, שביומא דמישלם שית כיון שהיום היא בחזקת שתביא אף שמדויק ברש"י בקידושין שאף אינה בחזקת בגרות מכל מקום יש לדון את אותו היום בנפרד משאר ימים שקדמו לו ויש להכריע שבההוא יומא הרי היא בוגרת כולי יומא כפי שנראתה עכשיו לפנינו. מה שאין כן בנדה, שאי אפשר להפריד הימים שכולהו בכלל הספק, ובבהכרח אתה בא לדון שהדבר נשתנה ממה שהיה קודם לכן. ראה <b>רעק''א</b> יבמות פ א] אבל בנגע באחד בלילה אין הספק בזמן אימתי מת אלא אם היה בשעת נגיעה באותו מצב ותכונה שהוא עכשיו בשעת מציאתן ובזה אמרינן שלא נשתנה וגם קודם לכן היה באותו מצב ומסיים התורי"ד "הילכך אמרינן כשעת מציאתן בין להקל ובין להחמיר". היינו שההכרעה היא דליתא לספק כלל. ומובן היטב בפרט אם נוסיף לדברי הריטב"א במעלת מקום מציאתן. כן ביאר <b>החזו''א</b> את דברי <b>התורי''ד</b>. ראה <b>שב שמעתתא</b> [ג ו] שהאריך לתמוה על התורי"ד. [קושייתו מקופה, ראה <b>ברשב''א</b> [ב ב ד"ה ופריק] שהביא לתרץ כהתורי"ד והקשה כן] ובחזו"א [כתובות פ יב] מיישבו היטב. עוד יש לפרש שבנגע באחד בלילה עיקר הספק <b>אם היה מת בשעת נגיעתו</b> ולא אימתי מת כיון ששורש הספק הוא במה דאיכא נפקא מינה לדינא, ובמת אין נפקא מינה להסתפק בו רק כלפי הנוגע בו, ולפיכך שמואל מודה דאזלי' כשעת מציאתן כיון שאינה באה להכריע על זמן השינוי ול"ח כלל כנגד חזקה דמעיקרא [ראה <b>רעק''א</b> יבמות פ א] מה שאין כן בנדה מלבד הטהרות שנגעה בהם יש נפקא מינה לאשה עצמה ממתי נטמאת ובאשה עצמה הו"ל ספק מגע אימתי ראתה, וכלפי זה אין לדון חזקה דהשתא. וכמו כן בבוגרת הספק אימתי הביאה סימנין. ראה <b>תוספתא</b> [טהרות ו ו] ויש לפרש שגם שם עיקר הספק על האדם אם בשעה שהיה ודאי מגע כבר היה השרץ המטמא או לא. וראה <b>שב שמעתתא</b> [ג ה] שהביא כמה אופנים שדנו הפוסקים להכריע כשעת מציאתן ואף לקולא, והקשה עליהם מד' תוס' דלא אמרינן כשעת מציאתן אלא לחומרא תרומה וקדשים לחוד. 
(50) ראה <b>תוס'</b> [ד"ה שכל] שהכריחו לשיטתם שכל הטומאות כשעת מציאתן אינו אלא חומרה בתרומה וקדשים לפיכך הוצרכו לפרש שסיבת הטהרה כאן משום חזקת הטהרות. ויש להוסיף דאזלי לשיטתם נמי לקמן [יח ב] שאף בודאי נגע, עדיין דנים חזקת טהרות ודלא כרמב"ן. יש לשאול אם כן, למה הוזכר במשנה שהטהרה משום שכל הטומאות כשעת מציאתן. מפרשים <b>האחרונים</b> שהרי זה פשוט שמדרבנן לענין תרומה וקדשים מודים תוס' שכיון שודאי נגעה בהם המחט איתרעאי חזקתן שאם לא סוברים כלל שיש ריעותא במה שודאי נגע אם כן, במתני' להלל הסובר שמגופה קא חזיא עדיין נטהר משום חזקת הטהרות. אלא בהכרח שהחומרה בתרומה וקדשים כיון שודאי נגע הוי חזקה גרועה והחמירו בתרומה וקדשים לא למיזל בתרה ראה <b>תוס'</b> [יבמות סח א] <b>ובשב</b> <b>שמעתתא</b> [ג יג] <b>וקהילות יעקב</b> [טהרות יב]. עוד מקשים על תוס', הרי יש גם חזקה דמעיקרא שהמחט היתה שלימה, ועוד, הרי ספק טומאה ברה"י טמא אף שיש חזקת טהרה. <b>השב</b> <b>שמעתתא</b> [ג ה] מבאר שכוונת תוס' להתיר משום דהוי דבר שאין בו דעת להשאל, ומה שכתבו דמוקי טהרות אחזקתן היינו, שיש חזקה כנגד חזקה ולכן מקילים כדין דבר שאין בו דעת להשאל. <b>המקור חיים</b> [תסז יא] מבאר, משום שיש כאן תרתי לטיבותא חזקת הטהרות, ומה שהמחט חלודה לפנינו, ולביאורו מיושבות כל הקושיות שהזכרנו. ומוסיף המקו"ח שאף שתוס' לעיל [ב ב] הביאו שהמקור לחזקה דמעיקרא הוא מנגעי בתים אף שיש כנגדה תרתי לטיבותא חזקת טהרה דגברא, וחסר לפניך מכל מקום התם החזקה דמעיקרא אלימה שבמקום זה הוחזק הנגע אבל במחט החזקה דמעיקרא הוקלשה שבמקום זה לא הוחזק המחט בחזקת שלם. <b>החידוד הלכות</b> מפרש הטעם שלא אומרים ספק טומאה ברה"י טמא משום דהוי למפרע ועפי"ד המהרש"א [ב א] שבמקום חזקה לא ילפינן מסוטה אמנם ראה <b>חזו''א</b> [רטו ד"ה תוד"ה שכל] שהשיג עליו דהכא לא שייך לומר כן. ועוד יש לדחות, שכל דברי המהרש"א כשהחזקה בעיקר הספק אבל במקום חזקת טהרות ששורש הספק הוא בלא חזקה שפיר יש לדון ספק טומאה ברה"י טמא. והנה שיטת <b>התורי''ד</b> [קידושין עט א] שהטעם במחט משום דאזלינן כשעת מציאתן מהתורה, <b>ובשב שמעתתא</b> [ג ו] הקשה הרי יש לומר ספק טומאה ברה"י טמא אף במקום חזקה, ותירץ, שבמקום ב' חזקות [חזקת טהרות, ושעת מציאתן] לא מטמאינן. <b>החזו''א</b> [רטו] מבאר ששעת מציאתן עדיפה טפי וטהור אף ברה"י, ומובן היטב על הצד שגדר ההכרעה אינה כחזקה דעלמא אלא שליתא לספק כלל כפי שהארכנו לעיל. ראה <b>שערי יושר</b> [ב יב] <b>ובנודע ביהודה</b> [אבהע"ז קמא לא] שביארו הטעם דלא אזלינן במחט בתר חזקה דמעיקרא כיון שיסוד הספק על זמן נפילת המחט על הטהרות אם היתה שבורה או שלימה ולא שייך חזקה דמעיקרא אלא כשהספק על זמן ידוע אם נשתנה או לא. אבל כאן שאין הספק על זמן ידוע לא שייך חזקה דמעיקרא שגם אם נאמר ששבורה נפלה אין אנו מגרעים זמן שלימות המחט דאמרינן עכשיו נפלה כשהיא שבורה וכל שנאחר זמן שבירתה כמו כן נוכל לאחר זמן נפילתה ואין כאן חזקה דמעיקרא. 
(51) <b>ברש''י</b> מבואר שעיקר פירכת הגמרא כמו שבמחט אזלינן כשעת מציאתן לגמרי, הוא הדין גבי מקום מציאתן לא ליחוש לטומאה כלל במקום אחר. אך <b>התוס'</b> [ד"ה ומי] הקשו, אדרבה כיון דאזלינן לגמרי בתר שעת מציאתן שפיר יש לתלות במקום אחר. ופירשו שזה גופא תירוץ הגמרא, וכל הסלקא דעתך היה רק שאם רבי יוחנן מחמיר כ"כ בטומאה לחשוש גם במקום אחר אם כן, במחט לא הו"ל להקל לגמרי. 
(52) ראה <b>פירש''י</b> שכתב "אלמא לא מחזקינן טומאה משעה לשעה אפילו לתלות דקתני טהורה והוא הדין ממקום למקום". ומבואר בהערה הקודמת. 
(53) ראה <b>פירש''י</b>. וכוונתו שבמחט דאיכא תרתי למעליותא גם שעת מציאתן וגם מקום מציאתן שפיר יש להכריע בודאי ולא להסתפק כלל במקום אחר, וכן בנגע באחד בלילה כשלא ראוהו חי במקום זה. אבל גבי קופה שנמצא השרץ בזוית השניה של הבית, בכדי לטהר הזוית הראשונה ליכא אלא חדא מעלה כיון שאינו במקום מציאתן, בהא דילמא מחזיקין ממקום למקום לתלות. וטעם הטהרה במחט אף שגם בחזקה דהשתא יש חיסרון כיון שהזמן הוא סיבה לשינוי כהחיסרון שיש בחזקה דמעיקרא נתבאר בהערה לעיל שההכרעה היא כפי מה שרואים לפנינו מבלי להסתפק כלל ואפילו שמואל [קידושין עט א] מודה הכא כיון שיש גם למעלת מקום מציאתן שבמקום זה יש לומר שכן היה המצב מאז ומעולם. יש לשאול מה השקלא וטריא בגמרא שסלקא דעתך שמחט שנמצאת שבורה וכו' לא חשיב מקום מציאתן. ומסיק דהוי נמי מקום מציאתן<QM> ראה <b>ריטב''א</b> שהרגיש בזה. ואפשר שכוונתו כך: בסלקא דעתך הבינה הגמרא שדוקא מת שנמצא באותו מקום שהיה בשעת הנגיעה אמרינן כיון שעכשיו הוא מת לפנינו כן היה באותו מקום גם בשעת הנגיעה, אבל במחט יסוד הספק הוא בשעת <b>נפילת המחט על הטהרות</b> שהוא שעת שינוי המקום ואמרינן שלאחר נפילה הויא שבורה וקודם לכן היתה שלימה וכשהנידון הוא שעת השינוי עצמו לא דנים את מעלת מקום מציאתן. [ראה לעיל שהבאנו דברי השערי יושר שהספק במחט אינו על זמן ידוע אם נפלה כבר המחט או לא אלא על שעת הנפילה גופא אם נפלה שבורה או שלימה]. ומסקינן שאף במחט חשיב מקום מציאתן משום שעיקר המעלה הוא במה שרואים כן לפנינו במקום זה מבלי להסתפק מחמת מצבו הקודם, שעצם מצבו העכשוי במקום זה הוא המכריע לן ומסלק לספיקות אף שהנידון על שעת השינוי מקום עצמו. 
(54) <b>הרש''ש והמקור חיים</b> [תסז] מבארים באופן אחר קושיית הגמרא ממחט, ותורף דבריהם, שכמו שבמחט לא אזלינן בתר חזקה דמעיקרא ממקום למקום כ"ש בחזקה דהשתא, וע"ז דחתה הגמרא שחזקה דמעיקרא ממקום למקום כנגד חזקה דהשתא באותו מקום כהאי גוונא חזקה דהשתא עדיפה אפילו לקולא, ורבי יוחנן איירי בחזקה דהשתא ממקום למקום כשאין חזקה דמעיקרא באותו מקום. אמנם מהלך זה קשה מכמה סיבות: <b>א</b>. <b>הריטב''א</b> פירש שיסוד מחלוקת רבי מאיר ורבנן בנגע באחד בלילה הוא אם דנים חזקה דמעיקרא ממקום למקום כנגד חזקה דהשתא באותו מקום, ולדברי הרש"ש שמשוים הגדר של ממקום למקום בחזקה דמעיקרא וחזקה דהשתא יוצא שפלוגתת חזקיה ורבי יוחנן לסלקא דעתך בגמרא היא היא פלוגתת רבי מאיר ורבנן. <b>ב</b>. מאי דתני בגמרא על המשנה של נגע באחד בלילה כשעת מציאתן ובמקום מציאתן וכו' לדבריהם כבר אשמועינן לה מלא ראוהו חי שאין מחזיקין ממקום למקום. <b>ג</b>. מאי דמקשינן לרבי יוחנן ממחט הו"ל למיפרך מגוף המשנה דנגע באחד בלילה שכשלא ראוהו חי מטמאים חכמים ודאי ומשום דלא אזלינן בתר חזקה דמעיקרא ממקום למקום ולא תולין אם כן, כשעת מציאתן ממקום למקום נמי לא. ונראה מוכרח מכ"ז שפלוגתת רבי מאיר ורבנן בחזקה דמעיקרא הוא ענין שונה ממחלוקת חזקיה ורבי יוחנן בדין כשעת מציאתן. שיסוד חזקה דמעיקרא ענינה להחזיק כפי שהיה עד ראות השינוי בעינינו, ובעצם שייך להחזיק אף במקום אחר, אלא שמכל מקום סברי רבנן שכשלא ראוהו חי בבית זה והוא מת לפנינו יש הגבלה בכח החזקה דמעיקרא וגרועה היא כלפי מה שרואים לפנינו ומכריעים כדהשתא שכן היה מת במקום זה, מה שאין כן ההכרעה של כשעת מציאתן נתבאר לעיל ב' אופנים: <b>א</b>. או שהוא דין לראותו כפי הנראה לעינינו מבלי להסתפק כלל דילמא לא היה כך ואינו משום לתא דחזקה כלל [דיסוד החזקה הוא להמשיך המצב כפי שהיה ואין בכחה להורות לי על זמן השינוי ואם כן, כל חזקה דהשתא כיון שודאי באה אחר השינוי היאך אפשר להכריע על פיה, ראה שו"ת <b>אבני נזר</b> [יו"ד שמא] אלא בהכרח כאן הוא חזקת דין לראותו כפי שהוא לפנינו וכיון <b>שבמקום זה</b> מעולם לא הוחזק כחי שפיר יש לדונו כן מבלי להסתפק כלל] <b>ב</b>. היות ויש להחזיק במקום זה שכן היה כאן מאז ומעולם הוי חזקה מעליא ואף שמואל [קידושין עט א] מודה בה, ראה <b>רעק''א</b> [יבמות פ א]. 
(55) ראה <b>תוס'</b> ד"ה ככר] שהקשו, שאני התם שאין בו דעת להשאל כדאמר בסמוך, ותירצו, שאם היינו סוברים <b>להחמיר</b> ולתלות אף ממקום למקום לא היה לנו לעשות ספק ולתלות באדם טהור שיותר יש לתלות בנפילה. יש לעיין בעיקר קושייתם הרי עדיין הגמרא לא קיימא להך סברא שיחשב כדבר שאין בו דעת להשאל רק בסוף הסוגייא במאי דמקשינן לטמא מדין ספק טומאה ברה"י. יתכן שלשיטתם מוכרח מיניה וביה שכבר בקושיית הגמרא מככר ידענו דחשיב כדבר שאין בו דעת להשאל שאל"כ מה הוכחת הגמרא שאין מחזיקים ממקום למקום הא בלאו הכי קשיא שיש לטמא מדין ספק טומאה ברה"י. אלא בהכרח שידענו דחשיב כאין בו דעת להשאל, וקושיית הגמרא שאם חוששים להחמיר ממקום למקום הוא הדין יש לחשוש ולא לתלות באדם טהור. וכ"ז <b>לשיטתם שאין מעלה למקום</b> <b>מציאתן</b>, שאינו אלא הגבלה בכח ההכרעה של כשעהמ"צ שממקום למקום הוי חשש רחוק יותר ולפיכך יש להקל. אבל <b>לרש''י</b> שפירש לעיל מה שלא מחזיקים ממקום למקום משום <b>''שבמקום</b> <b>אחר לא מספקינן כולי האי''</b> שיסוד מקום מציאתן הוא מעלה בפני עצמו המאלים את ההכרעה של שעת מציאתן. משום שבמקום זה יש לומר שכן היה מאז ומעולם כדהשתא, אם כן, יש לומר הטעם שאין מחזיקין ממקם למקום אינו משום שהוא חשש רחוק יותר אלא שבמקום אחר לא הוי ספק כלל ואם כן, ליכא להקשות גבי ככר נימא נטמא הככר שנמצא במקום זה מדין ספק טומאה ברה"י, דכיון שאין מחזיקין ממקום למקום אם כן, במקום זה ליכא ספק כלל. ואם כן, קושיית הגמרא להלן [ד ב] מכדי האי ככר ספק טומאה ברה"י וכו' אינו אלא אי נימא שמחזיקין ממקום למקום. וכן כתב <b>הרשב''א</b>. <b>ראה</b> להלן. ובעיקר תירוץ <b>תוס'</b> שלרבי יוחנן היה לנו להחמיר אף שאין בו דעת להשאל כיון שיותר יש לתלות בנפילה, ראה <b>תוס' הרא''ש</b> שתירץ באופן אחר, היות ומוכח שרבי יוחנן סובר להחזיק ממקום למקום אף ברה"ר אם כן, הוא הדין בדבר שאין בו דעת להשאל. מבואר שנחלקו אם לרבי יוחנן מחזיקים לתלות ממקום למקום אף באין בו דעת להשאל. ראה <b>רמב''ם</b> [אבה"ט יז ד וה'] <b>ומקור חיים</b> [תסז ז']. <b>החזו''א</b> [רטו ד"ה והנה הר"מ] מבאר שלדברי התוס' לעיל [ב א] שלא מחמירים חומרת תרומה וקדשים באין בו דעת להשאל אף שמחמירים ברה"ר פשיטא שהוא הדין לא להחמיר כשעת מציאתן באין בו דעת להשאל ואתי שפיר התוס' כאן לשיטתם. ראה עוד <b>שערי</b> <b>יושר</b> [ב יב]. 
(56) האחרונים מקשים שלכאורה אין מכאן קושייה לרבי יוחנן שהרי בככר מעיקרא כשהוא על גבי הדף היה בטהרה ואף עכשיו הוא במקום טהרה. ראה <b>שו''ת מהרי''ל דיסקין</b> [מב בהגהה] שפירש, שבשעה שהיה הככר מונח על גבי הדף היה בחזקת שיפול ויגע בטומאה אלא שנמצא רחוק קצת מן המדף, הילכך לרבי יוחנן שמחזיקין ממקום למקום בעי להחזיק טומאה מעיקרא. ראה <b>ערל''נ</b>. 
(57) <b>הראב''ד</b> [הל' שאר אבה"ט יז] סובר שמכלי לכלי לכולי עלמא אין מחזיקין טומאה ממקום למקום יעוי' <b>בגליון לרעק''א</b> שציין למשנה בטהרות [ט ט] בנמצא על גג המעטן, הזיתים שבמעטן טהורים שאין מחזיקין ממקום למקום ותיקשי לרבי יוחנן. <b>ובמשנה אחרונה</b> תירץ, שבגג הוי כמכלי לכלי. וצ"ב. יתכן שכוונת הראב"ד מכלי לכלי היינו, כששפך מכלי לכלי אחר ונמצא שרץ בכלי התחתון, שלא מחזיקים שהיה בעליון, וכיון שנתחדש כאן עוד ספיקא בתחתון שאולי היה בתחתון בזה לכולי עלמא אין מחזיקים ממקום למקום והוי כאדם בכוונה. [ושאני משרצים בקופה שנמצאו באותה קופה רק במקום אחר]. ראה הערה הבאה. 
(58) <b>המגן אברהם</b> [או"ח תסז כה] פסק באחד שהכניס לתוך פיו חתיכה מתרנגול והרגיש שיש בפיו חטה, החתיכה אסורה ושאר התרנגול מותר שאין מחזיקים טומאה ממקום למקום, עוד העלה שאם בשלו תבשיל בקדירה וסלקוהו מהכירה למקום אחר ונצטננה ונמצא על גבי חטה אמרינן שעכשיו נפלה דלא מחזקינן איסורא ממקום למקום. ומביא לכך ראייה מסוגיין. <b>הפמ''ג</b> [שם ה] <b>והשב שמעתתא</b> [ג ה] תמהים, שאם מדמים איסור לטומאה יש לאסור גם בחמץ כיון שלהלכה קייש לומר כרבי יוחנן שתולין ממקום למקום. [ראה <b>מחצית השקל</b> בביאור על המג"א]. <b>בשערי יושר</b> [ב יב] מאריך להוכיח שעיקר טעמיה דרבי יוחנן לתלות ממקום למקום הוא רק כלפי החומרה שהחמירו בתרומה וקדשים שכמו שהחמירו כשעת מציאתן הוא הדין שלא במקום מציאתן החמירו לתלות ולאשוויי ספק, אבל לענין עצם הספק גם רבי יוחנן מודה שאין מחזיקין ממקום למקום ולפיכך לא חשוב אף כספק טומאה לטמא ברה"י, ראה בדבריו שמאריך להוכיח שלמסקנת הגמרא שלרבי יוחנן תולין ממקום למקום אין זה אלא ברה"י אבל ברה"ר ובאין בו דעת להשאל מטהרינן. ואף <b>שבתוס' הרא''ש</b> הוכיח לא כך, אין זה אלא להוה אמינא. 
(59) ראה <b>במגן אברהם</b> [תסז יח] שאם מלגו התרנגולת ומצאו אח"כ גרעין חטה בקופה במים, התרנגולת אסורה כשעת מציאתן ולא אמרינן שעכשיו היא נפלה אחר המליגה היות ואין הספק אלא בזמן מכרעינן כשעת מציאתן היכא דליכא חזקה, עכ"ד. <b>ובשערי יושר</b> [ב יא] האריך לבאר הטעם שאין כאן חזקה דמעיקרא שכל שהספק הוא מחמת איסור תערובת או פליטת איסור שהוא דבר נוסף שלא היה מעיקרא לא שייך בזה חזקה דמעיקרא, רק כשהנידון על החתיכה עצמה שהיתה מעיקרא אם השתנתה או לא. לפיכך כשהספק הוא רק מזמן לזמן והוא במקום מציאתן מכרעינן ודאי כדהשתא. ראה שם באורך. ודין זה מבואר אף לדעת תוס' הסוברים שההכרעה כשעת מציאתן אינה אלא חומרה בתרומה וקדשים שעיקר טעמם משום שאף בלא ראוהו חי איכא חזקה דמעיקרא, אבל כשאין כלל חזקה דמעיקרא מודו דאזלינן מעיקר הדין כשעת מציאתן כמבואר בדבריהם [פסחים צא ז]. ראה עוד <b>בשערי יושר</b> [ב יב] שביאר הטעם שאין מחזיקים ממקום למקום מעיקר הדין, כיון שעיקר ההכרעה כשעת מציאתן אינה מפרשת חזקה במקום ספק. אלא משום שכל ריעותא דלא חזינן לא מחזקינן <b>דליתא לספק</b> כלל ולפיכך מהני אף ברה"י, לפיכך בכל דבר איסור או טומאה שאינו נפקא מינה לעצמו אלא רק כלפי אחרים שנמצאים סביבו נקטינן שכן הוא כמו שלפנינו במקום זה. ואין לנו להוסיף טומאה או איסור במקום אחר שלא ראינו ריעותא, [וזה הענין דוקא במת וכדומה שאין נפקא מינה לעצמו אימתי מת אלא רק על הטהרות שסביבו. נקטינן ששינוי המקומות הם כדברים נפרדים שאין ריעותא של אחד גורם דין ספק על חבירו אבל באשה נדה שהספק נוגע אליה ואצלה לא שייך חילוק המקומות שבכל מקום שהיא טומאתה עמה ליכא האי כללא וכמו כן בחבית ונמצאת חומץ או במומין וכדומה אין שינוי המקום משנה הדין, רק בדבר <b>המטמא או</b> <b>האוסר</b> כל שסביבו הוא דמחלקינן ממקום למקום]. ולפיכך שפיר נוקט <b>המג''א</b> [שם כה] בקדירה שנתבשלה וטלטלוה למקום אחר ונצטננה, ונמצאת על גבה חטה דאמרינן עתה נפלה משום שאין מחזיקים ממקום למקום, שעצם הספק על התבשיל, שבחטה עצמה אין נפקא מינה כלל אלא הספק אם בעת שהיה התבשיל על הכירה כבר היה החטה בתבשיל, ובזה נקטינן לא להחזיק ריעותא להוסיף איסור במקום אחר. ראה שם באורך דבריו. 
(60) <b>הרשב''א</b> מקשה דילמא טהור משום שהוא שלא במקום מציאתו וליכא ספק כלל. "וליכא למימר דאליבא דרבי יוחנן פריך, דלרבי יוחנן נמי שלא במקום מציאתו אין שורפין אלא תולין משום מעלת טהרות דלא דמי לסוטה". היינו שגם לרבי יוחנן שמחזיקים ממקום למקום אינו אלא חומרה משום מעלת טהרות אבל אין לטמא מדינא כספק טומאה ברה"י כיון שלא דמי לסוטה. ראה <b>שו''ת הרשב''א</b> [א שנט] שהוסיף דלא מטמאינן ברה"י אלא כשישנה לטומאה ודאי ואיכא ספק מגע, אבל כאן שמעיקר הדין אין מחזיקים ממקום למקום ליכא ספק כלל ואין לטמאות מדין ספק טומאה ברה"י. מתרץ הרשב"א שאמנם הגמרא בתחילה שהקשתה לרבי יוחנן סברה כן שטעם הטהרה בככר משום שלא במקום מציאתו הוא אך למסקנא סברינן שחשיב מקום מציאתו, וקושיית הגמרא כאן בין לחזקיה ובין לרבי יוחנן, ראה <b>שו''ת הרשב''א</b> [שם] שהאריך יותר לבאר הטעם למסקנא שאין לטהר משום שאין מחזיקים ממקום למקום, שהרי לגבי הככר אי אפשר לומר שלעולם הוה הככר במקום זה שהרי קודם לכן היה על הדף וכו'. ראה שם באורך. מבואר ברשב"א שמכח מעלת מקום מציאתן מובן שאין לטמא במקום אחר מדין ספק טומאה ברה"י כיון שבמקום אחר ליכא כלל ספק. וכן מדוייק <b>ברש''י</b> כאן [ד"ה מכדי] שפירש שעל "קופה לא פריך דהא לא איתחזיק טומאה בזוית של בית הראשון" כוונתו שאין להקשות כן אף לרבי יוחנן משום שאיהו נמי מודה שמעיקר הדין אין להסתפק ממקום למקום שאינו אלא חומרה לתרומה וקדשים. וכמו שכתב הרשב"א. עוד כתב רש"י "כי היכי דפריך אככר מצי למיפרך אמחט ואמטלית ולשנויי כדמשני" עכ"ל. ראה <b>חידוד הלכות</b> שדייק ברש"י שאינו סובר כתירוץ התוס' [ב א ד"ה מעת] שאין לדון רשויות בספק טומאה למפרע. 
(61) מבואר בגמרא, שבעונה הראשונה היא טמאה מעיקר הדין. והקשה <b>הערוך לנר</b>, ממה נפשך, אם חכמים סוברים כהלל, למה הם לא מטמאין מדינא מפקידה לפקידה<QM> ואם כשמאי, הרי אף באותה עונה היא טהורה מדינא. ומתרץ, שחכמים סוברים כהלל, שתיקנו משום סייג לטמא למפרע. אך לאחר שתיקנו לבדוק שחרית וערבית, לא גזרו מדינא אלא באותו עונה. <b>והחזו''א</b> [צז א] תירץ כעין זה, והוסיף, שאחר תקנת חכמים לבדוק שחרית וערבית, לא שכיח החשש של מפקידה לפקידה, ולכן לא קנסו אלא עונה אחת. עוד הקשה <b>החזו''א</b>, למה ד' נשים דיין שעתן<QM> הרי כיון שצריכות לבדוק שחרית וערבית, ראוי לקנוס אותן כשאר נשים! <QM> ותירץ, כיון שיש להן חזקה שאינן רואות, לא קנסו אותן, וקנסו רק בשאר נשים שאין להן חזקה. <b>רש''י</b> [ב א ד"ה לא] פירש, שחכמים לא מחמירים כהלל לטמא יותר ממעת לעת, כי "כולי האי לא מוקמי כותלי בית הרחם דם". <b>ובחידוד הלכות</b> [שם] הקשה, למה לא נקט את טעם גמרא כאן<QM> ומבאר <b>הגראי''ל שליט''א</b>, כי מה שהפסידוה עונה הוא רק כתוספת חשש, שהוסיפו לחשוש משום קנס על כל המעת לעת, שאין זה סתם קנס בלא חשש, אלא קנסוה בשלא בדקה, לחשוש שמא ראתה מעת לעת, אף שהוא חשש רחוק. אבל אם אין סיבה לחשוש כלל, אין מקום לקנס. ולכן פירש"י, שעד מעת לעת קנסו, לפי שעדיין יש מקום לחוש שמא העמידו כותלי בית הרחם את הדם, אך יותר מזה לא יתכן קנס, כיון שאין לחשוש כל כך. 
(62) נחלקו <b>הראשונים</b> בטעם הדבר. <b>רש''י</b> פירש במשנה משום ש"אורח בזמנו בא". וכן כתב <b>הרשב''א במשמרת הבית</b> [בית ז שער ג]. אך ה<b>תוס'</b> לקמן [ס ב ד"ה עוברה] <b>ובבדק הבית</b> שם פירשו הטעם משום שמסולקת דמים. ו<b>הפליתי</b> [קפד] הקשה, כיון שבאותה עונה טמאה מדינא [דקימא לן כרבי יהודה סג ב], אם כן, למה ביש לה וסת לא חוששים לאותה עונה. וראה <b>בנאות יעקב</b> [סימן כו סקי"א], <b>וחוות</b> <b>דעת</b> [קפד ט]. 
(63) <b>החשק שלמה</b> הקשה, מה הטעם של רבי דוסא הסובר שאשה הרואה שלא בשעת וסתה דיה שעתה<QM> והרי אין כאן את החזקה של אורח בזמנו בא<QM> וביאר, שאשה הרואה שלא בשעת וסתה הרי היא נחשבת כרואה באונס, ולפיכך לא מטמאת למפרע. <b>והנאות יעקב</b> [כו ז] פירש, כיון שאשה אשר יש לה וסת דיה שעתה משום שהיא נחשבת כמסולקת דמים לפני שעת הוסת, לכן, גם אם ראתה שלא בשעת וסתה, דיה שעתה, משום שהיא נחשבת כמסולקת דמים לפני הראיה, כל זמן שהראיה אינה בזמן הווסת. 
(64) <b>רש''י</b> פירש שמטמאים למפרע עד שעת הכיבוס. <b>והרמב''ם</b> [איסורי ביאה פ"ט ג] סובר שמטמאים עד מעת לעת. וראה <b>בסדרי טהרה</b> [קצ עד] <b>וערוך לנר</b> שהקשו ממה שכתב הרמב"ם [משכב ומושב ג ז] שהרואה כתם טמאה למפרע עד עת הפקידה. וראה <b>באבי עזרי</b> [על אתר] שיישב דעת הרמב"ם. 
(65) כך <b>פירש''י</b>, ומבואר שראתה כתם <b>בשעת</b> <b>וסתה</b>, ומכל מקום מטמאה למפרע, על אף שבראיית דם מגופה דיה שעתה, כיון שבראייה שלא בשעת וסתה טמאה למפרע, וראיית כתם דינה כראתה שלא בשעת וסתה, גם אם ראתה אותו בשעת וסתה. וצריך ביאור מה הטעם לטמא כתם למפרע אף אם ראתה אותו בשעת וסתה. <b>והגראי''ל שליט''א</b> מבאר, שאין כוונת רש"י לומר שהסיבה לטמאותה למפרע בכתם היא משום שאשה הרואה דם מגופה שלא בשעת וסתה מטמאה למפרע. אלא כוונתו לבאר, שאין כל כך חומרא בכתם בכך שהיא נטמאת למפרע יותר מאשר בראית דם מגופה, שאינה נטמאת למפרע, כיון שגם בראיה מצינו אופן שמטמאת למפרע. כי הכלל הוא, שבכתם מחמירים דרגה אחת יותר מאשר בראיה, כדלהלן בגמרא [ה א], ועיקר כוונת רש"י לבאר שאין לתמוה היאך יתכן להחמיר כל כך בכתם טפי מראיה. 
(66) <b>הרשב''א במשמרת הבית</b> [בית ז שער ג] הוכיח מכאן שהטעם ל"דיה שעתה" אינו משום שהיא נחשבת מסולקת דמים, כי אם כן, אף אם ראתה שלא בשעת וסתה אינה צריכה לטמא למפרע, כיון שכל הזמן שאינו זמן הווסת היא בחזקת מסולקת דמים. וראה <b>בנאות יעקב</b> [כו ז] שתירץ דעת הרא"ה, שאף אם היא נחשבת כמסולקת דמים, מכל מקום, כשראתה שלא בשעת וסתה, כיון ששינתה וראתה, חיישינן למפרע. 
(67) <b>רש''י</b> מפרש, שבכתמים היא מטמאה למפרע בשעת וסתה משום דאשכחן גם בראיה שמטמאה למפרע, אם ראתה שלא בשעת וסתה, ולכן אין זה נחשב שכתמה חמור מראייתה. ולכאורה עדיין תמוה, למה בכתם מטמאה למפרע אף בשעת וסתה. <b>והתוס' לעיל</b> [ג א ד"ה ושרצים] פירשו הטעם "הואיל ואם הכתם יבש הוא, על כרחך טמאה למפרע. ופעמים נמי אף כשהוא לח, מוכיח דלא אתא השתא וכו', לא פלוג רבנן בכתמים". <b>ורש''י</b> [בסמוך ד"ה דמחמיר] פירש טעם החומרא בכתמים, וזה לשונו: "אבל בכתם, איכא למימר אי בדקה לחלוק, מעיקרא הוה אישתכח". ובפשטות, כוונתו לחלק בין ראיה, שאינה מטמאה למפרע משום שאילו היה דם היתה רואה מעיקרא, ובין כתמים. אך תמוה, למה פירש רק לחדא לישנא בטעמא דשמאי. ועוד, למה לא מעמידים על חזקה דמעיקרא שבד' נשים אין ריעותא כלל, ויתכן לבאר, שכוונת רש"י לדמות לבדקה בעד ונמצאת טמאה ואינה זוכרת באיזה יום או שעה בדקה בו שלא יתכן להעמידה על חזקתה, כי כל דבר שכבר נתברר לנו אלא שנשכח מאתנו, לא יתכן להעמיד על חזקה, והוא הדין בכתם, יש לומר, שאם היתה בודקת החלוק אתמול היתה מוצאת הכתם, הילכך חשיב כבדקה ואינה זוכרת מתי בדקה. 
(68) <b>תוס'</b> [ד"ה הא] מדייקים מכאן שאשה אשר יש לה וסת אינה נחשבת מסולקת דמים כמו ד' נשים, ולפיכך מטמאה בכתם למפרע. ואם כן, רבי דוסא הסובר דיה שעתה ביש לה וסת, כ"ש דיה שעתה בד' נשים. ומקשים התוס' מסוגית הגמרא להלן [ז ב]. ותירצו: ויש לומר, הא דביש לה וסת כתמה טמא למפרע, לאו משום דחמיר טפי מד' נשים, אלא משום דגזור בשעת וסתה אטו שלא בשעת וסתה, אע"ג דבראיה לא גזור. וביאר <b>הגרעק''א</b> [במהדו"ק תשובות נו] שודאי ד' נשים מסולקות יותר מאשה שיש לה וסת, אלא שביש לה וסת וראתה ביום וסתה, כשאנו באים לומר שראתה מאתמול, הרי אנו באים לחדש נגד הטבע, ולכן אמרינן שהיום ראתה, כיון שיש סיבה שתראה היום ולא מאתמול, שאין ראוי שתראה אז. מה שאין כן בד' נשים, אין שום חילוק בין אתמול להיום, כיון שהיא מסולקת לגמרי מדמים, וכיון שראתה הוי שינוי מטבעה, ומהיכי תיתי לומר ששינתה היום יותר מאתמול. לפיכך מטמאין לה למפרע. ולענין כתם החמירו אף שמצאתו בשעת וסתה, מטמאים למפרע גזירה אטו שלא בשעת וסתה, וכפי שפירשו התוס' לעיל [ג א] כיון שלפעמים הכתם יבש שודאי הגיע מאתמול שלא בשעת וסתה מטמאים למפרע עד שעת כיבוס, לא פלוג רבנן וגזרו לטמא למפרע אף כתם לח. 
(69) ראה <b>פירש''י</b> ומשמע שמספיק בב' שערות אף שלא הגיעה לי"ב שנים. ראה <b>תורת הבית</b> [יז א] שחולק על זה, ראה עוד <b>בסדרי טהרה</b> [קצ ה]. 
(70) נחלקו <b>הראשונים</b> בהא דאמרינן מתוך שמהומה לביתה אינה מכנסת לחורין וסדקין, אם יש להוכיח שכל בדיקות שעושה לבעלה אינה צריכה חורין וסדקין או לא. שיטת <b>הראב''ד</b> [בעלי הנפש שער הספירה והבדיקה] שלא הצריכו חורין וסדקין אלא לטהרות ולא לבעלה. ואילו שיטת <b>הרמב''ן</b> כאן, שבהפסק טהרה בעי חורין וסדקין, אבל בספירת ז' נקיים, שכבר עומדת בחזקת טהרה, אינה צריכה חורין וסדקין. שיטת <b>הרשב''א</b>, שאף ז' נקיים צריכה בדיקת חורין וסדקין, כדי שלא יהא בעלה שהוא באיסור כרת קל ממעלת עסק טהרות. ולא הקילו לבעלה אלא בבדיקה קודם תשמיש, שעיקרה רק משום מעלת הטהרות. וראה שם לשון הרשב"א, שכשאינה בודקת בחורין וסדקין הוי חצי בדיקה. ובשורש הפלוגתא ובביאור תקנת חורים וסדקים נאמרו באחרונים כמה טעמים. <b>א</b>. <b>הנודע ביהודה</b> [מו] נוקט שבלא חורין וסדקים חיישינן שמא כותלי בית הרחם העמידוהו ונתעכב הדם בחורין וסדקים. ויסוד פלוגתת הרשב"א והראב"ד הוא, האם כמו שבמעת לעת לא חיישינן לכותלי בית הרחם אלא לטהרות ולא לבעלה, הוא הדין לענין הפסק טהרה וז"נ. או לא. ראה שם נפקא מינה לדינא. וראה עוד <b>בחוות דעת</b> [קצו ד]. <b>ב</b>. <b>הגרעק''א</b> [קמא ס] מבאר, שלעולם לא חיישינן לכותלי בית הרחם, ועיקר החשש שמא עתה בשעת הבדיקה זב הדם דרך חורין וסדקים, ולפי זה נוקט שבמכנסת המוך עמוק הרבה שאף אם היה דם זב לחורים וסדקים היה נוטף על המוך לכולי עלמא אינה צריכה חורין וסדקים. ראה עוד <b>בסדרי טהרה</b> [קצו כג] <b>ובחזו''א</b> [צג ג] ג. החזו"א [שם] מפרש שלעולם עיקר הבדיקה הוא לברר עכשיו שהמעיין סתום, ומה שהצריכו בדיקה בחורים ובסדקים, הוא משום שבבדיקה לחוד אין ראיה שנפסק המעין, דדרך הראיה שאינה שופעת כנהרא, ועל ידי חורים וסדקים הוברר שמעיינה סתום. וראה עוד בחזו"א [צב כא] שהוסיף שכל שמעיינה פתוח, עומדת טיפת הדם בפיה, ועל ידי הדחיקה היא יוצאת. והעלה לפי זה, שדי בקינוח כמה פעמים בזה אחר זה, וכן באופן שיש טבעת, מהני בדיקת חורים וסדקים, כי הדחיקה מבררת שנסתם המעיין. אמנם ראה <b>בחזו''א</b> [פא] שחידש דלא מהני בדיקת הפסק טהרה מיד לאחר רחיצה כיון שאין הבדיקה מבררת שמעיינה סתום. ומבואר, שענין הבירור של חורים וסדקים הוא לברר שמעינה נסתם ולא שפעה <b>סמוך</b> להפסק טהרה, ולפיכך נקט שאינו בירור לאחר הרחיצה. וכן כתב <b>הסדרי טהרה</b> [קצו כג], ולכאורה דבריו כאן סותרים למה שפירש בסימן צ"ב, שענין בדיקת החורים והסדקים הוא כדי לברר שמעיינה נסתם עכשיו. ובמחלוקת <b>הרמב''ן והרשב''א</b> אם יש לחלק בין בדיקת הפסק טהרה לז' נקיים, ראה <b>חזו''א</b> [צב כו]. ויש שפירשו, שיסוד הפלוגתא בגדר הבדיקה דז' נקיים הוא, האם ענינה להחזיקה בטהרה כמו ההפסק טהרה, או דילמא אין ענינה אלא לקיים דין ספירה. בשיטת <b>הרשב''א</b> צריך ביאור, מאי שנא מעת לעת דלא חיישינן אלא לטהרות ולא לבעלה ובבדיקות סבירא ליה שלבעלה חמיר טפי, ראה <b>סדרי טהרה</b> [קצא ב] <b>ובשו''ת</b> <b>רעק''א</b> [סב]. 
(71) ראה <b>רש''ש</b> שהקשה מדברי <b>התוס'</b> [ג ב ד"ה ולאביי] שכשמצאה דם לא חיישינן אלא שנתעכב הדם הזה שנמצא בבית החיצון, אבל לא חיישינן שהיה דם אחר, אם כן, מאי טעמא הכא אמרינן שלא תמעט שמא תחפנה שכבת זרע הרי כל מה שנחשוש כשתמצא דם הוא רק שמא דם זה כבר היה קודם, אבל לחוש שהיה דם אחר על העד ולא ראתה אותו, לכך לא נחוש, ולמה לא תועיל בדיקה זו שלאחר תשמיש. ראה עוד <b>במי נדה</b>. 
(72) לכאורה לא מובן מה סלקא דעתין שלא תועיל פקידה למעט משום שאין פסידא של טהרות, והרי סוף סוף בדקה, ולמה ניחוש שהיה דם קודם לכן<QM> אלא מוכח מכאן, שגם עם בדיקה, עדיין שייך לחוש שהיה משהו דם. רק שתיקנו רבנן שפקידה תמעט משום פסידא דטהרות. וכשאין כל כך פסידא, שפיר יש לחשוש. ולעיל [ד ב] הוכחנו כן שאין הטעם משום קנסא לחוד, רק כשיש סיבה לחשוש. 
(73) <b>תוספות</b> [ד"ה מסייע] תמהים, שמכאן ליכא ראייה שמטמאה מטה מדין משכב ומושב לטמא אדם ובגדים, כי דילמא לא הוי רק טומאת מגע, שמטמאה מטה במגעה. ראה <b>תוס' הרא''ש</b> ד"ה הא בתירוצו השני <b>ורמב''ן</b> שהכריחו דלא תני במתניתין מטה לאשמועינן שנטמאת במגעה, לפי שהוא פשיטא, כיון שכבר תנא שמטמאת טהרות. ומוסיף <b>הרמב''ן</b> שאין לומר דאשמועינן שמטמאת גם אדם וכלים ולא רק אוכלין ומשקין. שאם כן, ליתני היתה עסוקה בטהרות ונוגעת בכלים, מטה למה לי, אלא לאשמועינן שעושאתה לטומאת משכב. 
(74) מקור הדין של דבר שאין בו דעת להישאל נמצא בגמרא סוטה [כח ב]: "מה סוטה, דבר שיש בו דעת להשאל, אף שרץ, דבר שיש בו דעת להשאל. מכאן אמרו, דבר שיש בו דעת להשאל, ברשות היחיד ספיקו טמא, וברשות הרבים ספיקו טהור. ושאין בו דעת להישאל, בין ברשות היחיד בין ברשות הרבים ספיקו טהור". ולהלן שם בגמרא [כט א] איתא ילפותא אחרת מדרב גידל אמר רב, שדורש את הכתוב "והבשר אשר יגע בכל טמא, לא יאכל", ודאי טמא הוא דלא יאכל, הא ספק יאכל. ואילו בהמשך הכתוב נאמר "והבשר, כל טהור יאכל בשר". ומשמע כי רק ודאי טהור הוא דיאכל, הא ספק לא יאכל. אלא לאו, כאן בדבר שיש בו דעת להשאל, וכאן בדבר שאין בו דעת להישאל. ומבארת הגמרא, דאיצטריך תרי הילפותות. דאי מדרב גידל, הוה אמינא, בין ברשות היחיד ובין ברשות הרבים ספיקו טמא כשיש בו דעת להשאל, להכי איצטריך למיגמר מסוטה דלא מטמאינן אלא ברשות היחיד, ואם היינו לומדים רק מסוטה, הוה אמינא עד דאיכא דעת נוגע ומגיע, קא משמע לן מדרב גידל שלהגדרת דבר שיש בו דעת להשאל די בכך שיש דעת בנטמא, אבל במטמא לא בעינן דעת. ויש לדון בעיקר ההלכה בדבר שאין בו דעת להישאל, האם הוא משום שאינו דומה לסוטה, לכן אינו נכלל בחידוש שנתחדש בסוטה לטמא ברשות היחיד, אלא הוה ככל הספיקות שבתורה שבמחצה על מחצה מעמידים על חזקה. או שנתחדש דין בדבר שאין בו דעת להשאל, שכל הספיקות טהורים אפילו ברשות היחיד, מגזירת הכתוב. עוד יש להסתפק, האם שתי הילפותות הן ילפותא אחת, שמשתיהן לומדים את ההלכה בדבר שאין בו דעת להשאל, או שיש כאן שני לימודים נפרדים, האחד, שיש דין מיוחד של דבר שאין בו דעת להשאל הנלמד מסוטה. השני הוא דין אחר שנלמד מדרב גידל אמר רב. ראה סוגיית הגמרא חולין [פו ב] גבי תינוק שנמצא בצד העיסה שרבי מאיר מטהר משום סמוך מיעוטא לחזקה. והקשו שם <b>התוס'</b> [ד"ה סמוך] תיפוק ליה דרבי מאיר חייש למיעוטא, ובלאו סמוך לחזקה הוי ספק. "דליכא למימר אע"ג דהוי ספק מכל מקום לא גמרינן מסוטה לטהר אלא בפלגא ופלגא, דנהי דמסוטה לא ניליף נילף מדרב גידל דדריש מוהבשר אשר יגע". ומבואר שסברי תוס' שלדינא דרב גידל אין צורך לחזקה, ודי לנו במה שרבי מאיר חייש למיעוטא שלא הוי ודאי, אף דהוי נגד רובא מכל מקום טהור בדבר שאין בו דעת להשאל, אך <b>התוס'</b> בנדה [יח ב סד"ה סמוך] נוקטים שאפילו לרבי מאיר לא אזלינן בתר מיעוטא בדבר שאין בו דעת להשאל ורק משום דהוה פלגא ופלגא מטהרינן. ויתכן שפלוגתתם תלויה בחקירה הנזכרת לעיל. יעויין <b>רש''י</b> [ד"ה מכדי] שכתב, מאי שמטהרינן בשמעתין משום טומאת נדה באין בו דעת להישאל משום דמסוטה ילפינן. אולם <b>התוס'</b> [ב א ד"ה מעת לעת] פירשו דילפינן מדרב גידל. 
(75) קושיית הגמרא צריכה ביאור, כיון שכל הספק הוא באשה עצמה אם היתה טהורה או טמאה הרי הוה ליה דבר שיש בו דעת להשאל. ראה <b>חזו''א</b> [צז ד] ג' סברות ליישב: א. כיון שלא נודע הספק עד שנגעה בדבר שאין בו דעת להשאל, יש לטהר מה שנגעה בהם. ב. שאני ספק דלמפרע, שהוא לא נלמד מסוטה, ואינו כטומאה ודאית אלא כשאר ספק. ג. שאני ספק דלמפרע, שאין נפקא מינה כלפי האשה עצמה כלל, שכל הספק הוא רק כלפי מה שנגעה בו, ולפיכך יש לדונו כדבר שאין בו דעת להשאל. <b>רש''י</b> [ד"ה מכדי] פירש שעל הטהרות בלא מטה לא הקשתה הגמרא, כיון שהיא עסוקה בהן ואוחזתן בידה הוה ליה כידה וכעין זה כתבו <b>תוס'</b> ד"ה מכדי. לפי זה מבואר בתירוץ הגמרא לזעירי שלא חידש לנו סברא זו כשאדם אוחז בטהרות מיקרי יש בו דעת להשאל. אלא עיקר חידושו שמטמאה משכב ומושב ולהא הוצרך להעמיד בחברותיה נושאות אותה במטה. 
(76) <b>התוס'</b> [ב א] הוכיחו מסוגיין שמטמאין באשה מעת לעת אפילו ברשות הרבים, שהרי כאשר חברותיה נושאות אותה במטה איכא שלשה. ו<b>בראשונים</b> נאמרו כמה אופנים לדחות את ראייתם, כי לעולם ספק טומאה ברשות הרבים טהור. א. נשים, אפילו מאה, חשיבי כחד. ראה <b>ערל''נ</b> מה שהביא להקשות על זה מסוגית הגמרא בנזיר [נז א] ועיין עוד <b>בחידושי החת''ס</b> <b>פתחי נדה אור שמח</b> [אבה"ט טז ב] <b>ואבי עזרי</b> ] שם]. <b>וברמב''ן</b> כתב על תירוץ זה שאינו כלום. ב. מדובר שהיא ישנה בכילה במיטה שחילקה רשות לעצמה. ראה <b>תוס'</b> סוטה [כח ב] ד"ה ברשות הרבים. ג. <b>הרמב''ן</b> מסיק לתרץ, כיון שהאשה טמאה ודאי ואין הספק בה אלא שהיא מטמאה, היא אינה נחשבת מן המנין אלא כגוף השרץ. ו<b>הריטב''א</b> מקשה על זה, כיון שדם נדה הוא המטמא, והספק אם היה שם דם, אין האשה כגוף השרץ. וראה בשו"ת <b>חת''ס</b> [אבהעל זה [ח"ב קב] שתמה, שאם כן, היאך בסוטה מצטרף הבועל לשלשה, הרי הוא גוף הטומאה. ותו, אמאי גבי ב' נזירין מצטרפין לשלשה [נזיר נז א] הא אחד מהם ודאי טמא. וראה <b>חזו''א</b> [צח ב] שביאר, שאם היה הנידון על האשה עצמה ודאי שהיתה מצטרפת לג', כיון שספק טומאתה נולד ברשות הרבים, ומה לי אם חזיא מגופה או טומאתה מבחוץ. אלא עיקר טעם הרמב"ן משום שבגמרא מבואר שאין צורך לדון על האשה עצמה, רק על הטהרות, ודמיא להיכא שנגעו טהרות בספק שרץ ספק צפרדע הלכך אינה מצטרפת לג'. וראה עוד <b>בשערי יושר</b> [א טו]. 
(77) <b>הגרעק''א</b> ביאר כלל בסוגיא: היכא ש<b>הנטמא</b> יש בו דעת, לכולי עלמא אין צריך דעת <b>במטמא</b>, כגון אדם אצל שרץ וספק נגע. ורבי יוחנן שאמר ספק טומאה הבאה בידי אדם נשאלין עליה אפילו בכלי המונח על גבי קרקע כמי שיש בו דעת להשאל, חידש ב' דברים. <b>א</b>. מספיק דעת המטמא בלא דעת הנטמא. <b>ב</b>. דבר הנמצא בידי אדם, כידו ממש דמי, ומיקרי דבר שיש בו דעת להשאל. ובמסכת פסחים [יט א] דנה הגמרא בסכין שביד אדם וספק נגע במחט טמאה שבבשר, דמטמאינן, אי עזרה היתה חשיבא כרשות היחיד, וכרבי יוחנן שאמר ספק טומאה הבאה בידי אדם נשאלין עליה. ואף שרבי יוחנן הרי מיירי <b>שהמטמא</b> ביד האדם, שהשרץ בידו וספק אם נגע בכלי על גבי קרקע, מכל מקום, היכא שהנטמא יש בו דעת להשאל, פשוט טפי לטמאו. ואם כן, בההיא דפסחים צריך להגיע רק לחדוש השני של רבי יוחנן, שדבר שביד האדם חשיב יש בו דעת להשאל. ראה <b>תוס' הרא''ש</b> דמבואר כן. וכן כתב <b>המהר''ם</b>. ובדעת זעירי הבינו תוס' [ד"ה כשחברותיה] בקושייתם, שמודה לחידוש השני שדבר שביד האדם חשיב כיש בו דעת להשאל, ולפיכך מהני כשחברותיה נושאות אותה, שעך ידי זה חשיב המטה כיש בו דעת להשאל, וזעירי פליג רק על החידוש הראשון, דסבירא ליה דבעי דוקא דעת <b>הנטמא</b>. ולפיכך הקשו <b>התוס'</b> אמאי הוצרכה הגמרא בפסחים רק לרבי יוחנן, הא כיון שהסכין הנטמא ביד האדם גם לזעירי מהני. ומתרצים <b>תוס'</b> ב' תירוצים: <b>א</b>. זעירי סובר דחשיב המטה כיש בו דעת להשאל משום דיש דעת גם במטמא היינו הנדה, וגם בנטמא - המטה על ידי שחברותיה נושאות אותה, ולפי זה זעירי פליג על רבי יוחנן בתרתי, שדעת המטמא אינו מספיק. וגם מה שהנטמא ביד אדם לא סגי לזעירי. <b>ב</b>. הכא גם חברותיה הנושאות אותה נטמאות במשא הנדה אבל בגמרא בפסחים אין האדם טמא אלא הסכין שנגע במחט. מבאר <b>רעק''א</b> דזעירי פליג דמה שביד האדם לא מהני לקרותו יש בו דעת להשאל, ובסוגיין דמהני כשחברותיה נושאות אותה משום שהשאלה גם עליהן אם טמאות במשא הנדה הלכך המטה והאדם כאחד הוא. [הטעם שבגמרא בפסחים אין האדם נטמא כי אם הסכין יעויין <b>ערל''נ</b>. <b>שפת</b> <b>אמת</b> בפסחים, <b>ואחיעזר</b> [א א ד] וגם לתירוץ זה פליג זעירי על רבי יוחנן בתרתי, דדעת המטמא לא סגי, וגם מה שהנטמא ביד האדם לא מהני אפילו בצירוף דעת המטמא רק במקום שהשאלה היא גם על האדם וגם על מה שבידו. העולה מד' התוס' [כפי שביארם רעק"א] שזעירי לית ליה כלל חידוש זה שהאדם נותן שם של יש בו דעת להשאל על מה שבידו ורק משום צירוף דעת המטמא, או משום שהשאלה גם על האדם הנושא הוא דמהני. ויש לשאול, הרי כל קושיית הגמרא היתה על המטה שאין בו דעת להשאל אבל אטהרות לא פריך, <b>ופירש''י</b>, <b>כיון</b> שעסוקה בהן ואוחזתן בידה הוה ליה כידה והיא יש בו דעת להשאל. וכן פירשו <b>התוס'</b> ד"ה "מכדי". וכשהטהרות ביד הנדה, ליכא הסברא הנ"ל שעל הנדה עצמה אין צורך לדון ולפסוק, שהיא הרי ודאי טמאה מכאן ולהבא, וכל הספק הוא רק על הטהרות שלמפרע. וצריך לומר, כיון שעצם השאלה נוגע כלפי הנדה, והטהרות בידה, חשיבי כאחד. כי אף שכלפיה אין נפקא מינה, אך עד כמה שדנים על הטהרות בפני עצמן, הרי הנידון של הטהרות תלוי בנדה עצמה, שהיא תחילת הספק. מה שאין כן הסכין, שהוא ביד אדם טהור, והאדם אינו בכלל השאלה כלל, לפיכך הסכין נחשב כ"אין בו דעת להשאל". ראה <b>תוס'</b> פסחים [יט ב] ד"ה ואמר רבי יוחנן, שיטה שלישית בדעת זעירי, ועיין <b>זכר</b> <b>יצחק</b> [נה]. <b>התוס'</b> [ג א ד"ה מודה] הקשו אמאי שוטה מטמאת מעת לעת הא אין בה דעת להשאל, דמאי דחשיב דבר שביד האדם לדבר שיש בו דעת להשאל זהו רק באדם פקח, וגם לרבי יוחנן, נדה שוטה שפגעה בטהרות על גבי קרקע הוי טהור. ראה <b>משנה למלך</b> משכב ומושב [ג ד] שלפי כולם צריך שיהיה בנטמא דעת להשאל. ותירצו, כגון <b>שנגע בה אדם</b> ורוצה לעסוק בקדשים. <b>ובתוס' הרא''ש</b> תירץ, שהשוטה נגעה בטהרות שביד האדם. <b>והערל''נ</b> שם תמה, כיון שהשוטה טהורה, לפי שאין בה דעת להשאל, גם האדם שנגע בה אינו נטמא, וכדאמרינן בטהרות דחרש שוטה וקטן שנמצאו במבוי שיש בו טומאה וספק אם נטמאו, <b>טהורים</b>, לפי שאין בהם דעת להשאל. <b>ובאחיעזר</b> [א א ג] <b>וחזו''א</b> [צח ה] חילקו בין עצם הטומאה לבין מי שנוגע בה. כי דיני רשויות נאמרו על הנוגעין ולא על עצם הטומאה. הילכך חרש שוטה וקטן שנפסק עליהם לטהרה, אינם מטמאים גם אם יגעו במי שיש בו דעת להשאל. מה שאין כן הטומאה עצמה, לעולם היא נשארת בספיקה, וגם אם ברשות הרבים נגעו באדם לא טימאו, מכל מקום, אחר כך ברשות היחיד, כיון שנשאר בספיקו, מטמא. ואתי שפיר מה שאמרו התוס' שהשוטה היא הטומאה עצמה, ואף שאין בו דעת להשאל אין זה פוסק עליה דין טהרה שלא תטמא אחרים, אלא היא נשארת בספיקה. וכיון שנגעה באדם שיש בו דעת להשאל, טמא. ויש להעיר שתירוץ התוס' הוא גם לזעירי שכל שיש דעת בנטמא לכולי עלמא סגי, אך תירוץ <b>תוס' הרא''ש</b> הוא רק לרבי יוחנן. 
(78) ראה <b>רש''י</b> [ד"ה כמי] שדבר שאין בו דעת להשאל, לרבי יוחנן, הוא כגון שרץ המוטל אצל כלי על גבי קרקע, וספק נגע ספק לא נגע. ויש לעיין, מה הדין בספק אם היה בו דעת להשאל, כגון שרואים כלי מונח אצל שרץ, וספק נגע או לא נגע, ואין אנו יודעים היאך בא הכלי, אם על ידי אדם או על ידי רוח, או על ידי בעלי חיים שאין בהם דעת להשאל, האם משום שאין יודעים מה היה כאן, מיקרי אין בו דעת להשאל, או כיון שיש צד של ספק אם היה על ידי אדם שיש בו דעת להשאל, הוי ספק שיש בו דעת להשאל. <b>ובחזו''א</b> יו"ד [צח י] נוקט דחשיב אין בו דעת להשאל, מן הטעם, כיון שאין אנו יודעים מה היה, מיקרי אין בו דעת להשאל. 
(79) <b>תוס'</b> [ד"ה ספק] הקשו מאי קא משמע לן רבי יוחנן הא משנה מפורשת היא בטהרות תינוק הנמצא בצד העיסה וכו' שחכמים מטמאים משום שעשו לתינוק כיש בו דעת להשאל אף שהעיסה אין בה דעת. עוד תנן, טמא שפשט רגלו לבין המשקין ספק נגע ספק לא נגע טמא ברשות היחיד. <b>הגרעק''א</b> תמה, אמאי לא הקשו כן על זעירי. וביותר יש לתמוה לפי התירוץ השני <b>בתוס'</b> [ד"ה כשחברותיה], שלזעירי לא מהני מה שהטומאה ביד אדם אלא היכא שהספק גם על חברותיה, אם כן, בעיסה ומשקין, שלא יתכן לומר כן, לא יועיל מה שהם ביד אדם. ומתרצים התוס', דמצי למימר שבמשניות אלו העיסה והמשקין בידי אדם, ורבי יוחנן קא משמע לן שאפילו הם מונחים על גבי קרקע, או טהרות ביד טהור וטומאה מונחת על גבי קרקע. <b>הגראי''ל שליט''א</b> מעיר, שלכאורה מה שטהרות ביד אדם וטומאה על גבי קרקע מיקרי יש בו דעת להשאל לא חידש לנו רבי יוחנן דבלאו הכי ידענו סברא זו כמבואר בתוס' [ד"ה "מכדי"]. וזה גם זעירי סובר, ומוכח מתוס' שרבי יוחנן חולק על סברא זו שכשהטהרות ביד אדם משוי ליה ליש בו דעת להשאל מחמת שמחזיקם, וכל הטעם שמטמאינן כשהטהרות ביד אדם רק משום סברתו שבאה בידי אדם. והיינו שהכלל לרבי יוחנן כל שיש קשר עם אדם ספיקו טמא או בנוגע או במגיע, ראה <b>תוס'</b> <b>הרא''ש</b>, <b>ורעק''א</b> על דברי <b>תוס'</b> [ד"ה כשחברותיה]. 
(80) <b>רש''י</b> [ד"ה היה מתעטף בטליתו], פירש את האמור בברייתא, ש"או או" קתני. <b>א</b>. או שהוא היה טמא, וספק טימא טהרות בטלית כשהגביהו על כתיפו, ספק לא נגע. <b>ב</b>. או שהיו טמאות בצדו, כגון שרץ, והוא טהור, ספק נטמא טליתו ספק לא נטמא. וראה ב<b>ריטב''א</b> שלרש"י קושית הגמרא על רבי יוחנן היא רק מטהרות שעל גבי קרקע והטומאה בידו [הטלית], "דאלו מטומאות הא ל"ק, שהטלית שבידו שהוא הטהרות דבר שיש בו דעת להשאל הוא לדברי הכל, וכדאמר לעיל דהוה ליה יד חברותיה". ומבואר דסבירא ליה כשיטת <b>התוס'</b> פסחים [יט ב] בדעת זעירי, שלתירוצי <b>התוס'</b> בסוגיין [ד"ה כשחברותיה] לא מהני לזעירי, ועצם דברי הריטב"א צריכים ביאור, שאם כן, קשיא אף לזעירי מהברייתא, ומאי פריך רק לרבי יוחנן. <b>התוס'</b> [ד"ה היה מתעטף] מפרשים הברייתא באופן אחר, ובפשטות כוונתם היא ברישא לפרש כרש"י טהרות וטומאות בצדו, ורק בסיפא דטהרות וטומאות למעלה מראשו פירשו שהטהרות והטומאות לפניו, וספק נגע הטלית לטומאה, ואחר כך לטהרות. וקא משמע לן דלא הוי ספק ספיקא. אמנם ראה <b>בפתחי נדה</b> שהכריח כי כוונת תוס' לפרש בין הרישא ובין הסיפא שהטהרות לפניו והטלית טהור, וספק אם הטלית נגעה בטומאה ואחר כך בטהרות, וכן מפורש <b>בתוס' הרא''ש</b>. ובתוס' [ד"ה כשחברותיה] סיימו שלתירוצם בדעת זעירי ניחא מאי דפריך לרבי יוחנן מהיה מתעטף בטליתו ולא פריך נמי לזעירי, מעיר <b>הסדרי טהרה</b> בחידושיו כאן, שדבריהם קאי <b>לפירש''י</b> דאו או קתני, ולפיכך היכא שהטלית בידו קשיא גם לזעירי דהוה ליה יש בו דעת להשאל, אבל לפירוש <b>התוס'</b> כאן שהטומאה והטהרות לפניו והטלית טהור, וספק אם הטלית נגעה בטומאה ואחר כך בטהרות לא קשה צידי על זעירי שעיקר הספק אינו אלא על הטהרות והן מונחות על גבי קרקע. אמנם ראה <b>מהר''ם</b> על דברי התוס' כאן שהקשה במה שכתבו דקא משמע לן שלא הוי ספק ספיקא שמא לא נגע הטלית בשרץ, ואפילו נגע, ספק לא נגע בטהרות, אם כן, מאי פריך מעיקרא על רבי יוחנן, דילמא באמת הוי ספק ספיקא ולהכי טהור. [ראה <b>מהרש''א</b> שהקשה על תוס' לאיפוך מנלן דקא משמע לן דלא הוי ספק ספיקא הא אפילו אי הוי ספק ספיקא, הא קיי"ל שברשות היחיד מטמאים אפילו בספק ספיקא, ושינה בזה את הגירסא <b>בתוס'</b> ולגירסא זו לא קשה קושית <b>המהר''ם</b> וכן העיר <b>הפתחי</b> <b>נדה</b>, ובעיקר קושית <b>המהרש''א</b> ראה <b>חידושי</b> <b>הרד''ל וערל''נ</b>] מתרץ <b>המהר''ם</b> שהנידון גם על הטלית עצמה שגם היא בכלל הספק ועליה אין ספק ספיקא, ואפילו הכי טהורה, להכי פריך על רבי יוחנן. וכדבריו מבואר <b>ברמב''ן</b>. ויתכן לפי זה לומר דלא <b>כהסדרי טהרה</b>, <b>והתוס'</b> [ד"ה כשחברותיה] לא קאי לפירש"י, ומכל מקום גם על זעירי יש להקשות שהרי הטלית שהיא דבר הנטמא הוי ביד אדם והוה ליה כמטה ביד חברותיה. 
(81) <b>תוס'</b> [ד"ה "ואם"] מבארים שאינו ודאי ממש שאם כן, פשיטא, אלא קרוב לודאי. 
(82) <b>תוס'</b> נוקטים שרשב"ג חולק על הסיפא ואינו מטמא אלא אם כן שונה ונמצא שנגע, אבל על הרישא בספק נגע ספק לא נגע לא פליג והכריחו כן, דאי לאו הכי לא הוו רבנן פליגי שמבואר להלן [נח א] שדוקא להקל אין שונין אבל להחמיר שונין. אך <b>ברש''י</b> [ד"ה אין שונין] מדוייק שרשב"ג חולק גם על הרישא ותיקשי לשיטתו הוכחת התוס'. ראה <b>רמב''ן רשב''א</b> <b>וריטב''א</b> שהכריחו ברש"י דלאו דוקא הוא, ורש"י רק מתכוון לבאר הטעם שאין שונין, ולכאורה צ"ע <b>ברש''י</b> [ד"ה "שנה"] שמפורש דרשב"ג קאי ארישא. ראה עוד <b>בערל''נ</b> <b>וחידושי חת''ס</b>. 
(83) <b>הגראי''ל שליט''א</b> העיר, מאי קא סלקא דעתין שמשכב ומושב במעת לעת אינו מטמא אדם<QM> הרי כיון שיסוד הגזירה הוא משום שחיישינן, שמא ראתה, אם כן, על צד זה הויא נדה גמורה, שהיא עושה משכב ומושב לטמא אדם! <QM> וצריך לומר, הואיל וגזירת מעת לעת היתה רק לגבי טומאת תרומה וקדשים, לכן, כל מה שנטמאים המשכב ומושב והכלים זה רק לגבי לטמא תרומה וקדשים, ולכן אין המשכב ומושב מטמא מחמת גזירה זו אדם וכלים, אלא רק אוכלין שהם תרומה וקדשים. עוד יתכן לומר, הואיל וכל טומאת המשכב ומושב בגזירה זו היא רק כדי לטמא תרומה וקדשים, הרי לא יתכן שהמשכב עצמו יחשב כאב הטומאה. כי אב הטומאה הוא רק דבר שהוא טמא בעצמו, ולא דבר שכל טומאתו מתבטאת רק בלטמאות אחרים. כי כאשר הוא עצמו אינו טמא, אין הוא יכול להחשב כאב הטומאה. וכיון שגזירת טומאת משכב ומושב במעת לעת דנדה היא רק לגבי לטמא תרומה וקדשים, שהרי רק על כך נגזרה "גזירת מעת לעת", לפיכך סלקא דעתין שהוא רק ולד הטומאה, להעביר טומאה לתרומה וקדשים. ולמסקנא, שמשכב ומושב במעת לעת הוא אב הטומאה לטמא אדם ובגדים, אף שלכאורה אין לו טומאה עצמית, יש לומר, שגדר הענין הוא כמבואר <b>בחידושי רבי אריה ליב</b> [ח"ב ע] ביסוד טומאת משכב ומושב, שאינו משום שנטמא המשכב והמושב מן הנדה [וחידשה תורה שהוא אב הטומאה ולא ראשון], אלא, כל שיש עליו שם "משכב נדה", יש לו טומאה עצמית, שהוא אב הטומאה כמותה, ולא מחמת שמקבל טומאה ממנה. וכיון שהאשה נחשבת לנדה במעת לעת, הרי גם המשכב נחשב משכב הנדה, והרי הוא טמא בפני עצמו כמו הנדה עצמה, ולא רק כדי להעביר טומאה לתרומה וקדשים. ראה עוד הערה הבאה בענין טומאת כלי חרס המוקף צמיד פתיל. 
(84) <b>הגרעק''א</b> כתב, שהוא נבוך במאי דקימא לן שלגבי חולין אמרינן דייה שעתה, היאך יהיה הדין אם נגעה בחולין, והחולין נגעו בטהרות<QM> האם נאמר, כיון שלגבי טהרות מחמירים למפרע, גם כאן יש לחוש שכבר ראתה, והחולין נטמאו, והן ראשונים לטומאה, ומטמאים הטהרות, כי מה לי אם נגעה בטהרות או שנגעה בחולין, והחולין נגעו בטהרות. או דילמא, בחולין ליכא "טומאה למפרע" כלל. ומוכיח מסוגיין כצד הראשון, ממה שמטמאה כלי חרס בהיסט, אף שהוא חולין, מכל מקום נפקא מינה בטומאתו שהוא יטמא אחר כך לטהרות. אך מקשה על זה דפשטא דמילתא שחולין טהורין לגמרי, ולא מטמאין לטהרות. ראה <b>חזו''א</b> [צז ו]. מבואר <b>ברעק''א</b> שנתקשה רק כלפי כלי חרס ולא במשכבה ומושבה, ולמשנ"ת בהערה הקודמת מובן היטב. עיין <b>בזכר יצחק</b> [נה] שנוקט שחולין טהורים אפילו מלטמא אחר כך טהרות ומה שכלים טמאים אף על פי שגם הם בגדר חולין, שאני כלי חרס מאוכלין ומשקין שכלים טמאים לא חל עליהם דין עצמי שכל הנפקא מינה בטומאתן הוא כלפי אוכלין או אדם שיגעו בהם, מה שאין כן אוכלין ומשקין טמאים, חל עליהם דין עצמי מלבד מה שמטמאים אחרים. לפיכך בכלים, אף דהוי חולין, נטמאין בטומאת מעת לעת, דנפקא מינה לטהרות שיגעו בהם כסברת <b>רעק''א</b>, מה לי אם הנדה עצמה נגעה או שנגעה בכלים והם נגעו בטהרות, מה שאין כן אוכלין ומשקין, שיש לדון עליהן בפני עצמם כלפי טומאת עצמן, בזה נקטינן שאינן נטמאים בטומאת מעת לעת, דהוו חולין, וממילא טהורים הם גם כלפי אחרים. 
(85) <b>תוס' הר</b> [ד"ה מה] הקשה, אמאי לא גזרו שתטמא את בועלה מאי שנא מטומאת משכב ומושב, ותירץ, דהוא מילתא דלא שכיחא לא גזרו ביה רבנן. לכאורה צריך ביאור דמילתא דלא שכיחא שייך כשבאים לגזור על דבר שאינו שכיח אולם כיון שגזרו שתהא נדה למפרע מעת לעת לא הוי גזירה על כל פרט מפרטי טומאת נדה אלא מדרבנן עשאוה כנדה למפרע ומשו"ה מטמאה אף משכב ומושב, אם כן, גם בועל נדה יהא בכלל, כיון שהוא פרט מפרטי טומאת נדה. <b>הרשב''א</b> [ג ב] מבאר תשובת שמאי להלל "אם כן, בטלת פריה ורביה", שאם אתה מטמאה למפרע אף בעלה היא מטמאה, הלכך אף הוא פורש ממנה לעולם. והלל קסבר שרק לטמא טהרות בלחוד מטמאינן משום סייג, אך לטמא בועלה למפרע, שיתבטל על ידי כך מפרו ורבו, מי אמר. ומבואר, ששמאי פליג שאין לטמאה למפרע דאם כן, גם בועלה מטמאה ויש חשש ביטול פריה ורביה. אבל מה שמטמאה טהרות למפרע לא יבוא לביטול פריה ורביה. וצריך ביאור טעם החילוק. <b>הזכר יצחק</b> [נה] מבאר הטעם שלא גזרו במעת לעת שבנדה טומאת בועל נדה משום שבנדה יש ב' חלקים: <b>א</b>. טומאתה לטהרות. <b>ב</b>. איסורה לבעלה. ומה שמטמאה בועלה אינו פרט מדינה שמטמאת טהרות, אלא בכלל איסור לבעלה הוא, דנדה האסורה לבעלה מטמאת בועלה, לפיכך מעת לעת שבנדה, אף שעשאוה כנדה למפרע, אינו אלא כלפי הדין הראשון לטמא טהרות, אך לא כלפי האיסור לבעלה, ולהכי אינה מטמאת בועלה. ובזה עולים דברי <b>הרשב''א</b> יפה, שמשום טומאת הטהרות לא נבוא לביטול פריה ורביה, כיון שטומאה זו לא שייכת לאיסור נדה לבעלה. מה שאין כן אם נטמא בועלה למפרע, חיישינן לביטול פריה ורביה כיון שטומאתו תלויה באיסור נדה לבעלה. ובהכרח שעשאוה אסורה באיסור נדה למפרע. עוד מיישב הזכר יצחק לפי דרכו [ראה הערה קודמת], מה שנדה במעת לעת אינה מטמאה את בועלה כיון שהאדם עצמו דמי לאוכלין ומשקין, שאם הוא טמא יש לו נפקא מינה לעצמו מלבד מה שמטמא גם אחרים. וכיון שהאדם עצמו הוא חולין, לא גזרו בו טומאת מעת לעת. ובעיקר טומאת בועל נדה, עיין <b>רדב''ז</b> תרומות [ז ט] <b>ואור שמח</b> משכב ומושב [ב א] שדנו אם גדרו שנטמא מן הנדה כמו שהיא מטמאה כלים, רק שנתחדש דמכל מקום הוא אב הטומאה ולא ראשון ככל מקבלי טומאה. או שיש עליו שם טומאה עצמית של בועל נדה, ולפיכך הוי אב הטומאה, דומיא דטומאת משכב ומושב, כפי שביארנו בהערה הקודמת. 
(86) ראה <b>זכר יצחק</b> [נה], שהוסיף לבאר טעמו של רבי עקיבא שמטמאה את בועלה למפרע דסבירא ליה שבגזירת מעת לעת גזרו למפרע גם איסור נדה לבעלה, ולפיכך יש בה טומאת בועל נדה למפרע. ובעיקר מה שנוקט <b>הזכר יצחק</b> שענין טומאת בועל נדה תליא באיסור נדה לבעלה, ראה <b>משנה למלך</b> משכב ומושב [ג ג] שלא נוקט כך, וכן דעת <b>המנחת חינוך</b> [מצוה קפב] שהבא על הנדה באבר מת, אף שאין בזה איסור תורה, מכל מקום נטמא מדין בועל נדה. אמנם ראה <b>רש''י</b> להלן [טו א ד"ה בשלא גמר ביאתו], ומדוייק שדימה איסור נדה לטומאת בועלה. 
(87) ראה <b>רש''י</b> [ד"ה הרואה] שמטמאים כתם למפרע עד שעת הכיבוס, עיין לעיל [ד ב] שציינו דעת <b>הרמב''ם</b>, ועיין <b>תוס' הרא''ש</b> להלן [נג א סד"ה עצמה] שנקט לדעת רשב"א שכתם מטמא למפרע רק מעת לעת. 
(88) ראה <b>רש''י</b> [ד"ה וכלי חרס] שביאר האופן שמטמאה כלי חרס המוקף צמיד פתיל אף שכלי חרס אינו מקבל טומאה אלא באוירו, מכל מקום מטמאה אותו בהיסט, שעל ידי כך חשיב מגע בכל הכלי, צריך ביאור, מאי מהני שהיסט הוי כמגע כולו, סוף סוף כלי חרס אינו מטמא במגע אלא רק באויר, ואם כן, גם אי חשיב כנגע בכולו, מכל מקום, לא שייך לומר שעל ידי היסט הוי כאילו הכניס ידו באוירו. ומוכיח <b>הגראי''ל</b> שליט"א שכלי חרס שנוגע בו מתוכו טמא גם בלי דין אויר כלי חרס, לפיכך, כיון שעל ידי היסט חשיב מגע בכולו הוי כאילו נגע גם בחלק שבפנים ומטמאו. וצריך לומר, שסתם מגע לא חשיב שנוגע בכל הכלי, שאם כן, בכל מגע יש גם כן נגיעה בפנים ואמאי כלי חרס אינו נטמא במגע. אלא רק היסט חשיב כנגע בכל הכלי, ראה <b>קובץ הערות</b> [קטז]. אמנם ראה <b>רש''י</b> שבת [פד ב ד"ה מי] שנוקט, שכלי חרס המוקף צמיד פתיל אינו נטמא בהיסט כיון שאינו יכול לבא לכלל מגע. <b>והתוס'</b> שם תמהו עליו מסוגיית הגמרא כאן. וביארו, דכלי חרס המוקף צמיד פתיל כיון שעומד להפתח חשיב אתי לכלל מגע, ושאני מפכים קטנים שפיהם צר שאינם נטמאים בהיסט הזב כיון שאינם באים לכלל מגע. ראה עוד <b>רש''י</b> ביצה [לב א ד"ה וטמאות במשא הזב]. ועיין <b>נודע ביהודה</b> או"ח [קלז]. 
(89) הטעם שבכתם מחמירים למפרע גם לענין דמקולקלת למנינה מה שאין כן בראייה, ראה <b>רעק''א</b> שביאר, שבראייה מדינא היא טהורה עד השתא, דהשתא ראתה ורבנן החמירו למפרע רק לקדשים. אבל בכתם הואיל ובכתם יבש ודאי טמאה למפרע לא פלוג רבנן בין לח ליבש כמו שכתבו <b>התוס'</b> [ג א] ד"ה ושרצים. <b>תוס' הרא''ש</b> להלן [נג א] מבאר הסברא, שבראייה שעכשיו ראתה ראיה ודאית הגם שלענין מגע מטמאים מעת לעת, לענין קלקול מנינה ליכא להחמיר. אבל כתם שלא ידעה מתי יצא מגופה מסתבר לומר שמקולקלת למנינה. <b>האשכול</b> [לא] מבאר בזה הלשון: "מה שאמרנו דהולכין בחולין אחר חזקה אף דהשתא איתרע, ותיקשי לך כתמים דמטמאינן למפרע ומקולקלת למנינה ולא אמרינן אוקמה אחזקת טהרה ואימא מעלמא אתי כבר פי'רשה הגמראשאין סברא לומר מעלמא אתי דבצפור לא נתעסקה וכו', וכיון שצ"ל מגופה אתי צרכינן לטמא למפרע עד שעת כבוס הבגד דליכא למימר השתא חזי דלפעמים הכתם יבש, ולמימר במעת לעת די כבראייה, שאני ראייה דידעו רבנן דלא שכיח שכותלי בית הרחם יעמידו הדם יותר מעת לעת, אבל בכתם דלא ידעינן אימתי נפיק ליכא לשיעורי במעת לעת ואפילו הכתם לח לא פלוג רבנן בכתמים". <b>רעק''א</b> נוקט שרואה כתם טמאה אף לענין חולין, וכך משמעות דברי <b>התוס'</b> [ג א ד"ה ושרצים וד"ה והא], <b>והרמב''ן</b> [שם ד"ה "והאיכא"], אולם <b>הרמב''ם</b> משכב ומושב [ג ט] נוקט דטמאה רק לתרומה וקדשים, ראה עוד סוגיית הגמרא להלן [נג ב]. וראה עוד <b>תוס'</b> להלן [ד"ה מאי לאו]. 
(90) <b>תוס'</b> [ד"ה ואינה] הקשו, פשיטא כיון שמקולקלת למנינה משעת כיבוס ואינה יודעת מתי ראתה לא תוכל לספור ז' ימים אלא מיום מציאת הכתם. מתרצים תוס', דמיירי שראתה יום א' או ב' ימים אחר מציאת הכתם וקא משמע לן שלא מונה מיום מציאת הכתם אלא מיום שראתה דאימר לאו מגופה אתא אלא מעלמא. <b>הסדרי טהרה</b> [קצ צג] מדייק שאם ודאי אתא מגופה היתה מונה מיום מציאת הכתם אף שלא בא בהרגשה, ומוכח שאשה נטמאת מדאורייתא אף שלא בהרגשה אם ודאי בא הדם מגופה. ראה <b>רש''י</b> לעיל [ה א ד"ה אין חוששין לה], הטעם שדם קטנה אין חוששין אפילו אם סדינין שלה מלוכלכין בדם, ובסדרי טהרה [שם] האריך לדון שבתחילה פירש"י הטעם משום שתלינן שעברה בשוק של טבחים ולאו אדעתא, משמע דאי ודאי מגופה היינו מטמאין, ולבסוף פירש דלא גזרו בה רבנן, עי"ש שהאריך. 
(91) כן <b>פירש''י</b> אך <b>בתוס'</b> [ד"ה אבל] ביארו שגזירת מעת לעת אינה גזירה בעלמא אלא יש צד ספק כיון שרגילות קצת שנעקר הדם לפני ראייתה ולפיכך גזרו אף בחולין שנעשו על טהרת הקודש. וכוונת הגמרא דליכא דררא דטומאה היינו, שמותר לה לעסוק ואינה צריכה לפרוש לכתחילה מלעסוק בטהרות כיון שאינה יודעת מתי תראה. ראה עוד להלן [ז א] שנרחיב בזה קצת. 
(92) <b>תוס'</b> [ד"ה מאי] פירשו שעיקר קושית הגמרא ממה שפירשה הברייתא דמטמאה אוכלין ומשקין. ולא חילקה שדוקא דקודש ולא תרומה, משמע בין תרומה ובין קודש, ולהכי לא הקשתה הגמרא מהמשנה שכתוב שמטמאה מעת לעת. 
(93) <b>רש''י</b> פירש כן. ויש לעיין, למה הוזקק רש"י לפרש מהן משקין דקודש שנטמאים מעת לעת<QM> וביותר קשה, למה לא פירש כן כבר בהוה אמינא. <b>והגראי''ל שליט''א</b> מבאר, על פי המבואר בתוספתא בטהרות, שזבח ומנחות אשר לא התקדשו בכלי שרת אינן כקודש לענין שלישי עושה רביעי בקודש. לפיכך, אם טומאת מעת לעת מטמאה רק קודש, בעי להתקדש בכלי, שאם לא כן, הן אינן אלא כתרומה. ולהכי <b>פירש''י</b> שמיירי ביין דנסכים ושמן דמנחות. ומובן שלא פירש כן בסלקא דעתך, כיון דסברינן שמטמאה גם תרומה, ממילא הוא הדין קודש שלא נתקדש בכלי. ואוכלין, כיון שיש הרבה מיני קודש כבשר חטאת ואשם וכדומה, לא הוצרך רש"י לפרש כלל. 
(94) <b>רש''י</b> פירש שהיתה שנת בצורת. מקשים <b>תוס'</b> דבשני בצורת רבנן מודים כדלהלן [ט ב]. ומפרשים <b>תוס'</b> שעת הדחק שנגע אדם במעת לעת שבנדה ועשה מעט טהרות לפני ראייתה, ואחר שפסק לו רבי כרבי אליעזר עסק בטהרות הרבה דהוי שעת הדחק על ידי הוראת טעות. ראה <b>מהר''ם</b> שפירש מה שהוזקקו תוס' לפרש שעשה מעט טהרות לפני ראייתה, שאם לא כן לא היה רבי מיקל לו בתחילה כרבי אליעזר. עוד פירשו <b>תוס'</b> שעת הדחק שהשואל הלך לו והיה טורח גדול לרדוף אחריו. 
(95) <b>המהרש''א</b> בחידושי אגדות מבאר דברי הגמרא בבבא מציעא [פז א] שאברהם אבינו לא הביא לחם לפני המלאכים לפי שהיה אוכל חולין בטהרה ושרה פירסה נדה באותו היום. ומקשים <b>התוס'</b> בר"ה [יא ב] דהא אכתי לא פירסה נדה, דאם כן, מה צחקה אחר כך כשנתבשרה שתלד, אחר שראתה שחזרה לראות, מתרץ המהרש"א, שיש לומר שבאמת פירסה נדה רק אחר כך, אלא שהמלאכים ידעו שתפרוס נדה באותו יום, ומטמאה למפרע מעת לעת, והגידו כן לאברהם. ולכן לא אכלו, לפי שנטמאה העיסה, והוי חולין שנעשו על טהרת הקודש. ומבואר בתירוצו חידוש גדול, שאפילו שידעו ודאי שלא פירסה עכשיו נדה, מכל מקום זה נכלל בתקנת חז"ל לטמא מעת לעת, היות וחזרה לנערותה ושייך לחוש שראתה. 
(96) <b>רש''י</b> מבאר, שבנולד לה ספק טומאה אחר גלגול אף שבלאו הכי הכהן לא יוכל לאכלה מכל מקום תעשה בטהרה משום שאסור לטמאותה בידיים דכתיב "ואני נתתי לך את משמרת תרומתי", ודרשינן בבכורות: שתי תרומות במשמע, טהורה ותלויה, ואמר קרא שומרנה. אבל בנולד הספק קודם גלגול אין לאסור משום משמרת כיון שעוד לא חל כלל חיוב חלה. ומשום איסור להפסיד הכהן ליכא, דבלאו הכי אין הכהן יכול לאוכלה. ומבואר, שיש עוד איסור להפסיד הכהן מלבד האיסור משמרת. וראה <b>תוס' הרא''ש</b> [ד"ה תנן] מקור לאיסור זה, דכתיב "ונתתם ממנו את תרומת ה' לאהרן הכהן", עשה שינתנו לאהרן בכיהונו. אלמא אסור לטמאות החולין כדי להפסיד התרומה לכהן. ומוסיף <b>הגראי''ל</b> שליט"א, שגדר האיסור, אם הבעלים נהנה מהפירות בעי שיתן גם לכהן, אבל כשהבעלים גם לא נהנה, דהא יכול לזרוק כל הטבל לים. אין איסור במה שמפסיד גם לכהן. <b>הריטב''א</b> נוקט שעד שלא גלגלה, תיעשה בטומאה, ויאפה אותה פחות פחות מכשיעור, ואין לחשוש מה שמפקיע מחיוב חלה, דסוף סוף חלה טמאה היא, ואין מתקיים בה מצות נתינה כראוי, דרחמנא אמר "תתן לו" ולא לאורו. ומבואר בדבריו חידוש, שאם אין מצות נתינה כראוי כשיפריש, מותר להפקיע העיסה מחיוב חלה. <b>החזו''א</b> בליקוטים זרעים [ג ג] דן האם דין חלה הוא כתרומה לענין שאם לא היה לה שעת הכושר. כגון, נטמא הקמח קודם נתינת מים, האם הוא פטור מהפרשת חלה מקרא ד"תתן לו" ולא לאורו. והוציא מדברי <b>התוס'</b> כאן [ד"ה "נולד"] שהעמידו קודם גלגול היינו בהיותו קמח, ועל זה איתא שיעשנו בטומאה מוכח דחייבת. ראה שו"ת <b>שאג''א</b> החדשות [יב] שהאריך להוכיח שבחלה אין דרשא דתתן לו ולא לאורו רק בתרומה. אמנם <b>בריטב''א</b> כאן מפורש לא כך. 
(97) <b>תוס'</b> [ד"ה נולד] נוקטים שבנולד לה ספק טומאה עד שלא גלגלה תעשה בטומאה, היינו שנולד ספק טומאה הנוהגת אף בחולין, אבל בנולד לה ספק טומאה שלא שייכא בחולין כגון נשען, ודאי שתעשה בטהרה וחלתה נאכלת כיון שעכשיו היא חולין וטהורה לגמרי. ומקשים <b>הערל''נ והחזו''א</b> [צז ו] דכמו שהוכיח <b>רעק''א</b> [ו א] בנדה שנגעה בחולין טמאתו במעת לעת לגבי טהרות, הוא הדין כאן, הגם שעכשיו הן חולין וטהורין. מכל מקום אם יגעו בתרומה יפסלו שלענין תרומה יש להחזיקם בטומאה אם כן כשיפריש חלתה תהיה טמאה. יתכן לומר שדוקא בגזירת מעת לעת שגדר המעלה בקדשים ביארו תוס' לעיל [ו א ד"ה אבל], דחיישינן טפי לטומאה כיון שרגילות קצת שנעקר הדם קודם הראייה ולפיכך גזרו אף בחולין שנעשו על טהרת הקודש, הוא דאמרינן שבכלל הגזירה אף לטמא משכבה ומושבה כנדה עצמה כלפי תרומה וקדשים, אבל ספק נשען מבואר ברש"י [ז א ד"ה טהורין] שאין זה היסט גמור מלבד מה שהוא ספק. אם כן, המעלה בקדשים שגזרו בחולין הטבולין לחלה אינו משום שחיישינן טפי, אלא רק מעלה בקודש שלגביו הוי היסט, ומשום שלגבי חולין לא מיקרי היסט אינן טמאין כלל והיאך יטמאו אחר כך את החלה. 
(98) כן <b>פירש''י</b>. <b>והתוס'</b> [ד"ה שלא] מכריחים לפירש"י דלא מיירי באדם אחד שהספק אם הלך בשביל הטמא או הטהור, דכהאי גונא פשיטא שטהור, שהרי אפילו בב' אנשים שכל אחד הלך בשביל אחר, ובאו לשאול בזה אחר זה, טהורים. אלא על כרחך מיירי בב' אנשים שבאו לשאול בבת אחת. ראה <b>מהרש''א</b>. אך <b>תוס'</b> מפרשים דמיירי באדם אחד שהלך בשביל אחד מהם, ועשה טהרות, ואחר כך הלך בשני ועשה טהרות, שודאי מטמאים אותם. 
(99) ראה <b>רש''י</b> [ד"ה ומקפת], מדוייק דסגי מה שמקרבת הכלי שבתוכה החלה אל העיסה להחשב מוקף ולא צריך שיגעו החתיכות זו בזו. אך <b>בתוס'</b> [ד"ה ומקפת] נוקטים שצריך נגיעת החלה בעיסה. ורק בדין צירוף סל להתחייב בחלה אם בעיסה לא היה שיעור מעיקרא, הוא דלא בעי נגיעה וסגי מה שנמצאים כשיעור בסל אחד. ראה <b>ריטב''א</b> דדין מוקף דבעי נגיעה הוא דוקא בחלה דכתיב ראשית עריסותיכם ולא חשיב ראשית עריסה אלא כשהכל ביחד בעיסה אחת, אבל בתרומות ומעשרות סגי לן שיהא בבית במקום המשתמר לקיים דין מוקף. <b>היראים</b> [קמח] סובר שבחלה דין מוקף מעכב, ויש לבארו על פי דברי הריטב"א, ועיין שבלי הלקט [ריב] ושיטמ"ק תמורה [ה]. 
(100) צריך עיון, למה דיין שעתן<QM> והרי על אף שמסולקות דמים הן, מכל מקום, כיון ששינו וראו, יש לחוש שראו מאתמול. ראה <b>חזו''א</b> [קא ג] <b>וקהילות יעקב</b> [סה] שתירצו שחז"ל לא גזרו לטמא למפרע אלא רק היכא שגם במעת לעת, טרם שמצאה הדם, אין חזקה מבוררת שלא ראתה, רק דין חזקה דמעיקרא. אבל ד' נשים, שמטבען הן מסולקות דמים, ואיכא בירור שלא יצא דם, הוי חזקה אלימתא, ולא גזרו בה רבנן אף אם שינתה אחר כך וראתה. אך מקשה על כך <b>הקה''י</b> מדברי רש"י ותוס' לעיל [ג א], שהקשו לטעמא דשמאי דאשה מרגשת בעצמה ומדלא ארגשה לא מטמאינן למפרע, הא השתא נמי לא הרגישה, ומכל מקום טמאה, אם כן ניחוש שראתה מאתמול שלא בהרגשה. ולהנ"ל לא קשה כלל. עוד מבאר <b>הקה''י</b> באופן אחר, שעיקר גזירת מעת לעת אינה על הראיה הפרטית דהשתא, שבאמת אין לחוש שנטמאה למפרע אלא שאם נפסוק לטהרה, יש לחוש שבמשך כל ראיותיה בימי חייה כבר נטמאה כמה פעמים מעת לעת קודם שראתה וכותלי בית הרחם העמידוהו, לפיכך עשו סייג משום חומר תרומה וקדשים לטמאותה תמיד למפרע, אבל בד' נשים שבאמת גם עכשיו בחזקת מסולקות על להבא והנידון רק על הראיה הפרטית של עכשיו לא גזרו רבנן כלל. ראה עוד <b>משנה אחרונה</b>. אמנם בתולה שהגיע זמנה לראות שדיה שעתה לא מובן למה היא שונה משאר נשים ולהלן [ט ב] יבואר. 
(101) <b>החזו''א</b> [צז א] <b>והנאות יעקב</b> [כו ד] הקשו לד' חכמים שטומאת מעת לעת משום קנסא למה בד' נשים דיין שעתן לשיטת הראשונים [יא א] שצריכות בדיקה. 
(102) <b>רש''י</b> פירש הטעם משום שהיה בנידוי. ראה <b>תוס' הרא''ש</b> שתמה, מה טעם הוא זה שלא נקבל את סברתו<QM> וכי מי שבנידוי סברתו אינה אמת<QM> בשלמא בסוגיין, דעסקינן בטהרות, יש לומר כיון שעל עסקי טהרות היה שמותי, איכא למיחש דלמא עבדו כוותיה בענינים אחרים של טהרות. אבל בשאר מילי קשיא. <b>התוס' ותוס' הרא''ש</b> מפרשים "דשמותי הוא", היינו שהיה מתלמידי שמאי, ולפיכך אין הלכה כמותו. 
(103) <b>הסדרי טהרה</b> [קצג] <b>והחזו''א</b> [צג א] דנים היאך מתחלת לספור ז' נקיים מיום השביעי, הרי לא הפסיקה בטהרה. שהרי מה שעשתה הפסק טהרה לפני יום הראשון אינו מועיל, כיון דחיישינן שראתה בינתיים, וצריכה להפסיק בטהרה קודם שמתחלת למנות בכדי לדעת שיום זה היה לגמרי בנקיות. 
(104) ראה <b>תוס'</b> [ד"ה רבי אליעזר] שכתבו "מכאן משמע אשה שספרה ז' נקיים ובדקה יום ראשון ויום ז' ומצאה טהורה דחשיב ספירה רק שבדקה עצמה יום שפסקה בו לערב והפסיקה בטהרה ודוקא יום ז' אבל יום ח' לא. ומיהו לכתחילה צריכה לבדוק בכל יום" לכאורה לא מובן כוונתם שכתבו מכאן משמע הרי מפורש כן ברבי אליעזר. ראה <b>פתחי נדה</b> ב' פירושים: <b>א</b>. עיקר דבריהם להצריכה הפסק טהרה ועל זה כתבו "משמע" משום שמשנה זו שנויה לאחר הדין של הפסק טהרה. <b>ב</b>. כוונתם, דלכתחילה צריכה בדיקה כל ז' ודייקו כן מלשון המשנה הזב והזבה שבדקו עצמן, שמשמע רק בדיעבד. ובמה שסיימו תוס' שצריך דוקא בדיקה ביום ז' ולא בדיקה ביום ח' ראה <b>חוות דעת</b> [קצו ג'], <b>וסדרי טהרה</b> [קצו יח]. 
(105) <b>רש''י</b> מפרש שהלך בעלה למדינת הים <b>ושמעה</b> מפי עד אחד שמת משיאין אותה לאחר. ומעיר <b>הגראי''ל</b> שליט"א, למה לא פירש"י כפשוטו, שבא עד והעיד בבי"ד שמת בעלה<QM> ראה <b>שו''ת רעק''א</b> [קכג-קכה] שדן בדין עד אחד המעיד על מיתת הבעל, אם בעי שיעיד כן בבי"ד או דסגי אם שמעה ממנו בעצמה. ומרש"י כאן משמע כצד ב'. וכן נראה <b>בריטב''א</b> שבועות [לב ב]. 
(106) ראה <b>פירש''י</b> דהוה ליה יין מגתו. <b>ובתוס'</b> [ד"ה ועל] הוסיפו דאף שקימא לן בב"ב [צז א] יין מגתו אם הביא כשר, אשמועינן הכא שיין בן מ' יום כשר לכתחילה ואין צריך להביא יין אחר אפילו אם הוא ישן יותר. אמנם ראה מנחות [פו ב] דתנן יין מחוק פסול ופירש"י דהיינו מגתו, מבואר שיש משנה הסוברת לפסול יין מגתו ויש לומר דפליגא על הברייתא בב"ב. הערת <b>הגראי''ל</b> שליט"א. 
(107) <b>תוס'</b> [ד"ה מאן] מבארים המחלוקת אם יש קדושת שביעית בקטפא דלכולי עלמא הנאתו וביעורו שווה אלא שרבנן סוברים מכיון שאינו רק לחלוחית של העץ בטל אגב העץ שאין בו דיני שביעית, ור"א סובר כיון שהנאתו חשובה והוי פרי דנים אותו לכשעצמו. 
(108) ראה <b>תוס' הרא''ש</b> שהקשה, דמשמע בגמרא שאינה נאסרת לכהן גדול אלא בעולת אדם והרי הדין לאוסרה גם במוכת עץ ובוגרת, ומתרץ, שבהני בדיעבד אם נשא נשוי מה שאין כן בבעולת אדם אם נשא יוציא. 
(109) <b>רש''י</b> מפרש שאם אמר לו קרקע בתולה אני מוכר לך, נותן לו קרקע שלא נעבדה לפי שעושה פירות מרובין ושמנים. ומעיר <b>הגראי''ל</b> שליט"א, דמשמע מרש"י שכל זכותו לטעון מקח טעות הוא רק מחמת שקרקע בתולה עושה פירות טובים יותר, אך בלאו הכי אין יכול לטעון מקח טעות, ראה <b>רשב''א</b>, קידושין [ס ב] וגמרא בביצה [ז א]. עוד מדקדק <b>הגראי''ל</b>, שברש"י משמע שלא אמר לו על קרקע מסויימת שמוכר לו אותה, ורש"י גיטין [ח א] סובר דלא חל קנין כלל במוכר קרקע שאינה מסויימת אם כן מה הנידון בסוגיין. ואולי כוונת רש"י כמבואר <b>בתשו'</b> <b>רעק''א</b> [קלד] דכשהתנה למכור דבר שלא בא לרשותו מחוייב להעמידו ברשות הלוקח אף שלא חל הקנין. וצ"ע. 
(110) מבואר כאן שלתנא קמא במשנה, מעוברת מסולקת אחר ג' חדשים. <b>האחרונים</b> תמהים אם כן, במה נחלקו רבי יוסי ותנא קמא במשנה, הרי גם לרבי יוסי מסולקת רק אחר ג' חדשים, ונאמרו בזה כמה תירוצים: <b>התויו''ט</b> מתרץ דלתנא קמא סגי בג' חדשים אף על פי שאינן צ' יום שלכל הפחות חודש אחד חסר, ורבי יוסי מצריך צ' יום. עוד מתרץ באופן אחר, דלתנא קמא כל שהוכר העובר אף אם לא מלאו ג' חדשים הרי היא מסולקת ורבי יוסי פליג. <b>הרש''ש</b> מתרץ דלתנא קמא אפילו אם ראתה עד שנודע עוברה, מיד כשהוכר הרי היא מסולקת מה שאין כן לרבי יוסי עד שתפסוק ג' עונות משנודע עוברה. ויש מתרצים שלתנא קמא מיד כשהוכר עוברה מסולקת אף אם ראתה קודם ולרבי יוסי מסולקת אחר ג' עונות מתחילת העיבור ובלבד שלא ראתה. וראה <b>ברשב''א</b> תורת הבית [בית ז' ג' י"ב] שמפורש כדברי הרש"ש. אך <b>בתוס'</b> להלן [י ב ד"ה "דהויא"] משמע שאף לרבי יוסי ג' עונות הוי מתחילת העיבור, ראה שם <b>חידוד הלכות</b>, ועיין עוד <b>בפתחי נדה</b> כאן. <b>הסדרי טהרה</b> [קצ"ד ז'] נחלק עם <b>עבודת</b> <b>הגרשוני</b> אם הטעם שמצריכים הכרת העובר משום שעד הזמן ההוא אינה מסולקת דמים, או שמסולקת אלא שצריך הכרת העובר שאז נתברר שהיא מעוברת, נפקא מינה היכא ששייך לברר שהיא מעוברת מיד. ראה <b>רעק''א</b> [ז א] שהוכיח כצד א' ממה שפסק השו"ע [קפט] במעוברת שהוכר עוברה חוששת לראיות שתראה אחר כך. משמע שאם ראתה בב' חדשים לעבורה אין צריך לחוש ליום הראייה שיזדמן אחר חודש הג' והטעם משום שאינה מסולקת עד שעת היכר עוברה, שסיבת סילוק הדמים מחמת שראשה ואיבריה כבדים עליה וזהו בשעת היכר עוברה. <b>הגרעק''א</b> בשו"ת [קכ"ח ד"ה ולענ"ד] כתב, שאף דעינינו רואות דנשים דידן מיד כשנתעברו מסולקות דמים ונשתנו הטבעים מכל מקום נקטינן כדינא דגמרא שהשיעור משהוכר העובר, ראה <b>באגרות משה</b> יו"ד [ג' נ"ב] שדקדק בב"ח לא כך, ועיין <b>בשבט הלוי</b> שהאריך בזה הרבה. 
(111) <b>רש''י</b> מפרש שסומכוס חידש שגם היולדת לז' אינה מסולקת לשליש ימיה אלא רק אחר ג' חדשים. דאזלינן בתר רוב נשים. ומפרש <b>המהרש''א</b> שמהפסוק ליכא ראייה ליולדת לז', שמא אזלינן לשליש חדשי עיבורה. קא משמע לן סומכוס שגם יולדת לז' <b>עוברה ניכר</b> רק אחר ג' חדשים ובלא זה אינה מסולקת. <b>בחזו''א</b> יו"ד [קא ב] תמה מסוגית הגמרא סנהדרין [סט א] דמבואר לא כך, ומבאר, שאף שעוברה ניכר לשליש ימיה אחר ב' חדשים ושליש, מכל מקום אין ראשה ואיבריה כבדים עליה כל כך רק אחר ג' חדשים. אך במהרש"א לא נראה כן, מדחייתו לפירוש <b>הרא''ם</b> בפרשת וישב מסוגיין. מבואר שרק מחמת הכרת העובר אחר ג' חדשים הרי היא מסולקת. וצ"ע לשיטתו מסוגיית הגמרא סנהדרין [סט א] ראה <b>בערל''נ</b> ובחידושי <b>החת''ס</b> כאן, וברש"ש ביבמות [מב א] ד"ה "ותמתין". 
(112) <b>ברש''י</b> ד"ה דיה שעתא משמע שהטעם דדיה שעתה משום שחשיב <b>הריון</b>. עיין <b>רעק''א</b> <b>ורש''ש</b> שהקשו מאי שנא מזקינה לקמן [ט ב] ורש"י שם ד"ה הרי, שמבואר, דרבנן לא החמירו טומאת מעת לעת היכא שאיגלאי מילתא שלא היתה מסולקת, ראה <b>רשב''א</b> [ט ב] שהקשה כן. ותירץ, דדוקא בזקינה איכא למימר דמעיקרא לא שכיחי בה דמים והשתא הוו דאתבעאי, מה שאין כן כאן איגלאי מילתא דלאו עובר הוה ובטעות הוזחקה כמעוברת. לפיכך הוצרך רש"י לפרש הטעם דסוף סוף חשיב הריון. 
(113) <b>רש''י</b> מפרש דאף שלאו לידה היא, מכל מקום לענין דיה שעתה חשיב ולד כיון שמעת לעת רק מדרבנן, אך <b>הריטב''א</b> מפרש דלא חשיב ולד כלל, ושאני מעת לעת דרבנן, כיון שהחזקנוה כטהורה לא החמירו בכהאי גונא לטמאותה למפרע, אף שנתברר שההוראה היתה בטעות. ומוסיף, דהני מילי אם באה לשאול על טהרותיה עד עכשיו. 
(114) <b>הריטב''א</b> מפרש שרב פפא לא פליג על תירוץ רב פפי, אלא דניחא ליה לאשמועינן האי טעמא דהוי קושטא דמילתא נפקא מינה, שאפילו אם לא באה לשאול על טהרותיה עד עכשיו שמטהרים לה, מה שאין כן לרב פפי, מיהו הרשב"א [ט ב] מפרש דרב פפא פליג על רב פפי וסובר דהוי טעות. <b>הגרעק''א</b> מעלה נפקא מינה בין רב פפא לרב פפי, לענין תלייה בכתמים, כגון בנמצא כתם במטה ששכבו מעוברת ואינה מעוברת דקיי"ל [ס ב] לתלותו הכתם בשאינה מעוברת ולטהר המעוברת, אך אם אחר כך המעוברת ילדה רוח יש לומר דלרב פפי שניהם טמאות דלא הקילו רק לענין מעת לעת דקיל טובא, אך לרב פפא טהורה דסוף סוף מסולקת, משום שראשה ואבריה כבדים עליה שפיר תולה המעוברת בשאינה מעוברת. עוד נפקא מינה היכא דתרוייהו מעוברות ונמצא כתם במטה, ואחת מהן הפילה רוח והשניה ולד מעליא, דלרב פפי תולין באותה שהפילה רוח, אבל לרב פפא שתיהן טמאות כיון דשתיהן בחזקת מסולקות ואפילו הכי מצאו כתם. עי"ש שתמה מדוע הפוסקים השמיטו גמרא זו דהפילה רוח אף אי לדידן ליכא נפקא מינה לענין טומאת מעת לעת מכל מקום נפקא מינה לענין תלייה בכתמים. 
(115) <b>הראשונים</b> תמהים בספק הגמרא, הרי אמרו חכמים שהיא מסולקת רק כשהוכר העובר וראשה ואיבריה כבדים עליה. <b>הרמב''ן</b> <b>והריטב''א</b> מיישבים שודאי גורם הסילוק הוא כובד ראש ואיברים וספק הגמרא האם משהתחיל העובר לעשות היכר בכובד ראש ואברים היא כבר מסולקת אף שעדיין אין העובר ניכר ממש לעין, או דילמא לפי שאין הקדמת כובד ראש שווה בכל הנשים קבעו חז"ל זמן מוגדר לכולם שהיא מסולקת רק כשכבר ניכר עוברה ממש לעין. ומסיקה הגמרא שאף שודאי כבר יש צד כובד ראש קודם לכן, מכל מקום אין כובד הראש עושה סילוק רק כשכבר ניכר העובר לעין. [ראה <b>רשב''א</b> שדחה פירוש זה, והריטב"א פירש בדקדוק, ליישב קושיית הרשב"א]. <b>הרשב''א</b> מפרש את ספק הגמרא, האם כל שהוכר עוברה, הרי היא כבר מסולקת מעת לעת קודם, וההכרח, שהרי אם הוכר עוברה ומיד ראתה, היא טהורה אף שאם חוששין למעת לעת עדיין לא היתה מסולקת, על כרחך משמע שהכרת העובר הוי גילוי שמעת לעת מסולקת דמים למפרע, הילכך אף זו שראתה סמוך להכרת העובר טהורה, או דילמא אינה מסולקת רק משהוכר ממש עוברה ולא קודם לכן, אלא משום שמעת לעת דרבנן הקילו בה לטהר למפרע משעה שהוכר עוברה אבל זו שראתה קודם שהוכר העובר תהיה טמאה, ומסיקה הגמרא, היות וסיבת הסילוק הוא ראשה ואיבריה כבדים עליה אין דמיה מסולקת עד שתגיע הסיבה והדבר תלוי בהכרת העובר ממש. <b>האחיעזר</b> [ב יז] תמה לד' הרשב"א שגם אם היא מסולקת כבר מעת לעת קודם שהוכר עוברה, מכל מקום בראתה קודם שהוכר עדיין יש לטמאה כיון שבתחילת המעת לעת לזמן שראתה לא היתה מסולקת. יתכן לבאר שיסוד ספק הגמרא לרשב"א האם הכרת העובר רק <b>סימן</b> על גודל העובר, שגדול כל כך שמושך הדם ולפיכך מסולקת, ומה שתלו חכמים בזמן הכרת העובר אין זה זמן מסויים שעכשיו ממש הגיע לשיעור ולא קודם לכן קצת, שלא נראה ששינוי של רגע בולד גורם היכר במראית העין, אלא הוא סימן שכשהוכר העובר <b>ודאי</b> היא מסולקת דמים, שקודם לכן אי אפשר לעמוד על גודל העובר. ולפי זה נוקט הרשב"א כי מה שלא מטמאה מעת לעת כשראתה מיד אמר הכרת העובר משום שגם קודם הזמן הזה מעת לעת דמיה מסולקין <b>מעיקר הדין</b> כמו בהוכר עוברה, ומשום שאינו אלא סימן וגילוי לגודל העובר, ודאי אי אפשר לומר שזה קורה ברגע אחד אלא גם מעת לעת לפני הכרת העובר לעין הוא כבר עובר שמסלק דמים. ממילא כל שראתה קצת קודם הכרת העובר שדינה כהכרת העובר ממש, ודאי שרבנן לא גזרו שתטמא מעת לעת. וא"ת כקושיית האחיעזר שהרי בתחילת המעת לעת לא היתה מסולקת יש לומר פשוט, <b>שברש''י</b> [ד"ה ואחר כך] מודגש שכל הצד בגמרא לטהר זהו רק אם הוכר עוברה <b>מיד</b> אחר שראתה היינו כשיעור וסת. והיות ומעיקר הדין דינה כמסולקת במעת לעת של הכרת העובר כיון שאינו אלא סימן ואין השינוי נעשה ברגע אחד, לא גזרו לטמאותה בראתה קודם שהוכר עוברה אף שתחילת אותו מעת לעת לא היתה מסולקת מכל מקום אם תטמאנה נעשית אומר שהשינוי בא ברגע אחד וכיון שמיד בשיעור וסת דינה מסולקת מעיקר הדין לא גזרו חכמים כהאי גוונא. והצד השני בגמרא שהכרת העובר אינו סימן אלא הסיבה לסילוק דמים שרק אז איבריה כבדים עליה שזה ודאי תלוי רק ברגע מסויים, ובהכרח מה שלא מטמאה מעת לעת משום שהקילו בה, הילכך אם ראתה קודם שהוכר עוברה טמאה. 
(116) <b>הגרעק''א</b> בגהש"ס הקשה, שאף אם ראתה אחר הכרת העובר יש לטמאותה מעת לעת כיון שקודם הכרת העובר אינה מסולקת, ואדרבה מחמת שעכשיו היא מסולקת יש לתלות יותר שהדם הגיע מאתמול. <b>והרשב''א</b> כבר הקשה כן והכריח כצד א' בספק הגמרא שהכרת העובר אינו אלא גילוי שמעת לעת מסולקת למפרע. ולמסקנת הגמרא, תירץ הרשב"א משום שמעת לעת רק דרבנן לא גזרו בה לטמאותה למפרע אחר שהוכר עוברה. <b>הריטב''א</b> מקשה כן, ומתרץ שכיון שיש נשים שמסתלק דמן גם קודם הכרת העובר ממש בשעה שיש כבר צד כובד ראש קל אצלם, לא רצו לחלוק חכמים בדבר כיון שמעת לעת דרבנן. <b>החזו''א</b> [קא ג] מיישב שלא מטמאים מעת לעת למפרע רק במקום שבזמן זה קודם שראתה אין בירור עליה שלא תראה, ואף שיש לה חזקה שאין צריך לחוש, מכל מקום אינו בירור, וכל שראתה אחר כך מטמאים למפרע. אבל ד' נשים, שטבען להיות מסולקות, ובאותה מעת לעת יש עליהן בירור שלא יצא דם, הוי חזקה אלימה, וכנגד חזקה כזו לא ראו חכמים כלל לגזור טומאה למפרע, אף שאחר כך ראתה, וממה נפשך חל שינוי בטבעה. לפיכך כאן במעוברת שהוכר עוברה, אף שעכשיו היא מסולקת, ובתחילת המעת לעת אינה מסולקת, אין זה מכריע לחוש לתחילת מעת לעת מעיקר הדין שלעולם חזקה מעיקרא עדיפא. ואף שכאן בתחילת המעת לעת היה ראוי לחשוש חשש גמור כמו אשה שאינה מסולקת, מכל מקום, חשש זה לא קרה בפועל, שהדם שלפנינו ידענו מעיקר הדין שבא בשעת סילוק דמים. מה שאין כן בכל אשה שיש לחוש לראייה משום ששכיחא בה דמים, וכן היה באמת בסופו, שהרי ראתה עכשיו, לפיכך החמירו בה במעת לעת. <b>הקהילות יעקב</b> מתרץ, שעיקר גזירת מעת לעת אינה לחשוש על כל ראייה בפני עצמה, לומר שודאי מסתבר לומר שעכשיו ראתה, אלא היא גזירה כללית על כל הראיות, שאם נפסוק לטהר למפרע הרי במשך כל חייה יתכן שכמה מהראיות אכן ראתה מעת לעת וכותלי בית הרחם העמידוהו. לפיכך עשו חז"ל סייג, משום חומר תרומה וקדשים, לטמאותה תמיד למפרע משום אותם פגמים. וד' נשים שדיין שעתן, אף שממה נפשך הרי שינו את טבען, מכל מקום, כיון שהן בחזקת מסולקת אף על <b>להבא</b> אין הנידון באשה זו על כל הראיות אלא על ראייה פרטית שאירעה עכשיו באופן יוצא מהכלל. וכשהנידון על ראייה פרטית, לא גזרו חז"ל כלל לטמא למפרע. ראה עוד <b>באור שמח</b> [איסורי ביאה ט] ובחידושי <b>חתם סופר</b> כאן. 
(117) <b>הראשונים</b> לקמן [טז א] וכן <b>הר''ן</b> [שבועות ה א מדפי הרי"ף] דנים באריכות למאן דאמר וסתות דרבנן אם לא בדקה הרי היא טהורה, או שמודה נמי לטמאה בלא בדקה אלא שאם בדקה אחר כך ומצאה טהורה הרי היא טהורה למפרע. ראה הערה בהמשך שנוכיח דעת <b>התוס'</b> בזה. 
(118) נחלקו <b>הראשונים</b> בביאור ספק הגמרא: <b>א</b>. דעת <b>רש''י</b> [ד"ה וסתות] <b>והראב''ד</b> שהספק בלא בדקה ביום וסתה מהו, אבל לכתחילה צריכה בדיקה ביום וסתה אף בימי עיבורה, ולשיטתם ניחא היטב לשון המשנה להלן [יא א] "אף על פי שאמרו דיה שעתה צריכה להיות בודקת" דקאי על כל הנשים. והטעם שאם לא בדקה מותרת אף אם וסתות דאורייתא, ראה <b>רשב''א</b> משום שמסולקת דמים ולא הרגישה בידוע שלא בא האורח בזמנו. וראה <b>בתוס'</b> [לט א ד"ה והיולדת] שכתבו הטעם שצריכה בדיקה לכתחילה בכדי שלא תשתכח מהן תורת בדיקה. <b>ב</b>. שיטת <b>תוס' הרא''ש הרשב''א</b> <b>והריטב''א</b> שספק הגמרא לענין לכתחילה אם צריכה להיות בודקת, ומתניתין [יא א] ביארו בכמה אופנים, או דהתם איירי לענין טהרות או שרק זקינה ובתולה צריכות בדיקה לכתחילה. [ראה הגהות <b>מעדני יו''ט</b> על הרא"ש] או ששם מדובר לענין בדיקת שחרית וערבית. ויש לשאול לשיטתם למה הגמרא לא הסתפקה אף למאן דאמר וסתות דרבנן כיון שצריך נמי בדיקה לכתחילה. ראה <b>בבית יוסף</b> [קפד] שפירש, שהיה פשוט לגמרא שלמאן דאמר וסתות דרבנן אין צריך בדיקה לכתחילה במעוברת. <b>ג</b>. שיטת <b>הר''ן</b> שספק הגמרא לענין בדיקה לכתחילה, מיהו פשוט שאם בדקה ומצאה טהורה טהורה לכולי עלמא, וספק הגמרא אם בדקה אחר כך ומצאה טמאה אם טמאה ולפיכך בעי בדיקה לכתחילה או לא. 
(119) ראה <b>רשב''א</b> שדייק לשון הגמרא שאף לכתחילה אין צריך בדיקה ואין בעלה צריך לפרוש ממנה עונה סמוך לוסתה, עיי"ש ישוב לדעת הראב"ד. 
(120) <b>הטור</b> [קפ"ד וקפ"ט] פסק לענין חרדה שאף שהיא טהורה מכל מקום צריכה בדיקה לכתחילה, ובדין מעוברת פסק שאין צריך אף בדיקה לכתחילה. ומבאר <b>הב''י</b> שסובר הטור בספק הגמרא איירי לענין דיעבד ואליבא דמאן דאמר וסתות דאורייתא, אבל למאן דאמר וסתות דרבנן אין צריך בדיקה אף לכתחילה, וחרדה שאני שאינה מסולקת לגמרי. ראה <b>ט''ז</b> [שם יא] <b>וחוו''ד</b> [ח]. 
(121) <b>תוס'</b> [ד"ה הא ליכא] הקשו נימא לעולם קאי למאן דאמר וסתות דרבנן ומיירי שבדקה אחר כך עצמה והיתה טמאה שמשום חרדה מטהרינן למפרע, אך אילולא חרדה טמאה למפרע אף למאן דאמר וסתות דרבנן. <b>הריטב''א</b> מקשה קושייא זו קצת באופן אחר, שנעמיד הברייתא בלא בדקה כלל אחר כך, שאף למאן דאמר וסתות דרבנן מודה שאם לא בדקה אחר כך טמאה. ומתוס' שלא הקשו כן, נראה שסוברים שאם לא בדקה הרי היא טהורה למאן דאמר וסתות דרבנן. ולעיל ציינו שכבר האריכו בזה <b>הראשונים</b> לקמן בסוגיות של וסתות. ובעיקר קושית תוס', ראה <b>נודע ביהודה</b> [נה] שכתב לתרץ על פי יסודו הגדול, שאף למאן דאמר וסתות דרבנן, חובת הפרישה בשעת וסתה הוי דאורייתא, שסובר גם את החזקה אורח בזמנו בא, אלא שאינה טמאה אם לא בדקה כיון שיש חזקת טהרה כנגדה. ולפי זה, הוא הדין בבדקה ומצאה טמאה, טמאה מדאורייתא לכולי עלמא. והלכך, אף אם הברייתא איירי בהכי, שמעינן שלמאן דאמר וסתות דאורייתא חרדה מסלקת הדמים. ועיי"ש תשובה [נו] שהשיג השואל [הבית מאיר] הרי החזקה של אורח בזמנו בא באה אחר החזקת טהרה וסותרת אותה ודאי שהיא עדיפה, ראה עוד <b>בשערי יושר</b> [ב ח] וחזו"א [פ יד]. התוס' מתרצים שדיוק הגמרא כמאן דאמר וסתות דאורייתא מדקתני מסלקת את הדמים, משמע הדמים הידועים ומבוררים בה לבא. מדויק בתוס' שלמאן דאמר וסתות דרבנן פליג ולא אומרים כלל חזקה אורח בזמנו בא ולפיכך ל"ח דמים מבוררים וידועים. וכן כתב <b>החזו''א</b> [שם] לדייק. <b>והגראי''ל</b> שליט"א מעיר מעצם קושיית תוס', שאם הטעם למאן דאמר וסתות דרבנן הוא אותו דרגת חשש שאורח בזמנו בא כמו למאן דאמר וסתות דאורייתא אלא שסובר כן רק אם בדקה אחר כך ומצאה טמאה, לא מובנת קושייתם, שהרי רצו לנקוט שלא מועלת חרדה לסלק דמים רק בבדקה אחר כך ומצאה טמאה, אבל דין וסתות דאורייתא לא מתבטל החשש על ידי חרדה, ומוכח שלמאן דאמר וסתות דרבנן רק משום שבדקה אחר כך ומצאה דם מטמאים למפרע, וחשש זה קל יותר מאשר עבר הוסת ולא בדקה למאן דאמר וסתות דאורייתא, ולפיכך הקשו שאולי חרדה מועלת רק לחשש זה שהוא קל יותר. וראה הערה הבאה. 
(122) <b>הרשב''א</b> נוקט להלכה מהסוגיא אף להלכה שוסתות דרבנן שמעוברת אינה צריכה בדיקה ומותרת לבעלה שאין דין פרישה בעונת הוסת. ולפי זה אם עבר וסתה ובדקה אחר כך ומצאה עצמה טמאה אינה מטמאה למפרע וכמו"כ מעוברת אינה קובעת וסת בימים אלו. ורק חוששת כדין וסת שאינו קבוע, אך דעת <b>הרמב''ן</b> [יא ב] שקובעת וסת בימי עיבורה. <b>הרמב''ם</b> השמיט דינים אלו בהלכותיו. וכתב <b>המ''מ</b> [איסו"ב ט' ד] שהרמב"ם סובר שכל הספק בגמרא לא קאי אלא לטהרות, אבל לענין פרישה מבעלה חוששת היא לוסתה עד שתעקרנו ג' פעמים. או שהרמב"ם מפרש כדעת המפרשים שזה שאינה צריכה בדיקה היינו בדיעבד, שאם עבר וסתה ולא בדקה, טהורה מיום זה ואילך. אבל בשעת וסתה חוששת היא לבעלה. לפיכך הרמב"ם לא הזכיר דין זה. ואף סובר כדעת הרמב"ן שקובעת וסת בימי עיבורה. וראה <b>בפתחי נדה</b> שתמה מאוד עדיין למה הרמב"ם לא הזכיר כל זה. 
(123) במשנה [ז ב] תני מניקה עד שתגמול את בנה, נתנה בנה למניקה גמלתו או מת רבי מאיר אומר מטמאה מעת לעת וחכ"א דייה שעתה. ויש לברר כוונת המשנה מניקה עד שתגמול את בנה. דעת <b>הרמב''ם</b> בפירוש המשניות, שתנא קמא אמר במשנה עד שתגמול את בנה, ובפירושו נחלקו רבי מאיר וחכמים שלרבי מאיר עד שתגמול היינו כפשוטו שתגמול ממש, ולחכמים היינו זמן הגמלה שהוא עד כ"ד חודש. ראה <b>ברש''ש</b> שהק' על פירוש זה, וביאר שיש ג' חולקים בדבר, והתנאים במשנה כולי עלמא סוברים הטעם של דם נעכר ונעשה חלב ולפיכך סתמה המשנה ברישא שמניקה עד שתגמול את בנה שכולי עלמא סוברים כן אפילו ד' וה' שנים. ופלוגתת רבי מאיר וחכמים היא שלרבי מאיר תלוי רק ביניקת התינוק שדם נעכר ונעשה חלב ולפיכך אם מת או גמלתו מיניקה מטמאה מעת לעת, וחכמים אף שמודים לסברת רבי מאיר מכל מקום סוברים שאף אם מת עדיין דייה שעתה ומטעם שאבריה מתפרקין. ובגמרא כאן נתחדש דעת רבי יוסי ורבי שמעון שלא סוברים כלל הטעם של דם נעכר, רק לטעם שאיבריה מתפרקין ולעולם מסולקת רק עד כ"ד חדש אף אם ממשיכה להניק אחר כך. 
(124) כך <b>פירש''י</b>, ולפי זה דנו <b>הפוסקים</b> ביוצא דופן שאין צער לידה אם מסולקת או לא. וראה עוד <b>חוות דעת</b> [קפט לח] שנוקט שאף בהפילה רוח יש לה דין מניקה, אך <b>הלחם ושמלה</b> [קפט נו] חולק. 
(125) ראה <b>תוספות חדשים</b> על המשניות, <b>וחת''ס</b> שביארו, שודאי גם חכמים מודים שהנקה גורם סילוק דמים, רק סוברים שלא באה לכלל דם אלא מיד נעשה חלב, ורבי מאיר סובר שנעשה דם ואחר כך נעשה חלב, ולכן לחכמים כיון שהיא רואה דם הטבע כן לראות כמו קודם לידה אלא שכל דם מתערב בבית החיצון ובכ"ד חודש אי אפשר להתעכב מחמת שנתפרקו איבריה מהלידה ולפיכך דייה שעתה כ"ד חודש ולא יותר, אבל רבי מאיר חולק על זה ורק משום שההנקה גורמת שהדם נשתנה טבעו ונעכר, לפיכך אף אם תראה דם כבר נשתנה מטבעו גם לענין זה שאינו מתעכב בבית החיצון כיון שאינו נדבק כשאר דמים. 
(126) ראה <b>ערוך לנר</b> שהקשה, הרי דם נידות אינו טמא אלא כשיוצא מבית הרחם, והיאך קרי ליה מי יתן טהור מטמא. צריך לומר, וכן כתב <b>תוס' הרא''ש</b>, כיון שהוא דבר הראוי להיות טמא אם היה יוצא לחוץ, ובשם <b>רש''י</b> הביא תוס' הרא"ש לפרש שהכוונה לדם בהמה שהוא אסור באכילה. 
(127) <b>תוס'</b> [ד"ה ונוגע] הקשו שדין נוגע ומי שמזין עליו שווה שצריכים טבילה והערב שמש, ותירצו בב' אופנים, או שמכל מקום יש חידוש שזה בא לו <b>טומאה</b> על ידי הזאה וזה בא לו <b>טהרה</b> על ידי הזאה, או שכוונת הגמרא על טהור שמזין עליו בחנם שסוברים רבנן [יומא יד ב] לטהרו מיד. 
(128) <b>האחרונים</b> נחלקו אם שיעור זה של עונה בינונית הוא אף לאשה שיש לה וסת קבוע, או דוקא באין לה וסת אבל ביש לה וסת הולכים לפי עונה שלה ונציין השיטות בקצרה. <b>א</b>. דעת <b>הדרישה</b> [קפט טו] הובא <b>בש''ך</b> [סה] שביש לה וסת פחות מל' יום הולכים אחר עונה בינונית שהוא שיעור של רוב נשים, וביש לה וסת ליותר מל' יום הולכים לפי עונה שלה, ושיטתו מובנת אם דין עונה בינונית הנאמר בוסתות הוא דוקא באשה שאין לה וסת, או יש לה וסת ועבר וסתה קודם העונה בינונית, אבל ביש לה וסת ולא עבר וסתה שקבעה להפלגה של יותר מל' יום אינה צריכה לחוש כלל לעונה בינונית. ונחלקו בזה <b>הראשונים</b> להלן [טז] והפוסקים [קפט]. <b>ב</b>. דעת <b>הש''ך</b> [שם] שבכל ענין הולכים לפי עונה בינונית של רוב נשים, וראה <b>פרדס רימונים</b> [קפט סה] שדקדק כן <b>ברשב''א</b> [תורת הבית ז ג] <b>ג</b>. ראה <b>מהרש''א</b> [י ב] שלעולם הולכים לפי עונה שלה ובגמרא כאן מדובר דוקא באשה שאין לה וסת. 
(129) <b>תוס'</b> [ד"ה זקנה] הקשו, שבמשנה [ז ב] מבואר שלא אומרים דייה שעתה רק בראייה ראשונה אבל בראיה שניה מטמאה מעת לעת, ומתרצים, שהדין כן רק אם ראתה בפעם השניה לסוף שלשים יום. להלן יבואר אם חילוק זה מוסכם לכל הראשונים. 
(130) מבואר בגמרא שכיוונה ראיותיה תלוי במחלוקת רבי דוסא ורבנן. ראה הגהות <b>הרד''ל</b> [ב א] שהקשה, היאך משכחת לה קביעות וסת הרי יש לחוש שמא התחיל ראיותיה במעת לעת, ואין לומר שמדובר כשבדקה בתוך המעת לעת, שהרי בסוגיא כאן מדובר בלא בדקה ומכל מקום אומרים שדייה שעתה. ראה <b>קובץ הערות</b> [הוספות לדף סה] שמסתפק אם ענין ג' פעמים הוא שעי"ז נעשה טבע בגופה לראות ביום הוסת, או שהוא ראיה והוכחה למפרע שמראייה ראשונה הוקבע וסתה, נפקא מינה אם אומרים דייה שעתה למפרע, וראה <b>קהילות יעקב</b>. ויש לדון לכאורה, שאם הטעם באשה שקבעה וסת שדייה שעתה משום שחזקה דמעיקרא שהיא אלימה כיון שאינה עלולה לראות עדיפא, ולא חיישינן כלל, ראה <b>חזון איש</b> [קא ג] אם כן, על הצד שענין ג' פעמים בקביעות וסת אינו ראיה על למפרע, אם כן, כל שקבעה וסת ג' פעמים לא הוי סיבה אלא <b>להבא</b> שאם תראה לא מטמאינן לה למפרע, ובגמרא כאן מבואר שאף ביום קביעות וסתה אינה טמטמאה למפרע והרי כלפי יום זה עדיין היא בחזקת רואה שאין חזקתה דמעיקרא אלימה. אמנם אם הטעם בקביעות וסת משום חזקה אורח בזמנו בא מובן יותר. 
(131) <b>הגראי''ל</b> שליט"א מעיר, הרי הלכה פסוקה היא לחכמים שאשה זו שמצאה דם מטמאה טהרות למפרע מעת לעת, ואם כן, כשמצאה דם מיד נפסק מעצמו שהטהרות טמאות למפרע ואינה צריכה לשאול לחכם, נמצא שכל זמן שלא היו אלא מעט טהרות נטמאו מעצמן בלי הוראת חכם וכשבאו לחכם ואמרו שהיו הרבה טהרות מטהרם החכם. וזהו דבר תימה. כעין זה מצינו בדין ב' שבילין שכשבאו לישאל בבת אחת טמאים אף שכשהלך כל אחד בשביל אחר, ונסתפק אם הוא טמא או טהור, היה הדין שטהור מעצמו ואין צריך הוראת חכם, והיות ולא ידע הדין ובא לשאול לחכם ביחד עם חבירו משתנה הדין והחכם מטמא את שניהם, אמנם שם יש לומר שהחמירו עליהם כמו שכתב התוס' להלן [ס א] משום חוכא, אבל כאן עדיין צ"ע. 
(132) כך שיטת <b>רש''י ותוס'</b> [ד"ה ברוב] שהברייתא אליבא דרבי והטעם, שכל שצריכה להתחזק בראיות לרואה אין היא מטמאת באותה ראייה שמתחזקת בה, אלא בראייה שלאחמ"כ, והראייה, מבתולה שהגיע זמנה לראות, הרי היא מתחזקת בראייה אחת, ומכל מקום אמרו רבנן דייה שעתה ולא מטמאת למפרע אלא בראייה שניה, הוא הדין כאן התינוקת מתחזקת בב' פעמים לרואה כרבי, ומטמאת למפרע בראייה השלישית. ראה <b>חזו''א</b> [קא ז] שהקשה על הדימוי לבתולה, הרי שם היתה מסולקת עד עכשיו, מה שאין כן תינוקת שראתה פעמיים. וביאר בב' אופנים <b>א</b>. אף תינוקת על ידי ראיית ב' פעמים נעשה טבע חדש בגופה ועד עכשיו היתה מסולקת. <b>ב</b>. אף אם על ידי ב' פעמים איגלאי מילתא שמתחילה היתה מוחזקת, מכל מקום אינה מטמאה מעת לעת כיון שעד עכשיו חזקת טהרתה היתה אלימה, ראה עוד <b>קהילות</b> <b>יעקב</b> [טהרות סו]. שיטת <b>הרא''ה</b> [בדק הבית בית ז' שער ג' י א] כרש"י שהברייתא כרבי אך מטעם אחר, שראייה ראשונה אינה מצטרפת כיון שהיא מקרה בעלמא. ולעולם באותה ראייה שמתחזקת מטמאה מעת לעת, נפקא מינה בין הטעמים, בכיונה ראיותיה אם קובעת וסת בפעם השלישית, שלדעת רש"י קובעת כיון שמצרפים ראייה ראשונה ואף לרשב"ג, שלענין לטמא למפרע הצריכו עוד ראייה אבל קביעות וסת שפיר קבעה, ומדין זה לא תטמא למפרע. אבל לרא"ה שראייה ראשונה במקרה אינה מצטרפת לא קבעה, ראה <b>חזו''א</b> [פח] שכתב כן. [וראה בסמוך שנבאר, כמאן מתפרשת הברייתא של זקינה שהובאה לעיל]. ובעיקר המחלוקת אם בראייה שמתחזקת גזרו לטמא מעל", ע יש לתלות בנידון הידוע אם על ידי ג' פעמים נעשה טבע גופה לראות כך, או שהוא הוכחה למפרע, ראה <b>טור</b> [או"ח קיד] שנחלקו בזה המהר"ם מרוטנבורג ורבינו פרץ, וראה <b>קובץ הערות</b> [הוספות לדף סה] <b>וקהילות יעקב</b> [טהרות סו] שיטת <b>הרמב''ן</b> שהטעם בתינוקת שלא הגיע זמנה לראות שאינה מטמאה למפרע לרבי אלא בשלישית, ולרשב"ג ברביעית, כיון שעד עכשיו לא הוחזקה לראות ולא היתה בכלל תקנת בדיקה שחרית וערבית. הלכך אף שהוחזקה בראייה שניה לא קנסוה אלא מראייה שלאחמ"כ שצריכה לבדוק מדינא. ראה <b>סדרי טהרה</b> [קפט לד] שתמה על הרמב"ן למה בראתה תוך י"א יום שבין נדה לנדה מטמאה מעת לעת הרי אינה צריכה בדיקה [לט א]. <b>ובערל''נ</b> מתרץ שכוונת הרמב"ן רק בתינוקת שלא שייך בה כלל תקנת בדיקה. שיטת <b>הרשב''א והריטב''א</b> שהברייתא קאי בין לרבי ובין לרשב"ג שעל ידי ראייה ג' פעמים איגלאי מילתא שאף ראייה ראשונה לא היתה במקרה ולפיכך נתחזקה אף לרשב"ג, אבל בראיית ב' פעמים אינה מתחזקת אף לרבי כיון שחוששין על ראייה ראשונה שהיתה במקרה. והביאור יש לומר, כי מה שלרבי בתרי זימני הוי חזקה כשיש לומר סיבה אחת לב' המקרים, ולהכי ראייה ראשונה אינה בחשבון, שאינה אלא מקרה וצריכה שתתחזק שוב ב' פעמים, אבל אחר שראתה בסך הכללי ג' פעמים יש כח חזקה לדון ולקבוע למפרע שסיבה אחת לכל הראיות ולפיכך מהני אף לרשב"ג. 
(133) נחלקו <b>הראשונים</b> בטעם שאינה מטמאה בראייה ראשונה, ואם טומאתה למפרע בראייה שניה קאי לרבי או אף לרשב"ג. דעת <b>רש''י</b> [ד"ה ה"ג ת"ר] <b>ותוס'</b> [ד"ה ברוב] שבהגיע זמנה לכולי עלמא מתחזקת בפעם אחת וגזרו לטמאותה למפרע בפעם שניה, והמשנה [ז ב] דקתני "במה אמרו דייה שעתה, בראייה ראשונה אבל בשניה מטמאת מעת לעת" מדובר בהגיע זמנה ולכולי עלמא הדין כן. [רש"י ותוס' מפרשים כן לשיטתם שבראיה שבה היא מתחזקת אינה מטמאה מעת לעת]. <b>הרמב''ן</b> מפרש שבהגיע זמנה כיון שבדין צריכה לבדוק יש לאוסרה למפרע כבר בראייה ראשונה [לשיטתו. שחולק על רש"י וסובר שבראיה שבה מתחזקת יש לטמאותה למפרע ראה הערה קודמת שיטתו בתינוקת שלא הגיע זמנה] "אלא שהיא קולא לדבריהם". דעת <b>הרשב''א</b> [תורת הבית ב"ז ש"ג י א] <b>והרא''ה</b> [בדק הבית שם] שדין זה רק לרבי אבל לרשב"ג צריך ג' פעמים והמשנה [ז ב] קאי רק לרבי. ראה <b>תוס'</b> [ד"ה "ברוב"] <b>ותוס' הרא''ש</b> [ד"ה שניה]. 
(134) מבואר <b>ברש''י</b> שלא אומרים שבאותה ראייה שמתחזקת אין מטמאה מעת לעת אלא כשמתחזקת <b>בראיות</b> לרואה, אבל כשאין ההחזקה בראיות, אלא שעל ידי הראיות איג"מ שלא היתה מסולקת אלא הפסקותיה היו של שינוי וסת מטמאה לרבי בראייה שניה. ולפי זה זקינה שראתה פעמיים אחרי הפסקת ג' עונות [כשלא כיוונה ראיותיה] איגלאי מילתא שלא היתה מסולקת דמים אלא שינוי וסת ומטמאה בראייה שניה לרבי, ובהכרח שהברייתא המובאת בגמרא [ט ב] בדין זקינה שאם ראתה ג' פעמים אחר צ' יום מטמאה מעת לעת אתיא כרשב"ג. שיטת <b>תוס'</b> [ד"ה קחזיא] שספק הגמרא לענין חזיא בעונה לחוד, אם דנים ההפסקה ראשונה שחזרה לקדמותה או לא כפירש"י, אבל בעברו עליה ג' עונות נוספים, וכן זקינה אין מטמאה אף לרבי עד ראייה שלישית, אף שהיא ראייה המבררת שאינה מסולקת רק ששינתה וסת מכל מקום לא מטמאת למפרע, והטעם מבאר <b>החזו''א</b> [פח] כיון שג' עונות בזקינה ראוי לקבוע שהפסיקה, הילכך גם כשאירע כן ב' פעמים שיש לומר ששינוי וסת הוא מכל מקום גם זה נחשב לחידוש מצב שאין לטמאותה אלא בראייה שלאחר מכן. אמנם בבתולה שהגיע זמנה מסתפקים תוס' שיתכן ששינוי וסת כזה ל"ח מצב חדש כיון שמעולם לא החזקנוה שחזרה לקדמותה אלא במסולקת דמים לחוד. והנה במשנה [ז ב] מבואר שלא אמרו דייה שעתה אלא בראייה ראשונה אבל בראייה שניה מטמאה מעת לעת, והקשו <b>תוס'</b> לעיל [ד"ה זקנה] מהברייתא שאינה מטמאה למפרע אלא בפעם השלישית, ומתרצים, שאם ראתה בשניה לסוף שלשים מטמאינן למפרע. צ"ב כוונתם, אם הפשט שעל ידי שקירבה ראייתה איגלאי מילתא שאף ג' עונות שלא ראתה בתחילה לאו משום שהיתה מסולקת דמים ולא היתה בכלל זקינה. [בסמוך יבואר שכן תירץ <b>הרמב''ן</b>] אם כן, למה מטמאה מעת לעת בראייה שניה, הרי סוברים התוס' כאן שראייה שמתחזקת בה אפילו אם היא ראייה המבררת שלא היתה מסולקת לא מטמאים למפרע. הילכך צ"ל שכוונתם בזקינה אם תשוב ותראה רק אחר ג' עונות יש להחזיקה כזקינה מכח הג' עונות הנוספים שהפסיקה בהם, שאף אם הוחזקה כרואה בראייה הראשונה שאחר ג' עונות, מכל מקום בהפסקת ג' עונות השניות שוב יש להחזיקה זקינה ולכן לא מטמאה רק בראייה שניה שהקריבה ראייתה. שיטת <b>הרמב''ן</b>, בתירוץ הראשון העמיד הברייתא כרבי ואף שלרבי מתחזקת בב' פעמים לטמא למפרע מכל מקום בזקינה שהפסיקה מלראות ג' עונות אף שראתה בסופם, אינה נחשבת כראייה המתחלת להוציאה מכלל זקנות, שכן הוא דרך הזקנות שבתחילה מפסקת ורואה ושוב מפסקת ואינה רואה לפיכך אין דנים ראייה קמא. ורק בראייה שאחר ג' עונות שניות מתחלת להחזיק עצמה ובראייה זו שהיא תחילה למנין דייה שעתה, ובשניה שהיא שלישית הוחזקה ומטמאה מעת לעת. ומה שבמשנה [ז ב] מטמאה למפרע בראייה שניה, "כיון שקירבה ראיותיה בשניה, איגלאי מילתא שג' עונות קמייתא לאו משום סילוק דמים הוי, ולא הגיעה זו לכלל זקנה. אבל רחקה אף ראייה שניה, זקינה היא, אלא שרואה, וצריכה חזקה". נראה שסברא זו הרמב"ן לשיטתו, משום שאינה מתחזקת כרואה בראייה ראשונה, רק בראייה שניה, לפיכך כשקירבה ראייתה מטמאה למפרע. אבל אם כבר מוחזקת לרואה בראייה ראשונה ודאי שאין נפקא מינה בראיה שניה אם קירבה או ריחקה. ובהערה לעיל הבאנו שדעת הרמב"ן שאשה מטמאה מעת לעת גם בראייה שמתחזקת בה דלא כרש"י ותוס'. הילכך כשקירבה ראייתה השניה אף שמתחזקת בה כרואה, מטמאה למפרע. עוד מיישב <b>הרמב''ן</b>, בזקינה שראתה אחר ג' עונות הראשונים אינה נחשבת כראייה המתחלת להוציאה מכלל זקנות כמבואר בתירוץ הראשון, ואף אם קירבה ראייתה השניה לא אומרים איגלאי מילתא ולא מצרפים ראייה הראשונה. ובמשנה [ז ב] שטמאה בראייה שניה, יש לומר שהדין כן רק בבתולה, שאין צורך להחזיקה כרואה על ידי חזקה כלל. ומה שאינה מטמאת בראייה ראשונה [וכפי שנתבאר לעיל שהרמב"ן חולק על רש"י, ואף בראייה שמתחזקת בה יש לטמאה למפרע] קולא הוא שהקילו בה, כפי שמפרש הרמב"ן בהמשך דבריו. עוד דרך אומר <b>הרמב''ן</b> שהברייתא כרשב"ג ומצרפים אף ראייה הראשונה, ולא שנא ריחקה או קירבה ראייתה, והמשנה [ז ב] אתיא כרבי וכן דעת הר"ן. <b>הרשב''א</b> נוקט להעמיד הברייתא של זקינה כרבי וכרשב"ג ששניהם מצריכים ג' ראיות, כיון שראייה ראשונה תולים במקרה, ראה הערה לעיל שביארנו דבריו. והמשנה [ז ב] אומר הרשב"א שמדובר שקירבה ראייתה ולפיכך מטמאה בראייה שניה. 
(135) ראה <b>רשב''א</b> תורת הבית דיני הווסתות [ב"ז ש"ג יא] שפירש ספיקות הגמרא כאן באופן מחודש, ראה <b>בית יוסף וב''ח</b> [קפט כז] שהאריכו בדבריו. ראה עוד <b>בט''ז</b> [שם מג] <b>ונקודות הכסף</b>, <b>סדרי טהרה</b> [לג] <b>וחוו''ד</b> [לה]. וראה <b>מהרש''א</b> שפירש עוד באופן אחר. 
(136) ביאור החילוק בין הפסקה ראשונה שחזרה לקדמותה להפסקה שניה ראה <b>חזו''א</b> [קא ו' וח'] שביאר בב' אופנים: <b>א</b>. הפסקה ראשונה כיון שבא לאחר ג' ראיות סמוכות מסתבר שחזרה לקדמותה, מה שאין כן ראייה שאחר הפסקה שניה, שבא אחר הפסקת ג' עונות יש לתלות שכך טבעה לראות בהפסקת ג' עונות. <b>ב</b>. כיון שחזרה לקדמותה פעם אחת, תו לא אמרינן ששוב תחזור לקדמותה. נפקא מינה, בראתה לאחר הפסקה שניה ג' ראיות סמוכות, ושוב הפסיקה ג' עונות וראתה אם חוזרת לקדמותה בכך, וכן נפקא מינה בהתחילה לראות בראשונה, ג' פעמים בהפסקת ג' עונות אם דנים הפסקה ראשונה בחזרה לקדמותה או לא, ראה <b>מהרש''א</b> על תוס' [ד"ה קחזיא] דפשיטא ליה שחזרה לקדמותה. והנה לשיטת <b>תוס'</b> [ד"ה קחזיא] שאף בראייה המבררת שאינה מסולקת, אלא שינוי וסת מכל מקום לא מטמאינן באותה ראייה, יש לתמוה מכאן, שכל הספק בגמרא הוא בגוונא שראתה אחר ב' פעמים של הפסקת ג' עונות, לעונה, אבל בראתה אחר ג' פעמים של הפסקת ג' עונות מפורש בברייתא שמטמאה למפרע. היינו, שכל הספק אחר שפשטנו שג' עונות הראשונות חזרה לקדמותה, האם בג' עונות השניות נמי חזרה לקדמותה זהו רק אם ראתה אחריה בעונה, אבל בהפסיקה בשלישית ג' עונות וראתה ודאי מטמאה, שאיגלאי מילתא שב' ההפסקות האחרונות היו כשינוי וסת, אם כן, מפורש כרש"י שבראייה המבררת שהפסקותיה היו בתורת שינוי וסת מטמאות למפרע, ראה <b>חזו''א</b> [קא ט']. 
(137) ראה <b>תוס'</b> [ד"ה ברוב] שהכריחו שעיקר העמדת הברייתא כרבי, ממה שתינוקת שלא הגיע זמנה וראתה ג' פעמים בפעם השלישית הרי היא ככל הנשים ומטמאת למפרע. בהכרח אתיא כרבי שבפעמים הרי היא מתחזקת ובראיה שבה היא מתחזקת לא מטמאה למפרע הילכך מטמאה בשלישית, אבל סיפא בהגיע זמנה לראות שמטמאה בשניה מעת לעת אתיא ככולי עלמא שבראייתה הראשונה כבר הוחזקה. כדתנן במשנה [ז ב], וסתם משנה מבואר בגמרא יבמות [סד ב] אתיא כרשב"ג. דעת <b>הרמב''ן</b> להעמיד המשנה [ז ב] נמי כרשב"ג וכמו שכתב תוס' שבתולה בראייה הראשונה כבר הוחזקה אלא שהרמב"ן סובר שבראייה שבה היא מתחזקת מטמאה למפרע ומה שכאן מטמאה בראייה שניה קולא שהקילו בה רבנן. אולם דעת <b>הרשב''א</b> והרא"ה בבדק הבית שראיית הגמרא שהברייתא כרבי הוא מהסיפא שבראתה פעם שניה בהגיע זמנה מטמאה למפרע, שלרשב"ג בעי ג' פעמים, ואזיל הרשב"א לשיטתו כפי שהבאנו בהערה לעיל שהרישא של הברייתא בלא הגיע זמנה אתיא נמי כרשב"ג, ומתניתין [ז ב] אתיא כרבי. <b>הרמב''ם</b> משכב ומושב [ד ג] העתיק ברייתא דתינוקת כצורתה, ותמהים האחרונים כיון שהלכה כרשב"ג בהכרח סובר שהרישא של הברייתא בתינוקת שלא הגיע זמנה אתיא נמי כרשב"ג וכדעת <b>הרשב''א</b> שהבאנו בהערה לעיל. ואם כן, למה בהגיע זמנה פסק שמספיק בב' ראיות הא אמרי' בגמרא הא מני רבי היא. ראה <b>סדרי טהרה</b> [קפט לד] <b>אור שמח</b> וחזון איש [פח]. 
(138) <b>ברש''י</b> מבואר שמחלוקתם אליבא דרבי, הסובר שתינוקת מתחזקת בב' פעמים, אך בראייה שבה היא מתחזקת לא מטמאה למפרע אלא בראייה השלישית. חזקיה סובר כיון שכבר הוחזקה לרואה שאם תראה עוד פעם אחת תטמא למפרע, לכן גזרו על כתמה. ורבי יוחנן סובר שכל עוד לא החזקנוה בפועל לטמא למפרע לא גזרו על כתמה. אך שיטת <b>הרמב''ן</b> <b>הרשב''א והר''ן</b> לפרש מחלוקתם אליבא דרשב"ג, משום שלרבי שהתחזקה לרואה בב' פעמים לכולי עלמא גזרו על כתמה. אך לרשב"ג, רבי יוחנן סובר לטהר כתמה עד שתראה דם ג' פעמים, וחזקיה סובר כיון דאילו חזיא ראייה שלישית הרי היא אחר כך כשאר כל הנשים לטמא למפרע. אף כתמה טמא, <b>שמתחזקת בו לרואה</b>. יש לשאול לשיטת הרמב"ן הרי בראייה שלישית אינה מטמאה למפרע אף לרשב"ג אם כן, היאך יגזרו בכתמה לטמא למפרע. יש לומר כיון שמעיקר הדין יש לטמאותה בראייה השלישית ומה שאינה מטמאה פירש הרמב"ן לעיל [ט ב] מסיבה צדדית שלא שייך בה קנס חכמים כיון שלא היתה מצווה בבדיקה, כלפי גזירת כתמים שפיר מתחזקת ומטמאה למפרע, אך רש"י לשיטתו הסובר שמעיקר הדין אין האשה מטמאת למפרע בראייה שבה היא מתחזקת אי אפשר לפרש שנחלקו אליבא דרשב"ג, שודאי אי אפשר לטמא כתמה עד ד' ראיות. שיטת <b>הרא''ה</b> [בדק הבית ב"ז ש"ד יז א] כרש"י שנחלקו אליבא דרבי, אולם פירש לשיטתו בסוגייא לעיל, שראייה ראשונה מקרה הוא ואינה מתחזקת לרואה אלא בראייה השלישית [לא כרש"י הסובר שמתחזקת בפעמיים אלא שאינה מטמאה בראייה שבה היא מתחזקת] ונחלקו חזקיה ורבי יוחנן בין ראייה שניה לשלישית שעדיין לא הוחזקה בדמים אם כתמה טמא או לא. 
(139) כך פירש"י, ומבואר הטעם שאין כתמים בקטנה משום שלא גזרו בה. ראה <b>רש''י</b> [ה א ד"ה אין חוששין] שפירש עוד טעם משום דתלינן הדם מעלמא, נפקא מינה בין הטעמים בנמצא כתם על גופה, ראה <b>בש''ך וב''ח</b> [קצ ג] <b>וחוו''ד וסד''ט</b> [שם ז']. 
(140) <b>בפירש''י</b> מבואר שקושיית הגמרא מבתולה שהגיע זמנה וראתה פעם אחת, ולחזקיה יש לטמא כתמה אחר ראיה ראשונה, ולרבי יוחנן ניחא שאין טמא כתמה עד אחר ראייה שניה. יש לתמוה מסוגית הגמרא [ה א] "רבי חנינא בן אנטיגנוס אומר נשים שאמרו חכמים דיין דעתן כתמן כראייתן, ותינוקת שהגיע זמנה לראות יש לה כתם". <b>ופירש''י</b> [ד"ה יש לה כתם] "מכאן ולהבא אף על פי שלא ראתה מימיה". הרי מפורש שבתולה שהגיע זמנה מטמאים כתמה אף קודם שראתה ראייה ראשונה. צ"ל ביאור קושיית הגמרא לפירש"י שאף שבתולה שהגיע זמנה כתמה טמא אף קודם שראתה. בתולה שנישאת שדמה דם בתולים, סברה הגמרא בסלקא דעתך שהטעם לטהר כתמה משום שתלינן בדם בתולים, זהו רק בצירוף הטעם שאף שראתה פעם אחת בבית אביה עדיין לא נהגנו בה תורת מוחזקת בדמים לטמאה למפרע, ולפיכך קשיא לחזקיה שמטמא כתם מחמת שכבר הוחזקה ואם תראה שוב בשינוי מראה תטמא למפרע אמאי מטהרינן כתמה. דעת <b>הרשב''א</b> [ט ב] להוכיח שמחלוקת חזקיה ורבי יוחנן דוקא בתינוקת שלא הגיע זמנה אבל בתינוקת שהגיע זמנה כתמה טמא לכולי עלמא אף קודם ראייה ראשונה והוכיח כן מהגמרא לעיל [ה א] ולפיכך פירש קושיית הגמרא מבתולה, שמדובר <b>בבתולה שלא הגיע</b> <b>זמנה</b> לראות שנותנין לה ד' לילות ודמיה טהורין, ראה <b>פתחי נדה</b> שתמה לפירושו מה הקושיה מבתולה שלא הגיע זמנה לראות הרי התם אפילו אם תראה עדיין דייה שעתה ולא מטמאה למפרע דין הוא שיהא כתמה טהור מה שאין כן בנידון הסוגיא כאן לחזקיה שאם תראה שוב מטמאה למפרע מובן שיש לטמא כתמה, ומבאר, שעל כרחך כוונת הרשב"א בביאור קושיית הגמרא שבתולה דמיה טהורין בתינוקת שלא הגיע זמנה לראות, אף שכבר הוחזקה בב' ראיות לרבי או בג' לרשב"ג שאם תראה שוב מטמאה למפרע, מכל מקום תולין בדם בתולין, וכתמה טהור אף כאן נטהר כתמה. אך רש"י שפירש הקושייה מבתולה שהגיע זמנה מוכח שסובר שבלא הגיע זמנה אך הוחזקה וראתה ג' פעמים לא תולין בדם בתולים וכתמה טמא. ראה סוגיית הגמרא להלן [סד ב]. דעת <b>הרא''ה</b> הובא <b>בחידושי הרשב''ץ</b> בסוגיין, שתינוקת שהגיע זמנה אין כתמה טמא אלא אחר שראתה. ראה <b>במאירי</b> שפירש ראייתם מקושית הגמרא "וכי מה בין זו לבתולה". 
(141) לפירש"י בהערה הקודמת, כוונת הגמרא לתרץ שכל הטעם לטהר כתמה של בתולה שנישאת משום שיש לתלות בדם בתולים ולפיכך אין לה כתם ואין צורך לסברא שלא נהגנו בה תורת מוחזקת בדם, כיון ששירפה מצוי. מה שאין כן תינוקת שאין שירפה מצוי. <b>וברשב''א</b> פירש להיפך זו שירפה מצוי היינו תינוקת שלא הגיע זמנה "כבר התחילה לראות דם טמא וחזקו מן הטמא, אבל הבתולה אין שירפה מצוי". ראה <b>תוס'</b> [ד"ה וכי]. 
(142) ראה <b>תוס'</b> [ד"ה רוקה] שביארו, שנקט רוקה ומדרסה בשוק ולא בבית, כיון שבבית בדרך כלל ידוע אם ראתה או לא, אבל בשוק שלא ידוע אם ראתה או לא אין להחזיקה כרואה כיון שלא הגיע זמנה לראות ולא ראתה ג' פעמים. ראה <b>תוס' הרא''ש</b>. 
(143) <b>הרשב''א</b> מבאר, שנקט דוקא תינוקת שלא הגיע זמנה ולחדש אליבא דרבי, משום שבהגיע זמנה "כיון <b>דבתרי זימני הוי חזקה</b> ובפעם שניה מטמאה מעת לעת לא נפקא לן בין שתהא כראייה אחת בין שתהא כב' ראיות, שבין כך ובין כך בראיה שתראה אחר שתטהר מנדתה תטמא למפרע" לפיכך נקט תינוקת שלא הגיע זמנה שאפילו לרבי בכדי לטמא למפרע צריך ג' ראיות. מבואר בדבריו, שבהגיע זמנה דוקא לרבי אין נפקא מינה אם היא שופעת או פוסקת כיון שמכל מקום אחר שתטהר ותשוב ותראה תטמא למפרע אבל לרשב"ג שצריכה להתחזק ג' פעמים יש נפקא מינה גם בהגיע זמנה, והולך בזה לשיטתו לעיל שאף בתולה שהגיע זמנה תלוי ברבי ורשב"ג אם סגי בב' ראיות או בג' ראיות. ראה <b>פתחי נדה</b> שהעלה לדעת הראשונים שאף בהגיע זמנה אין מטמאה כתם אלא לאחר ראייה שניה יש נפקא מינה אם היא שופעת או פוסקת לענין כתם. ראה עוד <b>סדרי טהרה</b> [קצ ט]. 
(144) בשיעור פוסקת ראה <b>רשב''א</b> [תורת הבית ש"ד טז א] שאפילו פוסקת ג' פעמים ביום אחד הויא פוסקת וכן כתב <b>הב''י</b> [קצ] בדעת רש"י והטור. וכן פסק <b>הרמ''א</b> [קצ ג] אך מלשון <b>הרמב''ם</b> [איסורי ביאה ט ה] משמע דווקא פוסקת שיעור ווסת ראה <b>סדרי טהרה</b> [קצ ט]. 
(145) ראה <b>ב''ח</b> [קצ] <b>וט''ז</b> [שם ה] שנחלקו אם שופעת הויא כמזלפת או שחלוק שופעת ממזלפת ששופעת אף אם פסקה מעט וחזרה וראתה הוי כראייה אחת מה שאין כן מזלפת. ראה <b>סדרי טהרה</b> [שם ח] <b>וחידושי רעק''א</b>. 
(146) <b>תוס'</b> [ד"ה הרי] הקשו, המשנה [יא א] נוקטת שרק נדה והיושבת על דם טוהר אינה צריכה בדיקה ולמה לא קתני גם בנות ישראל שלא הגיעו לפרקן וכן י"א יום שבין נדה לנדה שהן ימי זיבה מבואר לקמן [לח ב] שהרי הם בחזקת טהרה ואינה צריכה בדיקה. ומתרצים, שהמשנה לא פירשה שאינה צריכה בדיקה אלא נשים ששייכות בראית דם רק שאין נפקא מינה בראייתן, מה שאין כן לא הגיע זמנה וי"א ימי זיבה אינה צריכה בדיקה מחמת שמסולקות דמים לא קתני. 
(147) ראה <b>חידושי חת''ס ומי נדה</b> שביארו טעם הצירוף של ימי עיבור והנקה משום שכבדות הראש בימי עיבור, ואיבריה מתפרקין בהנקה הכל טעם אחד הוא. וראה הערה הבאה. <b>הרשב''א</b> נוקט שג' עונות הפסקה בימי עיבור מהני להחשיבה מסולקת גם לימי מניקותה ואין צורך שיעבור איזה זמן בימי מניקותה בלא ראייה ראה <b>הגהות הרד''ל</b> שהקשה על זה, <b>וברש''י</b> [ד"ה ימי עיבורה] משמע דלא כהרשב"א. ראה <b>חזון איש</b> [קב ב] שמסתפק אם סילוק עונה אחת קודם ימי עיבורה מצטרף לימי עיבורה. 
(148) ראה <b>רמב''ם</b> [משכב ומושב ד' א' ו'] <b>וכס''מ</b> שם שהכריח בדעתו שרבי יוסי במתני' לא פליג על תנא קמא שמעוברת שיעורה בהכרת העובר ומניקה משיוולד, רק בא להוסיף שאם עברו בהן ג' עונות פעם א' וראו דיין שעתן אבל בפעם השניה מטמאות למפרע. ודלא <b>כפירש''י</b> במשנה [ז ב] שרבי יוסי חולק על תנא קמא. <b>ובחידוד הלכות</b> תמה אם לא פליג רבי יוסי על תנא קמא למה צריך הצטרפות של ימי העיבור וההנקה לעשותה מסולקת, גם ללא הצירוף מסולקת מצד העיבור או ההנקה משנולד עוברה. מוכח שלרבי יוסי אין מעוברת או מניקה מסולקות דמים מצד עצמם אלא אם כן עברו עליהן ג' עונות בלא ראייה כפירש"י ולפיכך אמרו שמצטרפין ימי עיבור והנקה לאשוויי אותה מסולקת. ראה הערה הבאה יישוב לקושיה זו. והנה לדעת <b>רש''י</b> במשנה שרבי יוסי סובר שמעוברת ומניקה דיין שעתן רק אם עברו ג' עונות יש להסתפק אם מודה לתנא קמא שהעיבור או הנקה סיבה לסילוק, אלא שמצריך להוכיח כן על ידי ג' חדשים שלא רואה חזינן שאצלה גם העיבור מסלק הדמים, או סובר שאין זו סיבה מספקת לסילוק, ובכדי לקובעה כמסולקת צריך גם לסיבת ג' חדשים בלא ראייה, דומיא דרבי אליעזר הסובר בכל אשה שלא ראתה ג' חדשים שדייה שעתה. <b>הרשב''א</b> מקשה למה מובאת דעת רבי יוסי במשנה רק אחר דברי רבי אליעזר, והרי הוי ליה לאתויי אחר תנא קמא, אם חולק עליו. אמנם, אם כצד ב' שרבי יוסי חולק על תנא קמא ומה שמועיל ג' עונות לעשותה מסולקת הוא מכח דברי רבי אליעזר שסבר כן בכל אשה ורבי יוסי הסכים עמו במעוברת ומניקה, הקושייה מתורצת. ולפי זה יש לומר, שאין צריך לחדש כחת"ס שהבאנו בהערה הקודמת אלא אף אם עיבור ומינקת הוו ב' סיבות נפרדות לסילוק מכל מקום עיקר טעמיה דרבי יוסי שבמעוברת ומינקת מודה לרבי אליעזר שג' עונות בלא ראייה הוי סילוק כיון שבכל אחת מהם יש עוד סיבה לסילוק מעוברת שאיבריה כבדים, ומינקת שמתפרקים, ולא איכפת לי שהסיבה הנוספת אינה אותה סיבה בכל הג' עונות. ראה עוד בהערה הבאה בנוגע לחקירה הנ"ל. ובמשנה [ז ב] מבואר שלא אמרו דיין שעתן אלא בראייה ראשונה אבל בראייה שניה מטמאה מעת לעת, ולהלן בגמרא איכא מאן דאמר הסובר שכן הדין אף במעוברת ומניקה, יש להסתפק מה הדין בראתה פעם אחת בעודה מעוברת ופעם שניה בזמן הנקה האם תהא טמאה למפרע כיון שהיא שניה לראייה שראתה בימי עוברה או דילמא כהאי גוונא אין מצרפין הראיות, ולכאורה לד' <b>החת''ס</b> ששניהם סיבה אחת תטמא למפרע. ויש לדייק כן מלשון <b>רש''י</b> במשנה [ז ב] שכתב "בראיה ראשונה שראתה הבתולה או המעוברת או הזקנה לאחר ג' עונות". ויש להתפלא למה השמיט מניקה, אלא מוכח כיון שראתה ראייה ראשונה בימי עיבורה כהרי בשניה תטמא למפרע בין בתראה בימי עיבורה בין אם תראה בימי מניקותה שבכדי לטמאה למפרע בימי מניקותה אינה צריכה עוד ראייה נוספת אלא מהני ראייתה הראשונה שראתה בימי עיבורה. ראה <b>שו''ע</b> [יו"ד קפ"ט לג], ובספר <b>בדי</b> <b>השולחן</b> [שלט] דן באם ראתה בימי עיבורה שצריכה לחשוש כדרך שחוששת לוסת שאינו קבוע, אם צריכה לחשוש כן גם אחר כך בימי ההנקה. ובמה שהקשה החידוד הלכות על הכס"מ בדעת הרמב"ם, אם רבי יוסי מודה לתנא קמא לשם מה צריך הצירוף של ימי עיבור לימי הנקה. יתכן לומר שיש נפקא מינה כשראתה ראייה אחת בימי עיבורה ואחר כך עברו עליה ג' עונות עם ימי מניקותה - בראייה הבאה לא תטמא למפרע, שהרי נתבאר לעיל שבראתה ראייה אחת בימי עיבור בראייה שניה בימי הנקה תטמא למפרע, ולזה מהני ג' עונות שלא תטמא למפרע ועל זה אמרו בגמרא שמצטרפין ימי העיבור וההנקה. 
(149) בגמרא להלן [לו א] מבואר שללוי, הסובר שדם טומאה הבא בימי לידה ודם הבא בימי טוהר ב' מעיינות נפרדים הם, מהני לצרף ימי טוהר לשיעור ג' עונות למימר דיה שעתה. [כגון שהפסיקה לראות חדשים בסוף עיבורה, ואחר שילדה והפסיקה מלראות קצת זמן דמוכח לן שנסתם מעיין הטמא ונפתח מעיין טהור, אפילו שתראה אחר כך מהני להשלים לג' עונות כיון שדם טוהר הוי]. ולכאורה, אם יסוד ג' עונות הוא להוכיח שמסולקת דמים, הרי ליכא הוכחה בימי טוהר, שהטעם שאינה רואה בימים אלו משום שנסתם המעיין הטמא. <b>הקהילות יעקב</b> [טהרות סו] מוכיח מזה שענין ג' עונות לרבי יוסי אינו הוכחה, אלא <b>שנתרגלה בטבעה להיות</b> <b>מסולקת</b>. אמנם <b>החת''ס</b> [בשו"ת, יו"ד קמג] מבאר שלרבי יוסי כיון שעצם הסילוק הוא על ידי העיבור וההנקה, ואין הג' עונות אלא להוכיח שמסולקת שפיר משלימים אף ימי טוהר לימי הטומאה, אך ודאי שאין ההסבר בג' עונות שהם סיבת הסילוק גופא, שודאי אין ימי הטוהר ישלימו. ולפי זה בג' עונות לרבי אליעזר בכל אשה שהסילוק נעשה על ידי שלא ראתה ג' עונות ודאי שלא מהני סילוק של ימי טוהר, וראה <b>מהרש''א</b> [יא ב על תוס' ד"ה אפילו] מה שתמה על תירוצם מהגמרא [לו א]. 
(150) <b>המהרש''א</b> מקשה היכא משכחת לה שתיים בימי עיבורה ואחת בימי מניקותה הרי עונה ראשונה של ימי מניקותה הוי ימי טוהר. <b>ובחידוד הלכות</b> תמה עליו מהגמרא להלן [לו א] שימי טוהר עולים להשלמת ג' עונות, ראה <b>פתחי נדה</b> שביאר כוונת המהרש"א באופן אחר. 
(151) <b>תוס'</b> [ד"ה דהויא] מקשים היאך התעברה ללא ראייה בינתיים, הא אמרינן בפ' המפלת שאין אשה מתעברת אלא סמוך לטבילתה או לוסתה. מוכח שרק אשה שרואה דם יכולה להתעבר אבל אשה כזו שאינה ראויה לראות דם אינה יכולה להתעבר. מוכיחים האחרונים [<b>חידוד הלכות</b>, <b>חת''ס וחזו''א</b>] מקושיית תוס' שהם סוברים שדין ג' עונות אליבא דרבי יוסי הוא אף קודם שהוכר העובר [דלא <b>כהרשב''א</b> תורת הבית ב"ז ש"ג] שאם לא כן, שפיר משכחת לה במינקת שראתה וטבלה ונתעברה והפסיקה לראות דם ומצרפים ב' חדשי עיבור קודם שהוכר העובר שהניקה בו. עם חדש נוסף אחר הכרת העובר שלא הניקה בו. ראה עוד הגהות הרד"ל. ומתרצים תוס' ב' תירוצים: <b>א</b>. כוונת הגמרא פרק המפלת שרוב פעמים כך הוא, אך גם יכול לקרות שתתעבר בלא ראיה קודם. <b>ב</b>. כוונת הגמרא שבימים שהיא רגילה לראות אין מתעברת אלא סמוך לטבילתה או סמוך לוסתה. ראה <b>שו''ת אור שמח</b> [ח"ב ס"ג] שדן במניקת שנתעברה אם צריכה ז' נקיים וטבילה, ותלה זה בב' תירוצי תוס'. שלתירוץ הראשון בתוס' אפשר שהוא כמו ווסתות למאן דאמר דאורייתא שאם לא בדקה טמאה, לפיכך צריכה ז' נקיים וטבילה. וראה בהשגת <b>הגרש''ז אוירבעך</b> זצ"ל נדפס בקובץ מוריה שבט תשמ"ב, <b>ובמנחת</b> <b>שלמה</b> [ב-יג ז] שדחאו, וכוונת התוס' שאם ראינו שנתעברה, מוכח שהיא מן המיעוט שלא ראתה. 
(152) כן <b>פירש''י</b>. לכאורה דבריו כאן סותרים למה שפירש לעיל [ט ב] שבתולה אשר הגיע זמנה, מתחזקת לרואה בפעם אחת, אלא שאינה מטמאה למפרע בראייה שבה היא מתחזקת. וראה <b>מרומי שדה</b>. ויתכן לומר, שרש"י כאן פירש כן אליבא דשמואל, הסובר שמעוברת ומניקת לעולם אינה מטמאה למפרע, כי היות שצריך ב' ראיות להחזיקה "רואה", לא מחזיקים מעוברת ומניקה בתור "רואה", לפי שיש בהן כל הזמן סיבה לסילוק דמים, וכל ראייה שרואה הוי מקרה, וכמו שפירש"י בהמשך [ד"ה אבל] שאין כאן התחזקות לרואה. אבל אם מהני בכולן ראייה אחת להיותה בכלל רואה, ואין זה משום שצריך התחזקות לרואה [ואינו תלוי כלל במחלוקת רבי ורשב"ג ראה <b>תוס'</b> לעיל [י א ד"ה ברוב], היינו אומרים שהדין כן אף במעוברת ומניקה, כי סוף סוף ראתה בימי עיבורה ובימי מניקותה. ו<b>התוס'</b> [ט ב ד"ה זקנה] פירשו, כי מה שמבואר במשנה שזקנה בראייה שניה מטמאה למפרע, זה רק כשקירבה ראייתה השניה לסוף שלשים. ויש לברר, האם כוונתם לומר שעיקר טעם הטומאה למפרע בראייה שניה הוא משום שסמוכה לקודמתה, מה שאין כן ברואה פעם שניה אחר ג' עונות. או כוונתם לומר, שאף אם אינה צריכה ראיה שניה סמוכה לקודמתה בכדי לטמאותה למפרע, מכל מקום, אם עברו שוב ג' עונות אמרינן שעכשיו היא הזקינה, ולא תטמא למפרע. ונפקא מינה בשאר המסולקות דמים, שגם הן מטמאות למפרע בראיה שניה, מה דינן אם יראו פעם שניה ראיה רחוקה מהראשונה. שלפי צד א' לא יטמאו למפרע. ולפי צד ב' יטמאו, כיון שרק בזקינה מועיל סילוק ג' עונות. ונראה, שזה תלוי בטעם הטומאה למפרע בראייה שניה, אם מתחזקת בראיה אחת אלא שאינה מטמאה אלא בראיה שלאחריה. או שמתחזקת בב' ראיות. כי אם מה שמבואר במשנה שמטמאת בראייה שניה זה משום שסמוכה לראייה ראשונה, יובן הדבר רק אם צריכה להתחזק בב' ראיות לרואה, ולפיכך נוקטים כן רק אם הראיות סמוכות ומתחזקת בהן, ויהיה הדין כן בכל הנשים המסולקות שיטמאו בראיה שניה רק אם היא סמוכה לראיה ראשונה. אבל אם מתחזקת לרואה בראייה אחת, ולכן בשניה מטמאה למפרע, אין סברא שהראייה השניה צריכה להיות סמוכה. ובהכרח שביאור התוס' הוא, שבזקינה, אם עברו עוד ג' עונות יש סיבה חדשה להחזיקה כזקינה, ולפיכך דייה שעתה עד שתחזור ותראה פעם שלישית. ולפי זה, שאר נשים שדיין שעתן יטמאו למפרע בראייה שניה גם בהרחיקו הראיה, כיון שכבר הוחזקו לרואות בראיה ראשונה. ראה <b>בתוספתא</b> סוף פרק א'. 
(153) כן פירש"י ותוס' [ד"ה דיין]. וחלוק דינן מתינוקת שלא הגיע זמנה, שבראייה שלישית מטמאה מעת לעת, שכיון שהוחזקה לראות, בטל הסילוק. ראה <b>אור שמח</b> [משכב ומושב ד ה] שתלה סברה זו בטעם סילוק דמים במניקת אם משום שנעכר ונעשה חלב או משום שאיבריה מתפרקין. ראה עוד <b>רשב''א</b> [תורת הבית ב"ז ש"ג יב א]. 
(154) כך פירשו <b>רש''י והרז''ה</b>. ולדבריהם מה שמבואר בברייתא המובאת להלן שלא קבעה וסת לקפיצות לחוד, היינו בגוונא שהוא מורכב לימים, אבל ודאי כל שקפצה ג"פ בימים מפוזרים קבעה וסת לקפיצות לחוד, וזו היא מימרא דרב הונא. ומכריח הרז"ה כן ממאי שלא הקשתה הגמרא לקפיצות לחוד פשיטא. <b>ובתוס'</b> [ד"ה אלא] דחו את פירש"י [ראה להלן ביאור קושייתם] ונקטו שוסת לקפיצות לחוד פשיטא לגמרא שאינה קובעת וכ"ד <b>הרמב''ן והרשב''א</b>. 
(155) <b>הנצי''ב</b> דקדק בדברי רש"י שלא נקט הקולא בוסת ש"דיה שעתה" אלא בקביעת וסת לימים אך לא בוסת לקפיצות. וביאר הטעם, שבקפיצות פשיטא שאין חשש קודם שהגיע שעת הוסת, אך מדברי <b>התוס'</b> להלן [סג ב ד"ה אכלה] העלה שבוסת לקפיצות מטמאה מעת לעת 
(156) <b>תוס'</b> מקשים לדעת רש"י, הרי אפשר לבאר הברייתא שאף שלא קבעה וסת לימים לחוד מכל מקום קבעה וסת לקפיצות. <b>וברשב''א</b> תמה על תמיהתם, שהרי גם לרש"י והרז"ה שיש וסת לקפיצות לחוד, זה רק כשאינו מורכב דוקא, אבל ראתה בהרכבה, ודאי שלא קבעה אלא בהרכבה. אמנם דעת הרשב"א דלא כרש"י, ופירש השקלא וטריא בגמרא דמאי דלא קבעה וסת לא לימים לחודייהו ולא לקפיצות לחודייהו היינו בהרכבה. כי שלא בהרכבה, בימים מפוזרין ודאי אין צורך לאשמועינן שלא קבעה וסת לימים, שכלל לא ראתה בימים שווים. ואם נפרש קושיית התוס' שהגמרא תתרץ שכוונת הברייתא שלא קבעה וסת לימים אלא לקפיצות לחוד כשראתה בימים מפוזרים, יש לתמוה, שהרי זה שלא קבעה וסת לימים אין צריך להשמיע כלל, כיון שלא ראתה בימים מסודרים. עוד מבואר בתוס' שלמדו בדעת רש"י דמאי דסבירא ליה שקובעת וסת לקפיצות לחוד זה אינו אלא לפי הסלקא דעתך בגמרא. אבל במסקנא, גם רש"י מודה שלא קבעה וסת לקפיצות [ראה הערה הבאה כיצד מוכח כן]. אך ברש"י מפורש [בד"ה קמ"ל] שקובעת וסת לקפיצות לחוד, ראה חידוד הלכות שתמה כן על תוס', והכריח ברש"י כדעת <b>הרז''ה</b>. וברשב"א מבואר, שאף לדעת רש"י והרז"ה שקובעת וסת לקפיצות, זה רק כשראתה בימים מפוזרים, אבל בימים מסודרים ליכא אפילו סלקא דעתך שתקבע וסת לקפיצות לחוד. אמנם בדיוק לשון רש"י נראה שלכל הפחות בסלקא דעתך אחזה הגמרא ששפיר קובעת וסת לקפיצות גם כשהיה מורכב עם ימים שבמימרא דרב הונא דפריך בגמרא אילימא לימים וכו' אלא לקפיצות פירש"י "כיון דראתה ג"פ על ידי קפיצה <b>הורגלה</b> לראיית קפיצה ובכל יום שתקפוץ מחזקינן לה ברואה ואם לא בדקה טמאה <b>ואפילו שאר ימות שבת''</b> עכ"ל היינו, אף שראתה בחד בשבת כל הג' פעמים מכל מקום קבעה לה וסת לקפיצות לחוד אפילו בשאר ימות השבוע, והטעם יש לומר ששונה וסת שבא על ידי אונס קפיצה מסתם וסת, שסתם וסת ענינה <b>גילוי על טבע האשה</b> מה הסיבה הגורמת לה לראייה שכל אשה יש לה סיבה מסויימת הגורמת לה לראייה. מה שאין כן וסת האונס אינו סיבה מחמתה אלא האונס גורם לה לראייה, ואף אשה שמסולקת דמים יכולה לראות מחמת אונס [ראה משנה לעיל ז ב]. ואם כן, ראתה ג"פ אחר קפיצה אף בימים מסודרים, יש לומר שסברה הגמרא בסלקא דעתך שקבעה וסת לקפיצות לחוד, שהאונס גרם לה לראייה, ולא קבעה וסת לימים כלל. ואפשר, שלכן הדגיש רש"י כאן שטעם קביעות וסת לקפיצות בג"פ הוא על ידי <b>שהורגלה</b> לראות, בשונה מכל וסת שהוא גילוי מילתא על טבע האשה שראייה על ידי קפיצה לא הוי רק אונס מחמת חולשת האשה אך אחר שראתה כן ג"פ כבר הורגלה לכך שתראה על ידי קפיצה. ו<b>הרשב''א</b> מקשה על רש"י ב' קושיות: <b>א</b>. היאך רש"י והרז"ה פירשו ברב הונא שקבעה וסת לקפיצות לחוד כשלא ראתה בהרכבה הא כשהקשתה הגמרא למאי אילימא לימים וכו' מבואר שרב הונא דיבר במורכב ואיך אמרינן בתירוץ הגמרא "אלא לקפיצות" דאיירי שראתה בלי הרכבה. <b>ב</b>. אם כרש"י והרז"ה היה לגמרא לפרש הברייתא דמאי דקאמר דלא קבעה וסת לקפיצות לחוד היינו רק במורכב אבל בלא מורכב קבעה דהא זהו מימרא דרב הונא. ולפי המבואר ברש"י מובן היטב. שבתחילה הבינה הגמרא שלרב הונא קבעה וסת לקפיצות אפילו כשראתה בימים מסודרים, ורק במסקנת הגמרא כשביארה את הברייתא שלא קבעה וסת לא לימים ולא לקפיצות הדרינן שבמורכב לא קבעה וסת לקפיצות לחוד רק במורכב, אבל ודאי שבימים מפוזרים קבעה וסת לקפיצות לחוד. 
(157) הרז"ה מוכיח מכאן ממאי דלא פריך קפיצות לחודייהו פשיטא, משמע שיש בזה חידוש דאיכא למימר שאף במורכב עיקר הגורם הוו הקפיצות, ולעיל נתבאר שלרש"י אכן סברה הגמרא כך. <b>ובתוס'</b> הקשו מכאן לרש"י, אמאי לא תירצה הגמרא "שלא קבעה וסת לקפיצות לחודיה <b>כדקסלקא דעתך מעיקרא''</b>. ומבואר שלמדו ברש"י שלמסקנת הגמרא אין קובעת וסת לקפיצות. ובקושייתם הראשונה על רש"י הקשו למה לא תירצה הגמרא שלא קבעה וסת לימים אלא לקפיצות לחוד. <b>והרשב''א</b> תמה על תמיהתם, שבברייתא בהכרח אי אפשר לפרש כן דהא איירי שראתה בהרכבה שאם לא כן, אין כלל הוה אמינא שתקבע לה וסת ליומא, ואם כן, היאך אפשר לומר שתקבע לה וסת לקפיצה לחוד. ולהמבואר בהערה הקודמת יש לומר שתוס' הבינו ברש"י שהיה סלקא דעתך אף במורכב שתקבע וסת לקפיצות לחוד וע"ז הקשו מנלן לחזור בזה והמעיין <b>בתוהרא''ש</b> יראה מבואר כן. ולפי זה נראה שאין ראייה מקושיית תוס' שאינם סוברים כלל וסת לקפיצות בימים מפוזרים כיון שכל קושייתם ודחייתם לרש"י שלא קבעה הוא במורכב. ראה <b>ברמב''ן</b> שהקשה על רש"י כקושיות התוס' ותמהים <b>האחרונים</b> ממה שפסק הרמב"ן בהלכותיו שיש וסת לקפיצות. ולהמבואר אין כאן קושייה. 
(158) <b>רש''י</b> פירש שאין לה וסת באחד בשבת בלא קפיצה של אתמול. ומאידך אין לה וסת לקפיצה מדלא חזיא מאתמול בשבת. מבואר שלמסקנא אשה קובעת וסת לקפיצות בימים מפוזרים וכדעת הרז"ה. ובטעם <b>הראשונים</b> הסוברים שאין וסת לקפיצות נראה, שעל אף שבעצם בראתה אחר קפיצה יש לתלות שעיקר הגורם לראייה היא הקפיצה, ולפיכך תנן לעיל [ז ב] שאף על פי שסתם אשה שהוחזקה כמסולקת בראייה אחת יצאה מחזקת מסולקת, מכל מקום, בראתה מחמת אונס עדיין דייה שעתה ואף בראייה שניה, הרי דתלינן טפי שראייתה מחמת קפיצה מאשר לתלות ראייתה ביום זה כדרך רוב נשים דעלמא [וראה תוספתא פ"א ה"ב שאשה שאין לה וסת קבוע וראתה מאונס דייה שעתה], מכל מקום סברי הנך ראשונים, שקביעות וסת אין בכך, לפי שהוסת הוא גילוי על טבע האשה מהי סיבת ראייתה, אבל ראייה מחמת אונס, כקפיצה, לעולם היא מקרית מחמת חולשתה, וכדומה. ראה <b>ש''ך</b> [ס"ק מח] ובהגהות תפארת למשה תמה עליו. ולפי המבואר ניחא. שאדרבה, תלייה בקפיצה יותר מוכחת, רק הסיבה שאין קביעות וסת בכך הוא משום שאין זה טבע האשה. 
(159) כך גרס וביאר <b>הגר''א</b> [קפט כו], ולגירסא שלפנינו עולה מחלוקת בין הלשונות, שקפיצה אתמול אם קובעת וסת לימים או לא ראה <b>רש'' ש</b>. והרמב"ם [איסו"ב ח ה] כתב, שאם קפצה בשבת וראתה למחר קובעת לימים, משמע לכאורה שפסק כלישנא בתרא וראה <b>מגיד</b> <b>משנה</b>. ראה <b>הגהות מיימוניות</b> [איסו"ב ח] שכתב, שאף אם אין וסת קבוע לקפיצות, אם קפצה ג"פ חוששת לוסת שאינו קבוע [הביאו <b>הרמ''א</b> קפז יז]. אך מדברי <b>הר''ן</b> [סו א] נראה לא כך. ראה <b>סדרי טהרה</b> [קפז כג] שביאר דהר"ן לא נוקט כן רק ברואה מחמת טבילה שאם נחשוש לג' פעמים תהא אסורה לעולם. וראה <b>ערוך</b> <b>השולחן</b> [קפט מז] שהקשה, היאך יתכן לחשוש לו כוסת שאינו קבוע, הרי חשש זה איכא רק כשחוששין שמא תקבע וסת, והרי הקפיצות לעולם לא יהא קבוע. 
(160) כך פירש <b>רש''י</b>. וכתב <b>במעדני יו''ט</b> שגרס "דיה" ולא "דיין". <b>ובפתחי נדה</b> כתב, שרש"י פירש כן רק מפני גירסתו במשנה, אך להלכה סובר <b>כתוס' לעיל</b> [י ב ד"ה דיין] ולהלן [ע"ב ד"ה משמשת לט א ד"ה והיולדת] כתבו שגם הארבע נשים שדיין שעתן [במשנה הקודמת ז, ב] צריכות לבדוק. אמנם דעת הסדרי טהרה בחידושיו [ד ב] והגרעק"א [במשניות ובתשו' נו] בדעת רש"י שאינו מצריך בדיקה אלא באשה שיש לה וסת. ואילו <b>הרשב''א</b> לעיל [ט א] צידד לחלק שארבע נשים אין בודקות אלא לטהרות ולא לבעליהן, ודחה, שלא הוזכר שם בגמרא אלא דין הטהרות, ומשמע שבודקת גם לצרכן, ולכן חילק ונקט שרק בתולה וזקנה צריכין לבדוק, אך מעוברת ומינקת אינן בודקות כי דמיהן מסתלקין תמיד. וכן דעת <b>הרא''ש</b>. וראה <b>בתוס' להלן</b> [לט א ד"ה והיולדת] העירו שהרי לעיל [ד ב] אמרו שחכמים תקנו לבנות ישראל לבדוק שחרית וערבית כדי להתיר טהרות מעת לעת, ואם כן, למה נשים שדיין שעתן בודקות<QM> ותירצו, שבנשים אלו תקנו לבדוק רק כדי שלא תשתכח תורת בדיקה. 
(161) רש"י [ד"ה שחרית] נקט שכל המשנה עוסקת בבדיקת שחרית וערבית לטהרות, אך לבעלה אינה צריכה בדיקה אלא בשעה שעוברת לשמש את ביתה, וגם בדיקה זו היא רק משום מיגו שצריכה בדיקה לטהרות, כמבואר בגמרא [בע"ב]. ויוצא לשיטתו, שכל המשנה מיירי בעסוקה בטהרות. ויש לתמוה, אם כן, כל הדינים שבסיפא כתובים כבר ברישא, ומה נתווסף בסיפא. ראה <b>רמב''ן</b> שפירש, שהסיפא היא פירושא דרישא, וזה לשונו: מתניתין פירושי קא מפרש לה ואזיל, כיצד קתני, כיצד צריכה להיות בודקת פעמים ביום שחרית וערבית ואף על פי שלא שימשה כלל. וכיצד משמשת בעדים בודקת נמי, בשעה שהיא עוברת משאר עסקיה לשמש את ביתה ומשמשת בעדים. ועל כרחך, מדקתני בשעה שהיא עוברת לשמש, היינו עד שלפני תשמיש, ושמע מינה דצריכה בדיקה לפני תשמיש. אמנם ברש"י משמע קצת באופן אחר, שברישא החידוש הוא באשה שיש לה וסת, שמכל מקום צריכה להיות בודקת שחרית וערבית ככל הנשים. וסיפא קאי על כל הנשים. ושם מפרטת המשנה את דינן. אך <b>הרמב''ם בפיה''מ</b> כתב, שהרישא עוסקת בבדיקה לבעלה לאחר תשמיש [וכן פסק איסו"ב ד טז שכל הנשים טעונות בדיקה לאחר תשמיש מעיקר דין ויבואר בגמרא], ורק הסיפא עוסקת בבדיקת שחרית וערבית לטהרות, ובבדיקה קודם תשמיש בזמן שהיא עסוקה בטהרות. וראה עוד ברמב"ם פיהמ"ש תחילת פרק שני. 
(162) לשון "פעמיים" [בתוספת י'] נכתב כדי להדגיש שהכוונה לשתי פעמים, וכן ביארו <b>המאירי והרא''ה</b> [בדיני הפרישה] וראה <b>מלאכת שלמה</b>. אך <b>הרמב''ם בפיה''מ</b> כתב באלה השלשה עיתים וכו', והיינו שהסיפא היא המשך לרישא. אך עוסקת באשה אחרת [שעסוקה בטהרות], ולכן נקטה שלפעמים, בשעה שעוסקת בטהרות, דינה משתנה, וטעונה בדיקות שחרית וערבית. 
(163) לדעת <b>תוס' והרשב''א</b> שמשנתנו עוסקת גם בנשים שדיין שעתן, לכאורה לא שייך טעם התקנה לבדוק כדי להציל טהרות למפרע. וראה תוס' להלן [לט א ד"ה והיולדת] שחיוב בדיקתן הוא רק כדי שלא תשתכח תורת בדיקה מהן [שהרי רובן מסולקות רק לזמן, ושוב יחזור להם בעתיד]. וכ"כ תוס' הרא"ש כאן. <b>והחזו''א</b> [צז א] העלה מכך שהטומאה מעת לעת אינה קנס, אלא שהחמירו מחשש שמא תראה, אך כיון שבין כה וכה בודקת פעמיים, לא החמירו יותר מעת לעת, ומה שהצריכוה לבדוק פעמיים הוא שמא ראתה ונאבד העד. 
(164) הרמב"ן פירש לשון "עוברת" שעוברת משאר עסקיה לשמש את ביתה, וכלשון הסיפא "אף בשעת עברתן", ופירש"י שהם מסתלקות מלאכול בתרומה. אך <b>הרע''ב</b> פירש שמכינה את עצמה לשמש, והיינו מלשון עובר לעשייתן, שמשמעותו, שעומדת קודם תשמיש. וראה להלן שיש נפקא מינה בזה, אם מדובר דוקא בשעה שהיא ערה או גם כשהיא ישנה. 
(165) <b>בתוס' רא''ש</b> הקשה, היכן מצינו חיוב בדיקה לקביעות וסת, והרי לא חייבו לבדוק אלא לטהרות או לבעלה. <b>ובערוך לנר</b> כתב, כי רק במקום שיש לה חזקת טהרה ולא חיישינן שתראה אין חיוב בדיקה, אך כאן חזקת טהרתה הוא רק מצד הדין, ועלולה לקבוע וסת, וראה <b>חזו''א</b> [פה יג]. <b>והכרתי</b> [קפו ג] כתב, שבכל אשה אין צריך לתקן כי אם תראה מיד תבדוק, אך נדה ויושבת על דם טוהר אין דעתה על ראיותיה, ולכן מקשינן שיתקנו בדיקה לקביעת וסת. ובפתחי נדה עשה בזה מחלוקת ראשונים. 
(166) כך פירש רש"י בפירושו הראשון. ופירוש נוסף: "מעיין סתום" הוא כשראתה והפסיקה וחזרה לראות בתוך חמשה ימים, ואילו "מעיין פתוח" הוא באופן שראתה ברציפות כל הימים. <b>ותוס'</b> הקשו על פירושו הראשון שהרי רב פפא אמר להלן [לט ב] שאפילו אם ראתה בתוך חמשה ימי ראיתה קבעה וסת, ולכן פירשו ש"מעיין פתוח" הוא שראתה שלשה פעמים בא' בחדש ובה' בחדש, ומה ששנינו "חוץ מן הנדה" הוא כשראתה פעמיים בא' ובה', שאינה צריכה לבדוק בשלישי בה'. אך בפעמיים הראשונות צריכה לבדוק [וראה <b>מהר''ם</b>]. 
(167) כך פירש <b>רש''י</b>, ומשמע מדבריו שדוקא אם שלשת הראיות היו בימי טוהר אין קובעות וסת, אך אם רק שתים היו בימי טוהר והשלישית בימי טומאה, משלימות לוסת. וכך כתב <b>מהרש''א</b> על תוס' [ד"ה אפילו]. והיינו, משום שימי טוהר אינם מפקיעים טבע הוסת אלא שאינה נקבעת משום שראיות אלו טהורות מצד הדין. [ראה <b>חזו''א</b> צט ד "כי הטבע תלוי במזל ע"פ השגחת ה', ואף אם ראתה ראיה שאינה מטמאה לא תראה ראיה המטמאה" והעלה מכך שגיורת בטלה וסתה, אך הרואה בשפופרת קובעת וסת, כי אף שאינה נטמאת בפועל דמה טמא, ואין וסת בדם טהור]. וראה <b>ש''ך</b> [קפז לב] שהרואה מחמת תשמיש ג"פ בימי טוהר אינה נאסרת, ותמה <b>הפלתי</b> שהרי למסקנא כתב הרשב"א שימי טהרה קובעים לימי טומאה, ועוד, שאפילו אם אינם קובעים היינו דוקא בוסת שבימים אלו אין טבע הוסת, אך ראיה מחמת תשמיש אינה תלויה בטבע הראיה ולמה לא תקבע. <b>ובלחם ושמלה</b> נקט שבימי טוהר כל טבעה שונה ואפילו מחמת תשמיש. 
(168) <b>הרמב''ן</b> הוכיח מכאן שאשה קובעת וסת אפילו בימי הנקה, שהרי לא מיעטו אלא ימי טהרה, אך בימי טומאה קובעת וסת בכל מצב. אך <b>הראב''ד</b> [בבעלי הנפש סוף ווסתות] חלק ונקט שאינה קובעת וסת לא בימי עיבורה ולא בימי הנקתה. וכתב <b>הרשב''א</b> שלשיטתו צריך לומר שלא הוצרכו לומר שאינה קובעת וסת מימי טהרה לטומאה, אלא ללישנא בתרא שרק יושבת על דם טוהר פטורה מבדיקה. אך ללישנא קמא שגם המבקשת לישב פטורה מבדיקה, הרי צריך להשמיענו שאינה קובעת וסת אף שעדיין דמה טמא, ולכן לא נקטה שהחידוש ביושבת על דם טוהר שהרי פשיטא שזו אינה קובעת וסת כי אפילו בימי הנקתה אינה קובעת. והביא הרשב"א ראיה לדעת הראב"ד ממה שאמרו לעיל [ט א] שמסולקת דמים אינה טעונה בדיקה אפילו בשעת וסת, וראה <b>בריטב''א</b> שביאר כי אף שלעיל מדובר במעוברת יש לדמותה למינקת כי טעם סילוק דמיהן שוה משום פירוק אברים. ועי' <b>ב''י</b> [קפט]. 
(169) <b>תוס'</b> [ד"ה שלא] ביארו דהיינו דוקא כשהראיה שלמחרת היתה בלא תשמיש, שכיון שהיא רחוקה מהתשמיש תלינן שדם זה אינו מחמת המכה. אבל אם ראתה שוב בשעת תשמיש, אפילו אם הפליגה בין תשמיש לתשמיש מספר חדשים הרי זה דם בתולים. 
(170) <b>הגר''א</b> [קפו ס"ק ב] העיר, למה לא העמידה הגמרא את דברי שמואל על הרישא "ומשמשת בעדים" דהיינו דוקא לטהרות. והעלה מכך שזה מקור שיטת <b>הרמב''ם</b> [איסו"ב ד טז] שהצנועות בודקות קודם תשמיש וכולן חייבות לבדוק אחרי תשמיש, שמא ראתה אחר תשמיש. ונמצא ש"משמשת בעדים" הוא בדיקה לבעלה אחר תשמיש ולאו דוקא בעוסקת בטהרות, ורק בשעה שהיא עוברת כל הנשים אינן בודקות אלא אם עסוקות בטהרות, [ורק צנועות בודקות לעולם] וכן כתב <b>המגיד משנה</b> שם. וראה עוד בסמוך. 
(171) דעת רש"י להלן [טז א ד"ה דיה] שבודקת ומניחה את העד למחר, ואם מצאה בו למחר דם טמאה ומחייבת חטאת, אולם מותר לבעול גם קודם בדיקת העד, כיון שאין כאן בדיקה מצד דיני נדה אלא משום טהרות. והיינו משום שלא רצו לעשות ריעותא לפני הבעל כדי שלא יהא לבו נוקפו. ותמהו <b>האחרונים</b> שאם כן, אין צורך אלא בבדיקה אחר תשמיש לדעת אם היא טהורה. [שהרי בדיקה קודם תשמיש אינה מועילה להציל את הטהרות שנגעה בהם אח"כ, כי היא "מהומה לביתה" כדלעיל ה א]. ויש שפירשו שהצריכו לבדוק גם קודם תשמיש, כי לאחריו חוששין שמא תחפנה ש"ז. <b>ובערוך לנר</b> ביאר שהבדיקה נצרכת לטהרות הבעל, שאם יתברר שבעל נדה הרי הוא טמא שבעת ימים. וראה <b>תוס' להלן</b> [טז א ד"ה בית שמאי ומהרש"א]. <b>ודעת הרמב''ן</b> שה"מיגו" גרם שהחשש שחל עליה לגבי טהרות נחשב גם בחשש לגבי בעלה, ושוב טעונה בדיקה מדיני נדה ואסור לבעול קודם שיבדוק את העד. <b>והרמב''ם</b> [איסו"ב ד טז] כתב, שכל הנשים צריכות בדיקה לבעליהן אחר תשמיש מעיקר הדין, ואפילו אשה שיש לה וסת - וקודם תשמיש החיוב רק באשה שאן לה וסת. [ושמואל שהעמיד בעסוקה בטהרות, עוסק באשה שיש לה וסת לגבי בדיקה קודם תשמיש]. והקשו האחרונים אם כן, למה הוצרכו ל"מגו" מחמת טהרות, והרי החיוב קודם תשמיש הוא במיגו שחייב אחר תשמיש. וביאר <b>האור שמח</b> שהרמב"ם נקט כי המיגו הוא שמחמת החשש שתראה אחר תשמיש תקנו שתבדוק קודם תשמיש כדי להציל טהרות למפרע. 
(172) <b>הרמב''ן</b> כתב, שאף אם אינה עוסקת כעת בטהרות, כיון שהורגלה לעסוק בטהרות והוחזקה להיות בודקת לצרכם לאחר תשמיש, צריכה לבדוק לבעלה. <b>ותוס' להלן</b> [טז א ד"ה בית שמאי] כתבו שאחר תשמיש צריך לבדוק שמא בעל נדה וטמא ז' ימים. 
(173) <b>המגיד משנה</b> [איסו"ב ד טז] הקשה לדעת הרמב"ם שצנועות בודקות לעולם קודם תשמיש למה אמרו כאן ערך מיגו שבודקת לטהרות בודקת לבעלה, וביאר שכוונת הגמרא שאינה צריכה לבדוק מן הדין, אבל מידת חסידות היא לבדוק. 
(174) פירשו תוס' [ד"ה חדא] בשם <b>רשב''ם</b> ששמואל לא אמר "לא שנו אלא בעסוקה נלמד מכלל בטהרות, אך למדו כן דבריו להלן "אשה שאין לה וסת וכו"', אך <b>תוס'</b> הקשו ששם לא נזכר חילוק בעסוקה בטהרות, ולכן פירשו להיפך, שדבריו להלן נלמדו מכלל דבריו על משנתנו שדוקא עסוקה בטהרות טעונה בדיקה, אך אם אינה עסוקה, אינה צריכה לבדוק לבעלה אף כשאין לה וסת. 
(175) <b>תוס'</b> [ד"ה תניא] ביארו שראית הגמרא שמדובר אפילו באופן שאין לה וסת, היא ממה שחילקה הברייתא בין הניחה בחזקת טהורה להניחה בחזקת טמאה, ולא נקטה חילוק בין יש לה וסת שאינה בודקת לאין לה וסת שבודקת. ועוד ביארו, שמהרישא של ברייתא זו מוכח שמדובר באשה שאין לה וסת. 
(176) לכאורה תמוה שהרי שנינו להלן [יג א] כל היד המרבה לבדוק בנשים משובחת, אך כבר הראה <b>בתורת השלמים</b> [קפו א] שלכן דקדק השו"ע והוסיף "בפני בעלה בשעת תשמיש - לפניו או לאחריו שאז יש נידון שם לבו נוקפו. 
(177) ביאר <b>הרשב''א</b> שהסתפק אם הבדיקה לטהרות נצרכת משום שבאמת חוששין להם כי בכל שעה שייך שיהיו דמים באשה. ורק הקלו לבעלה, ולפיכך בעל נפש לא יבעול, אלא בבדיקה [ואפילו כשאינה עוסקת בטהרות], או שרק משום מעלת הטהרות הצריכו בדיקה, ואילו לבעל אין סיבה לבדוק אפילו לכתחילה [אלא בשעה שעוסקת בטהרות]. 
(178) כך פירש <b>רבינו חננאל</b> [הובא בתוס' ד"ה לבו], והיינו שאפילו אם בדקה את העד ונמצא כשר חושש שמא הרגישה [ושמא אבדה טיפת הדם, או שלא בדקה יפה. ריטב"א]. והיינו רק משום שחכמים לא תקנו לבדוק, אך אילו היו מתקנים לא היה חושש, כי היה יודע שבדקה מפני התקנה. אך <b>הרמב''ן</b> כתב, שלדעת רש"י [להלן טז, הובא לעיל בביאור ה"מיגו"] שחיוב הבדיקה היא לטהרות ואינה צריכה לבודק את העד בלילה, לבו נוקפו שמא ימצא טמא. ולביאורו הנידון למה לא תקנו לבדוק, ונמצא שאפילו אם רבנן תקנו לבו נוקפו. <b>והרשב''א</b> כתב, שגם לדעת רש"י ודאי יכול לבדוק לאור הנר, אלא שעדיין לבו נוקפו כביאור רבינו חננאל]. והרמב"ן עצמו שנקט לעיל שהבדיקה לבעלה, ביאר ש"לבו נוקפו" בחששות שמא לא בדקה כראוי בחורים וסדקים, ושמא לא ראתה היטב לאור הנר. <b>ובהגהות מיימוניות</b> [איסו"ב ד אות כ] משמע שמותר לבדוק קודם תשמיש, והב"י והב"ח נקטו שכוונתו לדון בדעת הרמב"ם שבודקת מעיקר הדין. אך <b>בפלתי</b> [קפו א] ושו"ע הגר"ז [קפד ג] נקטו שכוונתו שהאיסור רק לאשה, אך אם הבעל מצווה לה מותר, כי אז לא שייך הטעם של לבו נוקפו. 
(179) כך פירש <b>רש''י</b> [ד"ה מהו שתקנח], והנידון דאינה עסוקה בטהרות. אך <b>הר''ן</b> פירש שגם נידון זה הוא בעסוקה בטהרות, והספק אם צריכה לבדוק דוקא סמוך לתשמיש. וראה <b>תוס'</b> <b>להלן</b> [טז א ד"ה ב"ש] שצריכה לבדוק לטהרות כשיעור וסת, והיינו כפירש"י. ודעת <b>הראב''ד</b> [איסו"ב ד טז] שגם רבי זירא דן בבדיקה לאחר תשמיש, ודן באינה עסוקה בטהרות ואילו רבי אבא דן בעסוקה בטהרות [וכביאור הר"ן]. וראה עוד בסמוך. 
(180) <b>הגרעק''א</b> הקשה, ממה נפשך, אם מדובר באופן שהרגישה פשיטא שחייבת לבדוק, ואילו באופן שלא הרגישה אינה מתחייבת קרבן. וראה להלן [נז ב] שנחלקו הראשונים בדין ראיה בלא הרגשה. וביאר שמדובר באופן שסוברת שלא הרגישה, אך יתכן שהרגישה והיתה סבורה שהיא הרגשת שמש. 
(181) כך <b>פירש''י</b> [ד"ה לקינוח], ולעיל [ד"ה לבדיקה] ביאר שעצם אורך הבדיקה בחורים וסדקים הוא יותר משיעור וסת, וראה <b>בנימוקי</b> <b>הגרי''ב</b> שהעיר על שינוי הביאור. ומדברי רש"י להלן [יד ב ד"ה לקינוח] מבואר שהם דבר אחד. כי בקינוח אין חסרון הבאה למשקוף כי אינו צריך בדיקה בפנים. 
(182) שיטת <b>הרמב''ם</b> [איסו"ב ד יד] שצנועות בודקות לעולם קודם תשמיש, אך לאחר תשמיש כל אשה חייבת לבדוק, ותמה <b>הראב''ד</b> שהרי "רב יהודה שהיה צדיק שאין כמותו מנע את רבי זירא שלא לבדוק אחר תשמיש. וכן הקשה הגר"א לביאור הגמרא שהנידון קודם תשמיש איך הצנועות בודקות, והרי בכך לבו נוקפו. וביאר <b>הרמב''ן</b> שלדעת הרמב"ם גם רבי זירא דן על בדיקה אחר תשמיש בתוך זמן המברר לחיוב חטאת או אשם, ואילו חיוב כל הנשים לבדוק הוא אחר זמן זה, ובדיקתם כדי לברר שאינה רואה מחמת תשמיש. 
(183) כך <b>פירש''י</b>, ולדעתו כאן ובמשנה להלן [יד] מדובר בצנועות העסוקות בטהרות, ולכן בודקות קודם תשמיש, ולולי זאת הבדיקה אסורה כי לבו נוקפו. וכן פירש <b>בתוס' רא''ש</b>, אלא שנקט כי בסוגיין התחדש שצנועות אינן בודקות שוב בעד שבדקו בו קודם תשמיש. אך לדעת <b>הרמב''ם</b> להלן מדובר בצנועות הבודקות קודם תשמיש לבעליהן אף שיש להם וסת [ובדיקתן כדי לברר את הבדיקה שלאחר תשמיש, לדעת אם רואה מחמת תשמיש או לא], ואילו כאן מדובר בבדיקה מחמת מיגו שעסוקה בטהרות וכדלעיל, והיא בדיקה מעיקר הדין, ונחשבות צנועות רק על כך שאינן בודקות בעד שבדקו בו. [וראה <b>מהר''ם</b> שרק בבדיקה קודם תשמיש אחר נחשבות צנועות בבדיקת עד חדש, אך לבדיקה אחר תשמיש אפשר לכתחילה להשתמש בעד שבדקה בו קודם, כי בין כה וכה העד מתלכלך]. 
(184) <b>הגר''א</b> [קפו ס"ק ב] העיר שהרי גם המשנה להלן [יד א] נקטה לשון "והצנועות" ולמה הקשה רבי אבא לרבי ינאי ולא על לשון המשנה. והעלה מכך כדעת הרמב"ם שהמשנה להלן עוסקת בבדיקה לבעלה, והיא אינה מעיקר הדין, וכל קושייתו רק לרבי ינאי שעסק בבדיקה מחמת מיגו שעסוקה בטהרות, שהיא מעיקר הדין. 
(185) שני טעמים אלו הובאו <b>ברש''י</b> [ד"ה ערה], ולכאורה הם תלויים במחלוקת רש"י והרמב"ם לעיל בטעם ה"מיגו" שעסוקה בטהרות, אם הוא חיוב רק מדין טהרות, ולפיכך במקום צער לא חייבוה לבדוק, או שמפני חיוב הבדיקה לטהרות חייבוה גם לבדוק לבעלה, ואם כן, כשהיא ישנה פטורה משום שאינה עסוקה בטהרות. 
(186) <b>תוס'</b> ד"ה שמואל הקשו למה הקשתה הגמרא רק על שמואל, והרי כך יקשה על הברייתא מהמשנה שמפורש בה כי עסוקה בטהרות טעונה בדיקה קודם תשמיש. ותירצו שהמשנה לא עוסקת בישנה, ועיקר הקושיא על שמואל מישנה. ועוד, שבמשנה היה אפשר להעמיד כשאין לה וסת. והוסיפו לבאר, שהקושיא מהברייתא על שמואל, היא משום שמשמע מתוספת הלשון "נשיהם להם בחזקת טהרה" שמדובר בעסוקה בטהרות. 
(187) תוס' לעיל [יא ב ד"ה תניא] נקטו דהיינו בין אם יש לה וסת ובין אם אין לה, וביארו כאן [ד"ה כיון] דהיינו משום שהבא מהדרך מאריך בפיוס, ונמצא שהשוהה בעיר אסור בלא בדיקה. אולם <b>רש''י</b> [ד"ה אין] נקט שגם השוהה בעיר והניח אשתו בחזקת טהרה בא לו בתביעה ואינה טעונה בדיקה. 
(188) תוס' [ד"ה כיון] כתבו שדוקא הבא מן הדרך די בתביעה כיון שאז הוא מאריך בפיוס אשתו על כן אפשר לסמוך על זה שאילו היתה טמאה ודאי היתה נזכרת שהרגישה בשעת ראיה. ולביאורם נמצא כי לשון הגמרא "אין לך בדיקה גדולה מזו" מלמדנו שעיקרה של חובת הבדיקות של העוסקת בטהרות היא כדי לחנכה לשים לב בתדירות לטהרתה. ולכן, אם שמה לב בגלל תביעתו ופיוסו של בעלה הבא מן הדרך, הרי באה שימת לב זאת במקום שימת לב של בדיקה, ומשמעות הלשון הוא: אין לך שימת לב גדולה מזו! אולם <b>הראב''ד</b> [בבעלי הנפש ש ה, וראה רשב"א ה א], ביאר שמשעת התביעה ואילך שמה אל לבה אם יש דם בבית החיצון, ודייקו הראשונים מדבריו שבק בבדיקה לטהרות צריך לבדוק בחורים וסדקים, אך לבעלה די בקינוח, אך <b>בתוס' רא''ש</b> לעיל [ה א] נקט להיפך עיי"ש. 
(189) <b>רש''י</b> פירש שהנידון בבדיקת ערה בעלה, ושאל רב פפא "מי בעיא בדיקה או תביעה". <b>ותוס'</b> [ד"ה מהו] הבינו בדבריו שהנידון אם צריך כלל בדיקה, ויתכן שאינה צריכה אפילו תביעה. ולפיכך תמהו על תשובת רבא "דמגניא באפיה", שהרי תביעה בערה אין בה חשש זה. וביאר <b>המהרש''א</b> שרש"י נקט שתביעה באה תחת בדיק, ה וכיון שלו תקנו בדיקה, אין צריך אפילו תביעה. וראה <b>רמב''ן</b>. עוד פירש רש"י בלישנא אחרינא, שהנידון היה אם צריכה בדיקה או די בתביעה, ועל כך השיב רבא שאינה טעונה בדיקה הכי מגניא באפיה, ודי בתביעה, וביאור דבריו <b>בערוך לנר</b>. תוס' ביארו: <b>א</b>. מדובר בישנה בין שהיא עסוקה בטהרות ויש לה וסת, ובין כשאין לה וסת ולבעלה והנידון אם הקולא בישנה היא רק לגבי בדיקה אך טעונה תביעה. <b>ב</b>. אם הקולא בישנה היא רק כשהוא בעיר ויודע את מצבה, אך כשבא מן הדרך טעונה תביעה. או שאפילו הבא מן הדרך אין צריך תביעה. <b>ג</b>. באופן שיש לה וסת אם צריכה לבדוק לטהרות, והיינו שהנידון אם הלכה כברייתא או לא. 
(190) לפי <b>רש''י</b> שהנידון על ערה, הגנות היא בבדיקה [ואם הנידון על תביעה, היא תלויה בדין בדיקה]. <b>ולתוס'</b> שהנידון על ישנה, הגנות היא בעצם הצורך להקיצה [ראה ד"ה אמר]. 
(191) להלן לט א מבואר שהאיסור הוא רק בימים הראויים לנדותה, שאסורה לשמש אפילו אינה רואה דם, ולא במשך י"א הימים הראויים לזיבתה. 
(192) <b>תוס'</b> [ד"ה לא] כתבו שאינו מחזיר פירות נכסי מילוג בין אם ידע חסרונה קודם שנשאה כי היא מרגילתו לעבירה ובין אם לא ידע, כי הוא מקח טעות ומוחלת לו, כי ניחא לה שיצא עליה שם שהיא ראויה לאישות. אך <b>הרשב''א</b> נקט שהועילה מחילתה בטעות לפוטרו מהחזרת הפירות, ראה בב"מ [סו ב] שחילק בין מחילה בטעות למחילה בדבר שטועה מתחילתו. ועיין הערה הבאה. 
(193) לביאור תוס' בפירות נכסי מלוג נמצא לכאורה שהאיסור להחזירה שייך רק אם ידע, ויכול לטעון על גירושי טעות, ויהיו בניה ממזרים, אך כשלא ידע חדא משום מקח טעות ולא יהא איסור בנשואיה לאחר ויוכל להחזירה, וראה תוס' בגיטין [מו ב, ובחידושי הגרעק"א שם]. 
(194) <b>רש''י</b> תמה הרי רב יהודה אמר גם לעיל [יא ב] שהמשנה מדוברת בעסוקה בטהרות, וביאר שלא נחלקו לדינא, אלא שלעיל רק ביאר את המשנה שבאינה עסוקה אינה חייבת לבדוק, וכאן הוסיף שאם עסוקה חייבת לבדוק. ובביאור שני - הוא דעת <b>רבינו חננאל</b> - כתב, שנחלקו האמוראים בדעת רב יהודה אמר שמואל, שלעיל סבר שרק לטהרות צריכה בדיקה, וכאן סבר שאפילו אינה עסוקה צריכה בדיקה לבעלה. 
(1) אשה שיש לה וסת קבוע לראיותיה ואין דרכה לראות בזמנים אחרים, פסק <b>השו''ע</b> [יו"ד קצו, ט] שגם היא בכלל דין המשנה וראוי שתבדוק גם שלא בשעת הוסת. ויש להסתפק האם גם מעוברת ומינקת שכתבה הגמרא לעיל [ד, ב] שמסולקות הן מדמים, מחויבות בבדיקה, או מכיון שהוכיח <b>הרע''א</b> [קמא, נו] שטבע העיבור וההנקה חזק יותר מטבע הוסת ומסלק האשה לגמרי מדמים פטורות. ונראה להוכיח שפטורה מ<b>הרמב''ם</b> [איסו"ב ח, יא] שבימי זיבה אין צריך לבדוק משום שמסולקת היא בהם, ועיין לקמן לט, א שטבע העיבור וההנקה חזק יותר מטבע הזיבה, ולכן בימי זיבה מטמאה למפרע מעת לעת אף על פי שמעוברת ומינקה אינם מטמאות למפרע. ואם כן אם בימי זיבה פטורה כ"ש שפטורות מעוברת ומניקה, ואולם <b>בחוט</b> <b>השני</b> [קצו, יד] הכריע שגם מעוברת ומינקת ראוי שיבדקו. בעיקר דין המשנה ביארו <b>בשבט הלוי</b> <b>ובחוט השני</b> [קצו, ט] שאין כוונת המשנה לשבח אשה המרבה בבדיקות בכל שעה, שאדרבה בזה תקלקל עצמה, אלא משובחת היא המוסיפה מעט יותר מעיקר הדין. 
(2) חומרת עוון הוצאת זרע לבטלה הביא <b>הבית</b> <b>יוסף</b> [אבן העזר כג, ד] <b>מהזוהר</b> שחמור הוא מכל עבירות שבתורה, והכריע כן גם בשו"ע [אהע"ז כג, א]. וראה בזוהר פרשת ויחי [ריט עב] שהמשחית את זרעו נטרד מהעולם הבא בעוון זה יותר מכל העבירות, ואין עוון שאין לו תשובה מלבד עוון זה, ובגללו אין רואה פני שכינה יותר מכל העוונות. <b>ובראשית חכמה</b> [שער הקדושה יז, טו] ביאר, שאין כוונת הזוהר לומר שאין תשובה כלל לעוון הזה, לפי שאין לך דבר שאין עליו אפשרות של תשובה, וכמו שמוכח מדור המבול, שחטאם היה השחתת הזרע, כמבואר בהמשך הסוגיא, <b>ובגמרא בסנהדרין</b> [קח, ב] נאמר שהמתין להם הקב"ה ק"כ שנה שמא יחזרו בתשובה. אלא כוונת הזוהר היא, שתשובתו קשה. וראה שם שהאריך לבאר דרכי התשובה הנצרכים לתיקון חטא זה. <b>ובקריינא דאגרתא</b> [יב-יג] כתב, שעיקר התיקון לחטא זה הוא בלימוד התורה, ובפרט יגיעת התורה בשעה שאין לו תענוג מלימודו, ולומד משום שכן צוה השי"ת. וראה עוד <b>בביאור הלכה</b> [תקעא, ד"ה ת"ח] שהביא שת"ח אשר תורתו אומנותו לא יסגף עצמו אפילו על עוונות ידועים, כי התורה היא מקוה טהרה ונמשלה לאש, וכל אשר יבוא באש, וטהר. 
(3) בביאור החילוק בין אנשים לנשים מצינו ג' דרכים בראשונים: א. <b>תוס' הרא''ש</b> [ד"ה "נשים"] ביאר בשם <b>רש''י</b> שהחילוק הוא במציאות, שאין בדיקה גורמת לאשה חימום והרגשה אלא לאיש. וכן היא דעת <b>הרמב''ן</b>. ב. שיטת <b>ר''ת</b> [הביאוה הרמב"ן והרשב"א] ששונים אנשים מנשים בדין תורה "ונשים לאו בנות <b>איסור</b> הרגשה", וגם אם היתה בדיקה משפיעה על הנשים במציאות אינן מצוות על השחתת זרע. וביאורו של ר"ת הוא כשיטתו ביבמות [יב, ב ד"ה "שליש", הובאה בגליון התוס' בסוגייתנו ד"ה "נשים"] שאיסור השחתת זרע הוא חלק ממצוות פרו ורבו, ולכן נשים שאינן בכלל המצוה אינן גם בכלל האיסור. טעם נוסף להתיר לנשים השחתת זרע כתבו התוס' בסוגייתנו שמזריעות בפנים, ואין יוצא לחוץ. הרמב"ן מקיים פירושו של רש"י בגמרא גם לשיטת ר"ת, שאף על פי שאין איסור לנשים הוצרכה הגמרא לחילוק שבמציאות, שאם לא כן, לא היתה המשנה משבחת את המרבה בבדיקות, שגם לר"ת שאין איסור בדבר, מכל מקום מגונה הוא. ג. <b>הר''ח</b> [מובא בתוס' הרא"ש] מבאר שהחילוק בין אנשים לנשים הוא מחמת שאנשים אינם מטמאים בקרי היוצא בלא שהרגישו, כדלהלן מג, א, ולכן אין להם צורך בבדיקה, והבודק בלא צורך תקצץ ידו. מה שאין כן נשים, שטמאות גם מדם שיצא בלא שהרגישו, נצרכות הם לבדיקה לידע טומאתן ולכן משובחות. 
(4) ביאור זה בהיתר בדיקה לזב משום שנצרך לבדיקה לידע טהרתו, כתב <b>הרד''ל</b>. ומקורו <b>מהרא''ש</b> בפסקיו. ומצינו כעין זה <b>בתוס' רי''ד</b> ביבמות [יד, ב] שאין איסור בדבר זה במקום צורך. <b>ובתוס'</b> ביבמות [לד, ב] יש המתיר ביאה שלא כדרכה באקראי [פעם אחת], וכשאין כוונתו להשחית, וכן פסק <b>הרמ''א</b> [אהע"ז כה, ב]. ולכאורה, רק לביאור <b>ר''ח</b> שהבאנו בהערה הקודמת אפשר לבאר כן, אבל לפי שאר הראשונים, שלא ביארו ההיתר לנשים מחמת שנצרכות לבדיקה, לכאורה הם חולקים, וסוברים שגם במקום צורך אסור, וצ"ע כיצד יבארו את היתר הבדיקה לזב. <b>תוס' הרא''ש</b> [ד"ה "אי הכי"] כתב שזב לא בא לידי קרי, ולכן אין חשש בבדיקתו. והקשה הרד"ל שמשנה מפורשת היא בברכות [כו, א] שזב יכול לראות קרי. 
(5) <b>הרמב''ם</b> השמיט בהלכותיו ההיתר לזב לבדוק. וכתב <b>הערוך לנר</b> שסובר הרמב"ם שהברייתא המובאת בסמוך שכתבה "לא יושיט ידו לטבורו", חולקת, ואוסרת. ונפקא מינה לדינא גם בזמן הזה שלא נוהגת טומאת זב, לענין ספיקו של <b>הבית שמואל</b> [אהע"ז כה, ב] האם אפשר להתיר הוצאת זרע כדי לדעת אם דם הנמצא בעד הוא מהאיש או מהאשה, ואם להלכה אסרו לזב לבדוק אפילו כשיש בבדיקתו צורך מצווה, הוא הדין כאן. <b>ובאחיעזר</b> [חלק ג כד, ד] דן בזה לענין הוצאת זרע לבדיקה רפואית הנצרכת לקיום מצות פרו ורבו, כי כשם שאסור לצורך קיום מצוות בדיקה בזב, הוא הדין לצורך שאר המצוות. 
(6) לא נתבאר מהו השיעור להחשב "עבה", <b>ובמשנה ברורה</b> [סימן ג ס"ק טו] כתב שיש מפקפקין מחמת ספק זה להתיר למעשה על ידי מטלית. 
(7) הקשו <b>התוס'</b>, אולי כוונת המשנה שאוחז מעטרה ולמעלה, שאין בכך איסור. ותירצו, אחר שנעקר הזרע אי אפשר לעוצרו במקום זה. עוד תירצו, שהאיסור הוא ההרהור הנגרם מהאחיזה, וכשאוחז בכח בא לידי הרהור גם מעטרה ולמעלה. <b>ובתוס' בע''ז</b> [כ, ב ד"ה "שלא יהרהר"] מצינו שהרהור זה איסור דאורייתא הוא. 
(8) כתב <b>הערוך לנר</b>, שודאי היו בידם עבירות נוספות, כגון גזל, כדכתיב "כי מלאה הארץ חמס", אלא שהעונש במים רותחים היה רק משום עבירה זו, כמבואר בגמרא בר"ה [יב, א] "ברותחין קלקלו בעבירה, וברותחין נדונו". הקשה <b>המשנה למלך</b> [מלכים י, ז ד"ה "נחזור לענינו"] מדוע נענשו דור המבול על הוצאת זרע, והרי אינם בכלל ז' מצוות בני נח! <b>ובתוס'</b> בסנהדרין [נט, ב ד"ה "והא"] מצינו מפורש שאין איסור לבני נח להשחית זרע. ואפשר לתרץ על פי שיטת ר"ת, שאיסור השחתת זרע הוא חלק ממצוות פרו ורבו, ולכן, קודם מתן תורה שהיו מצווים בני נח על פרו ורבו, כמבואר בגמרא בסנהדרין [שם] היו מצווים גם על איסור השחתת זרע, ורק אחר מתן תורה, שנפטרו ממצוות פריה ורביה, אינם אסורים להשחית זרע. אולם עדיין קשה קושית המשנה למלך, מדוע אלו שכבר הולידו בן ובת ונפטרו מהמצווה נענשו במבול, ואין לומר ששיעור זה לקיום מצוות פו"ר הוא רק בישראל, ובן נח מצווה לעולם, לפי <b>שרש''י</b> בבראשית [ד, כד] כתב שנשי למלך פרשו ממנו אחר שקיים פרו ורבו. והוכיח המשנה למלך מזה שגם בן נח נפטר בבן אחד ובת אחת. ועוד קשה, מדוע נענשו הנשים, שאינן מצוות על פרו ורבו. ותירץ הערוך לנר, שלא כולם מתו במבול במעינות רותחין, אלא רק אלו שהיה בידם גם עוון ביטול פרו ורבו. עוד תירץ, כיון שמטרת בריאת העולם היא "לא תהו בראה לשבת יצרה", הרי גם בלא ציווי מפורש ראוי להעניש המבטלים עיקר מטרת היצירה, ואיבדו בכך את זכות הקיום. בשו"ת <b>תורת חסד</b> הוכיח שבני נח אסורים להשחית זרע, מער ואונן בני יהודה, שמתו מחמת שעברו על איסור זה. והוסיף, שהמשנה למלך שנתקשה מהו המקור לאיסור, הוא כפי שיטתו <b>בפרשת דרכים</b> [דרוש א], שזרעו של אברהם מאז שנימול אינם בכלל בני נח, ולכן אין ללמוד מער ואונן לפי שלשיטתו יש עליהם דין ישראל ואינם כשאר בני נח. 
(9) <b>הרע''א</b> [שו"ת עב] מקשה, כיצד חייבה הגמרא לעיל [טז ב] שיבדקו הנשים לאחר תשמיש, ולא חששה לכך שבבדיקתן נשחת הזרע. ותירץ, כיון שאינה מתכוונת להפסד ההריון, מותר לה לעשות כן, כמו בכל איסורי תורה ש"דבר שאין מתכוון, מותר". <b>ובחזו''א</b> [קד, ב] הקשה, שאם כן נתיר גם למח שנצרך לנקביו לאחוז באמה, שהרי אינו מתכוין להשחית זרע. וכן יש להקשות בגמרא לעיל, שאסרה לאחוז באמה להצלת תרומה. ותירץ החזו"א, שהאיסור באיש הוא ההרהור הבא כתוצאה מהאחיזה, ובו הוא כן מכוון. ותירוץ הרע"א הוא רק בנשים הבודקות לאחר תשמיש. בחידושי <b>ר' ראובן</b> [יבמות סימן יג] כתב, שלא יתכן כאן להתיר משום דבר שאין מתכוין, שאיסור ההשחתה אינו פעולת ההוצאה, אלא התוצאה שנעשה בגופו מעשה זה, ודומה האיסור לאשה הנבעלת שחייבת על מעשה שעשו בה, גם כשאינה מתכוונת. ועיין <b>בחזו''א</b> [שם] שנסתפק בדין המוציא זרע לחבירו מיהו העובר על האיסור, המוציא או מי שהוציאו ממנו. ולכאורה ספיקו תלוי במה שכתב ר' ראובן, שאם האיסור במעשה, עובר המוציא. ואם האיסור בתוצאה, מסתבר שחייב זה שיצא ממנו. וראה עוד בהערה 19 שהרחבנו בביאור הענין. 
(10) כשאין לו העצות המוזכרות בגמרא, כתב <b>המשנה ברורה</b> שיכול לסייע בביצים כמבואר בסוף העמוד, או על ידי מטלית עבה, והגמרא כתבה העצות שמחויב להתחיל בהם. 
(11) <b>התוס' רי''ד</b> [יבמות יב, ב] סובר שאין איסור השחתת זרע אלא כשכוונתו לקלקל הזרע ולבטל מפרו ורבו כמעשה אונן שלא רצה להכחיש יופיה, אבל כשמטרתו לתועלת מותר. ותמוה מכל המבואר בסוגייתנו שאסרו גם הנצרך לנקביו ולהצלת תרומה. וראה בחידושי <b>ר' ראובן</b> [יבמות יג] שביאר שיש ב' איסורים בהוצאת זרע: א. קלקול הזרע. ב. מעשה ההוצאה. ולפי זה אפשר לתרץ שדברי התוס' רי"ד הם רק במקום שאין איסור במעשה ההוצאה, כגון שעקירת הזרע שהיא עיקר מעשה ההוצאה נעשתה בדרך ביאה, ורק אחר כך, קודם שיצא הזרע מהאבר ולחוץ, שיחתו ארצה, וכן היה מעשה ער ואונן שבהם עסק התוס' רי"ד. מה שאין כן בסוגייתנו שמעשה ההוצאה גם הוא אסור אין להתיר גם במקום צורך. ועדיין צ"ע לשיטת <b>הר''ח</b> שהתירו בדיקת הזב כיון שיש צורך הרי שגם כשיש חשש איסור במעשה ההוצאה שרי. <b>התוס' הרא''ש</b> [מג א] הקשה על הגמרא לעיל שאסרה לאחוז באמה לצורך הצלת תרומה, והרי חכמים הם שדימהו למביא מבול ואינו מדין תורה, וכיצד תדחה מפני כך מצווה דאורייתא של הצלת תרומה. וקושיתו תמוה שאף על פי שהמשל למביא מבול הוא מדברי חכמים, עיקר האיסור מבואר בסוגיתנו שהוא מדאורייתא כנלמד מער ואונן, וממצוות פרו ורבו, ומשום 'לא תנאף'. וי"ל שסבר התוס' הרא"ש שבמקום צורך כגון להצלת תרומה לא נאסר מדאורייתא, וגם במקום שישנו איסור במעשה ההוצאה רק רבנן הם שאסרו. <b>הפני יהושע</b> [שו"ת אהע"ז מד] כתב שכל הפסוקים שהביאה סוגיתנו כמקור לאיסור השחתת זרע הם אסמכתא בעלמא, ולדבריו מובנת קושית התוס' הרא"ש בפשטותה, שמדאורייתא אין איסור כלל. ובדרך נוספת י"ל שמדאורייתא אסור רק השחתת הזרע, אבל לאחוז באמה מחשש שמא יצא זרע רק רבנן הם שאסרו. וראה עוד בהגהות <b>הגר''ש קלוגר</b>, <b>ובדרך אמונה</b> [ז א ד"ה אוחז]. 
(12) בשו"ת <b>צפנת פענח</b> [וורשא, קסד] ביאר שנאמר כאן איסור נוסף בהוצאת זרע שהוא מעין שופך דמים, מלבד איסור גילוי עריות שעליו נענשו דור המבול. ולכאורה כוונתו כדרך שחידש ר' ראובן שיש איסור במעשה ההוצאה וזהו כעין גילוי עריות, וישנו עוד איסור בקלקול הזרע וזהו כעין שופך דמים. 
(13) בשו"ת <b>פני יהושע</b> [תשובה מד] דן במסוכן הנצרך להצלת נפשו להוציא זרע, האם יתחייב למסור נפשו מאחר שהחשיבתו הגמרא כג' עבירות חמורות שיהרג ואל יעבור. ומשום איסור שפיכות דמים התיר הפנ"י, שאין הוא עדיף מעובר שמותר להורגו להצלת אמו, אולם נסתפק שמא יחויב משום שהמשלתו הגמרא לעובד עבודה זרה. והסיק שם שאין כוונת הגמרא לדמותו ממש לעבודה זרה ואין חייב למסור נפשו על זה. וכדבריו מבואר כבר ברמב"ם בפי' המשניות [סנהדרין נד, א], שחכמים המשילו איסור הוצאת זרע לאיסורים חמורים כדי לאיים ולגלות חומרת האיסור אבל אינו ממש בכללם. באחיעזר [ג, כה, ז] כתב שההורג עובר בארבעים יום הראשונים הרי הוא רוצח גמור, ואפילו שבאותם הימים העובר הוא מים בעלמא. וראה בחידושי <b>ר' ראובן</b> [יבמות טו] שהוכיח שדין זה אינו קיים במשחית זרע, ואפילו לאחר שנקלט. 
(14) מהיתר הגמרא למפחד לאחוז באמה מוכח לכאורה כדברי <b>החזו''א</b> [קד, ב] שלא אסרו האחיזה אלא מחשש שיבוא להרהור, ולכן במקום פחד שאין חשש זה התירו. 
(15) נחלקו הפוסקים האם תרוצי הגמרא מודים זה לזה, וקיימים כולם להלכה, או שכל תירוץ חולק על משנהו. <b>הרמב''ם</b> [איסו"ב כא כג] הביא להלכה רק ההיתר לנשוי, וביאר <b>הגר''א</b> [אהע"ז כג יג] שסובר הרמב"ם שהתירוצים חלוקים ורק אחד קיים להלכה. <b>הרא''ש</b> <b>והשו''ע</b> [או"ח ג יד-טו] סוברים שאין מחלוקת בין התירוצים, ופסקו להלכה את כולם. כתבו התוס' [ד"ה "כל היד"] שההיתרים המוזכרים בגמרא לנשוי ומעטרה ולמטה הם רק במקום צורך גדול, ולא בסתם. וכדבריהם פסק <b>השו''ע</b> [אהע"ז כג, ד] והובא <b>במשנה ברורה</b> [ג כז]. נחלקו הפוסקים האם ההיתר לנשוי קיים במי שאשתו נדה או שנמצא רחוק מביתו, שהרי אין לו פת בסלו, ובמשנה ברורה [שם] הכריע כמתירים. 
(16) <b>תוס'</b> [ד"ה "המקשה"] ביארו שחייבים לנדותו, אולם כל עוד לא נידהו אינו בנידוי מאליו, וכן כתבו <b>הרמב''ן והרשב''א</b>. אולם <b>השו''ע</b> [אהע"ז כג, ב] פסק שהמוציא זרע לבטלה הרי הוא מיד בנידוי ואין צריך לנדותו. <b>בבית שמואל</b> [שם ס"ק ג] הקשה, שסתר בזה השו"ע למה שכתב ביו"ד [שלד, מג] שהמקשה עצמו לדעת הוא אחד מעשרים וארבע דברים שבית דין מנדים עליהם, הרי שבלא נידוי בית דין אינו מנודה. ובשו"ת <b>פני יהושע</b> [מד] הקשה סתירה זו גם בדברי הרמב"ם. ותירץ <b>בשו''ת הרדב''ז</b> [א' תקנא] שרק המקשה עצמו לדעת ולא הוציא זרע צריך מעשה בית דין כדי שיהא בנידוי וזהו פסק השו"ע ביו"ד, אבל המוציא זרע מנודה הוא מעצמו ודינו כתב השו"ע באהע"ז. <b>הגר''א</b> [כג ס"ק ה] כתב שכל המקור לנדות את המוציא זרע הוא ק"ו ממקשה עצמו, ולדבריו אי אפשר לתרץ כרדב"ז ולחלק בין מקשה עצמו למוציא זרע שהרי נלמדו זה מזה. ותירץ הגר"א שב' דיני השו"ע נכונים ואף על פי שהמקשה עצמו בנידוי מאליו מצווה על בית הדין להוסיף ולנדותו גם הם. 
(17) צריך עיון, מהי ראית הגמרא מהפסוק "וירע בעיני ה"' שנאמר באונן שהשחית זרעו ונקרא רע, שכל המביא עצמו לידי הרהור בלבד נקרא רע. ומקושיא זו למד <b>ר' צדוק הכהן</b> [תקנת השבין סימן טו] שעיקר איסור הוצאת זרע הוא בהרהור שגרם לכך, אלא שלא ענשו על הרהור שלא הביא למעשה. וביאור הדבר נראה על פי דברי הרמב"ם <b>במורה הנבוכים</b> [חלק ג פרק ח] שקשים הרהורי עבירה מעבירה, שהחוטא בהרהור חטא בשכל שהוא הנעלה בגוף, ואין דומה מרד עבד פחות למרד שר גדול. אולם <b>הב''ח</b> [כג, ג] כתב להפך שההרהור והקשוי נאסרו מחשש שיבוא לידי השחתת זרע, וראה <b>בשו''ע</b> [או"ח רמ א] שאסר הרהור וקשוי אפילו לאשתו שאין בה חשש השחתה. 
(18) <b>הרמב''ם</b> [איסו"ב כא, יח] <b>והרי''ף</b> [שבת פרק יד] כתבו שמכאן לומדים איסור למוציא זרעו לבטלה, וביאר <b>המעדני יו''ט</b> [אות מ] שלא תנאף סתם בלא לפרט עם מי משמע בלא מישהו נוסף אלא עם עצמו. <b>ובפי' המשניות</b> [סנהדרין נד, א] כתב הרמב"ם דרשה זו ללמוד ממנה איסור קירבה לעריות, וצ"ע. 
(19) בשו"ת <b>צפנת פענח</b> [ורשא קסד] <b>ובחידושי</b> <b>ר' ראובן</b> [יבמות יג-טו] ביארו שישנם ב' איסורים נפרדים בהוצאת זרע לבטלה א. השחתת הזרע וקלקולו. ב. עצם מעשה ההוצאה. ועי' לעיל [הערה 9] שביארנו דבריהם. ואיסור "לא תנאף" הנדרש בסוגייתנו היא המקור לאיסור במעשה ההוצאה. עיקר הראיה שישנו איסור במעשה ההוצאה גם בלא קלקול הזרע היא מהגמרא ביבמות [עו, א] "שלח ליה ר"א בר אבין לאביי היכי עבדינן" וכו' שמבואר שם שגם במקום שהותרה השחתת הזרע כגון כדי לדעת אם אינו כרות שפכה, מכל מקום אסור לעשות המעשה בידים, אלא ינהג כדרך שביארה הגמרא שם ויצא הזרע מעצמו. ומוכח שיש איסור במעשה ההוצאה גם במקום שממ"נ ישחת הזרע. ואי אפשר לומר שזהו כל האיסור, <b>שהתוס'</b> <b>בכתובות</b> [לט, א ד"ה "שליש"] כתבו שאסור לאשה להניח מוך אחר תשמיש משום קלקול הזרע, ושם הרי אין מעשה הוצאה. וכן מוכח <b>מהשו''ע</b> [אהע"ז כג, א] שפסק "אסור להוציא שכבת זרע ועוון זה חמור מכל העבירות" ובסעיף ב' הוסיף "אלו שמנאפים ביד לא די להם שאיסור גדול הוא אלא שהעושה כן יהא בנידוי", והוכיח ר' ראובן מדברי השו"ע הללו שישנם ב' איסורים הראשון השחתת הזרע גם לא בידיו כתבו השו"ע בסעיף א', והשני משום לא תנאף חמור עוד יותר וביארו השו"ע בסעיף ב'. ויש ליישב בזה קושית <b>הערוך לנר</b> על התוס' [לעיל עמוד א' ד"ה "נשים"] שכתבו שאשה אף על פי שאינה במצוות פרו ורבו אסורה בהשחתת זרע משום שהוקשו לאיש לכל עונשים שבתורה. והקשה הערוך לנר כיון שאינן בכלל העשה מדוע יכללו בעונש. ולמבואר שישנו איסור נוסף משום "לא תנאף" מתורץ שבאיסור זה לבדו כלולות גם הנשים. אולם <b>מהתוס' הרא''ש</b> [שם] מוכח שהאיסור הוא רק משום פרו ורבו, שהקשה שם מדוע מי שכבר קיים המצווה לא יותר בהוצאת זרע, ואם ישנו איסור נוסף אין מקום לקושיא זו. ובחידושי ר' ראובן [שם, הגהה 8] הביא <b>מספר</b> <b>הישר לר''ת</b> לפטור מהאיסור את מי שקיים פרו ורבו. נפקא מינה לדינא מנידון זה כתב <b>באגרות</b> <b>משה</b> [אהע"ז חלק א, עא] לגבי הזרקת זרע למעי האשה שחידשו הרופאים בזמנינו SBהפרית מבחנהSE, שאין הזרע הולך לאיבוד ואדרבה בכך מקיים פרו ורבו, ומיהו עדיין שייך לאסור ההוצאה בידים משום מעשה ניאוף, והתיר שם למעשה רק כשיצא מעצמו. נפקא מינה נוספות מצינו א. <b>בצפנת פענח</b> [איסו"ב כא, ט] שאסר לסריס להשחית זרע ואף על פי שאין בידו לקיים פרו ורבו, עדיין שייך בו איסור "לא תנאף". ב. <b>האחיעזר</b> [חלק ג, כד] התיר קלקול זרע ע"י גרמא, אבל מעשה ניאוף גם בגרמא אסור. ג. כשאינו מתכוין או מתעסק אף על פי שבכל התורה מותר, כתב <b>ר' ראובן</b> [יבמות יג] שיש לאסור בהוצאת זרע משום "לא תנאף" שאיסור זה הוא בנפעל בגופו. <b>ובחזו''א</b> [קד, ב] נסתפק בזה. ד. המוציא זרעו של חבירו מצינו <b>במסכת</b> <b>כלה</b> רבתי [פרק ב] שחייבים שניהם, וביאר <b>ר'</b> <b>ראובן</b> שעושה המעשה חייב על ההשחתה, והאדם שעושים בו חייב משום לא תנאף. וגם בדין זה נסתפק <b>החזו''א</b> [שם]. ה. דש בפנים וזורה בחוץ כמעשה ער ואונן, שיטת ר' אליעזר [יבמות לד, ב] שזהו דרך ביאה ואין איסור במעשה ההוצאה וחייב רק משום השחתת הזרע וביטולו מפרו ורבו, ומש"ה התיר במעוברת שבין כך לא תתעבר שוב. 
(20) טעמים רבים נאמרו מדוע קשים הם הגרים, <b>רש''י</b> ביאר שמחמת שאין בקיאים בדינים נכשלים בקיום המצוות ובאה פורענות, ועוד שלומדים ישראל מהם. <b>תוס'</b> כתבו שאין שכינה שורה אלא על משפחות המיוחסות שבישראל. טעם נוסף כתבו <b>התוס' בקידושין</b> [ע, ב] שהקפידה התורה על צער הגר והזהירה על זה עשרים וארבע פעמים, ואי אפשר שלא יקניטו אותם ויעברו על האיסור. ובשם הרב אברהם גר כתבו התוס' [שם] שמדקדקים הגרים במצוות וגורמים שהקב"ה זוכר עוונות ישראל שאין מדקדקים כמותם. 
(21) <b>הטור והשו''ע</b> [אהע"ז כג, א] כללו האיסור לישא קטנה ביחד עם איסור הוצאת זרע, וכן כתב <b>הרבנו יונה</b> [שערי תשובה שער ג קיג]. והקשה הב"ח אם נחשבת ביאה שאינה ראויה לעיבור להשחתת זרע יהא אסור לבוא על זקינה ועקרה, ותירץ שדווקא כשידע מלכתחילה קודם הנישואין שלא יוכל לקיים פרו ורבו אסרו הביאה. <b>ובפרישה</b> [שם, א] הקשה, שהטור סתר בזה לפסקו [בסימן כה] שמותר לבוא על אשתו שלא כדרכה ואף על פי שאי אפשר שתתעבר בדרך זו. ותירץ שדווקא כשאין נוהג כך בקביעות מותר, והנושא קטנה בכל ביאותיו יש השחתת זרע. <b>הרא''ש</b> [שו"ת לג, ג] <b>והרמ''א</b> חולקים על הטור והשו"ע וסוברים שאין בנושא קטנה משום השחתת זרע שהרי עושה בדרך ביאה, וכמבואר בתוס' ביבמות [יב, ב] ובכתובות [לט, א]. וכן הכריע הב"ח מדברי הרבה מהראשונים. <b>והט''ז</b> כתב שכל האיסור לישא קטנה היא חומרא בלבד ומדינא יכול לישא קטנה או עקרה. 
(22) הקשו <b>התוס'</b> מהגמרא בשבת [קיח, ב] "אלמלי משמרין ישראל שתי שבתות כהלכתן מיד נגאלין" וכיצד יגאלו מיד ועדיין לא נולדו כל הנשמות שבגוף. ותירצו שהיו יולדת הרבה בכרס אחד. <b>ובמהרי''ץ חיות</b> הקשה על תירוצם מהגמרא בסנהדרין שאל רבי יהושע בן לוי לאליהו אימתי יבוא משיח, והשיב לו "היום אם בקולי תשמעון", ובאותו יום אי אפשר שיולידו הרבה בכרס אחד. <b>המהרש''א</b> תירץ שאין צורך להוליד ילדים רבים, אלא כשם שאמרו שהיתה אשה אחת במצרים יולדת שישים ריבוא, והכוונה למשה ששקול כנגד כל ישראל, גם כאן אם יזכו לאחישנה יוולד אחד ששקול כנגד כל נשמות שבגוף. 
(23) <b>הב''ח</b> [אהע"ז כג, ג] סובר שביאור הגמרא הוא כפשוטו ואסור למי שאינו נשוי להוריד ידו מתחת לטבור. והביא <b>מרבנו האי גאון</b> שגם כשמתרחץ אסור, <b>ובבאר היטב</b> [ה] הביא שדרך העברה עם שאר הגוף מותר. <b>הט''ז</b> [יו"ד קפב, ג] הקשה על הב"ח מהגמרא בשבת [קיח, ב] שרבי נקרא רבינו הקדוש משום שלא הושיט ידו מתחת לאבנטו, משמע שרק ממידת חסידותו של רבי נהג כן ואין זה מעיקר הדין. ולכן חולק הט"ז וסובר שטבור הכוונה לאמה ורק שם האיסור מעיקר הדין. ופי' זה כתב הט"ז גם באהע"ז [כג, ב] וכן דייק <b>המהרש''א</b> [ד"ה כל המכניס] <b>מהתוס'</b>. <b>בעזר מקודש</b> [שם, ד"ה "מה שאמרו"] תירץ את קושית הט"ז שרבי החמיר על עצמו שגם כשהיה לבוש בגדים לא הושיט ידו מתחת לטבור, ומעיקר הדין האיסור הוא רק לערום. והמגן אברהם [או"ח ג, יד] כתב שבתוס' ד"ה "אם היה" [לעיל עמוד א] מבואר שחומרת רבי היא שאף על פי שהיה נשוי לא הושיט, והאיסור מדינא הוא רק לבחור. ומיהו בעיקר הדין סובר המג"א כט"ז שרק לאמה אסור להושיט. 
(24) <b>בשו''ת פני יהושע</b> [מד] <b>ובעזר מקודש</b> [שם, כה] ביארו שאין הכוונה שמגיע לידי סכנה מחמת הקוץ שהרי אין מחויב למסור נפש על איסור זה, וכן אין חשש שיסתרס על ידי הקוץ, שגם חשש זה יש בו כדי להתיר, דמוטב יבטל פרו ורבו פעם אחת ולא פעמים רבות. ועוד שבחשש סירוס הוא מקום צורך שהתירו. אלא הכוונה שע"י הקוץ יש לו רק סריטה בעלמא. ובחזו"א [או"ח סימן א] כתב שדין הגמרא הוא רק במקום שהקוץ גורם לצער בלבד אבל אין בו סכנה. 
(25) כתב <b>הבית יוסף</b> [אהע"ז כג, ב] בשם <b>הזוהר</b> שחמור עוון הוצאת זרע מכל שאר עבירות שבתורה. והקשה <b>הבית שמואל</b> [ס"ק א] <b>שבספר חסידים</b> נאמר שהמתירא שיבוא ח"ו על אשת איש או נדה, טוב לו שיוציא זרעו לבטלה, וצריך אחר כך להתענות מ' יום כדי שיכופר לו. מוכח מזה שעוון אשת איש ונדה חמור יותר ועדיף להכשל בהוצאת זרע מבהם. <b>ובחידושי ר' ראובן</b> [יבמות יד] תירץ על פי שיטת <b>הרא''ש</b> [בריש הפרק, לענין בדיקת זב] שבמקום הצורך אין איסור, ואם כן י"ל שגם להנצל מעוון לא גרע משאר צרכים והותר להוציא זרע לצורך זה, נמצא אם כן שלא נדחה איסור הוצאת זרע מפני איסור אשת איש אלא לכתחילה אין איסור במקום צורך מצווה. ודחה שאם כן לא עבר כל איסור במה שהוציא זרע, ומדוע עליו להתענות ארבעים יום. 
(26) <b>רש''י</b> [חולין, לא, א] ביאר שמדובר ביום הוסת שרגילה לראות בו ולכן צריכה בדיקה להתירה באכילת תרומה. והקשה <b>הערוך לנר</b> שבמשנה [יא, א] מצינו שאסורה אשה לאכול בתרומה בלא בדיקה גם בשאר ימים, שמחמת חומרת התרומה חששו בכל יום שאולי תראה. ותירץ שבשוטה שאינה חייבת במצוות, וגם אם תאכל בתרומה אינה עוברת איסור, כל חיוב הבדיקה הוא כדי שלא יעבור הנותן לה איסור בכך שגרם לתרומה להטמא, ובזה לא החמירו כל כך, ורק ביום הוסת שמצוי דם חייבת לבדוק. 
(27) <b>הסדרי טהרה</b> [קצו, יח] הביא <b>מהמעיל</b> <b>צדקה</b> שאשה שהסיחה דעת מטהרתה באחד מימי ז' נקיים, כגון שהיתה סבורה שנטמאה ואין בידה להטהר ואחר כך נתברר שטעתה, צריכה למנות מחדש ז' ימים. והקשה <b>בבית יצחק</b> [חלק ב סימן טז] כיצד שוטה נטהרת, והרי מלבד הרגע שבו בדקוה חברותיה אין לה דעת להשגיח על טהרתה שאר היום. <b>ובבית שלמה</b> [או"ח סימן לו] הוכיח מקושיה זו שטעמו של המעיל צדקה אינו משום חשש שהיה דם בזמן שהסיחה דעת, אלא שלקיום דין ספירה צריך כוונה, ובשוטה מועילה דעת הבודקות כדין גדול עומד על גביו [גיטין כב, ב]. 
(28) <b>בערוך לנר</b> העיר שאם חוששים בשוטה שיראה בשנתו מן הדין שגם פקח יאסר אחר שישן, שהרי בזמן השינה הרי גם לפיקח אין דעת. ותירץ על פי הגמרא לעיל [ג, א] שלא חוששים באשה שתראה דם בשנתה משום שהיתה מתעוררת מחמת הרגשתה, ורק בשוטה שאינה בת הרגשה חוששים, והוא הדין לאיש יש לומר שפיקח יתעורר משנתו אם יצא קרי. ועי' בשו"ת <b>מהר''ם</b> [סימן ב, הובא בסדרי טהרה קצ, לו] שחילוק הגמרא בין שוטה לפקחת לדין נדה הוא רק לבית שמאי, אבל להלכה שקיי"ל כבית הלל לא קיים חילוק זה, וצריך לומר שבהרגשת קרי מודים גם בית הלל. 
(29) כתב <b>הריטב''א</b> "עכשיו נהגו קולא בדבר זה ואין לי על מה שנסמוך". <b>והרמ''א</b> [כג, ו] הביא שיש שתירצו שרק בזמן שהיה להם תרומה אסרו מכנסיים. וכן נראה <b>מהרמב''ם</b> שהביא איסור זה רק בהלכות תרומה. אבל <b>מהרא''ש</b> שהביא פסק זה מוכח שגם בזמן הזה נוהג האיסור וכן הסיק הרמ"א להלכה. ועי' <b>בפתחי תשובה</b> [ס"ק ד] <b>ובערוך</b> <b>השולחן</b> [סעיף ז] שביארו שהכוונה רק לכיס העשוי למידת האבר. <b>ובעזר מקודש</b> [סעיף ו] התיר מכנסיים הנוהגים בזמנינו שאינם צרים ודחוקים, ואף על פי שמכנסי כהנים היו רחבים יותר זהו משום אימת המקדש אבל לחשש הוצאת זרע אסור רק צר במיוחד. ועי' <b>ברא''ש</b> בשבת [פרק ראשון, יט] בשם <b>מחזור ויטרי</b> שבזמן הגמרא נהגו ללכת עם כיס למידת האבר, וצ"ע שסותר בזה הרא"ש לפסקו שיש איסור לילך בכיס כזה. <b>ובדברי חמודות</b> [אות יא] כתב שגם הרא"ש שאסר מכנסיים היא רק ממידת חסידות, אולם מהפוסקים הנ"ל לא משמע כן, וצ"ע. 
(30) <b>במשנה בקידושין</b> [פב, ב] מצינו להפך "החמרין רובן רשעים והגמלין רובן כשרים" ותירצו <b>התוס'</b> שהמשנה בקידושין מדברת בחמרים וגמלים שאינם רוכבים בעצמם אלא רק מניחים סחורה על גבי הבהמה ואין בהם חשש חימום כלל, ורשעותם של החמרים היא שמרמים בשעת המשא ומתן מה שאין כן הגמלים שעוברים מדברות בדרכם הסכנה משברת ליבם ואינם גוזלים. <b>המהרש''א</b> העיר על שינוי נוסף בין סוגייתנו למשנה בקידושין לגבי הספנים, שהמשנה בקידושין כתבה שרובן חסידים ובסוגייתנו תיארו אותם רק כצדיקים שהיא דרגא פחותה מחסידים. וביאר המהרש"א שבקידושין מדובר לגבי גזל והם נוהגים במצווה זו בחסידות עם אותן שעמהם בספינה, אבל בסוגייתנו לענין הרהור עבירה אין לך חסיד בזה, כי אין אדם ניצול מהרהור עבירה בכל יום. 
(31) <b>רש''י</b> ביאר "אבל דרכן של גמלים לרכוב בלא אוכף", נמצא שאין חילוק בין חמור לגמל, ובכולם מותר באוכף ואסור בלעדיו. אולם מדברי <b>הרמב''ם</b> [תרומות ז, ו] דייק <b>הרדב''ז</b> שאיסור אכילה בתרומה היא רק ברוכב על גמל בלא אוכף, כי חום עור הגמל מרובה וממהר להוציא. 
(32) <b>העזר מקודש</b> [סעיף ז] ביאר שתירוץ זה סובר שגם באוכף אסור כשמטרטין, והקשה על <b>השו''ע</b> [אהע"ז כג, ז] שבאוכף התיר בכל מקרה, ומנין לו לפסוק לקולא. ותי' שאין כאן חשש גמור מדאורייתא שיבוא ברכיבתו לאיסור ורק רבנן החמירו ואסרו, ולכן פוסקים לקולא כבשאר דיני דרבנן. 
(33) <b>רש''י ותוס'</b> ביארו ש"אפרקיד" הוא השוכב על גבו, ואילו <b>הערוך</b> ביאר להפך שמדובר בשוכב על בטנו. <b>והרמב''ם</b> [ק"ש ב, ב] כתב שגם על הגב וגם על הבטן אסור, וכדבריו פסק גם <b>הגר''א</b> [אהע"ז כג, ט]. בטעם האיסור כתב <b>רש''י</b> שחוששים שיתקשה אברו בתוך שנתו ויתגלה לאחרים וגנאי הוא לו, טעם נוסף כתב שחוששים שיניח ידו על אברו ויתחמם. <b>תוס'</b> חולקים על הטעם הראשון שכתב רש"י, שאם כן בבית סגור או אפל שאין חשש גנאי היה צריך להיות מותר. עוד טעמים לאיסור כתבו התוס' שבשכיבה על הגב מתחממת השדרה ויבא לידי קרי. א"נ שיפלו בגדיו על אמתו ויתחמם. 
(34) <b>הרא''ש</b> בברכות [פ"ב, ד] כתב שאסור "לשכב" פרקדן, ומשמע שאפילו ער. אך מרש"י שכתב טעם האיסור שיתגלה האבר בשנתו, מבואר שרק לישון אפרקיד אסור אבל לשכב ער בצורה כזו מותר, וכן כתבו <b>הרמב''ם</b> [איסו"ב כא, יט] <b>והשו''ע</b> [אהע"ז כג, ג]. והקשה <b>הערוך</b> <b>לנר</b> אם כן מה קשה לגמרא מרב יוסף שאסר דווקא בק"ש אבל בסתם מותר, הרי כיון שניעור האיסור הוא דווקא משום שקורא ק"ש. ובספר <b>חידושים וביאורים</b> [ברכות סג ו] הוכיח מכך שרבי יוחנן שכב אפרקדן קודם שהטה עצמו לצורך קריאת שמע, שאין איסור לער לשכב אפרקדן. 
(35) טעם החיוב לבדוק אחרי תשמיש ביאר <b>רש''י</b> [טז ב ד"ה ולא יבעול] שחוששים שהתשמיש גורם לדם שיצא. וכן כתב גם <b>הרמב''ן</b> [יא ב ד"ה "דמגו"]. וחיוב הבעל לבדוק הוא משום שחששו אולי יצא רק מעט דם ונדבק הכל באבר בשעת הביאה. נחלקו הראשונים בגדרי חיוב זה למי ומתי נאמר, שיטת <b>רש''י</b> [יב ב ד"ה "מאן דתני"] שרק העוסקות בטהרות מחויבות מחשש שתטמא תרומה, אבל שאר נשים אינן צריכות לבדוק, וכן סובר גם <b>הרשב''א</b> [תורת הבית בית ז שער ד]. והקשה <b>הרע''א</b> [קמא סב] מדוע תקנו לבדוק לצורך הצלת התרומה מטומאה, ולא תקנו לשאר הנשים להצילן מאיסור נדה לבעלה החמור יותר שיש בו כרת. ותירץ שדם שיצא מהאשה בלא שתרגיש אינו אוסרה לבעלה מדאורייתא כמבואר לקמן נז ב, אבל טומאה לתרומה יש על ידי כל דם שיצא גם בלא הרגשה, ולכן כשלא הרגישה תיקנו רק לחשוש לטומאת תרומה שהיא מדאורייתא. שיטת <b>הר''ח</b> שגם אשה שאינה עוסקת בטהרות חייבת בבדיקה כדי שלא תכשל באיסור לבעלה, אולם רק אשה שאין לה וסת קבוע לראיותיה יש בה חשש זה. אבל מי שיש לה וסת קבוע פטורה. וביאר <b>הר''ן</b> [שבועות ב, א] שאשה שאין וסתה קבוע הוא משום שמושפעת מגורמים שונים, ורק בה חששו שיגרום התשמיש שתראה דם. וחידש הר"ן [שם] שגם אשה שאין לה וסת אם בדקה עצמה ג' פעמים אחר תשמיש ונמצאת טהורה הוחזקה שאין תשמיש גורם לה ופטורה מכאן והלאה. וראה <b>ברא''ש</b> [סוף פרק ראשון] שחולק על קולא זו. <b>הרמב''ם</b> [איסו"ב ד יד] סובר שחיוב משנתנו כולל את כל הנשים והבעלים, ואפילו יש להן וסת קבוע ואינן עוסקות בטהרות, וכתב <b>הרמ''א</b> [קפו, א] שלא נהגו להחמיר כרמב"ם. 
(36) בגמרא לעיל [יב, א] מצינו "אמר רבא צנועות עד שבדקו בו עצמן לפני תשמיש זה אין בודקות בו לפני תשמיש אחר", וביאר <b>רש''י</b> שהגמרא שם מבארת מנהג צנועות שבמשנתנו וגם משנתנו מדברת בנשים שעוסקות בטהרות. ולפי זה אין כוונת המשנה שרק צנועות בודקות קודם תשמיש אלא חיוב הבדיקה הוא על כל הנשים, אלא שהצנועות מהדרות לבדוק קודם תשמיש בעד חדש ושאר נשים חוזרות ובודקות באותו העד כמה פעמים. נמצא ש"העד השלישי" המבואר במשנתנו שרק צנועות נוהגות בו הכוונה לעד שלישי חדש, אבל עצם הבדיקה נוהגת בכל הנשים. בדין הבדיקה שלאחר תשמיש האם גם בה יש ענין בעד חדש, כתבו <b>התוס'</b> [טז ב ד"ה "ב"ש"] שנחלקו בזה בית שמאי ובית הלל האם גם שאינן צנועות חייבות ליקח חדש, או להפך שגם הצנועות החמירו רק קודם תשמיש ולא לאחריו. <b>הרמב''ם</b> [איסו"ב ד, טז] חולק על רש"י וסובר שדין צנועות שבמשנתנו אינו הדין שנאמר בגמרא לעיל יב, א. ומשנתנו בנשים שאינן עוסקות בטהרות. ופירוש המשנה לשיטתו היא שנשים שיש להן וסת קבוע ואינן עוסקות בטהרות פטורות מבדיקה קודם תשמיש, והצנועות החמירו על עצמן ובדקו גם כשהיה וסתן קבוע. וביאר <b>הגר''א</b> [קפו, ב] שמקור הרמב"ם לכך שישנם ב' דינים נפרדים בצנועות הוא מכך שהגמרא יב א הקשתה ממימרא דרבי אמי ולא ממשנתנו. 
(37) טעם החיוב לבדוק קודם תשמיש כתבו <b>הרמב''ן והרשב''א</b> [יא, ב] שחיבוה לברר בבדיקה שטהורה היא ומותרת לבעלה. ויש להקשות אם מטרת הבדיקה היא שלא יכשלו באיסור נדה לבעלה מדוע רק העוסקות בטהרות בודקות ולא גם שאר נשים. וי"ל כמבואר בגמרא יא, ב שרק "מגו דבעיא בדיקה לטהרות בעיא נמי בדיקה לבעלה", כלומר שלא חידשו תקנה לצורך איסור נדה לבעלה, ורק אשה שבין כך עסוקה בבדיקה אחר התשמיש לשם טהרות הוסיפו בתקנה שתבדוק גם קודם. <b>רש''י</b> [טז ב ד"ה "זו מוכיחה"] חולק ומבאר שגם בדיקה קודם תשמיש לצורך טהרות היא. וצ"ע מדוע לטהרות לא מספיקה בדיקה של אחרי תשמיש והרי אינה נוגעת בתרומה תוך כדי ביאה. וצריך לומר שחששו שדם שיש בה קודם תשמיש לא ימצא בבדיקה שבודקת אחר כך משום ששכבת זרע תחפנו, וכמבואר בגמרא טז, ב. טעם נוסף כתב רש"י לבדיקה זו שאם ימצא דם יביא חטאת לכפרתו, שרק ע"י בדיקה קודם תשמיש ברור לנו בודאי שבשעת הביאה כבר טמאה היתה. 
(38) <b>בגמרא</b> לקמן נז ב מבואר שדם שיוצא מהאשה בלא שהרגישה אינו אוסרה מדאורייתא ורק רבנן אסרוהו בגזירת "כתמים". והקשתה הגמרא שם ממשנתנו שחייב קרבן חטאת אף על פי שלא הרגישה האשה, וקרבן חייב רק העובר איסור דאורייתא. והכרח הגמרא שמשנתנו מדברת שלא הרגישה הוא שאל"כ מהו הספק המבואר במשנה אם יצא הדם בשעת תשמיש או אחריו, הרי הרגישה ביציאתו ונשאל לאשה מתי היה. ותירצה הגמרא שהרגשה שנגרמת לאשה ע"י השמש בזמן הביאה דומה להרגשת יציאת הדם, וחוששים שטעתה האשה בין שניהם. ובביאור תירוץ הגמרא נסתפק בשו"ת <b>שב</b> <b>יעקב</b> [הובא בפליתי סימן קפג] האם מעמידה הגמרא משנתנו באומרת הרגשתי בשעת תשמיש, ואעפ"כ דם שנמצא אחר זמן ישנו ספק מתי יצא משום שאי אפשר לסמוך על דבריה שאולי באמת לא הרגישה הדם אלא את השמש. או להפך שבמשנתנו מדובר שאומרת לא הרגשתי, ומה שחייבים קורבן בנמצא דם אותיום הוא משום שטועה האשה וסברה שההרגשה שהרגישה מחמת השמש היא ולכן אומרת לא הרגשתי הדם. והאריכו <b>הרע''א</b> [חלק א סב] <b>והסדרי טהרה</b> [קצ סז ד"ה "תו קשיא"] לפשוט ספק זה בפשט המשנה. ונראה שנחלקו בזה הראשונים, רש"י [נז ב ד"ה "דארגישה"] ביאר כצד הראשון שהאשה אומרת שהרגישה. ואילו <b>הרשב''א</b> במשמרת הבית [שער הכתמים יח, ב] סובר כצד השני שאומרת לא הרגשתי. וכן כתב הרשב"א גם בחידושיו [ג א ד"ה "ואי"]. <b>החוות דעת</b> [קצ א] כתב שלדינא אין נפק"נ מספק זה ושני הצדדים אמת בין שאומרת הרגשתי ובין אומרת לא הרגשתי אין משגיחין בדבריה, שאין שום אפשרות להבחין בין הרגשת שמש להרגשת עד. וכן היא גם דעת <b>השו''ע</b> <b>הרב</b> [קונטרס אחרון קפג ב] בשיטת <b>רש''י</b> <b>והרמב''ם</b>. אולם <b>הסדרי טהרה</b> [שם] סובר שבאומרת הרגשתי סומכים על דבריה, וכן הוכיח <b>הפליתי</b> מהתרומת הדשן [חלק ב מז]. וכתב הסד"ט טעם לדבר, שרוב דם נדה מגיע בהרגשה כמבואר ברמב"ם [איסו"ב ט א], וכשאומרת הרגשתי הרוב מסייע לדבריה ונאמנת וכשאומרת לא הרגשתי הרוב סותרה ואין נאמנת. <b>מההגהות מיימוני</b> הוכיח הפליתי להפך שדווקא כשאומרת לא הרגשתי נאמנת. ובסדרי טהרה דחה ראייתו. 
(39) הגמרא בשבועות [יח א] הקשתה מדוע חייב קרבן והרי אנוס הוא שהיה סבור שאשתו מותרת, והאנוס פטור. ותירצה הגמרא שמשנתנו בבא על אשתו ביום וסתה שבו רגילה לראות ופושע הוא בכך שלא חשש לראיה ביום זה. <b>בכסף משנה</b> [שגגות ה ו] הסתפק לדעת <b>הרמב''ם</b> שכל אשה שאין לה וסת מחויבת בבדיקה קודם תשמיש אפילו אינה עוסקת בטהרות, האם העוברת ולא בודקת ונמצאת טמאה תתחייב קרבן. והקשה <b>הערוך לנר</b> על ספיקו, שאם באופן זה חייב קרבן מדוע לא העמידה הגמרא בשבועות משנתנו גם שלא בשעת הוסת ובאשה שאין לה וסת. קושיא נוספת מעין זו מצינו <b>בנודע ביהודה</b> [תניינא יו"ד צו] שהביא <b>מהרז''ה</b> שכל אשה שמצאה דם אחר תשמיש חייבת בקרבן אם לא בדקה קודם ואין לפוטרה משום שאנוסה היא, שאנוס הוא רק כשאין אפשרות במציאות להנצל מאיסור אבל כאן יכלה לבדוק. ואפילו שאינה מחויבת בבדיקה מכל מקום אין להחשיבה כאנוסה. והקשה השואל מדוע הוצרכה אם כן הגמרא בשבועות להעמיד משנתנו בסמוך לוסת והרי לרז"ה כל אשה שלא בדקה מחויבת בכל יום שנמצא הדם. ותירץ הנודע ביהודה שהגמרא בשבועות באה לבאר מה ששנינו שם בברייתא "היה משמש עם הטהורה" ולשון טהורה משמע טהורה בודאי ובבדיקה. נמצא אם כן שהגמרא בשבועות העמידה משנתנו בסמוך לוסת רק אגב הברייתא שם, אבל משום משנתנו לחוד אפשר להעמיד שמדובר שלא בדקה ולכן מחויבת. ובכך מיושבת גם קושית הערוך לנר. להלכה פסק <b>הרמ''א</b> [יו"ד קפה ד] שלא כרז"ה, והמשמש שלא בשעת וסת ומצא דם אין צריך כפרה לא הוא ולא היא. <b>ובחידושי הלכות</b> [יב א ד"ה "בא"ד וגם"] חולק על הרמ"א וסובר שכיון שישנה אפשרות לבדוק ע"י שיצווה הבעל על האשה לעשות כן אינו אנוס, וכן פסק <b>החשק</b> <b>שלמה</b> [בהגהותיו לנודע ביהודה]. 
(40) הקשה <b>החוות דעת</b> [קצ א, וכ] מדוע לא נעמידנה על חזקתה שהיתה טהורה, ודין חזקה יכריע שיצא הדם רק אחר תשמיש ולא עברו על איסור ופטורים מקורבן. <b>ובשב שמעתתא</b> [שמעתא ג פרק יז] כתב שאין לאשה חזקת טהרה, שכיון שדם לפנינו בסמוך לביאה הורעה החזקה. והקשה השב שמעתתא אם אין לה חזקת טהרה נטמאנה בודאי מכח חזקה דהשתא דם לפניך. וחידש הש"ש שישנה חזקה שאינה טמאה ודאי, והיא לא הורעה וגורמת לספק. וראה עוד בדבריו ש"א פי"ב, ובשערי יושר [ש"ב פ"ד]. <b>החזון איש</b> [אבהע"ז פ יח] כתב ביאר אחר מדוע לא מטהרת משנתנו משום חזקה קמייתא, שנסתפקו חז"ל האם אפשר לדם למהר ולהגיע בזמן הקצר שמשעה שפירש עד מציאת העד. וכיון שיתכן שאי אפשר במציאות שדם זה יצא באשה אחר תשמיש וכבר נראה לפנינו אין לסמוך על החזקה. 
(41) מכאן ולהבא כתב <b>הרע''א</b> [בפירוש המשניות] שאין האשה טמאה אלא מדרבנן, ואף על פי שוודאי יצא ממנה דם באיזה זמן, יתכן שיצא לאחר התשמיש, וכיון שלא הרגישה אין בו אלא טומאת כתמים דרבנן. <b>ובשב שמעתתא</b> נסתפק בזה, שגם אם הדם הוא מאחר תשמיש אולי שייך בו איסור דאורייתא כיון שנמצא בבדיקה, שגם בין הרגשת עד הבדיקה להרגשת דם טועה האשה כדלקמן נז, ב. במקרה שמצאה הדם על ידי שקינחה עצמה בעד מבחוץ ולא הכניסה לעומק כתב <b>החוות</b> <b>דעת</b> [קצ א] שוודאי טהורה מדאורייתא ואין מקום לומר שטעתה, שרק הרגשת הבדיקה דומה להרגשת יציאת דם ולא הרגשת קינוח. 
(42) טעם הדבר שלא גזרו גם על הבעל טומאה למפרע כתב <b>הרשב''א</b> [ג ב] שלא גזרו במקום ביטול פרו ורבו. <b>התוס' הרא''ש</b> [ו א] נקט שאין זה שכיח. ובגמרא יבואר יותר. 
(43) <b>הרמב''ן והרשב''א</b> הקשו על קושית הגמרא שגם דם שנמצא בעד הבדיקה יש מקום לתלות שהוא ממאכולת, שאם כן אין בעולם אשה שתהיה טמאה נדה על ידי בדיקה, ונמצא שהקושיה אינה דווקא על משנתנו אלא על כל דין בדיקת נדה שבתורה. ותירצו <b>התוס'</b> [ד"ה "וניחוש"] בשם <b>ר''ח</b> שקושית הגמרא היא רק על הרישא של המשנה שנמצא דם על עד שלו ולא על שלה, ומכיון שעד שלה נקי רגלים לדבר שאין הדם מגופה, ורק לכן יש מקום לתלות במאכולת. <b>הרשב''א</b> כתב גם כן כתירוץ הר"ח והוסיף שגם בהמשך המשנה שנמצא על עד שלה ולא על שלו אפ"ל שתולים במאכולת. <b>הרמב''ן</b> הביא מתרצים שכיון שבמשנתנו בדקה קודם תשמיש ונמצא נקי והאפשרות שהדם ממנה הוא רק שפרש בזמן התשמיש, תולים במאכולת. וכתב הרמב"ן שאין דבריהם מחוורים. ולפיכך כתב שגם בהוה אמינא ידעה הגמרא שאותו מקום בדוק ממאכולת, ולכן בשאר בדיקות אין להסתפק, ורק אחר תשמיש הקשתה הגמרא שנתלה שהאבר הביא את המאכולת. <b>תוס'</b> חולקים על הראשונים וסוברים שגם בכל בדיקות אשה היה אפ"ל שאין הדם ממנה, ואין הבדיקות בירור ודאי אלא מטרתם שנאסור האשה מספק אם ימצא דם בעד. ורק ממשנתנו שמחמת הבדיקה מביאה קרבן חטאת מוכח שטמאה ודאי, ועל זה הקשתה הגמרא אולי הדם ממאכולת. <b>ובסדרי טהרה</b> [קצ סוף ס"ק סז] ביאר שהראשונים מיאנו בתירוץ התוס', כי לפי תוס' כל בדיקה מטמאה רק בטומאת "כתם", ולשון "נדה" משמע טומאת ודאי. 
(44) בגמרא לקמן [נח ב] מבואר שרק כתם שגודלו עד גריס יש מקום להסתפק שהוא דם מאכולת, אבל כתם הגדול יותר אי אפשר שהוא ממאכולת שאין בה דם יותר משיעור גריס. והעלה מכך <b>הריטב''א</b> שקושית הגמרא בסוגיין שניחוש לדם מאכולת היא רק במקרה שהדם שנמצא על העד מועט משיעור גריס שנתלהו במאכולת. וביאור הקושיא הוא שמסתימת המשנה שלא חילקה מהו גודל הדם, ומשמע שאפילו מועט הוא ופחות מגריס חייב קרבן, אולם <b>מהרמב''ן ומהרשב''א</b> שהקשו שבכל בדיקות אשה נתלה הדם במאכולת, משמע שחולקים על הריטב"א, כי לביאור הריטב"א אפשר לתרץ שבודקת אולי ימצא דם מרובה ותהא טמאה בודאי. <b>בסדרי טהרה</b> הביא <b>מבעלי הנפש</b> [שער הכתמים ב, א] שגם כתם גדול מגריס אפשר להתירו ולומר שנמעכו כמה מאכולות זו ליד זו ונוצר כתם גדול. ודברי הגמרא להלן שכתם גדול מגריס הנמצא באשה אין תולים בכמה מאכולות, הוא דווקא בעד של אשה, שאם נתלה כל כתם במאכולת בטלה תקנת כתמים. וקושית הגמרא על משנתנו היא על הרישא שנמצא על עד שלו. <b>הרע''א</b> [ט, א] נסתפק מדוע כתם הגדול מגריס אין תולים בב' מאכולות, האם הוא משום שאין מצוי שימעכו ב' מאכולות זו אצל זו, ומעיקר דין תליה אין לתלות בכך, או כמה שכתב הסדרי טהרה שאם נתלה בזה בטלה תורת כתמים. 
(45) רוב הראשונים ביארו שקושית הגמרא היא מדוע טמאה ודאי ואין לנו לפחות ספק אולי הדם ממאכולת. אולם בדעת <b>הרשב''א</b> הוכיח <b>הבית יוסף</b> [קפג] שקושית הגמרא היתה שנטהר לגמרי משום תליה זו. וביאר הבית יוסף [קצ לה] שלא תאסר משום ספק איסור דאורייתא, שכיון שהאשה לא הרגישה ביציאת הדם עדיף לתלות שהדם אינו ממנה שהרי כתב הרמב"ם [איסו"ב ט א] שעל פי רוב מרגישה ביציאת דם נדות. והקשה <b>הסדרי טהרה</b> [קצ סא ד"ה "מיהו בהא"] על תירוץ זה מהגמרא [נז ב] שאשה טועה בין הרגשת עד הבדיקה להרגשת דם, ואם כן אין ראיה ממה שלא הרגישה שאולי באמת הרגישה וטעתה. ותירץ הסד"ט שרוב נשים אינן טועות. אולם <b>בחוות דעת</b> [קצ, א] מצינו שכתב שכל הנשים טועות בין הרגשת נדה להרגשת שמש, ולדבריו אי אפשר לתרץ כתירוץ הסד"ט, שהרי במשנתנו יש גם הרגשת שמש ואולי בו החליפה. ובסימן קפג [ס"ק ב ד"ה ומיהו אע"ג] כתב הסדרי טהרה טעמים אחרים בביאור שיטת הרשב"א, א. דיש חזקת טהרה להתיר. ועוד משום ספק ספיקא. 
(46) <b>הבית יוסף</b> [קצ לג] דייק מלשון <b>רש''י</b> [ד"ה רצופה] שדווקא כשהמאכולת מרוחקת מעט נחלקו, אבל כשהמאכולת על הדם עצמו טהורה לכו"ע, ולהלכה הכריע שלא כרש"י אלא <b>כרשב''א</b> שגם כשהמאכולת על הדם אוסר הסובר "אותו מקום בדוק". אך <b>בחידודי הלכות</b> כתב שגם רש"י מודה לרשב"א שהאשה אסורה, ורק לענין קרבן אם נמצאה המאכולת על הדם פטורה דזהו ספק חולין בעזרה. ודעת <b>הב''ח</b> [קצ לג] שרש"י והרשב"א לא נחלקו כלל, וגם לרש"י אין חילוק היכן נמצאה המאכולת. ומה שכתב רש"י "רחוק מן הדם קצת" הוא כדי לבאר סוגייתנו בדרך קלה שאפשר להסתפק שהמאכולת היתה בעד קודם ולא השגיח בה. ואם המאכולת על העד ודאי לא היתה קודם שהרי בדקה העד קודם שנשתמשה בו. 
(47) <b>התוס' הרא''ש</b> הקשה, שאם כן תמיד נחשוש שמא היתה גם מאכולת והשמש רצפה ונאבדה המאכולת ונשאר הדם. ותירץ שכיון שאין הדבר שכיח לא חוששים לזה רק כשמוכח הדבר על ידי מאכולת שרצופה לפנינו. 
(48) נחלקו הראשונים היכן נמצא הדם. שיטת <b>רש''י</b> כפי שמובאת <b>ברמב''ן וברשב''א</b> שנמצא דם גם על העד וגם על הירך, והספק הוא אם הגיע מהעד לירך ודם נדה הוא, או להפך שהיה דם בירך קודם והוא לכלך את העד וטהורה. והוצרכו הראשונים לבאר שהדם גם בעד וגם בירך, כי אילו נמצא רק על העד פשיטא שטמאה, שאין מקום להסתפק שהיה על הירך ונתקנח כולו ע"י העד, שאין זה שכיח. ואם נמצא הדם רק על הירך טהורה שגם כאן אין חוששים שהיה על העד ונתקנח לגמרי ממנו שאין זה שכיח, ומסתבר שאם העד נקי לא היה בו דם מעולם. <b>תוס'</b> כתבו פירוש אחר בשם רש"י, שגם אם נמצא על שניהם פשיטא שטמאה, ונידון סוגייתנו הוא כשנמצא רק על הירך והעד אבד ולא ידוע מה היה בו, האם נטמא אשה משום דם שמצאנו בירך. פירוש נוסף כתבו ומדובר שהעד לפנינו אולם יש דם רק במקום שנגע העד בירך ושאר העד נקי, וחידוש הברייתא שאף על פי שנקיות העד בשאר המקומות מוכיחה שמקור הדם מהירך, מ"מ טמאה שחוששים שקרה מקרה ויצא דם מגופה בדיוק למקום שנגע בירך. <b>הר''ח</b> גורס בגמרא נמצא <b>עליו</b> כלומר על העד, ולכן ביאר סוגייתנו אחרת משאר הראשונים. שהנידון הוא בכל עד בדיקה שלא נשמר מאחר הבדיקה, והצד לטהר הוא שמא הדם שנמצא בעד נפל עליו ממקום אחר, "וטחתו בירכה" ביאורו שלא נזהרה בעד והכניסתו גם למקום שישנם דמים אחרים. 
(49) <b>הרשב''א</b> ביאר שלא היה צד להתיר לגמרי, שגם אם הדם היה בירך קודם ולא הגיע מעד הבדיקה עדיין טמאה היא בטומאת כתמים כבכל דם שנמצא בבשר האשה שחוששים שנפל מהמקור ישר לירך. ומסקנת הגמרא שטמאה ודאי ולא משום כתם ביאר <b>הסדרי טהרה</b> [קצ סז ד"ה "ומה דקשיא"] שכיון שרוב דמים יוצאים בהרגשה עדיף לומר שדם זה מקורו מהעד ומה שלא הרגישה הוא משום שהחליפה הרגשת הדם בהרגשת עד כדלקמן נז, ב מאשר שנאמר שדם זה יצא קודם ונפל מהמקור על הירך והוא ממיעוט דמים שיוצאים בלא הרגשה. אולם <b>התוס'</b> [ד"ה "וטחתו"] העמידו ספק הגמרא בדם שנמצא בירך במקום שאי אפשר לדם המקור ליפול שם, ולדבריהם לא יתכן לטמא משום כתם שרק דם שנמצא בבשר במקום שאפשר שנפל מהמקור ישר לשם טמא בטומאת כתמים. ולשיטתם הצד להתיר משום שנתלה שדם זה הגיע מעלמא, ומסקנת הגמרא לטמא ודאי אי אפשר לבאר כסדרי טהרה שהרי גם אם מעלמא הגיע אינה צריכה להרגיש. 
(50) הקשו הראשונים כיצד נטמא בודאי, והרי בתחילת הסוגיא סברה הגמרא לטהר דם הנמצא בבדיקה משום שתולים במאכולת, ואם כן בטחתו בירכה שעדיין יש מקום לתליה זו טומאתה צריכה להיות רק מספק. ולשיטת <b>הרמב''ם</b> [איסו"ב טו, ו. וראה כסף משנה] שבכל גוף האדם אין מצויות מאכולות לא קשה כלל כי תירוץ הגמרא לעיל שייך גם כאן, אבל שאר הראשונים חולקים וסוברים שרק באותו מקום אין מצויות מאכולות ולא בשאר הגוף. עוד הקשה <b>הרע''א</b> [בהגהות שו"ע קצ, טז] שבנמצא גם בבשרה וגם בחלוק לכו"ע תולים במאכולת שאולי בחלוק היתה, והוא הדין בסוגייתנו אולי בעד היתה המאכולת. <b>התוס'</b> [ד"ה "ולמחר"] כתבו שסוגייתנו בכתם הגדול מגריס שאין לתלותו במאכולת ובדבריהם מתורצת הקושיה. <b>הרמב''ן</b> הוסיף שאפשר להעמיד גם בכתם קטן אם הוא משוך, שמאכולת דמה מתפשט בעיגול כדלקמן נז, ב. <b>הסדרי טהרה</b> [קצ סז ד"ה "וביותר"] תירץ על פי שיטת <b>הר''ח</b> [בתוד"ה "וליחוש"] שרק בנמצא על עד שלו ולא על שלה רצתה הגמרא לתלות במאכולת אבל בעד בדיקה רגיל אין מקום להתיר משום תליה זו, שכיון שהיה העד במקור שדמים מצוים פשוט שמשם הדם. וצ"ע <b>ברשב''א</b> שביאר בתחילת הסוגיא כר"ח ואעפ"כ הקשה כאן שנתלה במאכולת, וכן צ"ע ברמב"ן שגם הוא ביאר בתחילת הסוגיא שבסתם בדיקה לא תולים במאכולת ומה הוקשה לו שטחתו בירכה נתיר משום מאכולת. 
(51) <b>תוס'</b> [עמוד ב ד"ה "בעד"] פירשו ש"אינו בדוק" הכוונה עכשיו בשעת נטילתו אבל לפני יום או יומים בדקתו והניחתו אחר כך במקום מוצנע, וכן היא גם דעת <b>הרמב''ן</b>. <b>הרשב''א</b> בתורת הבית [בית ז שער ד, יט ב] חולק וסובר שכל שנטלתו ממקום המוצנע לנשים הרי הוא בכלל "אינו בדוק" שבסוגייתנו. ונחלקו האחרונים בביאור דברי הרשב"א, <b>הסדרי טהרה</b> [קצ סז ד"ה "לכן נראה לענ"ד"] פירש שגם אם לא בדקה מעולם עד זה נחשב לבדוק, משום שלצורך בדיקות הדרך להצניע רק ממוחזק לנקי. <b>השו''ע הרב</b> [קצ עא] סובר שגם כשבדקה קודם אם אינה זוכרת בודאי שלא עבר העד אחר כך בשוק של טבחים שמצוים בו דמים נקרא "אינו בדוק" לרשב"א. <b>הראב''ד</b> סובר שגם בעד שאינו בדוק כלל נחלקו רבי ורבי חייא, וכתב <b>הסדרי טהרה</b> [קצ סג] שגם הוא מודה שאם נטלתו מאשפה אינה טמאה נדה. <b>השו''ע הרב</b> [קצ עב] חולק עליו גם בשיטת הראב"ד וסובר שגם בניטל מאשפה טמא לראב"ד משום שרוב דמים הם מהאשה. על שיטת התוס' שכל עד שלא נבדק בודאי נכלל במחלוקת רבי ורבי חייא הקשה הרשב"א [שם] שמצינו במשנה להלן [יט ב] שג' נשים שלבשו חלוק אחד טמאות, והרי אחר לבישת אחת כבר אינו בדוק. והביא שתירצו התוס' שכיון שתליות כולן בחלוק אחד ואחת ודאי טמאה אי אפשר לטהרן. ודחה הרשב"א תירוץ זה דאם כן הוא הדין באחת נוכרית צריך לטמא, והמשנה טיהרה כשאחת מהנשים נכרית. 
(52) שיטת רוב הראשונים ש"כתם" שאסרו חכמים באשה הכוונה לדם שיצא אפילו בודאי מהאשה אלא שלא הרגישה ביציאתו, וכמו שביאר <b>בסדרי טהרה</b> [קצ צג ד"ה "ואני טרם אכלה"], ולפי זה אין שייכות בין נידון סוגייתנו לעיקר פרשת "כתמים". ותירץ <b>הריטב''א</b> שכתם כולל כל טומאת נדה דרבנן אפילו שהם מענינים שונים. אולם בדעת <b>רש''י והתוס' רי''ד</b> הוכיח הסד"ט [שם] שכל הכתמים התרם משום הספק אולי הדם מעלמא שכמו שמצינו בבכור "עשירי ודאי ולא ספק", כן הוא בנדה דם ודאי מטמא ולא ספק, וכל דין הרגשה שהצריכה הגמרא לקמן נז, ב הוא כדי להוכיח בודאות שהוא מגופה. ולשיטת רש"י בכל ספק דם דסוגייתנו מספיק ספק כדי להתיר לגמרי מדאורייתא. 
(53) הקשה <b>הערוך לנר</b> מדוע נקטה הברייתא שהדם נמצא למחר ולא שבאותו היום אחר הבדיקה ראתה דם על העד. ותירץ שמיד אחר הבדיקה אפשר לבדוק מהיכן הדם שאם לח הוא הרי הגיע עכשיו בבדיקה, ואם יבש הכתם בודאי היה על העד מזמן קדום. ובתירוץ זה מובן גם מדוע ב' הברייתות לעיל עמוד א נקטו ג"כ שנמצא למחר. ועדיין צ"ע לפירוש <b>הר''ח</b> בברייתא הראשונה ש"טחתו בירכה" דנמצא הדם על העד והצד להתיר הוא משום מאכולת שהיתה על הירך ונהרגה בטיחה בירך, אם כן לב' הצדדים הדם הגיע עכשיו או מהגוף או מהמאכולת ומדוע דיברה הברייתא בנמצא למחר. וצריך לומר שגם לר"ח הטעם להתיר אינו משום מאכולת, וכן נראה ממה שכתב <b>הרמב''ן</b> שלר"ח אין מקום להסתפק במאכולת. 
(54) מבואר בדברי רבי חייא שכל דם שמטהרים בפחות מגריס, גם כשהיא יותר מגריס אינו אלא כתם. ולכאורה סובר שאין להתיר משום חשש מאכולת דם נדה דאורייתא, ורק דם שבין כך כל איסורו הוא מדרבנן מותר לגמרי בפחות מגריס, משום שנוספת התליה במאכולת. ורבי סבר שמספיק הספק שהדם ממאכולת כדי להתיר לגמרי. והקשה <b>הרשב''א</b> שבעד הבדוק ביארו התוס' [עמוד א ד"ה "ולמחר"] שפחות מגריס טהור, אף על פי שביותר מגריס טמאה נדה ובדין זה מודה גם רבי חייא. ומשום קושיא זו ביאר <b>המהרש''א</b> טענת רבי חייא בדרך אחרת, שכשם שמודה רבי שפחות מגריס טהור רק משום שתולים במאכולת, הוא הדין בעד שאין בדוק צריך להתיר מספק דם מעלמא שאינו טעם פחות להתר מחשש מאכולת. ורבי סבר שמאכולת היא טעם חזק יותר להתיר ורק בגללה מטהרים. ולפירוש זה מתורצת קושית הרשב"א שמודים כו"ע שמשום תליה במאכולת נתיר דם דאורייתא. וכן משמע גם מדברי הרשב"א בחידושים <b>ובתורת הבית</b> [בית שביעי שער ג יט, א]. אך <b>בבדק הבית</b> [שם] הוכיח מקושיה זו שבעד הבדוק גם פחות מגריס טמא ודאי. <b>ובסדרי טהרה</b> [קצ, סג ד"ה ועיין במהרש"א] ביאר קושית רבי חייא, שכיון שמדובר בעד בינוני שלא שכיח בו דם ומאכולת כיצד נתיר לגמרי ולא יהא אפילו ספק דאורייתא, וצריך לומר שמחמת שלא הרגישה האשה ביציאת הדם, דבר שאינו שכיח בדם נדה עדיף לומר שהגיע ממאכולת מאשר מגופה בלא הרגשה. והקשה רבי חייא שאותו הרוב יורה שהגיע הדם מעלמא ולכן לא הרגישה. 
(55) בגמרא לקמן נח, ב נחלקו רב הונא ורב חסדא האם גודל מאכולת הוא פחות מגריס, וגריס עצמו אסורה. או שגריס הוא שיעור המאכולת וצריך יותר מגריס לטמא. והקשה <b>הצפנת פענח</b> [איסו"ב ד, יט] שבדברי רבי ורבי חייא בסוגייתנו מבואר שרק גריס ועוד אסור וקשה לרב הונא. ותירץ שישנם ב' התרים בגריס א. שחוששים אולי הדם הוא ממאכולת. ב. גם במקום שוודאי הדם מגופה, מכל מקום כיון שמאכולות מצויות מלכתחילה לא תקנו חז"ל טומאה לכתם שאין שיעורו גריס. ומצינו יסוד זה להתיר גם בלא תליה בפועל גם <b>בחתם סופר</b> [שו"ת קז] <b>ובסדרי טהרה</b> [קצ, סא]. וחידש הצפנת פענח שלרב הונא אין שיעור ב' ההיתרים שווה, שמגריס כבר ישנה תקנת חז"ל ואסורה כשאי אפשר לתלות במאכולת. ובסוגייתנו שהעד אינו בדוק וישנה תליה ממש אסורה לכו"ע רק בגריס ועוד. יש לעיין בשיטת <b>הרמב''ם</b> שבאיסו"ב ט, ו פסק שגריס טמא ואילו בהלכה כג הצריך גריס ועוד לטמא, <b>ובב''ח</b> [קצ, ד"ה "לא גזרו"] עמד כבר על סתירה זו. 
(56) כן ביאר <b>רש''י</b>, שבילדותו לא היה חולק. והקשו <b>התוס'</b> שמצינו הרבה תלמידים חולקים על רבותיהם. ולכן ביאר <b>הרשב''ם</b> שבילדותו למד רבי חייא בבבל ורק בעת זקנותו היה לפני רבי, ולא שייך משא ומתן בין רבי לרבי חייא בתקופה זו. דרך נוספת ביארו <b>התוס'</b> שראית הגמרא הוא מלשון "אף אתה" שנקט רבי חייא בטענתו, שבילדותו גם אם היה חולק היה מדבר בדרך כבוד של תלמיד לרבו "אף אתה רבי". 
(57) <b>התוס'</b> [ד"ה "האיך"] ביארו שבתחילה היה רבי יוסי גדול יותר, ובזקנותו יתחכם רבי מחמת התלמידים. בגמרא במכות [י, א] מצינו "דאמר רבי הרבה תורה למדתי מרבותי ומחברי יותר מהם ומתלמידי יותר מכולם". וביאר <b>רש''י</b> [שם] שעל ידי שנותן לב לתרץ קושיותיהם ירבה הפלפול ומתחכם. 
(58) <b>האבני נזר</b> [רלא] נסתפק מהו החשש שבגללו מטמאים במטלת מי רגלים, האם משום שעומדת בשעה שמטלת מי רגלים <b>לחוץ</b> אינם נופלים ישר לארץ אלא שותתים דרך המקור ויוצא דם. או שהחשש הוא שבזמן שעצרה עצמה הגיעו מי הרגלים <b>בתוך הגוף</b> למקור, והיה דם בתחילת הטלתה. והביא שם <b>שהמרדכי</b> סובר כצד הראשון שבשעת ההטלה הדור, <b>ובשו''ע הרב</b> כתב כצד השני. בדעת רש"י יש סתירה בנידון זה, שבסוגייתנו בד"ה "עומדת" ובד"ה "יושבת" ביאר שעומדת הוא <b>סימן</b> שהיתה דחוקה, שאין דרך נשים להטיל בעמידה, ומשמע כשו"ע הרב. אולם לקמן נט, ב [ד"ה "במזנקת"] כתב "אבל עומדת אי אפשר לה לזנק" משמע שהעמידה היא <b>סיבה</b> ששותתים מי הרגלים ומגיעים למקור וכשיטת המרדכי. נפק"מ לדינא מחקירה זו האם יועיל להניח עד על המקור בשעת הטלת מי הרגלים להוכיח שלא משם הדם, שלמרדכי שכל החשש שבשעת ההטלה יצא הדם יועיל, אבל לשו"ע הרב שחוששים לדם קדום שיצא דרך פנים הגוף אין תועלת בבדיקה זו. <b>ובשו''ת הר''ן</b> [מט] שהובא בבית יוסף [קצא] התיר בבדיקה זו. צד שלישי לחלק בין עומדת ליושבת כתב האבני נזר, שאין מי הרגלים השותתים מוציאים הדם, אלא ההרגשה שגורמת בשתיתת מי הרגלים משפיע על טבע המקור להוציא דם. 
(59) נחלקו הראשונים לקמן נט, ב, מהו הטעם להתר והרי כל אשה שיוצא דם מגופה חוששים שהוא מהמקור, ומדוע בשעת הטלת מי רגלים ישתנה הדין. שיטת <b>רש''י</b> כפי שביאורו דבריו התוס' בד"ה "דלמא", שמחמת זינוק מי הרגלים נסתם מעיין של דם ואי אפשר לו לצאת. וכן סובר <b>הר''ן</b>. <b>תוס'</b> סוברים שמכיון שלא יצא הדם לפני הטלת מי הרגלים וגם לא אחר כך, מוכח שמי הרגלים הם הגורם לדם, ואם אי אפשר שיוציאו דם מהמקור בודאי דם זה ממכה שבמקום מי רגליים, וכן כתב <b>הרשב''א</b>. 
(60) הקשה <b>החוות דעת</b> [קצ, כד] במה דימתה הגמרא דינו של רבי יוסי שטיהר במטלת מי רגלים לדין עד שאינו בדוק, והרי במי רגלים טעם ההתר שאין דרכם לחזור למקור ומנין לנו לדמות התר מכה במקום מי רגלים לעד שאין בדוק. <b>ובסדרי טהרה</b> [ס"ק סד ד"ה "ולפי זה"] ביאר שהשווה בין הנידונים הוא שכל צד שלא נאמר אינו שכיח. שבעד שאין בדוק לא שכיח דם מעלמא שהרי "אינו בדוק" שבסוגייתנו הכוונה שכן בדקהו, רק לא סמוך לבדיקה, ומאידך גם לא שכיח שיצא דם מהאשה בלא שתרגיש. וכן במטלת מי רגלים אין שכיח שיחזרו מי הרגלים למקור, אולם גם לא שכיחה מכה בחלחולת שנתלה בה הדם. ונחלקו רבי מאיר ורבי יוסי האם כה"ג מותרת משום חזקת טהרה או אסורה משום שרוב דמים מהמקור. והיינו דרבי אזיל בשיטת רבי מאיר, וכן רבי יוסי שמטהר אזיל בשיטת עצמו. 
(61) נחלקו הראשונים האם מחלוקת רב אחא בריה דרבא ורב אשי היא רק בשיטת רב יוסי, או שגם בשיטת רב מאיר יש מחלוקת שרב אחא סובר שרב יוסי טיהר לגמרי, ורב אשי כשם שהחמיר בדעת רבי מאיר גם בדעת רבי יוסי החמיר דרגא אחת וטמאה משום כתם. <b>תוס'</b> [ד"ה "ורב יוסי"] סוברים שלכו"ע לרב יוסי מותרת לגמרי, ואילו <b>מהר''ח</b> הביאו תוס' שגם רב יוסי סובר שיש כאן טומאת כתם. וכשיטת הר"ח הכריע <b>הרמ''א</b> [יו"ד קצא] <b>ובש''ך</b> [ס"ק ג] האריך להוכיח שכן ההלכה והסיק <b>כלבוש</b> שמשום חומרא ראוי להחמיר כר"ח. 
(62) כתב <b>הבית יוסף</b> [קצא, ד"ה כתבו הגהות מיימוני] שכל סוגייתנו היא דווקא בדם שמצאה בהטלת מי רגלים שלא בבדיקה, אבל הבודקת אחר שהטילה מי רגלים ונמצא דם בעד הבדיקה אסורה לכו"ע. ודנו הפוסקים לאסור מדין זה המוצאת דם בנייר שקינחה עצמה אחר הטלת מי רגלים. <b>החוות דעת</b> [קצ, א] סובר שבמקנחת שיעור אותיום מהטלת מי רגלים טמאה דאורייתא, שאולי החליפה ההרגשה בהרגשת מי רגלים, <b>ובסדרי טהרה</b> [שם, צג] סובר שגם כה"ג הוא רק טומאת כתם. ונפק"מ ממחלוקת זו למקנחת בנייר שאין מקבל טומאה שאין בו משום כתם, וכן נפק"מ לכתם פחות מגריס שנמצא בנייר הקינוח. וראה <b>במראה כהן</b> [ביאורים] שהאריך לדינא לחלק בין מקנחת רק באותו מקום לבין מי שקנחה גם מסביב. 
(63) <b>החוות דעת</b> [קצ, א] כתב שאין האשה טועה בין הרגשת הקינוח להרגשת דם נדה ורק בבדיקה טועה. והקשה מסוגייתנו שחייבו חטאת במקנחת והרי לא הרגישה. ותירץ שכיון שהטילה מי רגלים אפ"ל שטועה בהרגשת ההטלה כמבואר לקמן נז, ב. בעיקר הדין שמחייבים חטאת משום שאומרים שהאשה טעתה הקשה <b>הסדרי טהרה</b> מנין לנו לפשוט שטועה גם לקולא ולהתיר לה להביא קרבן, אולי היא צודקת ולא היתה הרגשה ונמצאת מביאה חולין בעזרה. שהרי דם שיצא בלא הרגשה אינו מטמא מדאורייתא כמבואר לקמן נז, ב. והוכיח הסדרי טהרה מכאן כשיטת הרמב"ם שרוב דמים באים בהרגשה. <b>ובנודע</b> <b>ביהודה</b> [קמא, נה] הקשה מדוע משום חזקת טהרה לא נכריע שלא היתה הרגשה, ותירץ שכיון שלטומאת טהרות אין צריך הרגשה אין כאן חזקה מאחר שממה נפשך נטמא במשהו. <b>בשב שמעתתא</b> [שמעתא ג פרק טז] תירץ שחזקה לא מכריעה על זמן קצר כאותיום. 
(64) הקשה <b>החוות דעת</b> [קפז, א] מדוע לא נכריע לאיסור מכח מה שכתב <b>הרמב''ם</b> [איסו"ב ט, א] שרוב דמים באים בהרגשה, ויוכיח הרוב שיצא הדם בשעת תשמיש. שהרי אם יצא אחר כך כיון שלא הרגישה האשה דם זה מהמיעוט, מה שאין כן אם יצא בשעת תשמיש אפשר לומר שהיתה הרגשה אלא שהחליפה הרגשת הדם בהרגשת שמש [וכלקמן יז, ב]. ואין לתרץ שגם לצד שיצא הדם אחר כך יתכן שהיתה הרגשה והחליפה הרגשת הבדיקה בהרגשת הדם, שהרי משנתנו כולה מדברת שקינחה ולא בדקה, וקינוח כתב החוות דעת [קצ, א] שאין הרגשתו דומה להרגשת דם. ותירץ על פי דברי <b>התוס'</b> [ס, ב ד"ה "אימא"] שרוב דמים שהיו בשעת תשמיש אינם מתעכבים יותר משיעור אותיום. נמצא שיש רוב גם לצד שבא הדם אחר תשמיש ואין כאן עיכוב יותר מהרגילות. 
(65) הקשו <b>התוס'</b> [ד"ה "מאי"] אם כוונת המשנה לזמן שלישי שאינה מטמאת בו מדוע צריך לתת שיעור לזמן זה "משתרד מהמיטה", והרי דין זה נוהג מאחרי הזמן השני והלאה ללא הגבלה. ותירצו <b>הרשב''א והריטב''א</b> שלא נכתב שיעור זמן שלישי אלא ללמד מהו גבול הזמן השני, שרק עד "משתרד מהמיטה" מטמאה מספק, ומכאן והלאה התחיל זמן שלישי שאין בו טומאה כלל. <b>בתוס' הרא''ש</b> הוסיף וביאר שכתבה המשנה השיעור בדרך זו ולא ביארה במפורש שיעור זמן השני ללמדנו הצמצום והדיוק בזמנים הללו. ושזמן השני קצר הוא ונמשך רק עד "משתרד מהמטה ". 
(66) <b>הרשב''א והריטב''א</b> ביארו שאין כוונת המשנה להגיה ולהוסיף על הנכתב במשנה בדרך "חיסורי מחסרא והכא קתני", אלא מטרת המשנה רק ללמד שיעור הזמן השני, וגילתה לנו המשנה השיעור בכך שהודיעה שזמן "שמתרד מהמיטה" הוא כבר זמן שלישי, נמצא שזמן השני הוא מאחרי "אותיום" הראשון ועד ל"משתרד מהמיטה" ולא עד בכלל. והוסיפה <b>הגמרא</b> וביארה שזמן ביניים זה שיעורו הוא כדי שתושיט ידה לתחת הכר והכסת. וביאור זה של הראשונים הוא כפי שיטתם שאין צורך ללמדנו שיעור זמן שלישי, אולם <b>רש''י</b> [ד"ה "הרי קאמר"] חולק וסובר שהגמרא הוסיפה על גירסת המשנה ואחר ההוספה נאמר במשנה שיעור לג' זמנים שונים. וצ"ע מה ישיב רש"י לקושית הראשונים לשם מה נכתב שיעור לזמן השלישי. ותירץ <b>הרמב''ן</b> שחידשה המשנה שאין שני השיעורים שווים ודלא כרב אשי. <b>בלחם משנה</b> [שגגות ה, ו] תירץ שישנו דין מיוחד בזמן השלישי, שאשה שראתה ג' פעמים בשיעור משתרד מהמיטה אסורה לבעלה, ואין אומרים מקרה הוא שנזדמן לה דם סמוך לתשמיש ומעתה תולים שנתעכב באשה זו הדם יותר מהרגיל. נמצא שלשיטת הלחם משנה יש ד' זמנים א. "אותיום", שחייבת חטאת. ב. "אחר זמן" והוא כשיעור ש"תושיט ידה" חייבת אשם תלוי. ג. "אחר אחר זמן" פטורה, אלא אם אירע כן ג' פעמים, שאז חייבת אשם. ד. מזמן זה והלאה פטורה לגמרי. 
(67) <b>בתורת הבית</b> [בית ז, שער ד. כ, ב] דייק מלשון <b>''תבדוק''</b> שנקטה הברייתא ששיעור "אחר זמן" נאמר על הבודקת בדיקה גמורה בעומק, ולא כשיעור "אותיום" שביארה הגמרא לעיל שמדובר בקינוח. והקשה הרשב"א שברייתא זו סותרת לגמרא לעיל "הוי וסת שאמרו לקינוח ולא לבדיקה". <b>והב''ח</b> [יו"ד קפז ד"ה "ורק מבואר"] ביאר קושיתו שאם שיעור כדי שתושיט ידה הוא בבודקת, הרי שרק הבודקת ושוהה כשיעור זה חייבת אשם תלוי, ואם תבדוק ולא תמתין חייבת חטאת, ואילו הגמרא לעיל ביארה שאי אפשר לחייב בודקת חטאת. ולכן כתב התורת הבית שלשון בדיקה בברייתא לאו דווקא, והכוונה לקינוח. 
(68) נחלקו הראשונים בכל הזמנים המוזכרים במשנה האם הזמן שנקטה המשנה הוא בכלל הדין, או שזמן המשנה אינו בכלל ורק אחריו ההתחלה. כגון שהתה כדי שתושיט ידה ולא יותר האם חייבת אשם תלוי או שמא חייבת חטאת, ורק אחר שעבר זמן של כדי שתושיט חייבת אשם. שיטת <b>רש''י</b> כצד הראשון, שהזמן שנאמר במשנה הוא הגבול. אולם מלשון <b>הרמב''ם</b> [שגגות ה, ו] שכתב "ואם שהתה כדי שתושיט ידה לתחת הכר או לתחת הכסת ותטול עד לבדוק בו ואחר כך קנחה עצמה שניהם טמאים מספק", מוכח שסבר כצד השני. עוד אפשר להוכיח שכן היא שיטת הרמב"ם <b>מהבית יוסף</b> [קפז, ד"ה "ושמא י"ל"] שגם הרמב"ם סובר כסמ"ג שדם הנמצא בשיעור עד שתרד תולים שהוא משעת תשמיש, והקשו עליו <b>הב''ח</b> [ד"ה "ולא אבין"] <b>והלחם משנה</b> [שגגות ה, ו] שהרמב"ם במפורש טיהר לגמרי בשיעור זה ותירץ <b>הסדרי טהרה</b> [קפז, א ד"ה "בכדי"] שהרמב"ם טיהר רק השוהה שיעור כדי שתרד <b>ואחר כך</b> בדקה, אבל דם הנמצא בסוף שיעור כדי שתרד טמא מספק. גם בשיטת <b>רש''י</b> הוכיח הסדרי טהרה שסובר כרמב"ם, ממה שכתב לקמן ס, ב [ד"ה בעלה] ששהתה כדי שתרד מהמטה חייב אשם תלוי, ובמשנתנו פטרו בשיעור זה לגמרי. וצריך לומר שרק אחר שעבר כדי שתרד מהמטה פטור, אבל בכדי שיעור זה חייב. ומיהו <b>בערוך לנר</b> תירץ שרש"י פוסק להלכה כרב אשי, וכשעד בידה גם בשיעור כדי שתרד חייבת אשם. ולכאורה תמוה מסוגייתנו "הוי וסת שאמרו לקינוח" שאין אפשרות לבדוק בשיעור זמן אותיום, ומפורש כן עוד יותר בגמרא לעיל [יב, א] שלא יתכן שתבדוק אשה בדיקה גמורה ותחייב את בעלה חטאת. ואם קודם שעבר זמן כדי שתושיט ידה חייבת חטאת מדוע אי אפשר לאוחזת עד בידה לבדוק בשיעור זה. וצריך לומר שכוונת הגמרא שאין דרך אשה להחזיק עד בידה בסמוך לאותו מקום, ולא ימלט שתתעכב מעט קודם שתתחיל לבדוק. 
(69) הקשה <b>הר''ן</b> [ד"ה "שמא"] מדוע לא הצריכו חכמים שבאושא לקבוע שיעור לטומאת הבועל והרי גם אם סוברים כר"ע יש נפק"מ לטומאת חולין, שרק חולין שנעשו על טהרת הקודש טימא ר"ע אם נגע בהם הבועל במעת לעת, אבל בחולין רגילים השיעור הוא כשיטת חכמים. ותירץ הר"ן שר"א ברבי צדוק דן בפירוש המשנה, והמשנה דיברה דווקא בחולין שנעשו על טהרת הקודש. <b>הרע''א</b> [ו, א] כתב שלר"ע מטמאת למפרע גם חולין, ולדבריו ניחא שהסוברים כר"ע אינם צריכים לקבוע שיעור לזמן מציאת הדם, שלעולם יטמא כל דבר שנגעה בו במעת לעת. <b>החידודי הלכות</b> הקשה שיש נפק"מ לשיטת ר"ע לד' נשים המסולקות מדמים, שנתבאר בגמרא לעיל ד, ב שלכו"ע אין בהם טומאת מעת לעת. אולם ודאי אם ימצא הדם בשיעור אחר זמן יטמאו גם נשים אלו, והיה אם כן גם לרבנן לברר מהו משך הזמן שמטמאות בו גם ד' הנשים הללו. 
(70) <b>התוס' הרא''ש</b> [ו א ד"ה מה כלי] הקשה הרי חכמים מודים שגזרו טומאה למפרע לא רק על מגע אלא גם על משכב ומושב, ומדוע בטומאת בועל נדה הקלו שאינה מטמאת למפרע. ותירץ שכיון שאין טומאה זו מצויה ולא גזרו רבנן בדבר שאינו שכיח. <b>והרשב''א</b> [ג, ב] תירץ שלא טימאו הבועל משום שיש כאן ביטול פרו ורבו. <b>בזכר יצחק</b> [נה] תירץ שטומאת בועל נדה שונה היא משאר טומאות שלא הנדה היא שמטמאת את הבועל אלא האיסור שעבר הוא המטמא, ולכן אף על פי שכל טומאות שמחמת האשה גזרו שתטמא למפרע טומאה זו שמחמת האיסור אינה בכלל הגזירה. וכעין יסוד זה שטומאת הבועל משום האיסור מצינו <b>באור שמח</b> [משכב ומושב ב א] שביאר מהו הטעם שזבה ונדה מטמאים את בועלם ואילו זב אין מטמא את האשה הנבעלת, כי רק במקום איסור יש טומאה, וזב שמותר בתשמיש אינו מטמא. אולם <b>הרדב''ז</b> [תרומות ז ט] נראה שסבר שטומאת הבועל היא מהנבעלת, שנסתפק האם בועל נדה יאסר בתרומה, ואף על פי שרק בטומאה שיוצאת מגופו אסור, כיון שטומאתו היא מהנדה שטומאתה מגופה גם טומאת הבועל תחשב כטומאה היוצאת מהגוף, שהרי טומאת האשה היא שעברה לבועל. 
(71) <b>רש''י</b> ביאר שקושית הגמרא היא על <b>דינו</b> של רב אשי, שהיה לתנא להשמיע דבריו רק באשה ששהתה כדי שתרד מהמטה, ולחלק בין עד בידה שחייבת לאין עד בידה שפטורה, ולא כמו ששנינו בברייתא חילוק בין מי ששהתה כדי שתרד למי שלא שהתה, שמתוך כך אפשר לבוא לידי טעות ולסבור שהברייתא עוסקת באין עד בידה. אולם <b>התוס'</b> [ד"ה האי] חולקים ומפרשים שעיקר הקושיא היא על <b>פירוש</b> המשנה לדברי רב אשי שלדבריו המשנה מדברת בעד בידה, וכיון שדרך הברייתא לדבר במקרה של המשנה אפשר לבוא לידי טעות, אבל לרב חסדא שהמשנה מדברת שאין עד בידה אין מקום לטעות בהבנת הברייתא. בדעת <b>הרשב''א</b> כתב <b>הסדרי טהרה</b> [קפז, א] שאין כלל מחלוקת בין רב חסדא לרב אשי בדין, ולכו"ע בעד בידה השיעור לאשם הוא כדי שתרד מהמטה. וכל מחלוקתם היא מהו הביאור במשנה, וטעמו שאי אפשר לומר שיש כאן מחלוקת בדין כי לא יתכן שר"ח ור"א יחלקו במציאות. וביאור הקושיא על רב אשי מהמשנה יבאר הרשב"א כפירוש התוס'. 
(72) נחלקו הפוסקים האם נדחו דברי רב אשי מחמת שעלו דבריו בקושיא, או שעדיין הלכה כמותו דבתראה הוא. <b>הבית יוסף</b> [קפז, ד"ה "ואין לומר"] סובר שהלכה כרב חסדא. <b>והב''ח</b> [ד"ה "והדבר ברור"] סובר שהלכה כרב אשי, וכן כתב גם <b>הלחם משנה</b> [שגגות ה, ו] שרק במקום שכתבה הגמרא 'תיובתא' נדחה מהלכה, אבל כשנכתב 'קשיא' אפשר עדיין שהלכה כן. הב"ח ביאר שאם ישנו תירוץ על הקושיא אפשר לפסוק להלכה. ולפירוש רש"י בקושית הגמרא יתכן לתרץ כמו שכתבו תוס' [ד"ה "האי"]. ונפק"מ לדינא מנידון זה לכל אשה שרואה דם אחר תשמיש, שדינה שאחר שאירע כן ג' פעמים אסורה על בעלה לעולם שחוששים טבעה שרואה דם מחמת תשמיש ואם הלכה כרב אשי גם אם ראתה דם בשיעור כדי שתרד מהמטה אסורה, שמא יצא בשעת תשמיש. אבל אם נפסוק כרב חסדא שפטר אשה זו מאשם, מותרת גם לבעלה כי תולים שאחר התשמיש ראתה ואינה גורמת איסור לבעלה. 
(73) הקשה <b>רש''י</b> [ד"ה "בשלא"] אם לא גמר ביאתו מדוע מטמא לרבי עקיבא משום בועל נדה, ותירץ שלטומאת בועל נדה אין צריך גמר ביאה וגם בהעראה נטמא. וכל קושית רש"י היא לשיטתו ביבמות [נה, ב ד"ה "מירוק"] שבמקום שצריך גמר ביאה כגון בשפחה חרופה חייב רק בהוצאת זרע בפועל, אבל תוס' [שם ד"ה "אינו"] סוברים שביאה שראויה להזריע גם אם לא יצא בפועל זרע נחשבת לגמר ביאה, ולדבריהם אין מקום לקושית רש"י. <b>המשנה למלך</b> [משכב ומושב ג, ג] כתב שבועל שלא הוציא זרע בפועל הרי הוא בעל קרי, וכן מוכח בתוס' במועד קטן [טו, א ד"ה "בועלי נדות"], ולפי זה פירוש "בשלא גמר ביאתו" הוא שלא עשה מעשה ביאה גמור הראוי להזריע, ואם כן גם לתוס' ביבמות הוא רק בכלל "מערה" וקשה קושית רש"י. <b>רש''י</b> בברכות [כב, א] כתב ששייך שבועל נדה לא יהיה בעל קרי במקרה שטבל אחר יום אחד ונטהר מטומאת הקרי ונשארה עליו רק טומאת בועל נדה שהוא לשבעה ימים, וצ"ע מדוע לא ביאר רש"י כבסוגיתנו שלא גמר ביאתו ומלכתחילה לא נטמא בטומאת קרי. <b>וביד דוד</b> [ברכות, מהדורא בתרא] תירץ שהוצרך רש"י להעמיד בטבל כדי שלא יאסר משום תקנת עזרא שאסר בעל קרי בלימוד תורה ונכלל בגזירתו גם בועל שלא הזריע, וכיון שבין כך הברייתא בטבל ביאר רש"י שלכן גם אין טומאת קרי. וראה באריכות במשנה למלך [ביאת מקדש ג, ג] שביאר טומאת בועל שלא הזריע. 
(74) טעם הדבר שהחמירו לגבי טומאת הבועל בכתמים דרבנן יותר מבדם גמור, נראה לבאר לפי פירוש <b>הזכר יצחק</b> שהבועל לא טמא למפרע כי גזרו רק לטומאה ולא לשאר דינים ולכן אין טומאה לבועל שטומאתו משום האיסור. אבל הרואה כתם מצינו בגמרא לעיל [ו א] שהיא מקולקלת למנינה, הרי שהחשש למפרע אינו רק לדין טומאה אלא חשש לכל הדינים. ועי' לעיל ה א <b>ובתוס'</b> [שם ד"ה ר"מ, נג ב ד"ה לעצמה] דינים נוספים שהחמירו בהם בכתמים יותר מבראיה גמורה, וראה להלן הערה 75. 
(75) <b>רש''י</b> ביאר שאין פירוש קושית "פשיטא" מהו החידוש, אלא שאין דרך הגמרא לומר 'מודים חכמים' אלא בדבר ששייכת בו מחלוקת, וכאן פשיטא שטמאה ואינו ענין למחלוקתם. ראה <b>בערוך לנר</b>. 
(76) <b>הרשב''א</b> [חולין יא, א] כתב שכתם יבש טמא למפרע משום שאין חזקת התר במקרה זה. שדין חזקה נאמר כאשר יתכן שקרה השינוי ברגע האחרון, ואז נודע גם לנו, אבל במקום שוודאי שינוי המצב היה קודם שנודע לנו לא אומרים חזקה. ולשיטת הרשב"א אף על פי שטומאת דם נדה למפרע היא רק בתרומה וקדשים, בכתם יבש שהחשש מעיקר הדין גם חולין שנגע בהם טמאים. ותמוה מסוגיתנו שהבועל אינו נטמא למפרע. וביותר קשה <b>לרע''א</b> [ו, א] שביאר טעם החומרה בכתמים דרבנן לענין טומאה למפרע יותר מאשר בדם נדה דאורייתא, משום שגזרו לח אטו יבש והשוו דיניהם, ולדבריו גם בכתם לח קשה למה לא יטמא הבועל למפרע. אולם <b>מרש''י</b> [ה, א ד"ה "דמחמיר", ו, א ד"ה "ואינה מקולקלת"] משמע שלא כרע"א, וכן <b>במהר''י קורקוס</b> [משכב ומושב ג, ז] שכתב שיש חשש יותר בכתם שהוא למפרע ולכן החמירו חכמים בדינו. וביאר <b>הערוך השולחן</b> [קי, טו] שאין דרך כותלי הרחם להעמיד דם, אבל כתם על הבגד יכול להיות למפרע מזמן מרובה. 
(77) במשניות לעיל [יא, א יד, א] מצינו שמחויבת אשה לבדוק עצמה קודם תשמיש אם היא טהורה, ומשניות אלו סותרות למשנתנו שכל הנשים בחזקת טהרה לבעליהן. ותירצה <b>הגמרא</b> לעיל [יא ב] שדווקא אשה שעסוקה בטהרות חייבת לבדוק קודם תשמיש, ומשנתנו שפטרה מבדיקה דיברה באשה שאינה עסוקה בטהרות. <b>הרמב''ם</b> [איסו"ב ד, טז] סובר שתירוץ זה אינו נשאר למסקנת הגמרא יב ב, ולהלכה גם אשה שאינה עסוקה בטהרות מחויבת לבדוק קודם תשמיש, והישוב על סתירת המשניות הוא שרק אשה שאין לה וסת חייבת בבדיקה ובה עסקו המשניות לעיל, ומשנתנו עוסקת באשה שיש לה וסת קבוע שהיא בחזקת טהרה. אולם <b>רש''י</b> [יב ב] <b>הרמב''ן</b> [יב א] <b>והר''ן</b> שבועות [ה א] חולקים על הרמב"ם, וכשיטתם פסק <b>בשו''ע</b> [יו"ד קסד, יא] שרק העוסקת בטהרות מחויבת לבדוק. וראה עוד במה שכתבנו בהערה 109. 
(78) שיטת <b>הר''ן</b> [חולין י, ב ובשו"ת סו] <b>והריטב''א</b> [פסחים ד, א] שרק כשאי אפשר לברר הספק סומכים על חזקה, וכן הכריעו <b>הט''ז</b> [יו"ד יח, ו] <b>והמגן אברהם</b> [או"ח ח, יא]. ולכאורה תמוה ממשנתנו שהרי יכול לשאול את האשה ולברר האם היא טהורה. ובפרט בטהרת אשה שמצוי בה שינוי שדרך נשים לראות מידי פעם הרי זה דומה למה שכתב <b>הגר''א</b> [או"ח ח, יז] שחובה לבדוק את חוטי הציצית ואין לסמוך על החזקה, כיון שמצוי שיקרעו. ולשיטת <b>הרמב''ם</b> [המובאת בהערה הקודמת] שמשנתנו מדברת דווקא באשה שיש לה וסת אפשר לתרץ על פי הגמרא [ד, ב] שטבע הוסת מלמד שלא תראה בזמנים אחרים, ויש בירור בעצם הספק. אבל עדיין קשה לרוב הראשונים שחולקים על הרמב"ם. <b>ובתורת השלמים</b> [יו"ד קפה, א] רצה לומר שהתר סתם אשה לבעלה אינו משום חזקה אלא מדין ספק ספיקא, שספק אם ראתה וגם אם ראתה אולי טבלה. אולם דחה על פי מה שהוכיח בספרו <b>קונטרס הספיקות</b> [מה] שגם ספק ספיקא כשאפשר לברר מחויב לברר. לפיכך תירץ <b>התורת השלמים</b> שבמקום שיש גם חזקה וגם ספק ספיקא אין צריך לברר, כי רק כל אחד לבדו אין בכוחו להתיר אלא כשאי אפשר לברר, אבל שניהם יחד מועילים בכל מקרה. עוד תירץ שרוב נשים טובלות מיד ומטהרות עצמן, ומשום דין רוב התירה המשנה גם כשאפשר לברר. 
(79) יש לעיין על איזו הבדיקה היה מקום לחשוש שכשאין בעלה בעיר לא בדקה, והרי בהמשך הסוגיא העמידה הגמרא משנתנו כשלא עבר יום הוסת ולא עונה בינונית ומלבד זמנים אלו אין עוד חיובי בדיקה. ויתכן לבאר על פי דעת <b>הנודע ביהודה</b> [תנינא קיח] <b>והערוך השולחן</b> [קצ, יג] שאשה שהרגישה שנפתח מקורה מחויבת לבדוק, ואם כן י"ל שחששו שכשלא היה בעלה בעיר הרגישה ולא בדקה. אולם <b>בשו''ע</b> [יו"ד קצ, א] הכריע <b>כתרומת הדשן</b> שבמרגישה פתיחת המקור לא מועילה בדיקה וטמאה, ואם כן אין במרגשת דין בדיקה ואין להעמיד הגמרא במקרה זה. <b>ובפתחי תשובה</b> [קצ, ד] כתב שגם לתרומת הדשן מועילה בדיקת אותיום, ובנוב"י [תנינא, קיט] התיר בהניחה העד עד הבוקר, ולדבריו גם לשו"ע שייך דין בדיקה במרגשת. וצ"ע. 
(80) <b>הרשב''א</b> [תורת הבית ב"ז ש"ד טו, א] כתב שאוסרים האשה כשעבר יום השלושים משום שיום זה הוא כיום הוסת, ולמד מכאן הרשב"א שיש ביום זה גם חיוב פרישה מבעלה. וכן פסקו בטור ובשו"ע [קפט, א] שאסורה אשה ביום השלושים שהוא עונה בינונית לשאר נשים. <b>ובשו''ע הגר''ז</b> [בקונטרס אחרון] הוכיח <b>מרש''י ומהרמב''ן</b> שביום הל' יש רק חיוב בדיקה אבל אין איסור לבעל. נחלקו הפוסקים באיזה יום היא ה"עונה בינונית", <b>הט''ז</b> [קפט, יד] <b>והפליתי</b> [קפט, טו] סוברים שביום השלושים עצמו אסורה. <b>החוות</b> <b>דעת</b> [קפט, יב] חולק וסובר ששלושים יום מותרת ואחר כך ביום הל"א אסורה. <b>הש''ך</b> [קפט, ל] סובר שיום וסת החודש הוא גם יום העונה בינונית, נמצא שבחודש מלא העונה בינונית בל"א ובחסר בל'. עוד דנו הפוסקים לכמה זמן נמשכת העונה. דעת <b>הסדרי טהרה</b> שדין עונה בינונית כשאר וסתות ואסורה רק יב שעות, אם ראתה ביום אסורה רק ביום ואם ראתה בלילה גם האיסור בלילה. <b>הפליתי</b> [קפט, טו] <b>והשו''ע הגר''ז</b> חולקים וסוברים שאסורה כל היממה מעת לעת. וטעם מחלוקתם הוא מהו יסוד החשש בעונה בינונית, האם מכיון שרוב נשים יום הל' הוא יום וסתן, חוששים מדין רוב אולי גם לאשה זו יום זה הוא יום הוסת ויגרום <b>היום</b> שתראה, ולצד זה האיסור הוא רק עונה אחת ככל וסת. ואפשר לומר שאסרו בעונה בינונית משום שעבר זמן רב מראיה הקודמת ומתגבר החשש שתראה, וכלשון <b>הרמב''ן</b> "שאי אפשר לנו לומר שאשה זו לא תראה לעולם". ולצד זה אין חשש שיום השלושים יגרום ואין הוא חלק מהוסתות, ולכן אפשר לומר שגם משתנה זמן משך האיסור. וראה <b>בפרי מגדים</b> [ביאורים סימן יב] דרכים נוספות בביאור שיטת הפליתי. 
(81) הקשה <b>הרע''א</b> [טז, א] שמדברי ריש לקיש משמע שעונה בינונית נכללת בוסתות שאסורים מדאורייתא, שהרי בהמשך הסוגיא מבואר שוסתות דרבנן אינם אוסרים. <b>ורש''י</b> [טז, א ד"ה "אם יש לה"] כתב שעונה בינונית איסור מדרבנן, וצע"ג. <b>וברמב''ן</b> [ד"ה "נמצא"] ביאר "ולא החמירו בעונה יותר מן הוסת מפני שהיא חמורה אלא מפני שאי אפשר לנו לומר שאשה זו לא תראה לעולם". וביאור דבריו נראה שביום הוסת הקלו למ"ד וסתות דרבנן משום שאפשר לומר שלא ראתה בוסת ותראה בעונה בינונית, אבל כשעברה גם העונה אין יום מאוחר יותר שמסוגל לראיות שנתלה שבו תראה. ולכן אף על פי שהעונה בינוית פחותה בחומרתה מיום הוסת האשה אסורה משום שמסתבר שראתה. 
(82) נחלקו הראשונים האם מימרתו של רב הונא נסובה על המשנה או על מימרתו הקודמת של ריש לקיש, וכוונתו שלא התיר ריש לקיש עד יום שלושים אלא כשלא הגיע הוסת. הרמב"ן והרשב"א דייקו <b>מרש''י</b> שרב הונא מתיחס לריש לקיש, ולמדו מזה שגם אשה שיש לה וסת קבוע צריכה לחוש לעונה בינונית שהרי רב הונא העמיד מימרתו של ריש לקיש באשה שיש לה וסת קבוע מאוחר יותר מהעונה בינונית. אך <b>הרמב''ן והרשב''א</b> עצמם חולקים וסוברים שאשה שיש לה וסת קבוע אינה חוששת לעונה בינונית, וכן נפסק <b>בשו''ע</b> [יו"ד קפט, א]. ולשיטתם ביאורו שדברי רב הונא נסובים על המשנה, שלא שנו במשנה שהאשה בחזקת טהרה אלא כשלא עבר עליה יום הוסת. אולם גם <b>לרמב''ן</b> רק אשה שיש לה וסת קבוע הארוך מעונה בינונית, כגון ליום שלושים וחמש אינה חוששת לעונה בינונית, כי באשה זו גם אם הדמים מתאחרים יותר משלושים יום אין חשש שתראה מיד, שהרי כן הוא טבעה להרחיק הראיות. אבל אשה שוסתה קצר, כגון ליום כ"ה, ועבר הוסת, חוששת לעונה בינונית כדין אשה שאין לה וסת. <b>והרשב''א</b> סובר שכל אשה שיש לה וסת קבוע אפילו קצר אינה חוששת לעונה בינונית. להלכה נחלקו הפוסקים, <b>הט''ז</b> [קפט, לא] סובר כרשב"א שגם כשעבר הוסת הקבוע אינה חוששת לעונה בינונית, <b>והחוות דעת</b> [קפט, כ] סובר כרמב"ן. וכתב שכן היא גם דעת <b>הר''ן</b> בשבועות. 
(83) <b>רש''י</b> [ד"ה "דאורייתא"] כתב שאם וסתות דאורייתא "מחזקינן לה בטומאת <b>ספק''</b>, ודייק <b>הערוך לנר</b> שסובר שלכו"ע אין טבע הוסת גורם שנתלה שטמאה בודאי. אולם <b>התוספות</b> [ד"ה "אפילו"] כתבו "ולמ"ד וסתות דאורייתא אסורה <b>דודאי</b> ראתה", מבואר שאם וסתות דאורייתא ודאי ראתה באותו יום. <b>החכמת בצלאל</b> כתב שגם רש"י מודה לתוספות, שהרי כתב שוסתות דאורייתא הוא מהלכה למשה מסיני, ולכאורה תמוה מהגמרא לקמן סג, ב, שדורשת האיסור מפסוק מפורש "והזרתם את בני ישראל מטומאתם" אזהרה שיפרשו מנשותיהן סמוך לוסת. ותירץ החכמת בצלאל שדווקא ביום הוסת עצמו האיסור הוא מהפסוק "והזרתם", אבל כשעבר הוסת שיש ראיה להתיר שלא הרגישה דם בכל היום נפסק איסור זה ואסורה רק מהלכה למשה מסיני. נמצא שגם מה שכתב רש"י שטמאה רק מספק הוא כשעבר הוסת, אבל ביום הוסת תולים בודאי שעוד תראה. <b>במהרי''ץ חיות</b> הקשה על עיקר דברי רש"י שהוסתות הם הלכה למשה מסיני כיצד אם כן ישנה במחלוקת בדבר ויש הסוברים וסתות דרבנן, והרי כתב <b>הרמב''ם</b> [ממרים א, ג] <b>והתוספות</b> [יבמות טז, ב ד"ה הלכה] שדברים המקובלים מסיני אין נופל בהם מחלוקת, וצ"ע. בגדרי המחלוקת אם וסתות דאורייתא או דרבנן ראה להלן [טז, א] שביארה הגמרא הדינים התלויים במחלוקת זו. 
(84) ביאור זה שהתר האשה הוא משום שסומכים על הסכמתה להבעל כתבו <b>הרמב''ן</b> כדי לישב את שיטת רש"י. שאפילו הגיע הבעל יום אחד אחרי הוסת אין צריך לשאול האשה. והקשו עליו <b>התוספות</b> [ד"ה "אפילו"] מהו הטעם להקל יום אחר הוסת יותר מביום הוסת עצמו, והרי דם נדה מטמא לז' ימים וכל זמן שלא נתברר שלא ראתה בוסת לא פחת החשש. <b>הרמב''ן והרשב''א</b> הקשו על רש"י שרבי יהושע וחכמים [טז, א] סוברים שוסתות דרבנן ואוסרים האשה גם אחרי הוסת עד שתבדוק, והבא מהדרך אינו יודע אם בדקה אשתו. ולכן ביארו שרבה בר בר חנה התיר רק ביום השביעי שאחרי הוסת, שביום זה נוסף עוד צד להתר, שגם אם נטמאה אולי הספיקה כבר לטבול ולהטהר. ולתרץ שיטת רש"י כתב <b>הרמב''ן</b> שהסכמת האשה להבעל הוא כאומרת בדקתי וטהורה אני ואין חוששים שמסכימה להבעל באיסור, ואף על פי שבשאר נשים לא התירו עד שתאמר במפורש שבדקה, לבא מהדרך הקלו. <b>הסדרי טהרה</b> [קפו, ד ד"ה ועתה] תירץ שיטת רש"י בתירוץ נוסף, שכשעבר הוסת מותרת האשה משום שישנה הוכחה מכך שלא הרגישה דם כל היום שטהורה, ודווקא ביום הוסת עצמו אסורה שחוששים שתראה בעתיד תוך כדי ביאה. ולכן גם בלא בדיקה יש מקום להקל יום אחר הוסת. ועדיין יש להקשות, שתירוצים אלו אינם מועילים למקרה שהאשה יושנת, שהרי אז אין לנו אז את הסכמתה להבעל שמכוחה התיר הרמב"ן, וגם לא שייך תירוץ הסדרי טהרה, שכל עוד לא אמרה שלא הרגישה מנין לנו שלא ראתה בוסת בהרגשה. <b>ובריטב''א</b> כתב מפורש שגם אם ישנה האשה מותרת היא לבא מהדרך, וכן דייק <b>הר''ן</b> שסוברים <b>הרמב''ם והרי''ף</b>. <b>והראב''ד</b> [בעלי הנפש, שער הספירה עמוד עט] כתב שדווקא ביושנת התירו שלא לצערה ולהעירה כדי לבדוק, אבל ערה מחויבת בבדיקה. תירוץ נוסף כתב <b>הרמב''ן</b> ליישב שיטת רש"י, שטעם ההתר כשעבר הוסת הוא משום שאולי בדקה כדין, ולפירוש זה מבואר גם ההתר באשה ישנה. ועדיין צ"ע שבתירוץ הרמב"ן מיושבת קושיתו מהגמרא טז, א, אבל קושית התוספות שהקשו מסברא עדיין קשה, שהרי גם אם בדקה אולי מצאה דם בבדיקה ומה תוספת התר יש בבדיקה שאין יודעים תוצאותיה. <b>ובנודע ביהודה</b> [קמא יו"ד נה] כתב שאפשר להתיר אחרי הוסת גם בלא בדיקה ולסמוך על חזקת טהרה, שביום הוסת אין סומכים על חזקה משום שהספק הוא על <b>העתיד</b> שאם תבעל אולי תראה תוך כדי ביאה, וחזקה מועילה לפשוט רק מה היה בעבר, כמבואר בגמרא בגיטין [כח, ב] "לשמא מת SBבעברSE לא חיישינן SBשסומכים על חזקת חיSE לשמא ימות SBבעתידSE חיישינן". ובדבריו מתורצת קושית התוספות שכשעבר הוסת והנידון רק על העבר סומכים על חזקה להתיר גם בלא בדיקה. שיטה נוספת בדעת רבה בר בר חנה כתב <b>הרשב''א</b>, שאפילו ביום הוסת עצמו מותרת, ואף על פי ששאר נשים גם אם יבדקו ביום הוסת נשארו באיסורן, כיון שכל האיסור הוא מדרבנן הקלו לבא מהדרך ואפילו בלא בדיקה. 
(85) גירסת רוב הראשונים [לעיל יא, א] "יש לה וסת לקפיצות" ולא גרסו "לימים", ולמד מכאן <b>הרז''ה</b> [סלע המחלוקת יט] שאפשר לקבוע וסת לקפיצות לבדן, ואם ראתה האשה ג' פעמים דם אחרי פעולה מסוימת אסורה בכל פעם שתשוב ותעשה פעולה זו עד שתבדוק. וכן היא שיטת <b>רש''י</b> [יא, א ד"ה "קמ"ל"]. גם <b>הרשב''א והריטב''א</b> שחולקים על הרז"ה וסוברים שרק כשהיו ג' הקפיצות באותו היום נקבע וסת לא גרסו בגמרא "לימים", אלא שהם נדחקו ותירצו שנקטה הגמרא לשון קצרה והכוונה גם לימים אף על פי שלא נכתב במפורש. 
(86) יש להקשות כיצד נתיר מכח החישוב שעברו ז' ימים מהוסת, והרי הוסת רק מלמד מתי התחילה הראיה ולא מתי פסקה, וצריך לחשוש שנמשכה הראיה ז' ימים ולא יכלה להטהר. ובשו"ת <b>זכרון יוסף</b> [יו"ד י] הוכיח מקושיא זו שרוב נשים פוסקות מלראות אחרי ה' או ו' ימים ומשום הרוב תולים שלא נמשכה הראיה ליום השביעי, ולמד מכך לאשה שיש לה טבעת קבועה באותו מקום ואינה יכולה לבדוק בדיקת הפסק טהרה שמותרת אחר ז' ימים גם בלא בדיקה. <b>ובסדרי טהרה</b> דחה שאין לסמוך על כך שרוב נשים פוסקות ביום השביעי, שבברייתא [סח, ב] מצינו שאשה שבדקה ביום השביעי ומצאה טמא ולא בדקה בין השמשות הרי זו ספק זבה, וכן פסק הרמב"ם [איסו"ב ו, כ], וכיון שטומאת זיבה היא רק על ידי דם שיצא ביום הי"א, מוכח שחוששים שנמשכה הראיה עד יום האחד עשרה, וראתה ג' ימים בזיבה. גם <b>הרע''א</b> [תשובה ס ד"ה "וראיתי"] נחלק על הזכרון יוסף, ונקט שאסור גם אחר ז' ימים, ולכן תירץ שההתר בסוגיתנו הוא משום ספק ספיקא שגם בלא ידיעה שפסקה הראיה מצטרף צד זה לספק ספיקא, ספק אולי לא ראתה וגם אם ראתה אולי נמשכה הראיה רק יום אחד וטבלה. <b>ובסדרי טהרה</b> [קצו כג ד"ה "אלא דקשה"] דחה תירוץ זה שמלשון הגמרא "ודאי ראתה מי קאמינא מי יימר דטבלה" משמע שזהו כל הטעם לאסור ולא שיש ספק לכמה זמן נמשכה הראיה, וכן כתב גם <b>החזו''א</b> [יו"ד פא]. תירוץ נוסף תירוץ הרע"א שבסוגיתנו שלא ראינו הדם ורק הוסת מלמדת שראתה כטבע הנשים, אפשר גם לסמוך על טבע האשה מתי תפסיק הראיה, אבל כשסיבת האיסור היא ראית דם, יש לחוש שתשנה בפעם זו טבעה ותמשך הראיה יותר מהרגיל. <b>החזו''א</b> [יו"ד צב, כב] תירץ שדווקא כשידוע שראתה ביום שביעי ויצאה האשה מכלל הרוב חוששים גם ליום הי"א, אבל בסתם אשה תולים שכבר ביום הז' פסקה הראיה. 
(87) כן פירש <b>רש''י</b>, ונמצא שרבי אבא הכריע להתר, אבל <b>התוס'</b> [ד"ה "משום"] פירשו ש'ילדה' הכוונה ליולדת שנטמאה בלידתה, ופוחדת לטבול, והכריע רבי אבא לאיסור, שרק בספק התיר רבי יוחנן ולא בוודאי. <b>ובערוך לנר</b> ביאר שרש"י מיאן בפירש כתוספות אף על פי שלשון הגמרא משמע יותר כפירושם, משום שרק עד שלושים יום מהלידה פוחדת היולדת לטבול, והיה לרב שמואל בר ייבא לבאר בספיקו שמדובר בתוך זמן זה. 
(88) נחלקו הראשונים האם סובר רבי יוחנן שוסתות דאורייתא ואף על פי כן התיר כשעברו ז' ימים מהוסת, או שרבי יוחנן סובר שוסתות מדרבנן ולכן הקל אבל אם וסתות דאורייתא אין להקל. ונפק"מ להלכה מספק זה האם אשה שאין לה וסת שחוששת לעונה בינונית, יכול בעלה לחשב ז' ימים אחר עונה בינונית, ואפילו שגם מ"ד וסתות דרבנן החמיר בעברה עונה בינונית כמ"ד וסתות דאורייתא. <b>מהתוס'</b> [עמוד א ד"ה "אפילו"] שביארו גם את מימרת רבה בר בר חנה שמדובר שעברו ז' ימים מהוסת, מוכח שרק לסוברים וסתות דרבנן ישנה קולא זו. אולם בדעת <b>רש''י</b> שחולק על התוספות כתב <b>הערוך לנר</b> שגם אם וסתות דאורייתא מותרת אחר ז' ימים. וביאר <b>הערוך</b> <b>לנר</b> שמחלוקת רש"י ותוס' זו תלויה במחלוקתם מהו חומרת הוסת למ"ד וסתות דאורייתא, שרש"י הסובר שגם לשיטה זו אינה טמאה אלא מספק, התיר על ידי חשבון הימים. והתוספות הסוברים שטמאה ודאי החמירו. והוכיח הערוך לנר כשיטת רש"י מהגמרא לעיל ט, א שדן רבי יוחנן בשיטת הסוברים וסתות דאורייתא ונראה שכן היא גם שיטתו. אולם <b>הרמב''ן</b> כתב שגם לרש"י סובר רבי יוחנן שוסתות דרבנן, ואף על פי שרבי יוחנן התיר רק אחר ז' ימים ורבה בר בר חנה הסובר וסתות דרבנן התיר מיד אחר הוסת, תירץ הרמב"ן שרק לבא מהדרך הקלו מיד אחר הוסת אבל כשבעלה בעיר צריך להמתין לכו"ע ז' ימים. עוד תירץ <b>הרמב''ן</b> שדינו של רבי יוחנן הוא במקרה שעברה גם העונה בינונית וגם הוסת ולכן החמיר עד יום השביעי, ורבה בר בר חנא שהתיר מיד דיבר כשעבר הוסת ולא העונה. ובשם <b>הראב''ד</b> כתב שרבי יוחנן ורבה בר בר חנה נחלקו האם למ"ד וסתות דרבנן צריך להמתין ז' ימים. 
(89) <b>התוספות הרא''ש</b> [ד"ה א"ר יוחנן] כתב שיסוד התר ביום השביעי הוא משום ספק ספיקא המועיל בכל איסורי תורה, ולדבריו אין כוונת הגמרא בקושיתה שגם ספק יוציא מידי ודאי, שאותו ההתר שמכוחו ספק מוציא מידי ספק יועיל גם להוציא מידי ודאי, שהרי בודאי אין לנו ספק ספיקא, אלא הקשתה הגמרא שמדין רוב נתיר גם ודאי איסור. <b>ובתורת השלמים</b> [קפה, א] הקשה שאין סומכים על ספק ספיקא להתר אלא כשאי אפשר לברר הספק, וכאן שיכול לברר ולשאול האשה אין ספק ספיקא מועיל. ותירץ שרוב הנשים טובלות מיד וכשמסייע הרוב לספק ספיקא מתירים גם כשאפשר לברר. ולדבריו שגם לספק המוציא מידי ספק צריכים לרוב, מיושבת יותר לשון הגמרא שהקשתה שגם בודאי איסור יועיל הרוב. 
(90) ספק הגמרא צריך ביאור, שהרי אם וסתות דאורייתא, פשיטא שאסור ככל ספק דאורייתא שחייב להחמיר. ואם וסתות דרבנן, ספק דרבנן לקולא ופשוט שמותר. <b>בתוספות</b> [ד"ה חבר שמת] כתבו שספק שבסוגיתנו אינו ספק השקול אלא "ספק טוב ורגיל" להתר, שדרך נשים להיטהר מטומאתן מיד. וכן ביאר <b>רש''י</b> [פסחים ט, א ד"ה "ודאי"] שספק מעשר מוציא מידי ודאי משום <b>שרוב</b> חברים מעשרים. וכן תירצו <b>הרמב''ן והריטב''א</b> [ע"ז מא, ב] שבכל הספיקות שבסוגיתנו מסתבר יותר צד ההתר. והקשה <b>בקובץ שיעורים</b> [פסחים לו] שאם כן גם אם וסתות דאורייתא קשה מהו צד הגמרא לאסור, ואין לתרץ שמדין חזקה תולים שנשאר האיסור כבתחילה, שפשוט הוא שרוב עדיף מחזקה וצריך לילך אחריו ולהתיר. <b>ובראש יוסף</b> [פסחים ט, ב] תירץ שתקנו רבנן שלא לסמוך במקרים אלו על הרוב, אולם דחה תירוץ זה <b>שמהרמב''ם</b> מוכח שהאיסור מדאורייתא. <b>הרבנו דוד</b> [פסחים ט, א ד"ה "טעמא"] הקשה על הגמרא בפסחים שחייבה לבדוק חמץ משום שאין ספק מוציא מידי ודאי, והרי בדיקת חמץ חיובה רק מדרבנן וספק דרבנן לקולא. ותירץ שדווקא דבר "שהוא ספק מתחילתו" מתירים באיסור דרבנן "אבל זה שראינו החמץ בבית מי יאמר שאכלו, ודאי על האומר כן להביא ראיה". וביאור תירוצו נראה כמקובל בשם <b>ר' ברוך</b> <b>בער</b> [הובא בברכת אברהם פסחים ט] שהנידון אם ספק מוציא מידי ודאי הוא אם הדין לסמוך על הרוב הוא דווקא במקום שיש לנו כבר ספק מחמת מקרה אחר שגורם להסתפק ואחרי שכבר נוצר ספק יכול הרוב להכריע כאחד הצדדים. אבל כאשר אין אנו מתחילים להסתפק אלא משום הרוב, נסתפקה הגמרא האם גם כאן נלך אחר ספק המצוי ונחדש ספק שיוציא מהודאי. ולדוגמא באשה שרואה דם ואין יודעת אם הדם מהמקור, מציאת הדם מולידה ספק, ורוב דמים מהמקור רק פושט ספק זה ובמקרה זה ודאי מכריע הרוב. אבל הבא מהדרך אחרי הוסת ויודע שאשתו נטמאה, אין לו שום סיבה להתחיל להסתפק האם נטהרה, ורק משום שרוב נשים טובלות מתחילים לדון ולהסתפק בטומאה הודאית. ולפירוש זה אין חילוק בין איסורי דרבנן לדאורייתא בסוגיתנו, שאם אין בכח הרוב לחדש ספק, ממשיכים לנקוט כודאי הידוע ואין כאן אפילו ספק דרבנן, ואם רוב מחדש ספק בכוחו אחר כך גם להכריע הספק שיצר ויתיר גם איסור דאורייתא. 
(91) בב' מקומות נוספים מצינו בש"ס נידון זה האם ספק מוציא מידי ודאי ובפשטות אין להם שייכות לסוגיתנו, אולם בתוספות כתבו שישנה שייכות מסוימת: א. ביבמות לז, ב "ספק ויבם שבאו לחלוק בנכסי מיתנא" נסתפקה הגמרא האם ספק יורש יטול חלק בירושה כשיש יורש ודאי, או שניתן הכל ליורש הודאי, ובפשטות נידון זה הוא בדיני ממון ואינו שייך לסוגיתנו שדנה באיסור והתר. <b>ובתוספות רבנו פרץ</b> [פסחים ט, א ד"ה "וקאתי"] דימה הסוגיות זו לזו. ב. בחולין י, א "השוחט בסכין ונמצאת פגומה" לאחר השחיטה, ובין השחיטה למציאת הפגם שבר בסכין עצמות קשות שמסוגלות לפגום סכין, דנה הגמרא האם נחשוש שבא הפגם תוך כדי שחיטה או שנתלה הפגם בעצמות שודאי פוגמות. ולכאורה שם אין הספק והוודאי סותרים זה לזה שאפשר שבכח שניהם לפגום, וכל הנידון שם הוא במי לתלות הפגם. <b>ובתוספות</b> [ד"ה חבר] מבואר שהנידון שם שייך לסוגיתנו. 
(92) הקשו <b>התוספות</b> ד"ה "בהמתו" כיון שבהכניס במוץ התירו רק לבהמה אבל לאדם אסורה מדרבנן, אם כן מהברייתא שהתירה גם לאדם כמשמעות לשון "מתוקנין", עדיין מוכח שספק מוציא מידי ודאי. <b>וברש''י</b> [ד"ה "כדי"] מבואר שתירוץ השני נסמך על התירוץ הקודם שחזקה על חבר, וכל התוספת בתירוץ השני היא שרק באיסור דרבנן מועילה חזקת החבר אבל אם היה חשש דאורייתא היה אסור, ולפירוש זה אין מקום לקושית תוספות, שחזקה היא שמוציאה מהודאי ולא הספק, וכן תירץ <b>הרמב''ן</b> [ע"ז מא, ב]. <b>התוספות</b> תירצו שפשוט לגמרא שספק מוציא מידי ודאי באיסור דרבנן וכל הנידון הוא בדאורייתא. <b>ובראש יוסף</b> [פסחים ט] ביאר תירוצם שגם אם אין ספק מוציא לגמרי מידי ודאי, בכוחו למעט בודאות ונהיה ספק השקול, ובאיסורי דרבנן שספק לקולא די בזה. <b>ורש''י</b> שמיאן בתירוץ התוספות נראה שביאר הסוגיא כפירושו של <b>ר' ברוך בער</b> ש"אין ספק מוציא מיד ודאי" הכוונה שלא מתחילים לידון בספק וממשיכים לנקוט כודאי שאסורה. ותירוץ התוספות צריך עיון, ששיטתם [עמוד א ד"ה "אפילו"] היא שרק אם וסתות דרבנן אפשר לסמוך על חשבון הימים שעברו מהוסת, ובהכרח שרבי יוחנן שסמך על חשבון הימים, סובר שוסתות דרבנן. ואם כן כל נידון סוגיתנו בעבר הוסת הוא באיסורי דרבנן, ואיך אפשר לומר שרק בדאורייתא אין ספק מוציא מידי ודאי. עוד הקשה <b>הפני יהושע</b> [פסחים ט, א ד"ה "והתניא"], שאם באיסור דרבנן ספק מוציא מידי ודאי, מהי אם כן הוכחת הגמרא מחבר שהניח מגורה מלאה פירות", והרי כל הפרות מלבד דגן תירוש ויצהר חיובם במעשר רק מדרבנן, ואולי בפירות אלו דווקא דיברה הברייתא. תירוץ נוסף כתבו <b>התוספות</b> שהברייתא דיברה שהניח החבר פירות למאכל בהמה ובהם אין אפילו ודאי איסור דרבנן. <b>התוספות הרא''ש</b> [ד"ה "ופטורה"] תירצו שגם לאדם מותר לאכול כשהכניס במוץ ומה שנקטה הגמרא בהמה הוא משום שבעוד התבואה מעורבת במוץ אינה ראויה למאכל אדם. <b>ובתוספות רבינו פרץ</b> [פסחים ט] האריך בהוכחות בנידון זה. 
(93) <b>הרמ''א</b> [או"ח תקכו, י] פסק שאסור לקבור נפל ביו"ט, וכתב <b>המגן אברהם</b> [שם, ב] שדין זה נלמד מסוגיתנו, שמכך שהטילה השפחה בנפל לבור ולא קברתו, מוכח שאין מצווה לקבור אלא בר קיימא. המגן אברהם עצמו חולק, ומתיר לקבור נפל ביו"ט. ואת הראיה מסוגיתנו דחה, שאפשר שהטלה לבור גם היא קבורה. <b>ובמשנה ברורה</b> [שם, מט] הכריע להקל לקבור נפל ע"י עכו"ם. 
(94) <b>התוספות</b> [ד"ה "ספק"] הקשו אולי דיברה הברייתא בבור שהוא ברשות הרבים וטהרו החכמים מדין ספק טומאה ברה"ר, ומה הראיה שספק מוציא מידי ודאי. ומקושית התוספות מוכח שאין ספק מוציא מידי ודאי הכוונה שאינו מתיר לגמרי, אבל פשוט שישנו ספק השקול, שאל"כ גם כדי להחשיבו לספק טומאה צריך ספק להוציא מידי ודאי, ומצינו שכן שיטתם גם בד"ה "בהמתו" שכתבו שבאיסור דרבנן ודאי ספק מוציא מידי ודאי, וביאר <b>הראש יוסף</b> שכיון שספק דרבנן לקולא מספיק ספק השקול להתיר. <b>המהר''ם</b> [ע"ז מב, א] תירץ את קושית התוספות שאם אין ספק מוציא מידי ודאי נשאר המצב כבתחילה שנוקטים בודאי שאסור, וכדבריו מוכח מפירושו של <b>ר' ברוך בער</b> בסוגיתנו, שאין ספק מוציא מידי ודאי הכוונה שלא נוצר נידון ע"י הספק, וממשיכים לנקוט כידוע לנו שיש ודאי איסור. 
(95) הקשה <b>הערוך השולחן</b> [יו"ד קפד, ג] כיצד יתכן שוסתות הם רק מדרבנן ומהתורה לא חוששים להם, והרי רוב הנשים רואות בשעת וסתן, וכל אשה מוחזקת שתראה בשעת הוסת, ואיך לא נחשוש מהתורה לרוב ולחזקה. ונאמרו באחרונים תירוצים רבים בשאלה זו וישנם חילוקים להלכה בין התירוצים. א. <b>החוות דעת</b> [קפד, יא] <b>והפרי דעה</b> [פתיחה לשער שביעי] תירצו שכיון שרוב דמים יוצאים בהרגשה אפשר לסמוך על כך שלא הרגישה כדי להוכיח שלא היה דם. וכתירוץ זה משמע מלשון <b>השו''ע</b> [קפד, ט] "עבר הוסת ולא בדקה <b>ולא הרגישה</b> טהורה", ומכך שהצריך שלא תרגיש, מבואר שההרגשה היא סיבת ההתר. ומכח תירוץ זה חידש החוות דעת שאם בדקה האשה בשעת הוסת ונאבד העד אסורה גם למ"ד וסתות דרבנן, שהרי בשעת הבדיקה אינה מבדילה בין הרגשת עד להרגשת דם כמבואר בגמרא נז, ב, ואין אם כן ראיה שלא הרגישה ואסורה. <b>ובפתחי תשובה</b> [יו"ד קפד, יח] הסתפק לאסור מטעם זה גם אשה שהטילה מי רגלים בשעת הוסת, שגם בין הרגשת מי רגלים להרגשת דם אין האשה מבדילה. <b>ובשו''ת</b> <b>מהרם שיק</b> [י] הקשה שאם כן אשה שאין לה שעה קבועה ביום הוסת לראיה תאסר אם לא בדקה, שהרי בכל רגע ביום שבו הטילה מי רגלים אפ"ל שאז יצא הדם. <b>החזון איש</b> [יו"ד פ, א] הקשה לתירוץ זה שבזמן הזה שאין הנשים מרגישות תאסר כל אשה שלא בדקה ביום הוסת. ב. <b>הנודע ביהודה</b> [קמא נה] תירץ שחזקת טהרה של האשה מוכיחה שנשארה האשה בטהרתה, ולכן לא סומכים על החזקה שאורח בזמנו בא שמורה לאיסור. והקשה <b>בשערי יושר</b> [שער ב פרק ח] שאורח בזמנו הוא סוג חזקה אחר מחזקת טהרה, שאורח בזמנו בא הוא טבע רוב הנשים ושייך לפרשת רוב ועדיף מרוב, וחזקת טהרה היא מדין "חזקה קמייתא" הנלמדת מבית המנוגע, שכיון שהיתה טהורה אין אומרים שנשתנה הדבר. והיות ומקובל שרוב עדיף מחזקה אין כאן ספק שקול וצריך לאסור האשה. ג. <b>החזון איש</b> [יו"ד פ, ז] תירץ שהיות וטבע הוסת משתנה בשינוי האויר, ובשינוי מאכל ומשתה, ואין אפשרות לדעת אם לא חל היום שינוי בדברים אלו, לכן אין צריך לחשוש מדאורייתא לוסת. ד. <b>הערוך השולחן</b> [יו"ד קפד, ד] כתב שלכו"ע סומכים על חזקת הוסת ואומרים שראתה האשה דם, אלא בגמ' לקמן נז, ב מבואר שדם בלא הרגשה מטמא רק מדרבנן, ולכן גם אם היה דם ביום הוסת כיון שלא הרגישה טומאתה רק מדרבנן. ומ"ד וסת דאורייתא חשש שהרגישה ולא שמה ליבה להרגשה ולכן טמאה מדאורייתא. ויש להקשות על תירוץ זה את ב' הקושיות שהבאנו לעיל אות א'. וראה <b>בחוות</b> <b>דעת</b> [קפד, י] שכתב שגם למ"ד וסתות דאורייתא אינה אסורה אלא מדרבנן, שהרי לא הרגישה, <b>והחזו''א</b> [יו"ד פ, טו] חולק ואוסר מדאורייתא. 
(96) <b>הגר''ח</b> [איסו"ב ד, יב] חידש שכל המחלוקת אם וסתות דרבנן היא האם צריך לחשוש שתראה ביום הוסת, אבל אם נמצא דם ביום הוסת מודים כולם שתולים שהוסת הוא שגרם לדם, שעיקר ענין הוסת דאורייתא הוא לכו "ע. ובזה תירץ סתירת דברי הרמב"ם שפוסק [איסו"ב ו, ו] שמנין ימי נדה וזבה דאורייתא תלויים ביום הוסת ומוכח שסבר שוסתות דאורייתא, שהרי לא יתכן לתלות דין דאורייתא בוסת, אם אין הוסת גם הוא מדאורייתא, ואילו בעבר הוסת ולא בדקה פסק הרמב"ם [איסו"ב ד, יג] שמותרת וכסוברים וסתות דרבנן, וכמבואר <b>במגיד משנה</b> [שם]. ולדרכו של ר' חיים אין כאן סתירה, שמדין תורה כשראינו דם ביום הוסת אומרים שטבע הוסת גרם יציאתו ומתחילים ימי נדה מחמת דם, אבל כל עוד לא נמצא דם אין חוששים מהתורה שיבוא, ורק מדרבנן מחויבת לבדוק. ואולם <b>החזו''א</b> [בגליונות איסו"ב ד, יב] דחה ראיה זו, שאפשר לומר שמדאורייתא הוסת הוא רק גורם שלא תראה דם בשאר הימים, אבל אין הוסת סיבה חיובית לראיה באותו היום, ולכן לענין ימי זיבה שיסודם הוא שכל דם שבא שלא כדרך הנשים מטמא בזיבה, די בכך שימנע הוסת מלראות בשאר הימים כדי לקבוע שיצא הדם שלא כדרך הנשים. אבל לחייב בדיקה מחשש שראתה ביום הוסת, אי אפשר בלא שיהא גורם חיובי ליציאת דם, ולכן דין הבדיקה הוא רק מדרבנן. עוד ישב <b>הגר''ח</b> ביסוד זה את הרמב"ם [איסו"ב ד, יב] שהביא את הפסוק "והזרתם את בני ישראל" כמקור לדין וסת, ומשמע גם מכאן שסובר הרמב"ם וסתות דאורייתא. ועוד תירץ בזה פסק הרמב"ם [שגגות ה, ו] שהבא על אשתו סמוך לוסת ונמצאת טמאה חייב קרבן, ובשאר הזמנים פטור, ואם וסתות דרבנן קשה כיצד יביא קרבן מכח דין דרבנן. 
(97) מלשון <b>רש''י</b> [טו, א] שבד"ה "דאורייתא" כתב "מחזיקין <b>בטומאת</b> ספק", ובד"ה וסתות דרבנן פירש "הצריכוה חכמים <b>לבדוק''</b>, משמע שאם וסתות דאורייתא יש חשש טומאה, ואם וסתות דרבנן זהו רק חיוב בדיקה. אולם בד"ה "וסתות" כתב <b>רש''י</b> שגם למ"ד וסתות דאורייתא יש רק חיוב בדיקה. ונראה שאי אפשר לומר שיש רק חיוב בדיקה לסוברים וסתות דרבנן שהרי ביום הוסת אסורה לבעלה גם אחרי שבדקה מחשש שתטמא, ועוד שדעת <b>החוו''ד</b> [קפד, י] <b>הנודע</b> <b>ביהודה</b> [קמא כה] ועוד הרבה מהפוסקים שביום הוסת החשש דאורייתא לכו"ע. וצריך לומר שמדין תורה יכולה אחרי שעבר הוסת לסמוך על כך שלא הרגישה כהוכחה שלא היה דם, ורבנן חייבו שתבדוק ולא תסמוך על העדר הרגשה. אבל אם וסתות דאורייתא וישנו חשש גמור שיבוא דם מעיקר הדין אי אפשר לסמוך על ההרגשה, שרוב נשים רואות בוסת סותר לרוב דמים בהרגשה, וראה <b>בפרדס רימונים</b> [קפד, יב] שביאר כן. <b>ובחזו''א</b> [יו"ד פ, יט] כתב שגם אם וסתות דאורייתא זהו רק דין בדיקה ולא חשש טומאה. 
(98) <b>רש''י</b> ביאר שחוששת לוסתה הוא לענין טומאת טהרות למפרע, והקשו <b>התוספות</b> [ד"ה אלמא] שגם למ"ד וסתות דרבנן כשראתה דם טמאה למפרע עד שעת הוסת, ואין בזה מחלוקת. והקשה <b>בגליון הש''ס</b> מהיכן פשוט לתוספות שגם למ"ד וסתות דרבנן טמאה למפרע. ונראה לתרץ <b>שהתוספות</b> כאן סברו כפי שיטתם לעיל טו, א [ד"ה "אפילו"] שגם אם וסתות דרבנן כל זמן שלא בדקה נשאר החשש כביום הוסת, ולכן היה פשוט להם שבראתה, שהוא גרוע עוד יותר מלא בדקה אסורה. ורש"י שחלק על התוספות וסובר שאין צריך לבדוק, סובר שגם אם בדקה ומצאה דם, אינה טמאה עד הוסת. <b>ובמגילת ספר</b> [לו, ד] תירץ שמשנה מפורשת היא לקמן סג, ב "היתה למודה לראות בתחילת הוסת כל טהרות שעשתה בתוך הוסת טמאות", הרי שלכל הפחות לענין טומאת טהרות למפרע חוששת לוסתה, ועל משנה זו נסתמכו התוס' בקושיתם. <b>תוספות</b> סוברים ש"חוששת לוסתה" פירושו שכל אשה ז' ימים ראשונים מראיתה היא נדה, ואחר כך מתחילים י"א ימי זיבה, והמוצאת דם אחר הוסת שאינה יודעת האם בשעה שנמצא הדם יצא גם מהגוף ועליה להתחיל מנין ימי נדה מרגע זה, או שדם זה כבר יצא ביום הוסת והעמידהו כותלי הרחם והתחילו ז' ימי נדה ביום הוסת, ונפק"מ למקרה שתראה שדם ביום השמיני מהוסת, שצריכה לחוש לדם זה גם מדין זיבה. 
(99) צריך עיון מדוע מטמאים למפרע טהרות שקודם הוסת והרי בגמרא ד, ב מבואר שאשה שיש לה וסת אין בה טומאה למפרע שתולים שביום הוסת הגיע הדם. ותירצו בתוספות [ד"ה וחוששת] שדווקא דם שנמצא ביום הוסת אינו מטמא למפרע אבל הנמצא אחר כך מסתבר יותר לתלות שיצא אחרי הוסת, מאשר לתלותו שיצא בוסת והעמידהו כותלי הרחם. ויש לעיין שביאור זה מיישב מדוע טמאה משעת הוסת והלאה, עדיין קשה מדוע טמאה גם קודם הוסת, ולא תולים שהיתה טהורה עד שעת הוסת. 
(100) הקשו <b>התוספות</b> [ד"ה "אלמא"] כיצד אפשר לומר שרב נחמן סובר וסתות דרבנן, והרי רב נחמן פשט הספק מדברי רב הונא, ולעיל [טו, א] מצינו במפורש שרב הונא סובר וסתות דאורייתא. ותירצו שבסוגיתנו ביאר רב הונא את דברי רב הסובר וסתות דרבנן. ולעיל היא שיטת רב הונא עצמו שוסתות דאורייתא. <b>החוות דעת</b> [יו"ד קפד, י] מתרץ את קושית התוספות שגם אם וסתות דרבנן זהו דווקא כשאומרת שלא הרגישה במשך היום, ויש ראיה מכך שלא הרגישה שלא היה כלל דם, אבל לעיל טו, א מדובר בבא מהדרך ולא שאל את אשתו אם הרגישה, שהרי שם מדובר גם כשהאשה ישנה, ובלא בירור כלל מודה גם רב הונא שוסתות דאורייתא. ומדברי החוות דעת מבואר שהמחלוקת אם וסתות דאורייתא או דרבנן שהביאה הגמרא בטו, א איננה אותה המחלוקת שמובאת בסוגיתנו, שבטו, א נחלקו האם בלא ראיה להתיר אסורה מדאורייתא, ובסוגיתנו מודים כולם שבלא ראיה האיסור מדאורייתא, ונחלקו רק באומרת לא הרגשתי האם נתיר מדאורייתא מחמת דבריה. ונראה שהתוספות שלא תירצו כחוות דעת הם כפי שיטתם [טו, א ד"ה אפילו] שאין מקום לחלק בין יום הוסת לאחריו, ובהכרח שלא סברו שסיבת ההתר היא מכך שלא הרגישה שהרי ביום הוסת לא שייכת הוכחה זו. והחוות דעת סובר <b>כבית יוסף</b> [קפד] שהוכיח שהרשב"א חולק על התוספות. 
(101) <b>הרמב''ן</b> [טו, א] הוכיח מהלשון <b>''בדקה</b> ומצאה טהורה" שגם אם וסתות דרבנן אסורה האשה אחר הוסת עד שתבדוק וכשיטת התוספות [טו, א ד"ה "אפילו"], שהרי מימרה זו היא מדברי רב שהעמידה הגמרא שסובר וסתות דרבנן. ואולם <b>מרש''י</b> [ד"ה וסתות דאורייתא] משמע שחולק וסובר שלמ"ד וסתות דרבנן אין צריך בדיקה אחר הוסת, וכן היא גם שיטת <b>הרי''ף</b> <b>והרמב''ם</b> [איסו"ב ד, ט] כפי שביאר דבריהם הרמב"ן [טו, א]. וצריך לומר שיפרשו שהוצרך רב להזכיר "בדקה" בשביל תחילת המימרה שנמצאת טמאה, ורק ע"י בדיקה שייך שתדע שטמאה. 
(102) צריך לבאר מה בירור יש בבדיקה בשיעור אותיום אחר יום הוסת, והרי אין החשש רק שמא ראתה ברגע האחרון של היום אלא בכל רגע במשך היום יתכן שראתה, ובדיקת אותיום רק מבררת שרגע אחד קודם לא היה דם ומוכיחה על טהרה ברגע אחרון של הוסת, אבל אין בה ברור על שאר היום. ותירץ <b>החוות דעת</b> [יו"ד קפד, ט] שסוגיתנו עוסקת באשה שראיותיה קבועות גם לשעה מסוימת, ובמקרה כזה אפשר שתבדוק אותיום אחרי שעת הוסת ותוכיח על טהרתה. והקשה החוות דעת והרי הלכה כרבנן [סג, ב] שאין וסת לשעות, ואם כן גם כשיש לה שעה קבועה אין משתנה דין הוסת. ותירץ שרק לחיוב פרישה מבעלה לא סומכים על השעה הקבועה אבל לדין בדיקה אינה צריכה לבדוק אלא ברגע הוסת. <b>החזו''א</b> [יו"ד פ, יט-כא] מחדש שגם אם וסתות דאורייתא אין הכוונה שישנו חשש שתראה ביום זה, ומודים כולם שאין טבע הוסת גורם ספק, אלא מהלכה למשה מסיני נאמר חיוב דין לבדוק ביום זה, ואף על פי שהבדיקה אינה הוכחה שלא היה דם בשאר היום. ומטעם זה מועילה גם בדיקה בשיעור אותיום אחר הוסת, ואפילו שביררה הבדיקה רק את הרגע האחרון ביום, די בכך לקיים דין בדיקה, שהרי גם כשבודקת בתוך הוסת הבירור הוא רק על רגע הבדיקה. <b>בשבט הלוי</b> [קפד, ד] כתב שביום הוסת ראוי שתבדוק ג' פעמים בוקר צהרים וערב שרק בכך יוכח שלא היה דם במשך כל היום, ואין מספיקה בדיקה אחת שמוכיחה רק על אותו הרגע. והוסיף שמי שקשה לה תבדוק פעם אחת בערב ותהיה הבדיקה גם בחורים ובסדקים, ואם תמצא טהורה יש בזה ראיה שלא היה דם במשך כל היום, שאם היה דם ביום הוסת הוא היה נשאר בחורים וסדקים. אבל <b>החזו''א</b> [במכתב בספר טהרת בת ישראל] פסק שמספיקה בדיקה אחת ובכל רגע שתרצה במשך יום הוסת, וזה לשיטתו שהבדיקה אינה לברר לגמרי אלא יש רק דין בדיקה לבדוק רגע אחד ביום. 
(103) יש לבאר מהו טעמו של שמואל שלא סמך על בדיקה אותיום אחר הוסת והרי במשנה [יד, א] מצינו שדם הנמצא בשיעור אותיום אחר הביאה חייבים חטאת, ומכך שמביאה קרבן מוכח שדם שיצא מהגוף בזמן קצר שכזה ודאי כבר פירש קודם, ומדוע נחמיר בבדיקות הוסת יותר מבאיסור חולין בעזרה. <b>ובחידודי הלכות</b> ביאר, ששמואל סובר כרבי אושעיא [ס, ב] שהמשנה [יד ב] מדברת דווקא אחר תשמיש, שמעכב השמש לדם מלצאת כשיעור אותיום. אבל כשאין מעכב, הוא יוצא מיד, ולכן בעבר הוסת כשאין דבר המעכב את הדם, אפילו בדקה אותיום חוששים שמא יצא קודם, ונפל לארץ. ורב הסובר שמועילה בדיקת אותיום, סובר כבר פדא, החולק שם על רבי אושעיא. <b>החזו''א</b> [יו"ד פ, כא] תירץ על פי שיטתו שהובאה בהערה הקודמת שיש רק דין לבדוק ואין צורך בבירור, וסבר שמואל שדין הבדיקה מחייב לעשות את מעשה הבדיקה דווקא ביום הוסת, ואין תועלת בבירור שישנו בבדיקת אותיום לקיום דין בדיקה. <b>רש''י</b> [ד"ה "וכאן שלא"] הביא פירוש נוסף בתירוץ רבי זירא, שרב ושמואל לא נחלקו כלל ולכו"ע מועילה בדיקה אותיום, ודברי רב הם בבדיקה בתוך אותיום שמועילה ושמואל דיבר בבדיקה אחר אותיום. "וכאן שלא בדקה עצמה כשיעור וסת" הוא ביאור באיזה מקרה דיבר שמואל, ולפירוש זה מיושבת היטב המשנה יד, א בין לרב ובין לשמואל. 
(104) התוספות [ד"ה "ורב נחמן"] הכריעו להלכה שוסתות דרבנן משום שרב נחמן בר יצחק שהוא בתראי סובר שלרב וסתות דרבנן, והלכה כרב באיסורים. וכן פסק השו"ע [יו"ד קפד, ט]. ואף על פי שהגמרא לקמן [סג, ב] דורשת את איסור יום הוסת מהפסוק "והזרתם", תירץ <b>הראב''ד</b> שזהו אסמכתא בלבד. ונסתפקו הפוסקים האם לכל הדינים וסתות דרבנן, או שרק דין בדיקה הוא מדרבנן אבל חיוב פרישה הוא מדאורייתא. א. <b>הנודע ביהודה</b> [קמא, נה] סובר שרק כשעבר הוסת והספק הוא על העבר מותרת מדאורייתא שיש חזקה שנשארה בטהרתה, אבל ביום הוסת עצמו אסורה האשה מדאורייתא, שביום זה יש גם חשש שתראה בעתיד תוך כדי ביאה, וחזקה לא מלמדת על העתידות. ב. <b>החוות דעת</b> [קפד, י] חילק גם הוא בין חשש בעבר לחשש בעתיד אולם מטעם אחר, שרק אחר הוסת שאומרת שלא הרגישה, אפשר לסמוך על כך שרוב דמים באים בהרגשה כדי להוכיח שלא היה דם, אבל ביום הוסת עצמו ישנו חשש שתראה תוך כדי ביאה בהרגשה. ג. <b>הרא''ה</b> [בדק הבית ד, א] <b>והמאירי</b> מחדשים שחיוב הפרישה מתשמיש ביום הוסת הוא משום שביום זה שמסוגל לראיה חוששים שיגרום התשמיש לדם לצאת, ולכן דווקא כשעבר היום ולא שימשה וכל החשש הוא שגרם הוסת לבדו לדם מדאורייתא לא חוששים. ופירוש זה באיסור תשמיש ביום הוסת כתב גם הב"ח [יו"ד קפד, ד"ה "ופרישה"], אולם הוא סובר שגם חשש זה הוא רק מדרבנן. ד. <b>הערוך השולחן</b> [יו"ד קפד, ד] סובר שגם אם וסתות דרבנן ודאי הוא שיבוא הדם ביום זה, ואף על פי כן כיון שלא הרגישה אין איסור דאורייתא. וביום הוסת שיש עדיין מקום לחשש שתראה בהרגשה אסורה מדאורייתא. ולפי כל השיטות הללו מיושבת הגמרא בשבועות [יח, א] שהבא על אשתו בסמוך לוסת חייב בקרבן, ומכך שמחייב הוסת קרבן מוכח שוסתות מדאורייתא, ודלא כמ"ד וסתות דרבנן, ולמבואר שמודים כולם שביום הוסת האיסור הוא מדאורייתא ניחא. וראה מה שכתב <b>הגר''ח</b> [איסו"ב ד, יב] לדחות ראיה זו. <b>החזו''א</b> [יו"ד פ, יט] סובר להפך שגם אם וסתות דאורייתא זהו רק לדין בדיקה, אבל חיוב פרישה מתשמיש ביום הוסת מודים כולם שהוא רק מדרבנן. 
(105) הקשו <b>התוספות</b> [ט, א ד"ה "הא"] אולי מדובר שבדקה ומצאה טמאה, ובמקרה שכזה גם אם וסתות דרבנן טמאה למפרע, וקמ"ל רבי מאיר שבהיתה במחבוא אין חוששים. ותירצו שעיקר ההוכחה שוסתות דאורייתא הוא מלשון "הדמים" שנקט רבי מאיר שמשמע דמים הידועים ומבוררים לבוא. <b>הרשב''א והרמב''ן</b> הקשו לשיטתם שגם אם וסתות דרבנן אסורה עד שתבדוק, אפשר שסבר רבי מאיר וסתות דרבנן והיתה במחבוא פטורה מלבדוק. ותירץ הרמב"ן שלמ"ד וסתות דרבנן אם לא היתה יכולה לבדוק ביום הוסת פטורה מבדיקה גם אחרי הוסת. וביאר <b>הפרדס רימונים</b> [קפד מקש"ז, יב] שסובר הרמב"ן שכל חיוב הבדיקה אחר הוסת הוא משום קנס, על שעברה על תקנת חז"ל, אבל מעיקר הדין אם וסתות דרבנן לא חוששים לטומאה, ולכן אם נמנעה בלבדוק בוסת משום אונס אין טעם לקנס פטורה מבדיקה. והקשה הפרדס רימונים מהרמב"ן בהלכותיו [פרק ה, הלכה כד] שכתב שהיתה במחבוא מותרת משום שחרדה מסלקת הדמים, והרי להלכה שוסתות דרבנן א"צ לטעם זה ומותרת משום שאין סיבה לקנס. ויש לבאר את עיקר דברי <b>הרמב''ן</b> שחיוב הבדיקה הוא רק משום קנס, שלכאורה אם אין חשש טומאה מדוע תקנו כלל לבדוק, ובלא תקנה גם לא תהיה סיבה לקנוס את הנמנעת מלבדוק. ונראה לתרץ על פי מה שכתב <b>הר''ן</b> [שבועות ה, א] שהטעם שעבר הוסת פטורה מלבדוק אינו משום שאין חשש טומאה, אלא משום שאין תועלת בבדיקה בשעה זו, שגם אם ימצא העד נקי אין לנו בירור שלא היה דם בשעת הוסת ואבד, שאין דרך כותלי הרחם להעמיד דם. ואפ"ל שגם הרמב"ן סובר כן ולכן כתב שבדיקה אחרי הוסת היא רק משום קנס, אבל בדיקה ביום הוסת עצמו מודה גם הוא שהיא מעיקר הדין. 
(106) <b>התוספות</b> [ד"ה "ומר"] הקשו וכי אשה שיש לה מכה תהיה טהורה לעולם משום שנתלה כל דם שתראה במכה, והרי קודם שהיה לה מכה היה טבעה לראות ככל הנשים, ובודאי חלק מהדמים אינם מהמכה. ותירצו שדווקא כשמרגישה שהמכה מדממת מותרת, אבל כשיצא דם בלא שתחוש דימום במכה אסורה, ולסוברים שוסתות דאורייתא גם במקרה זה אסורה, ואף על פי שידוע שהמכה הוציאה דם, חוששים שגם המקור הוציא דם יחד עמו ונתערבו הדמים זה בזה. <b>הרשב''א</b> [תורת הבית בית ז שער ד כג, א] חולק על התוספות וסובר שגם בלא הרגשת דימום מהמכה מותרת, שכיון שאשה זו אינה יכולה לבדוק עצמה לא רצו חכמים לאוסרה לבעלה. והקשה <b>החתם סופר</b> כיצד הקלו בספק איסור דאורייתא. <b>ובערוך לנר</b> תירץ שמכיון שדם שיצא בלא הרגשה מותר מהתורה, ומה שאסורה הרואה דם בלא הרגשה הוא משום החשש שמא הרגישה ולא שמה לב, לכן כשיש צד נוסף להתיר, שאולי הדם מהמכה יש כאן ספק ספיקא ומותרת. 
(107) <b>הרמב''ן</b> סובר שגם אם וסתות דרבנן לא התירו כשעבר הוסת עד שתבדוק ותהיה ראיה שלא היה דם ביום הוסת, וכן היא גם שיטת <b>התוספות</b> [טו, א ד"ה "אפילו"]. ויש להקשות שגם למ"ד וסתות דרבנן מדוע מותרת כשיש לה מכה, והרי חסרה לנו הבדיקה הנצרכת להתר, וגם אם הדם שנמצא בעד אינו סיבה לאסור, אין בבדיקה זו ראיה להתר. ותירץ הרמב"ן שהקלו חכמים במקום שאין אפשרות לבדוק והתירו איסור וסתות שהוא מדבריהם. 
(108) <b>הרמב''ם</b> [איסו"ב ח, יד] פסק שאשה שראתה דם מחמת מכה, היא טהורה, והדם טהור, וכרבי שמקור מקומו טהור. ולכאורה סותר הוא בזה למה שפסק [משכב ומושב א, ט] שיולדת שיצא דם מהדופן עם הולד, "אותו הדם אב מאבות הטומאה שהמקור מקומו טמא". ותירץ <b>בחידודי הלכות</b> [סו] שרק דם שבא מהרחם נטמא במגע המקור אבל דם מכה שתולדתו במקום אחר גם כשנגע אחר כך במקור אינו נטמא. ולדבריו פירוש דברי רבי הוא, "אי חיישת לוסת" והדם הוא מהרחם ולכן נטמא במקור, תטמא גם את האשה. ואם "לא חיישת לוסת" ואינך מסתפק שהדם הוא מהרחם, אלא תולים שהגיע ממכה, אם כן גם לא יטמא במגע במקור. 
(109) <b>במשנה</b> לעיל יא, א מצינו שחייבת אשה לבדוק קודם תשמיש, ונשנה דין זה פעם נוספת <b>במשנה</b> יד, א. אולם <b>במשנה</b> טו, א מבואר להפך ש"כל הנשים בחזקת טהרה לבעליהן". ותירצה <b>הגמרא</b> [יא, ב] שהמשניות שחייבו בדיקה עסקו באשה שעוסקת בטהרות, אבל אשה שאינה עסוקה בטהרות אינה צריכה בדיקה והיא בחזקת טהרה. ונחלקו הראשונים אם תירוץ זה נשאר למסקנא, שבדף יב, ב אמר ר"י אמר שמואל הלכה כרב חנינא בן אנטיגנוס שחייב אשה שאין לה וסת קבוע לבדוק קודם תשמיש ואחריו, ונסתפקה הגמרא אם דין זה הוא גם באשה שאינה עסוקה בטהרות, והסיקה "מאן דמתני הא לא מתני הא", ובפירוש תירוץ זה מצינו ג' פירושים שהם ד' שיטות להלכה: א. <b>רש''י הרמב''ן והרשב''א</b> [תורת הבית בית ז שער ד] ועוד הרבה מהראשונים סוברים שאין שינוי להלכה במסקנת הגמרא, ונשאר הדין שאשה שאינה עסוקה בטהרות פטורה מבדיקה. ב. <b>הר''ח והרמב''ם</b> [איסו"ב ד, יד] מבארים את תירוץ הגמרא שיש מחלוקת האם נשים שאין להן וסת קבוע חייבות בבדיקה גם כשאינן עסוקות בטהרות והכריע שמואל לחומרא. ולשיטתם כן היא ההלכה שרק אשה שיש לה וסת קבוע פטורה מבדיקה כשאינה עסוקה בטהרות, אבל אם אין לאשה וסת קבוע חייבת תמיד לבדוק קודם תשמיש ואחריו. וטעם החילוק בין אשה שיש לה וסת לאשה שאין לה כתב <b>הר''ן</b> [שבועות ב, א] שאשה שאין לה וסת קבוע מושפעת ראית הדם אצלה מגורמים שונים ויש לחשוש שגם התשמיש יגרום לה לראיה. ג. <b>הרי''ף</b> [שבועות ב, א] סובר שבג' פעמים ראשונות שמשמשת אשה שאין לה וסת קבוע חייבת לבדוק קודם תשמיש ואחריו, ואחר כך הוחזקה שאינה רואה ופטורה. ד. <b>הראב''ד</b> למד בדברי הרי"ף וכן <b>הש''ך</b> [קפו, א] שכל הנשים פטורות מבדיקה, ורק אשה שראתה פעם אחת מחמת תשמיש צריכה לבדוק אחר כך ג' פעמים. למעשה הקל <b>הרמ''א</b> [קפו, א] ופסק כרוב הראשונים שגם אשה שאין לה וסת פטורה מבדיקה. <b>הבאר היטב</b> [קפו, א] הביא שנהגו לבדוק קודם תשמיש וכן הכריע <b>באגרות משה</b> [חלק ג, כ]. 
(110) נחלקו הראשונים לאיזה בדיקות משמשים ב' העדים המוזכרים במשנה, <b>רש''י</b> [ד"ה "שני עדים"] פירש ששניהם לבדיקת האשה, אחד לקודם תשמיש והשני לאחריו. וכתב <b>הרמב''ן</b> שלמד רש"י את פירושו מלשון <b>''צריכה''</b>, שנקטה המשנה בלשון נקבה משום שמדובר בעדי האשה. והקשה <b>הרמב''ן</b> שבמשנה לעיל [יד, א] מבואר שרק צנועות מהדרות ומתקנות להן עד נוסף לאחר תשמיש אבל שאר נשים משתמשות באותו העד לבדיקה שלפני ואחרי תשמיש, ולפירוש רש"י לא דיברה משנתינו בסתם נשים. עוד הקשה הרמב"ן מדוע לא הזכירה המשנה גם את עד הבעל ובדיקותיו. <b>הריטב''א</b> הוסיף להקשות שהמשנה יד, א הזכירה ג"כ "ב' עדים" ושם הפירוש עד אחד לאשה והשני לבעל, ואין מסתבר שנקטו ב' משניות סמוכות לשון זהה בפירוש שונה. ומחמת קושיותיהם חולקים <b>הרמב''ן והריטב''א</b> ומפרשים שגם במשנתינו "ב' עדים" הכוונה אחד לעד האשה שבודקת בו לפני התשמיש ולאחריו, ועד השני הוא לבעל. ומה שנקטה המשנה "צריכה" בלשון נקבה אף על פי שמדובר גם בבדיקת הבעל, תירץ הרמב"ן שהאשה דרכה להכין את העדים. הריטב"א תירץ שכיון שהדם מגיע מהאשה דיברו בה. ולפירוש הרמב"ן אין צריך להעמיד המשנה דווקא בעדים חדשים, שדווקא רש"י שהעמיד ששני העדים הם לאשה הוצרך לזה כדי לבאר מדוע שלא תשתמש האשה באותו העד קודם התשמיש ואחריו, אבל לרמב"ן שביאר ששני העדים הם לשני בני אדם שונים פשוט שנצרכים שני עדים נפרדים. <b>התוספות</b> [ד"ה בית שמאי] פירשו המשנה כרמב"ן שעד אחד הוא לבעל, אולם סוברים שצריכים העדים להיות חדשים שכן הוא עיקר הדין בבדיקה אחר תשמיש. 
(111) נחלקו רש"י והרמב"ן האם גם העד שבדקה בו קודם תשמיש יכולה להמתין ולעיין בו רק בבוקר, או שדין זה הוא בעד שבדקה בו לאחר תשמיש, ונובעת מחלוקת זו ממחלוקתם בביאור המשנה. <b>רש''י</b> [ד"ה שני עדים] סובר שגם בעד שבדקה קודם תשמיש יכולה לעיין רק למחר, וזה כשיטתו שהמשנה דיברה גם על עד זה. אבל <b>הרמב''ן</b> שפירש שהמשנה דיברה רק על עדים שלאחר תשמיש, סובר שרק בהם יכולה להמתין, אבל קודם תשמיש אסור לה לשמש עם בעלה קודם שתעיין בעד. עוד נחלקו רש"י והרמב"ן מהו טעם התקנה לבדוק קודם תשמיש, הרמב"ן מפרש שחששו לאיסור נדה לבעלה, ואף על פי שבסתם נשים לא תקנו זהו משום שלא חידשו בדיקות לצורך זה, אבל בעסוקה בטהרות שבין כך בודקת הוסיפו עוד בדיקה להצילה מאיסור לבעלה. וטעם זה שייך לשיטתו שחייבים לבדוק העד לפני התשמיש, ואם יהיה דם ידעו קודם המעשה וימנעו מאיסור. אבל רש"י הסובר שאין צורך לעיין בעד קודם תשמיש, ביאר [בעמוד ב ד"ה "זו מוכיחה"] שהבדיקה קודם תשמיש היא רק כדי שאם ימצא דם ידעו שחייבים חטאת. 
(112) שיטת <b>רש''י</b> ורוב הראשונים שאשה שאינה עסוקה בטהרות פטורה מבדיקה קודם תשמיש, ולדבריהם מובן היטב שאפשר להמתין בעיון בעד עד לבוקר, שאין חשש שיטמאו טהרות כתוצאה מהמתנה זו. ואולם <b>הרמב''ם</b> [איסו"ב ד, יד] <b>והר''ח</b> [הובא ברש"י יב, ב] סוברים שגם אשה שאינה עסוקה בטהרות חייבת בבדיקה, כדי לברר שאינה אסורה לבעלה, וצריך עיון כיצד יפרשו דין המשנה שיכולה להמתין בעיון בעד לבוקר, וממשיכה לשמש עם בעלה כל הלילה. ותירץ <b>הסדרי טהרה</b> [קפו, ג] שהרמב"ם יעמיד משנתינו באשה שיש לה וסת קבוע, שבה מודה גם הוא שלא חששו לאיסור נדה. אבל <b>מהרמ''א</b> [קפו, ב] מוכח שחולק וסובר שלרמב"ם נאמר דין משנתינו גם באשה שאין לה וסת וגם היא אינה צריכה לעיין עד הבוקר, וכן מוכח <b>מהכסף משנה</b> [איסו"ב ד, טו] <b>והערוך לנר</b> [טז, ב] שאין מחלוקת בין הראשונים בפירוש משנתינו. וצריך לומר שאף על פי שסובר הרמב"ם שחייבו בדיקה גם להציל מאיסור נדה לבעלה, לא הטריחו אותה לקום ולעיין באמצע הלילה. בעיקר הדין שהקלו בבדיקות לאשה שאינה עסוקה בטהרות, הקשה <b>הרע''א</b> [חלק א, סב] שאיסור נדה לבעלה חמור יותר מטומאת טהרות, שהבא על הנדה עונשו כרת ומדוע הקלו באיסור החמור. ותירץ <b>הרע''א</b> שדם שיצא בלא הרגשה אינו אוסר אשה לבעלה [כדלקמן נז, ב], ואילו לטהרות גם בדם כזה יש טומאה, ולכן באיסור נדה כיון שלא הרגישה אינה אסורה מדאורייתא והקלו בבדיקות, מה שאין כן לטהרות שאינם תלויים בהרגשה, חששו לטומאה דאורייתא חייבו בירור בבדיקה. 
(113) <b>הרמב''ן</b> הקשה על פירוש <b>רש''י</b> שמצריך עדים חדשים, מה יועיל אור הנר והרי משתמשת היא באותם עדים ואינם חדשים. והוכיח מזה כפירושו שמועילים גם ישנים. ותירץ <b>הרש''ש</b> [בתוספות ד"ה ב"ש] שפירוש "חדשים" שכתב רש"י כוונתו שצריך עדים <b>אחרים</b> לכל בדיקה ולא תשתמש באותו העד, כדי שתדע אם הדם הוא מלפני תשמיש או מאחריו, ומודה גם רש"י שאפשר להשתמש בעדים ישנים, ואולם <b>בתוספות</b> כתוב במפורש שהעדים צריך להיות חדשים. ותירץ <b>בערוך לנר</b> שאם מעיינת בעד מיד אחר הבדיקה קודם שנספג הדם בעד מודים כולם שגם עד ישן כשר לבדיקה. 
(114) כן היא שיטת רש"י, שלב"ה אין צריך לבדוק בין תשמיש לתשמיש. <b>התוספות</b> [ד"ה בית שמאי] סוברים שגם בית הלל מודים שחייבת לבדוק אחר כל תשמיש, וכל המחלוקת היא שבית שמאי הצריכו שהעדים שבודקים בהם אחרי התשמיש יהיו חדשים, ובית הלל סוברים שאפשר לבדוק גם בעדים ישנים. ומחלוקת זו היא רק בעדים שבודקת בהם אחרי התשמיש אבל בעד שבודקת קודם תשמיש מודים כולם שרק צנועות מהדרות ולוקחות עד חדש וכמפורש במשנה יד, א. וכפירוש התוספות סובר גם <b>הרמב''ם</b> [איסו"ב ד, יז]. <b>מהרמ''א</b> [יו"ד קפו, ב] נראה שפסק כרש"י, אולם <b>הסדרי</b> <b>טהרה</b> הגיה ושינה הגירסא ברמ"א שגם הוא פוסק כתוספות. 
(115) צריך ביאור מדוע גם התשמיש צריך להיות לאור הנר ולא מספיק שידליקו הנר אחרי התשמיש ויבדקו העד. ולקמן [יז, א] פירשה <b>הגמרא</b> שבאמת כן הוא פירוש דברי בית שמאי שרק הבדיקה היא לאור הנר. ועדיין קשה שהטעם שביארה הגמרא כן הוא מחמת הקושיה שאיסור לשמש לאור הנר, ומשמע שלסוברים שאין איסור נשאר פירוש הדברים כפשוטם שגם התשמיש הוא לאור הנר. וי"ל על פי מה שכתב <b>הערוך לנר</b> [בתוס' ד"ה בית שמאי] שכיון שהעד ישן הבדיקה צריכה להיות במהירות קודם שיספג הדם בעד, ואם לא יהא הנר דולק גם בתשמיש, חוששים שיתעכבו עד שידליקהו. 
(116) <b>התוספות</b> [ד"ה בית שמאי] דייקו את שינוי הלשון בין קושית בית שמאי שנחשוש ש"תחפנה שכבת זרע", לתשובת בין הלל שצריך לחשוש ש"נימוק והולך לו". ופירשו התוספות שקושית בית שמאי היא שאם משתמשת באותו העד תחפה שכבת הזרע שבעד על הדם, וכיון שהנידון הוא בעד מתאים לשון "חיפוי". ותשובת בית הלל היא שמכל מקום יש חשש שבתוך הרחם קודם הבדיקה ימוק הדם, וברחם מתאים לשון "נמוק". ופירוש זה הוא רק לשיטת התוספות שלכו"ע צריך בדיקה בין תשמיש לתשמיש, אבל <b>לרש''י</b> שאין צריך לבדוק כל הלילה גם קושית בית שמאי היא שנחשוש שבמשך הלילה ימוק הדם בתוך הרחם וצ"ע שינוי הלשון. <b>ובערוך לנר</b> הקשה שגם לתוספות קשה דחית בית שמאי "אינו דומה נימוק פעם אחת לנימוק שתי פעמים", וקראו עכשיו נימוק למה שקראו בתחילה תחפה. 
(117) בפירוש <b>הריטב''א</b> מיושבת קושיתם האחרונה של <b>התוספות</b> [ד"ה בית שמאי], שלפירוש <b>רש''י</b> שאין צריך לב"ה לבדוק באמצע הלילה גם לטהרות אין חשש כלל שתראה בין תשמיש לתשמיש ומהיכן למד רבי זירא שבעל נפש לא יבעל וישנה. ותירץ הריטב"א שרק משום שאין אפשרות לתקן הדבר לגמרי הקלו ב"ה אבל מודים הם שיש מקום לחשש שיגרום התשמיש שתראה. 
(118) הקשו <b>התוספות</b> [ד"ה "לא"] מנין לנו שהברייתא דיברה על בעל נפש, אולי דין הברייתא הוא מעיקר הדין שגם רבי זירא מודה שפטורה מבדיקות לבעלה. ותירצו שלשון "מותרת" משמע היתר גמור לכל העולם. <b>הכסף משנה</b> [איסו"ב ד, יז] כתב <b>שהרמב''ם</b> סובר ש"בעל נפש" שנקט רבי זירא אין הכוונה למידת חסידות אלא שכן ראוי לכל אדם וכך היא ההלכה, וכן כתב גם <b>בבית יוסף</b> [יו"ד קפד], ולדבריהם מיושבת קושית התוספות, שגם אם הברייתא דנה בעיקר הדין קשה על ר"ז. <b>הרמב''ן והרשב''א</b> הוכיחו כפירוש התוספות שרבי זירא נתכוון רק למידת חסידות שרבי זירא עצמו אמר במפורש לעיל [יב, א] שאסור לאשה שאינה עסוקה בטהרות לבדוק קודם תשמיש. ובישוב דעת הכסף משנה מקושיא זו כתב <b>בחכמת בצלאל</b> שהרמב"ם [איסו"ב ד, טז] חילק בין בדיקה קודם תשמיש שהיא רק הידור, לבדיקה אחר תשמיש שהיא חיוב מעיקר הדין, ואם כן אין סתירה מדברי רבי זירא בדף יב, א שדן בקודם תשמיש, לדבריו בסוגיתנו שהם על אחרי התשמיש. <b>הערוך לנר</b> הקשה על הכס"מ שהרמב"ם פסק [שם] שאין צריך לעיין בעדים עד לבוקר, ואם הלכה כרבי זירא שחוששים לאיסור לבעלה כיצד תשמש קודם שעיינה בעד. ומשום קושיתו חולק הערוך לנר וסובר שגם הרמב"ם מודה לשיטת התוספות שרבי זירא חייב רק ממידת חסידות, ורבא חולק וסובר שאפשר להמתין עד לבוקר, וכרבא פסק הרמב"ם להלכה. 
(119) <b>הרמ''א</b> [יו"ד קצב, ב] פסק שחייב הבעל לשאול האשה קודם שיגע בה אם טהורה היא, וכתב <b>החוות דעת</b> [חידושים, קפה, א] שצריך אמירה מפורשת שטהורה ולא מספיק ששוכבת אצלו או שאר רמיזות שתרמוז שטהורה. וכן נראה שסובר גם <b>הש''ך</b> [קפה, ד] שפסק שהאומרת טמאה אני, אם חוזרת בה ונותנת אמתלא לדבריה הקדומים שאמרה טמאה מותרת, אולם צריכה האשה להוציא האמתלא במפורש מפיה. ואולם <b>בשבט הלוי</b> [קפה, ב] חילק בין אומרת נטמאתי שצריכה להגיד במפורש, לאשה שידוע שנטמאה, שמועיל בה גם רמז, וכן כתב גם <b>בלחם ושמלה</b>, והסיק בשבט הלוי שהרוצה להחמיר יש לכך מקום. 
(120) מחלוקת רבי יוחנן וריש לקיש אינה רק מהו הפסוק שממנו נדרש האיסור אלא נחלקו גם מהו יסוד האיסור, שלר"י היום אינו מתאים להריון ילדים, ולר"ל ביום יש חשש שתתגנה אשתו, וכתב <b>הערוך לנר</b> ג' חילוקים לדינא ממחלוקת זו: א. לרבי יוחנן מותר לשמש ביום עם אשה שאינה ברת בנים כגון מעוברת או מניקה, ולר"ל אסור שגם בה יש חשש שתתגנה עליו. ב. לר"ל מותר למשמש ביום בבית אפל, שאין בו חשש שתתגנה. ולר"י אסור, שהרי יום הוא ואין ראוי להריון. ג. המשמש בלילה לאור הנר יש לחוש שתתגנה ואסור לר"ל, ולר"י מותר. 
(121) <b>הגמרא</b> בסנהדרין [צו, א] דורשת מהפסוק "ויחלק עליהם לילה", שהמלאך שנזדמן לו לאברהם אבינו במלחמתו עם ארבעת המלכים לילה שמו, כמו שנאמר "והלילה אמר הורה גבר". ופירש <b>המהרש''א</b> שכוונת הגמרא שם לנאמר בסוגיתנו שהמלאך ששמו לילה הוא ממונה על ההריון והא שאומר על הילד אם יהא גיבור, וכשנולד אמרפל מלך שנער שהוא נמרוד אמר המלאך שיהא גיבור ציד ולכן בדרך הטבע לא היה בכח אברהם לנצחו, ונזדמן אותו מלאך ושינה את גזירת יצירתו ויכל אברהם לנצחו. <b>הערוך לנר</b> פירש להפך מהמהרש"א, שכוונת הגמרא שהמלאך לילה אמר על אברהם קודם יצירתו שיהא גבור, וע"י זה היה בידו לנצח ד' המלכים. 
(122) כתב <b>הרמב''ם</b> [תשובה, ה, ב] "אל יעבור במחשבתך דבר זה שאומרים טפשי אומות העולם ורוב גולמי בני ישראל שהקב"ה גוזר על האדם מתחילת ברייתו להיות צדיק או רשע, אין הדבר כן אלא כל אדם ראוי להיות צדיק כמשה רבינו או רשע כירבעם או חכם או סכל". והקשה <b>ההגהות מיימוני</b>, שדברי הרמב"ם שלהיות חכם או סכל תלוי בבחירת האדם, נסתר מסוגייתנו, האומרת שהמלאך אומר על הוולד קודם יצירתו אם יהא חכם או טיפש. ותירץ, שסכל וטיפש הם ב' ענינים, ומה שכתב הרמב"ם חכם הוא לענין יראת שמים. <b>ובכסף משנה</b> כתב, שתירוץ זה אין לו טעם, שלא שייך ענין של סכל ליראת שמים. <b>המהרי''ץ חיות</b> ביאר על פי דברי הרמב"ם <b>במורה נבוכים</b> [נד], שיש ב' עניני חכמה, האחד, להשיג מעלת המדות, והשני, להשיג אמיתות מציאותו יתברך. והחכמה להשיג אמיתות מציאותו שייכת היא ליראת שמים, ותלויה בבחירה. <b>החכמת בצלאל</b> תירץ על פי דברי הרמב"ם <b>בשמנה פרקים</b> [פרק ח], שכל הנגזר על האדם אינו בהכרח כלל שכך יהיה, אלא רק שיש שיקל עליו להשיג הדבר ויש שיקשה אולם הכל מסור בידו. כגון אם יהא עצם מוחו בלידתו זך ויבש יקל עליו לזכור הענינים יותר מבעל לחה לבנה רבה במוח, אולם אם לא יעורר כוחותיו ישאר סכל בלי ספק, ואם ילמד רב הליחות ידע ויבין. ולפ"ז אין סתירה מסוגיתנו שאומר המלאך אם יהא חכם או טיפש לרמב"ם שפסק שהכל תלוי בבחירת האדם, שאמירת המלאך רק משפיעה על טבעו מה יקל להשיג ומה יקשה אבל אינה קובעת לגמרי המציאות. 
(123) הקשו <b>התוספות</b> שבגמרא בברכות [י, א] נאמר שחזקיה ראה שיוולדו לו בנים שאינם הגונים ולכן לא נשא אשה, ואם יראת שמים אינה בידי שמים כיצד נגזר כן קודם שנולדו. ותירצו התוספות שהראו לו העתידות. עוד תירצו התוספות שמזל הכוכבים בלידה גורם גם אם יהא ירא שמים וידע חזקיה באיזה מזל יוולדו. וביאר <b>המהר''ם</b> שאין זה נחשב בידי שמים משום שאין הקב"ה רוצה לשנות המזל, נמצא לתירוץ זה שאין לפרש שאין יראת שמים בידי שמים משום שמסורה היא דווקא לאדם, אלא יכולה להמסר גם לגורמים אחרים. וראה <b>בחזון</b> <b>איש</b> [סוף אורח חיים] שכתב שיכול אדם להתפלל על יראת שמים של חבירו ואין בזה ביטול הבחירה, שאין הבחירה דווקא בכך שיבחר האדם לעצמו שכל ישראל כאיש אחד הם וכשבחר אחד שיהא לחבירו יראת שמים בידו הדבר ואין נחשב שהיראה בידי שמים. 
(124) בספרים אחרים גרסו שיטה שלישית "שר הנרגז". וביאר <b>המהרש''א</b> ששלושת הפירושים יסודם אחד, שניכר האדם בכוסו בכיסו ובכעסו. "נרגל" בבית המשתאות זהו כוסו. "נרגן" פירשו התוספות שמרננים עליו בבית המשתאות שאין משאו ומתנו באמונה וזהו כיסו. ו"נרגז" הוא כעסו. ופירוש המהרש"א הוא רק לפי גירסתו בתוספות שפירשו מהו "נרגן", אולם גירסתינו בתוספות היא שפירשו מהו "נרגז", <b>ובחכמת</b> <b>בצלאל</b> הביא את כל לשון הערוך שמוכח כגירסתינו. 
(125) <b>בערוך לנר</b> ביאר שארבעת הדברים שכתב בן סירא ענינם אחד הוא, שחייב האדם להזהר במעשים טובים שעושה שלא יאבדם. חכם אם רגיל בבית המשתאות מבזה תורתו במעשיו, וכן אם מתגאה על התלמידים גורם שיבוזו בנ"א לתורה ומפסיד השמירה לנפש שהיה ראוי לה בכח תורתו. המשתין ראוי לו להזהר שלא יטיל ניצוצות על רגליו כמבואר לעיל [יג, א], אולם אם מקיים זהירות זו בכך שאוחז באמה נמצא חוטא והפסיד שכרו. וכן המבקר חבירו מקיים מצווה בהרבותו אהבה ורעות, אולם הנכנס פתאום חוטא בקיום המצווה ומפסידה. 
(126) הקשה <b>המהרש''א</b> [ד"ה יאמר] מדוע רשב"י רק לא אוהבן אם הקב"ה שונאן, ותירץ שכיון שאין אלו איסורים גמורים אין ראוי לעבור משום כך על לאו ש"לא תשנא את אחיך". <b>הערוך לנר</b> חולק וסובר שדי בכך שהקב"ה שונאם כדי להתיר לנהוג כן, והוכיח כן <b>היעב''ץ</b> הוכיח כן מהפסוק משנאיך ד' אשנא. ותירץ הערוך לנר שרשב"י בענוותנותו אמר שלא הגיע למדרגת שנאה לאנשים אלו כפי שהיה ראוי לעשות. היעב"ץ תירץ שראוי לשנוא רק את הנוהגים כן בקביעות, ורשב"י הוסיף שגם הנוהג כך באקראי אינו אוהבו. דף יז 
(127) <b>רש''י</b> [שבת סב, ב ד"ה "ערום"] כתב שלאו דווקא ערום, אלא גם לבוש אסור להטיל מים לפני מטתו, ונקטה הגמרא ערום שבו מצוי שמתעצל להתלבש ולצאת לחוץ. וכן הביא להלכה <b>המגן אברהם</b> [או"ח רמא, א]. וטעם שנאת ד' לנוהג כן הביא <b>המשנה</b> <b>ברורה</b> [שם, א] <b>מהלבוש</b> שהקב"ה חפץ להשרות את שכינתו על כל אחד מישראל, ומי שאין נוהג בנקיון ובצניעות אין הקב"ה יכול להשרות שכינתו עליו. <b>בשו''ע</b> [שם] פסק שאיסור זה הוא רק כשפניו כלפי המיטה ומשתין על הקרקע ולא בתוך כלי, <b>ובפרי מגדים</b> [אשל אברהם, ד] ובהגהות <b>רע''א</b> כתבו שת"ח גם כשמשתין בכלי חייב לכסותו אחר כך, וראה מה שכתב בזה <b>בשער הציון</b> [רמא, ד]. 
(128) הפוסקים דנו האם איסור אכילת שום, בצל, וביצה קלופים נוהג גם בזמן הזה, <b>שהטור</b> <b>והשו''ע</b> השמיטו דין זה מהלכה, אולם <b>בתוספות וברא''ש</b> [ביצה יד, א] התירו לדוך שום ביו"ט כי אי אפשר להכינו בערב יו"ט, משום שיאסר באכילה כשיעבור עליו לילה. בשו"ת <b>שבט הלוי</b> [חלק ג קסט] חקר האם האיסור הוא משום סכנה טבעית או שהיא סכנה סגולית של רוח טומאה, ואם הסכנה היא סגולית אפשר להתיר על פי דברי <b>התוספות</b> [יומא טז, ב] שאין הרוחות מצויות ביננו. והוכיח שהסכנה היא סגולית מלשון הגמרא "רוח רעה שורה עליהן", וכן מכך שהביאה הגמרא דין זה ביחד עם לינה בבית קברות ונטילת ציפורניים שהם ענינים סגוליים. ואולם <b>הגר''א</b> החמיר גם בזמנינו באיסורים משום רוח רעה, ולשיטתו אין נפק"מ מספק זה. מהמרדכי [שבת, פרק המוציא יין] מוכח שאפשר להקל בביצים קלופות בזה"ז שאין רוח רעה מצויה. ומש"ה פסק בשבט הלוי [חלק ו קיא, ה] שאין למחות ביד המקילים ועל המחמיר תבוא ברכה. <b>ובליקוטי הלכות</b> [נדה, יז עין משפט ז] כתב שראוי להחמיר. וראה עוד <b>במנחת יצחק</b> [חלק ב סח, ג]. ונפק"מ מנידון זה גם לאבקת ביצים הנעשות מביצים קלופות שעבר עליהם לילה, <b>ובהר צבי</b> [יו"ד, עד] כתב שאפשר להקל בהם משום שאין ראויים לאכילה. ולענין <b>אבקת שום</b> אם נחשבת לשום קלוף, ראה <b>באגרות משה</b> [יו"ד ג, כ] טעם להתיר. 
(129) <b>בשו''ע הגר''ז</b> [שמירת גוף ונפש, ז] כתב שלא רק משקים מזוגים במים אסורים, אלא ה"ה מים לבד שלנו בכלי מתכות. מבואר שלמד שהאיסור הוא משום המים שמעורבים במשקה, ולא שהתערובת משקה ומים היא הגורמת לאיסור. 
(130) <b>הנמוקי יוסף</b> [מועד קטן יח, א] הביא ב' טעמים לחשש שתפיל, א. משום מיאוס, ב. משום כשפים. ויש לעיין שבגמרא [שם] נאמר שרק אם הציפורניים במקום שבו נפלו בתחילה חוששים שתפיל אבל אם זזו ממקומם אין יותר חשש, ואם המיאוס הוא שגורם לה להפיל מה נפק"מ אם אינם במקום נפילתם. בעיקר הדין שלא חששו בציפורניים שאינן במקום נפילתם, כתב <b>הפרישה</b> [או"ח רמא] שמספיק שיזוזו מעט, ואולם <b>האליהו רבה</b> סובר שצריך שיצאו מחוץ לחדר שבו נפלו. 
(131) <b>המגן אברהם</b> [או"ח רס, א] הביא <b>מהמגיד מישרים</b> שאסור לקוץ ציפורני הידים והרגליים ביום אחד, ויש לעיין מסוגיתנו. <b>ובשערי תשובה</b> [שם, ב] כתב שאין לחוש לזה. 
(132) <b>בגמרא</b> לעיל [טז, ב] נאמרו טעמים אחרים מדוע אסור לשמש ביום, רבי יוחנן אוסר משום "הורה גבר", וריש לקיש מ"בוזה דרכיו". והקשה <b>החכמת בצלאל</b> מדוע הוצרך רב חסדא לטעם נוסף. ותירץ <b>הערוך לנר</b>, שלרבי יוחנן וריש לקיש מעוברת ומינקת יותרו לשמש ביום, שלא יתכן לאסור בהם משום "הורה גבר" שאינן בנות הריון, וכן אין לאסור משום "בוזה דרכיו" שכתב <b>המהרש''א</b> [טז, ב] שהאיסור הוא שתתגנה בעיניו וימנע מפריה ורביה, ואם כן אינו אלא במי ששייך שתתעבר. ולאסור בנשים אלו נצרך הטעם מ"ואהבת לרעך". <b>הרמב''ם</b> [איסו"ב כא, י] כתב "אסור לאיש הישראלי לשמש ביום שעזות פנים היא לו" <b>ובחכמת בצלאל</b> תמה מדוע השמיט הרמב"ם כל הטעמים המובאים בגמרא והוצרך לטעם חדש. וראה מה שכתבנו בהערה הבאה. 
(133) הקשה <b>החכמת בצלאל</b> וכי משום שאינו עובר על דברי חכמים נקרא קדוש, והרי אמר רבא [יב, א] "מאן דלא מקיים דברי חכמים רשע מיקרי". ותירץ שרב הונא דיבר בבית אפל שמעיקר הדין מותר ביום שאין חשש שתתגנה, ובכה"ג רק משום קדושת ישראל שהחמירו על עצמם אין משמשים. ואפשר לומר <b>שהרמב''ם</b> שכתב הטעם לאיסור לשמש ביום משום עזות פנים ולא כתב הטעמים שבגמרא, הוא משום שבסתימות דבריו נכלל גם בית אפל שאיסורו רק משום עזות פנים ולא מעיקר הדין. 
(134) <b>השו''ע</b> [אורח חיים רמ, יא] כתב "אסור לשמש לאור הנר אף על פי שמאפיל בטליתו, וכן אסור לשמש ביום אלא אם כן הוא בית אפל", מבואר בלשונו שישנם ב' איסורים: א. לאור הנר שאסור גם כשמאפיל. ב. לאור היום, שמותר ע"י האפלה. ומצינו שינוי בין האיסור ביום לאיסור לאור הנר בגמרא <b>בביצה</b> [כב, א] שהתירה לשמש לאור הנר ע"י מחיצה בגובה י' טפחים, וכתב <b>הרמ''א</b> [שם] שאף על פי שהאור נראה דרך המחיצה מותר. ואם האיסור לשמש לאור הנר הוא מהטעמים שמוזכרים בסוגיתנו מה הצורך ומה התועלת במחיצה שאינה מונעת האור, ובהכרח שהאיסור לשמש לאור הנר הוא ענין נפרד. ויש להקשות מהי אם כן קושית הגמרא מההתר לשמש לאור הנר, על רב חסדא שאסר לשמש ביום, והרי נר ויום הם איסורים חלוקים. וי"ל שבנר מלבד האיסור הנוסף שיש בו, אסור גם משום יום, שהאיסור ביום הוא משום האור ואין נפק"מ מהו מקורו. וראה <b>בט''ז</b> [רמ, ב] שכל ההתר לשמש לאור הנר ע"י מחיצה הוא כשגם מאפיל בטליתו, ומתירה המחיצה האיסור משום הנר, והאפלה בטלית מתירה האיסור משום האור. 
(135) יש לעיין אולי בית מונבז שימשו ביום בבית אפל וכדברי רבא לעיל שהתיר ביום בבית שכזה. <b>ובערוך לנר</b> הקשה כן בקושית הגמרא הקודמת שהקשתה מהמשנה ש"תשמש לאור הנר", שנפרש שכוונת המשנה היא ע"י האפלת טלית. ותירץ על פי <b>ההגהות מיימוני</b> [יו"ט, ד, ד] שכתב שרק ביום מתירה האפלה ולא בנר. אולם אין בדבריו תירוץ על הקושיה מבית מונבז ששימשו ביום. ואפשר לתרץ <b>שהרמב''ם</b> [איסו"ב כא, י] כתב שרק במקום צורך גדול התיר רבא ע"י האפלה, ואם כן בית מונבז שנהגו כן שלא לצורך א"א לומר שהסתמכו על התרו של רבא. ועדיין יל"ע <b>למגן אברהם</b> [אורח חיים רמ, כו] שפירש שרק בהאפלה בטלית כתב הרמב"ם שמותר רק במקום צורך, אבל בית אפל מותר לכתחילה, ואם כן יכלה הגמרא להעמיד שבית מונבז שימשו בבית אפל. וצ"ע. 
(136) <b>במשנה</b> לעיל [יא, א יד, א] מצינו שיש חיוב לבדוק קודם תשמיש ולאחריו, ולצורך בדיקה זו הכריזו מיהו הצריך עדים לתשמיש. ויש לעיין <b>שבגמרא</b> [יב, א] נאמר שרק העוסקות בטהרות מחויבות בבדיקה זו, ומדוע הכריזו לכולם לקחת עדים. ותירץ <b>הריטב''א שבגמרא</b> <b>בב''ק</b> [פב, א] נאמר שרוב בני ארץ ישראל היו עוסקים בטהרות. ובפירוש זה מבואר מדוע רק בארץ ישראל נהגה הכרזה זו ולא בבבל, שבבבל שלא היו מצויים טהרות היו פטורים מבדיקה קודם תשמיש. 
(137) <b>רש''י</b> [ד"ה "ולא"] פירש שמעלת השחקים לבדיקה היא בכך שהם לבנים יותר. <b>התוספות בשבועות</b> [ו, ב ד"ה "גלימא"] הוכיחו מהסוגיא שם להפך שהחדשים לבנים יותר מהשחקים, ולכן פירשו שמעלת שחקים לבדיקה היא בכך שהם רכים יותר. ובישוב דעת רש"י שהשחקים לבנים יותר כתבו התוספות [ד"ה "והא"], שהגמרא בשבועות היא בגלימא שאין הדרך לכבסה ולכן החדשים לבנים יותר, וסוגיתנו היא בחלוק המתכבס תדיר והישן יותר לבן יותר. ובספרים אחרים גרסו ברש"י "לבנים ורכים יותר". <b>הרמ''א</b> [קצ, לג] כתב שאסור לבדוק בבד קשה, וביאר <b>בסדרי טהרה</b> [קצו, כב] ביאר שטעם האיסור הוא משום שחייב העד להיות רך וכמבואר בסוגיתנו, והביא שכן היא גם דעת <b>הרשב''א</b> שבגד קשה אין ראוי לבדוק בו משום שיכול לפצוע האשה מחמת קושותו. 
(138) <b>הר''ש</b> [טהרות פרק ג משנה ב] הקשה אם כל פתית מהשלג הוא יחידה בפנ"ע לקבלת טומאה, כיצד מועילה השקת מקצתו לכולו והרי אינם שייכים זה לזה. ותירץ הר"ש שטהרת השלג היא בכך ששלג שהושק למקווה כשר לטבילה, ואחר שהוכשר הפתית הראשון ונהיה כמקווה עצמו השני שנוגע בו כנוגע במקווה עצמו, וכן כולם כשנוגעים זה בזה נטהרו. אבל לדין קבלת טומאה אין נגיעה זה בזה גורמת טומאה שרק יחידה אחת נטמאת כולה במגע במקצתה. בעיקר דברי הר"ש ששלג כשר לטבילה הביא <b>הבית יוסף</b> [יו"ד רא, ל] שרבים מהראשונים הסוברים שרק מועיל להשלמת מ' סאה ואינו כשר לטבילה. עוד הביא הבית יוסף [שם, ד"ה "כתב המרדכי"] שגם אם שלג בעצמותו הוא כמים וכשר לטבילה, לא יוכשר מעשה הטבילה בו, שכיון שכל פתית הוא יחידה בפנ"ע אינו טובל בתוך מ' סאה שא"א שיגעו פתיתים רבים כ"כ בבשרו, ודווקא במים שכולם נהפכים ליחידה אחת בכל מה שטובל נחשב שטבל בכל הארבעים סאה. 
(139) נחלקו הפוסקים מהו המקום הנקרא פרוזדור, ולהבנת מחלוקתם יש להקדים שחכמי הטבע מבדילים בין הרחם, צואר הרחם, והנרתיק. קצהו הצר של הרחם נקרא צואר הרחם והוא בולט בסופו לחלל הנרתיק. כתב <b>הרמב''ם</b> [איסו"ב ה, ג] "וצואר הרחם כולו והוא המקום שמתקבץ ראשו בשעת העיבור שלא יפול הולד ונפתח הרבה בשעת לידה קוראין אותו פרוזדור". <b>החת''ס</b> [שו"ת יו"ד, קסז] סובר שכוונת הרמב"ם היא לנקרא בלשונינו צואר הרחם והוא הפרוזדור. אולם <b>במנחת שלמה</b> [חלק ב ע, לו] מסתמך על דברי רופא מפורסם שהובאו דבריו באנצקלופדיה התלמודית [דם נדה א13] שהרופאים בזמן הרמב"ם קראו צואר הרחם למה שנקרא היום נרתיק. והביא שם שכבר <b>הב''ח</b> [שו"ת החדשות, לד] נסתפק מהו המקום שקראו הרמב"ם צואר הרחם, כשיטת המנחת שלמה נראה שסבר גם <b>הערוך</b> [ערך פרוזדור]. וראה <b>בחזו''א</b> [יו"ד צב, כח] מה שהקשה על החת"ס. מדברי <b>הרמב''ם</b> ישנם הוכחות לב' הצדדים, שכתב [איסו"ב ה, ד] "ובשעת גמר ביאה נכנס האבר בפרוזדור" ואם הכוונה לנקרא בלשונינו צואר הרחם אין יכול האבר ליכנס שם שרוחב פתח צואר הרחם הוא כ 2 מ"מ, אלא אם אם כן נאמר שנשתנו הטבעים. אולם מאידך יש להוכיח שאין כוונת הרמב"ם שהנרתיק הוא הפרוזדור ממה שכתב [איסו"ב ד, כב] שהבודקת צואר הרחם צריכה לקחת מכחול דק ולהניח מוך בראשו, וכדי להגיע לנרתיק אין צורך בכל זה. ובמנחת שלמה [שם] עמד על לשון הרמב"ם, וראה <b>בשו''ת הב''ח</b> [לד-לה] שדייק עוד בדברי הרמב"ם בנידון זה. נפק"מ נוספות מספק זה היא לבדיקות האשה שפסק השו"ע [יו"ד קצו, ו] שצריכה האשה לבדוק עד מקום שהשמש דש, <b>ובבית יוסף</b> [קצו, ד"ה "ודברים"] ביאר שחייבת לבדוק בכל הפרוזדור, ותמה הבית יוסף שאי אפשר שיכנס העד כל כך בעומק. עוד תלוי בנידון זה מתי הוא רגע לידת התינוק, שבגמרא להלן [מב,] מצינו שלידה היא כשהוציא העובר ראשו חוץ לפרוזדור. ודנו הפוסקים בהוציא ראשו חוץ לצואר הרחם קודם השקיעה ויציאתו לחוץ היתה אחר השקיעה באיזה יום ימולו תינוק זה. וראה <b>באוצר הברית</b> [ט, ד, ד-ו]. עוד דנו הפוסקים היכן הוא המקור שפתיחתו גורמת טומאה לאשה, ומהו הבית החיצון שבהגיע אליו הדם טמאה האשה. ותלוי הדבר במקום הפרוזדור. וראה <b>בסדרי טהרה</b> [קצד, כו], <b>ובמנחת שלמה</b> [ב, ע. ענף ד] <b>ובמגילת</b> <b>ספר</b> [לד יג-יז] שהאריכו בנידונים אלו. 
(140) <b>הרמב''ם</b> [איסו"ב ה, ד] כתב המקום שיש בו שתי ביצים של אשה והשבילים שבהן מתבשלת שכבת זרע שלה מקום זה הוא הנקרא עליה. <b>ובחזו''א</b> [יו"ד קה] כתב שקשה לעמוד על המציאות המדוברת במשנתנו, שאין אנו יודעים היום על מקור דמים נוסף מלבד הרחם. וראה <b>במעשה טוביה</b> [עולם העשיה, גן נעול, א] שצייר את מבנה האברים הנקראים חדר ועליה, <b>ובחכמת בצלאל</b> כתב שציור זה הוא הנכון שמחבר הספר מעשה טוביה היה רופא ובקי בחכמת הניתוח. 
(141) <b>בגמרא בבבא בתרא</b> [כד, א] נחלקו אביי ורבא מחמת איזה דין טמאה האשה, אביי סובר שכיון שדמי החדר מרובים מדמי העליה סומכים על הרוב וטמאה. ורבא חולק וסובר שכיון שדם העליה קרוב יותר ומסתבר שהגיע הדם מהמקום הקרוב אין בכח הרוב להכריע נגד הקרוב, וטומאת האשה לשיטת רבא היא משום שדם החדר <b>מצוי</b> יותר. בביאור דין מצוי ומעלתו להכריע יותר מקרוב כתב <b>בשיעורי ר' שמואל</b> [ב"ב סט] ג' דרכים, א. "מצוי" הוא ג"כ מפרשת רוב ואין הוא עדיף משאר רוב, אלא ששני רוב חזקים יותר מאחד. ב. "מצוי" איננו רוב בפנ"ע אלא מאלים ומחזק את הרוב שיהא עדיף מקרוב. ג. "מצוי" הוא רוב בפנ"ע והוא לבדו מכריע נגד הקרוב, ומעלת המצוי היא שהוא "רובא דליתא קמן" שמועיל לברר ולפשוט הספק מה שאין כן רוב דמים הוא "רובא דאיתא קמן". 
(142) ראה תרשים בסוף הפרק. להבנת המחלוקות שבסוגיתנו יש להוסיף את שכתבו <b>התוספות</b> [ד"ה "מן"] שיש להבדיל בפרוזדור בין שלשה מקומות, א. קרקע הפרוזדור שמתחת לפתח יציאת הדם מהגוף, ב. גג הפרוזדור מהלול ולפנים, ג. מהלול ולחוץ. לול החדר ממוקם בחלק התחתון של החדר ולכן דרכו לזוב רק לקרקע הפרוזדור ומשם יוצא מהפתח התחתון מחוץ לגוף, לכל מקום אחר בפרוזדור יכול דם החדר להגיע רק אם תשכב האשה בתנוחות מסוימות. לול העליה מקומו למעלה בגג הפרוזדור, ומשם דרכו לזוב כלפי חוץ, ולכן בכל גובה הפרוזדור ממקום הלול ולחוץ מצויים דמי העליה. כששוכבת האשה על גבה זב דם העליה גם מהלול ולפנים. וראה בשרטוט המובא בספר <b>חכמת בצלאל</b>. המהר"ם סובר שרש"י חולק על פירוש התוספות, ובחכמת בצלאל נסתפק אולי <b>הרמב''ם</b> חולק על התוספות. <b>ובחזו''א</b> [יו"ד, קה] כתב שאין מחלוקת כלל בין הראשונים בענין מבנה החדר והעליה. נחלקו האחרונים היכן הוא מקום לול העליה והיכן הוא הפתח שממנו יוצא הדם מהגוף ולחוץ, בציור שצייר <b>המהר''ם</b> ממוקמים הלול והפתח זה כנגד זה. אולם <b>הערוך לנר</b> חולק וסובר שלול העליה נמצא כלפי חוץ והפתח התחתון הוא באמצע הפרוזדור. והוכיח הערוך לנר שאין הפתחים מכוונים זה כנגד זה שאם כן דם העליה יפול למטה ויצא, ובסוגיתנו מבואר שדרכו לזוב בתוך הפרוזדור מהלול ולחוץ. בציור המובא <b>בחכמת בצלאל</b> צייר את העליה באלכסון ולכיוון החוץ היא נמוכה יותר, ולפי זה לא קשה קושית הערוך לנר שגם אם הפתחים הם זה כנגד זה לא יפול הדם ישר תחתיו אלא ממשיך בנפילה אלכסונית כלפי חוץ. אולם גם בציורו של החכמת בצלאל אין הלולים מכוונים. יש להסתפק לערוך לנר לאיזה פתח מתכוונת הגמרא שמחלקת בין "מהלול ולפנים" לבין "מהלול ולחוץ", שבפשטות הכוונה ללול העליה שרק הוא הוזכר במפורש בגמרא. אבל <b>מרש''י</b> [ד"ה ספיקו טמא] שביאר שמהלול ולחוץ טהור משום שדם החדר אינו מגיע לשם שיוצא דרך פתח התחתון נראה שפתח התחתון הוא "הלול" שבסוגיתנו. 
(143) כל המחלוקת שבסוגיתנו יסודם משלשה נידונים: א. להיכן מצוי שיזבו דמי החדר והעליה. ב. האם בכח הרוב להכריע שהגיע הדם למקום שאין מצוי שיזוב לשם. ג. האם בכח הרוב להכריע שהגיע הדם ממקום מרוחק או שעדיף לתלות שהדם מקורו מהמקום שקרוב יותר. ולהלן נבאר כל מחלוקת לאיזה מהנידונים היא שייכת. 
(144) <b>בגמרא בבבא בתרא</b> [כד, א] מבואר שדם החדר מרובה מדם העליה וגם מצוי יותר שזב מהחדר, וצריך ביאור מדוע טמאה האשה רק מספק ולא נכריע מכח רוב ומצוי שודאי טמאה. ובפרט שמהלול ולפנים רק דם החדר דרכו לזוב ולא דם העליה, ואף על פי שהאשה בחזקת טהרה הרי עדיף רוב מחזקה. <b>ובחזו''א</b> [יו"ד קז, א] תירץ על פי דברי <b>התוספות</b> [ד"ה "מן"] שסוגיתנו מדברת בדם שנמצא בגג הפרוזדור וכמבואר בגמרא להלן [יח, א], ולשם גם דם החדר אין דרכו לזוב שדרכו לזוב כלפי מטה ולא כלפי מעלה. וביאור הספק הוא שלגג הפרוזדור מהלול ולפנים מספיק שתשכב האשה כדי שיגעו לשם דמי העליה, מה שאין כן דם החדר כדי שיעלה כלפי מעלה צריכה האשה להתכופף הרבה דבר שאינו מצוי כלל. ואם כן אף על פי שדם החדר כמותו מרובה, מכל מקום מרובות הם יותר האפשרויות שיגיע דם העליה לגג הפרוזדור, ושקולים הם הצדדים. וכפירוש זה משמע <b>מהמהרש''א</b> [בתוספות ד"ה מן הלול]. ביאור נוסף כתב <b>החזו''א</b> שגם אם שקולות האפשריות שדם החדר ודם העליה יגיעו לגג הפרוזדור אי אפשר ללכת אחרי הרוב, שמעלת הרוב היא בכך שהדבר מצוי בעצמותו, ומכיון שלגג הפרוזדור אין מצוי שיגיע דם החדר אף על פי שמצוי הוא יותר מדם העליה, זהו רוב חלש שאין בכוחו להכריע נגד חזקה. וכפירוש זה מבואר גם <b>בחידודי הלכות</b>, וראה מה שכתב <b>בערוך לנר</b> [ד"ה "אנא הכי"]. 
(145) <b>תוספות</b> ד"ה "והתנן" הקשו שגם המשנה שמטמאת בודאי נקטה בלשון "ספיקו טמא", ומהי הראיה שרמי בר שמואל ור"י בריה דרב יהודה אינם מתכוונים גם הם לטומאת ודאי ודיברו בלשון המשנה. ותירצו התוספות שהמשנה שסיימה "שחזקתו מהמקור", סמכה על סיום הדברים שמבאר תחילתם, מה שאין כן רמי בר שמואל ור"י בריה דר"י שקצרו בדבריהם ואמרו רק "ספיקו טמא" בודאי כוונתם כפשטות הלשון שטמאה רק מספק. <b>רש''י</b> [ד"ה ספיקו] כתב שאין הראיה מהלשון, אלא מהדין שטיהרו מהלול ולחוץ ולא חששו לרוב. 
(146) בישוב שיטת רמי בר שמואל ור"י בריה דר"י כתב <b>רש''י</b> [יח, א ד"ה "אלא", לגירסת <b>הרש''ש</b>] שהם יעמידו המשנה בדם שנמצא בקרקע פרוזדור, ששם גם הם מודים שהטומאה ודאית. וראה <b>בערוך לנר</b> שתירץ בדרך אחרת. 
(147) <b>החזו''א</b> [יו"ד קז, ב] ביאר שמחלוקת רב הונא עם תלמידיו היתה האם בכח הרוב להכריע שהגיע הדם למקום שאין מצוי כל כך, ומשום שהחשיב רב הונא כח הרוב סובר שגם לגג הפרוזדור תולים שהדם הגיע מהחדר, ורק בגג הפרוזדור מהלול ולחוץ שכדי שיגיעו לשם דמי החדר צריכה להתכופף ולהטות עצמה כאחד דבר שראינו מצוי כלל, אין הולכים בודאי אחרי הרוב. 
(148) הקשו <b>התוספות</b> [ד"ה "מן"] שהסברא היא להפך מקושית אביי שמכך שמסתפקים לטמא מהלול ולחוץ יש ללמוד שאלים כח הרוב וחוששים לו גם במקום שאין מצוי שיגיע לשם, ומשום רוב זה מסתבר לטמא בודאי מהלול ולפנים, שדם החדר מצוי יותר שזב שם. ותירצו שקושית אביי היא שכדי שיגיע דם החדר לגג הפרוזדור מהלול ולחוץ צריכה האשה להתכופף בשכיבה, ואם חוששים לתנוחה שכזו בהכרח שמצוי ששוכבת האשה, ורק לכן יש חשש שבאחת השכיבות נתכופפה. והקשה אביי שמאחר ומצוי ששוכבת האשה יכולים כל הדמים להגיע לכל מקום, ואין טעם לחלק בין מהלול ולחוץ לבין מהלול ולפנים. 
(149) <b>התוספות</b> [יח, א ד"ה "כאן"] פירשו גם את דברי אביי כשיטתם בכל הסוגיא שנמצא הדם בגג הפרוזדור, ולדבריהם סובר אביי שגם מהלול ולפנים אי אפשר לטמא בודאי משום שדם החדר אין דרכו לעלות למעלה, ויותר שכיח שיגע דם מהעליה גם למהלול ולפנים מאשר דם החדר. אולם <b>רש''י</b> [ד"ה "מסייע", יח, א ד"ה "לרמי"] סובר שגם בנמצא בקרקע הפרוזדור מהלול ולפנים אין הטומאה ודאית, וצ"ע כיון שדם החדר מרובה ומצוי יותר לזוב מדם העליה, ועוד שבקרקע הפרוזדור מהלול ולפנים דרכו של דם החדר לזוב ודם העליה אין מגיע אלא בשינוי, מדוע לא תהא הטומאה ודאית. עוד הקשו התוספות שאם בכל מקום בפרוזדור טמאה רק מספק, אין לנו אשה שתהיה נדה בודאי כשנמצא הדם בבדיקות. וראה להלן יח, א התירוצים שהבאנו לישוב קושיא זו. 
(150) לפירוש <b>התוספות</b> שסוגיתנו עוסקת בנמצא הדם בגג הפרוזדור, ואי אפשר גם לדם החדר להגיע ל"מהלול ולפנים" אלא כשנתכופפה, יש להקשות שגם אם לא חוששים בסתם אשה לשינויים במצב גופה, כשנמצא הדם בגג הפרוזדור מוכח שקרה איזה שינוי שהרי בלעדיו לא יגיע דם לגג הפרוזדור. ותירצו התוספות שהטעם שמטמאים בנמצא מהלול ולפנים הוא מדין רוב, וטענת אביי היא שאם אין מצוי ששוכבת האשה אין לעליה העדיפות שמגיע משם כדרכו, ונשארה רק מעלת החדר שדמיו מרובים. 
(151) ב' הצדדים שהעלה אביי חלוקים זה מזה גם בדין מהלול ולחוץ וגם בדין מהלול ולפנים, <b>ומהתוספות</b> [ד"ה "מן"] נראה שאין ב' החילוקים מטעם אחד. שדין נמצא מהלול ולחוץ תלוי בנידון האם מצוי ששוכבת האשה ויש לחוש לדם החדר. ודין נמצא מהלול ולפנים אינו תלוי בזה שהרי כל הדמים אינם יכולים להגיע לגג הפרוזדור אלא בשינוי, והטעם לטמא בודאי הוא מדין רוב, ואביי בצד הראשון סובר שאין לסמוך על הרוב כיון שהעליה קרובה יותר ומסתבר שהגיע הדם מהמקום הקרוב, ובצד השני סובר אביי שרוב עדיף מקרוב. <b>בגמרא בב''ב</b> [כד, א] נחלקו אביי ורבא בשאלה זו האם יכול הרוב להכריע נגד קרוב, וסובר אביי שרוב עדיף וכלשון השני שבסוגיתנו. SBואפשר שהמחלוקת בדין מהלול ולחוץ ובדין מהלול ולפנים יסודם אחד, שמקובל היה להם שמהלול ולחוץ אין טמא בודאי, והלשון הראשון שסבר שמצוי ששוכבת הוכיח מזה שרוב לא יכול להכריע, והלשון השני סבר שטעם הטהרה מהלול ולחוץ הוא משום שאין מצוי ששוכתב ואין להסתפק בדם החדר, אבל במקום שישנו ספק הרוב עדיףSE. בעיקר הדין שהולכים אחרי הקרוב נסתפק <b>בשיעורי ר' שמואל</b> [ב"ב, סו] האם הוא מסברא או שרק נלמד מגזירת הכתוב. <b>ובקובץ</b> <b>שיעורים</b> [ב"ב, עח] הכריע שהוא בירור. <b>החתם</b> <b>סופר</b> [ב"ב כג, ב] ביאר שקרוב שקורבתו מוכיחה, הוא מדין "רובא דליתא קמן". 
(152) <b>בשב שמעתתא</b> [שמעתתא ד', א] הקשה שכדי שישרפו תרומה צריך שתרגיש האשה ביציאת הדם, שרק דם היוצא בהרגשה מטמא מדאורייתא, וכיון שהרגישה האשה הרי שברגע ההרגשה קודם שראתה את הדם יודעת על המצאתו ומתחילה להסתפק אם הוא מהחדר או מהעליה, ואם כן נולד הספק במקום הקביעות ולא הולכים אחרי הרוב. <b>ובשואל ומשיב</b> [מהדורא ב', ג, א] תירץ שכיון שאין הדם מטמא אלא כשמגיע לבית החיצון אין מתחיל הספק ברגע ההרגשה,, שאף על פי שיודעת שיש דם אין ממנו עכשיו נפק"מ, ורק כשנמצא בבדיקה בבית החיצון מתחיל הספק. <b>הנודע ביהודה</b> [קמא, נה ד"ה "מעתה"] כתב שגם הרגשת זיבת דם בבית החיצון נחשבת להרגשה שמטמאה מדאורייתא, ולדבריו אפשר לתרץ קושית השב שמעתתא שלא הרגישה בפתיחת המקור ורק הרגישה בזיבת הדם בבית החיצון, והתחיל הספק רק אחר שפרש הדם ממקום הקביעות. <b>בשערי יושר</b> [שער ד, ג, ד"ה "וכן"] תירץ שאין מדובר בסוגיתנו שהרגישה האשה, ואף על פי כן שורפים את התרומה משום שסומכים על כך שרוב נשים מרגישות בראיתן ותולים שגם אשה זו הרגישה. <b>והחזו''א</b> [יו"ד קז, א] תירץ שסוגייתנו מדברת שקרו מקרים שמונעים את אפשרות האשה לדעת אם הרגישה וכדלהלן נז, ב. 
(153) <b>התוספות</b> [ד"ה "אין"] הקשו שכל ספק טומאה אם הספק הוא ברשות היחיד ודאי טמא, ואם ברשות הרבים ודאי טהור, ומדוע בסוגיתנו נשאר הספק במקומו. ותירצו התוספות על פי דבריהם לעיל [ב, א ד"ה "מעת"] שרק בטומאה שנגרמת ע"י מגע הטהור בטמא ישנו הכלל שטמא ברה"י וטהור ברה"ר, מה שאין כן נדה שנטמאת משום שיוצא הדם מגופה ולא משום שנוגעת בו. ויש להקשות על תירוצם שדם נדה מטמא גם במגע כמבואר בגמרא לעיל [טז, א] שמקור מקומו טמא, ובכל אשה שרואה דם יש לדון בטומאתה גם משום שנוגעת בדם. וצריך לומר שכוונת התוספות שרב קטינא מדבר דווקא כשהאשה ברשות הרבים שודאי טהורה משום מגע הדם, ונשאר רק ספק מדין טומאת נדה מחמת יציאת הדם מגופה, ודין זה אינו בכלל שאר טומאות שספקן ברה"ר טהור. 
(154) הקשה <b>רש''י</b> [ד"ה "לרבי בר שמואל", ויז, ב ד"ה מסייע] מדוע אמרה הגמרא לעיל שאביי בלשון הראשון ש"אידי ואידי ספק" חולק על רבי חייא, ולא תירצה כדרך שתירצה לרמי בר שמואל שאביי שטימא רק מספק דיבר דווקא בגג פרוזדור, אבל בנמצא בקרקע הפרוזדור מודה אביי שטמא ודאי. ותירץ שאביי ביאר שטעמו הוא משום שבכל מקום שישנו חשש שהדם מהעליה אינו ודאי, ואם כן גם בקרקע הפרוזדור יש חשש שהגיע מהעליה, ובהכרח שסובר שאין הטומאה ודאית. <b>התוספות</b> [ד"ה "כאן"] חולקים על רש"י וסוברים שבקרקע הפרוזדור מודה אביי שטמאה בטומאת ודאי. והוכיחו התוספות כשיטתם, שאם כרש"י שבכל מקום בפרוזדור שנמצא בו דם טמאה רק מספק אם כן אין אפשרות שדם שימצא בבדיקה יטמא בודאי, ובמשנה לעיל [יד, א] מצינו "נמצא על שלה אותיום טמאין וחייבים בקרבן", וקרבן מביארים רק בטומאת ודאי. <b>ובחידודי הלכות</b> תירץ את שיטת רש"י על פי מה שכתבו התוספות לעיל [יז, ב ד"ה "ודם"] שבחדר ישנם ד' מיני דמים ובעליה יש רק מין אחד, ואם כן כל נידון סוגיתנו הוא כשצבע הדם שנמצא בפרוזדור הוא כמין שיש גם בחדר וגם בעליה, אבל כשימצא דם מג' מינים האחרים יוכיח צבעו שהוא מהחדר וטמאה ודאי, ובזה דיברה המשנה. וראה <b>במצפה איתן ובחכמת</b> <b>בצלאל</b> תירוצים נוספים לקושיה זו. 
(155) <b>החכמת בצלאל</b> דקדק את לשון "הלכו בו חכמים" שנקטה הגמרא, והרי סומכים על הרוב מדין דאורייתא שנאמר "אחרי רבים להטות", ומדוע כתבה הגמרא שחכמים הם שחידשו שהולכים אחרי הרוב. 
(156) בגמרא בחולין [יא, א] מצינו שישנם ב' דיני רוב א. "רובא דאיתא קמן" שנמצאים לפנינו הרוב והמיעוט, ודין זה נלמד מ"אחרי רבים להטות". ב. "רובא דליתא קמן" שאין הרוב לפנינו אבל ידוע לנו שכן טבע רוב העולם, ודנה הגמרא שם מהו המקור לדין רוב השני. ובסוגיתנו, "שליא" ו"חתיכה" פשוט שהוא "רובא דליתא קמן" שסומכים על טבע רוב נשות העולם כדי להכריע הספק שלפנינו. גם "רוב דמים מהמקור". כתבו <b>התוספות</b> [ב"ב כד, א ד"ה "שמע מינה" בהג"ה] שהוא רובא דליתא קמן. ויש לעיין מדוע נחשב רוב זה ל"ליתא קמן", והרי מסתמכים על רוב הדמים שישנם בחדר שבאשה שלפנינו ותולים שמשם הגיע הדם לפרוזדור. ותירץ <b>החתם סופר</b> [ב"ב כד, א ד"ה "אלא"] שאין הדבר ודאי שיש דם בחדר של האשה שלפנינו שישנם נשים שמסולקות מדמים, ורק משום טבע רוב הנשים שיש להן דם תולים שכן הוא גם באשה זו. נמצא לדבריו שצריכים אנו לב' דיני הרוב כדי להכריע מהיכן הגיע הדם לפרוזדור, שרובא דליתא קמן מלמד שיש לאשה זו דמים מרובים בחדר, ולכן תולים שהדם שבפרוזדור הגיע מהחדר כדין רובא דאיתא קמן. <b>בקובץ שיעורים</b> [ב"ב, פג] תירץ תירוץ דומה, שגם אם ידוע שיש דם בחדר מ"מ לא מדדנו כמותו באשה זו, ורק רובא דליתא קמן מלמדינו שכמות דם החדר מרובה באשה זו על דם העליה. <b>השב שמעתתא</b> [שמעתתא ד, א] תירץ שכל דברי התוספות הם לשיטת רבא שהביאה הגמרא בבבא בתרא, הסובר שדם הנמצא בפרוזדור טמא אינו משום רוב אלא מדין "מצוי", ו"מצוי" הוא רובא דליתא קמן. אבל אביי שחולק סובר ש"מקור" הוא ג"כ רובא דאיתא קמן. וראה לעיל במשנה [יז, ב] שביארנו מחלוקת אביי ורבא. <b>החכמת בצלאל</b> [ד"ה אמר רבי יוחנן] כתב ש'מקור' הוא "רובא דאיתא קמן". 
(157) <b>רש''י</b> ביאר שאין כוונת הגמרא שאין כלל שליה בלא ולד, אלא שרוב שליות יש בהם ולד. והקשו התוספות מהגמרא בחולין [עז, א] ששליא שיצאה מקצת אסורה באכילה ואם יש מיעוט שליות שאין בהם ולד נתיר משום סמוך מיעוטא לפלגא. <b>ובשו''ת הריב''ש</b> הקשה על התוספות שסותרים בקושייתם למה שכתבו בכתובות [ט, א ד"ה "ואבעיא"] שלא אומרים סמוך מיעוטא לפלגא. וראה <b>ברע''א</b> שתירץ את קושית הריב"ש. <b>התוספות</b> [ד"ה "שליא"] חולקים ומבארים דברי הגמרא כפשוטם, שאין במציאות שליה שלא יהיה בתוכה ולד, ומה שהצריכה הגמרא לדין רוב לטמא את הבית הוא משום שמודים רבנן לרבי שמעון שמיעוט שליות נמקות קודם שיוצאות ובטלות ברוב דמים, ולכן אין הדבר ודאי שהולד שבשליא נשאר שלם ובכוחו לטמא, וטמא רק מחמת רוב הולדות שיוצאים שלמים. 
(158) דין רוב שבתשע חנויות הוא "רובא דאיתא קמן", שהרי החנויות נמצאות בעיר שלפנינו. והקשה <b>החכמת בצלאל</b>, שתתרץ הגמרא שרבי יוחנן דיבר דווקא "ברובא דליתא קמן", ולכן לא מנה הרוב של תשע החנויות. וראה לעיל שהבאנו <b>מהתוספות בכתובות</b> שגם "מקור" הוא "רובא דליתא קמן", ואם כן מוכח, שבכל מיני רוב דיבר רבי יוחנן. 
(159) <b>בשו''ת בית אפרים</b> [יו"ד מ] נסתפק במקרה שאין כמות הבשר שבחנויות שווה, ובאחת שמוכרת בשר נבילה יש יותר בשר מאשר בכל תשע החנויות הכשרות יחד, האם נלך אחרי מספר החנויות שרובם כשרות, או אחרי כמות הבשר שרובה טריפה. וצד שלישי העלה שגם אם כמות הבשר היא הקובעת, אין הולכים אחרי החנות שיש בה יותר בשר, אלא אחרי החנות שמוכרת יותר ופירש ממנה כמות רבה של בשר. וראה גם <b>בחוות דעת</b> [יו"ד קי, ג] שנסתפק בשאלה זו, <b>ובנודע ביהודה</b> [תנינא או"ח, עא] הכריע שמספר החנויות הוא הקובע ולא כמות הבשר. <b>ובפתחי תשובה</b> [יו"ד קי, ב] הביא שכן היא גם שיטת <b>הר''ן</b> שמספר החנויות הוא הקובע. בטעם הדבר שנחשוב לרוב את מספר החנויות אף על פי שבשרם מועט כתב <b>בברכת אברהם</b> [פסחים ז, א ד"ה והנה] שרוב נקבע לפי עיקר הנידון בבית הדין, וכיון שהדרך לברר אם הבשר כשר היא ע"י שנברר מהי החנות שממנה פרש הבשר, לכן דנים בית הדין על החנויות. 
(160) <b>התוספות</b> [ד"ה "אחר", עמוד ב' ד"ה "למעוטי"] סוברים שכל סוגיתנו מדברת כשישנה חזקה כנגד הרוב. וביארו התוספות שגם בתשע חנויות מוכרות בשר שחוטה יש חזקת איסור, שקודם שנשחטה הבהמה היתה ודאי אסורה באיסור אבר מהחי. והקשה <b>בשב</b> <b>שמעתתא</b> [שמעתתא ד, ב] שבגמרא בעמוד ב' מצינו שסומכים מיעוט לחזקה, ולא הולכים אחרי הרוב כשהחזקה מוכיחה כמיעוט. ותירץ <b>הרע''א</b> שחזקת איסור אבר מהחי היא חזקה גרועה, שהרי ידוע לנו שברוב החנויות נעשה מעשה שחיטה שמפקיע את האיסור, וחזקה שכזו אין בכחה להתנגד לרוב. <b>החוות דעת</b> [יו"ד סג, ב] כתב שדווקא רובא דליתא קמן אין בכוחו להכריע נגד חזקה, ולדבריו י"ל שמאחר ורוב של תשע חנויות הוא רובא דאיתא קמן, עדיף הוא מחזקה. אולם <b>בשו''ת רע''א</b> [קמא, קו. תנינא, קג] כתב שנחלקו בדבר <b>רש''י והרשב''א</b>, ואין הדבר מוסכם שרובא דאיתא קמן מכריע נגד החזקה. <b>ובאור שמח</b> [אבות הטומאה, יח] הוכיח <b>מהר''ש ומהרא''ש</b> [טהרות ח, ז] שגם ברובא דאיתא קמן אומרים סמוך מיעוטא לחזקה. 
(161) מבואר מהגמרא שגם אם נמצא ברשות היחיד סומכים על הרוב ומטהרים, ומעדיפים את הכרעת רוב על דין ספק טומאה ברשות היחיד. ונחלקו האחרונים האם דווקא רובא דאיתא קמן כרוב של תשע צפרדעים עדיף מספק טומאה ברשות היחיד, או שגם לרובא דליתא קמן יש כח זה. <b>השאגת אריה</b> [שו"ת החדשות, יח] <b>והאור</b> <b>שמח</b> [שחיטה ח, יב] סוברים שרובא דליתא קמן אין בכוחו להכריע בספק טומאה ברה"י, אולם <b>בשב שמעתתא</b> [א, טו. ב, א. ג, ו] כתב שאין חילוק בין דיני הרוב, וגם רובא דליתא קמן מכריע בספק טומאה ברה"י. וכדבריו משמע מהתוספות לעיל [יז, ב ד"ה "ואין"] שהקשו רק לרב קטינא שנטמא ברשות היחיד, אבל לרבי חייא הסובר שהולכים אחר רוב דמים מהחדר לא הקשו, משמע שסברו שאפשר לסמוך על רוב דמים גם ברה"י, ובבא בתרא [כד, א] כתבו התוספות שרוב דמים מהחדר הוא רובא דליתא קמן. 
(162) הקשו <b>התוספות</b> [עמוד ב, ד"ה "למעוטי"] שב"שליא" מטמא הנפל את הבית והוא טומאת מת ולא טומאת אשה. ותירצו שכיון שהאשה שהפילה היא שהביאה את המת לבית נחשב לטומאת אשה. 
(163) <b>התוספות</b> [ד"ה "אלא"] פירשו שהבינה הגמרא שישנה ראיה לרבי יהושע בן לוי, שלולי דבריו ישנם ב' צדדים לטהר, א. אם הפילה רוח ואינה יולדת כלל. ב. גם אם ילדה ולד גמור, כיון שאינה יודעת מתי ילדה, אפשר שכבר עברו שמונים יום מהלידה. והשלימה מנין ימי הטוהר, וקיימא לן שספק ספיקא לקולא. ורק לשיטת רבי יהושע בן לוי שמכריעים מדין רוב שודאי ילדה ולד גמור, נשאר רק ספק אחד, ומובן מדוע מספק טמאה האשה. 
(164) הגמרא לא פירשה מדוע אין ראיה מהברייתא לרבי יהושע בן לוי, וביארו <b>בתוספות</b> [ד"ה "אלא"] שגם לרבי יהושע בן לוי קשה שיש ספק ספיקא להתיר את ה"טועה" שאפשר שילדה זכר, ואפשר שלא ילדה בזוב. ובהכרח צריך לומר שהחמירו חכמים ולא רצו לסמוך על ספק ספיקא, ואם כן גם אם נחלוק על רבי יהושע בן לוי ויתווסף עוד ספק באשה, אפשר שהחמירו חכמים גם בג' ספיקות. 
(165) נחלקו הראשונים בטעם החילוק בין "מקור" "שליה" "וחתיכה" שסומכים בהם על הרוב כודאי אף על פי שמתנגדת לו חזקה, לבין שאר המקומות שהכרעות הרוב היא רק בספק. <b>התוספות</b> [ד"ה "למעוטי", ובעמוד א ד"ה "אחר"] סוברים שבכח הרוב להכריע בודאי כנגד החזקה, ובכל המקומות שלא סומכים בהם על הרוב, אין הרוב רוב גמור וחלש הוא מסתם רוב. <b>הרמב''ן הרשב''א והריטב''א</b> סוברים שכל דיני רוב שהוזכרו בסוגיתנו שווים הם, וגם רוב גמור אין בכוחו להכריע בודאי כנגד חזקה. וג' המקומות שמנה רבי יוחנן ששורפים תרומה אין בהם חזקה שמתנגת לרוב. ואף על פי ש"בשליא" יש לבית חזקת טהרה, חידשו הראשונים יסוד בדיני חזקה, שכיון שוודאי שהיתה שליא בבית, ואם היה ולד בשליא ודאי שנשתנה דין הבית, אם כן דין הבית מכאן והלאה תלוי בשליא, ואי אפשר ללכת אחר חזקת הבית. וכן ב"חתיכה" תירצו הרשב"א והריטב"א [כא, א] שאין חזקת טהרה של האשה מתנגדת לרוב כיון שודאי הפילה ודין האשה תלוי בדין ה"חתיכה". 
(166) <b>רש''י</b> ביאר שודאי נגע התינוק בעיסה וכל הספק הוא אם היה התינוק טהור. <b>התוספות</b> [ד"ה "רוב"] <b>והרמב''ן</b> חולקים ומפרשים שהספק הוא אם נגע התינוק בעיסה, אבל התינוק היה ודאי טמא. הכרח הרמב"ן לחלוק על רש"י הוא שאם ודאי נגע התינוק בעיסה אין יותר לעיסה חזקה, שכשם שב"שליא" ביאר הרמב"ן שכיון שנכנסה שליא לבית אין יותר לבית חזקת טהרה ומכריע הרוב, ה"ה אחרי שנגע התינוק בעיסה תלוי דין העיסה בדין התינוק, ואבדה חזקת העיסה. והקשו האחרונים שהרמב"ן לקמן [כא, א] חולק על הרשב"א וסובר שאשה שהפילה חתיכה ואין ידוע מה היה מראה החתיכה נשארה האשה בחזקתה, ואפילו שדין האשה תלוי בדין החתיכה שידוע שהפילה. ובהגהות <b>ר' איסר</b> <b>זלמן</b> לרמב"ן [ב, א] הקשה סתירה נוספת בדברי הרמב"ן, שבאשה שמצאה דם סובר הרמב"ן שנשארה בחזקת טהרה, ואפילו שודאי יצא ממנה דם. ותירץ בקהילות יעקב [כתובות, טו] שסובר הרמב"ן שבודאי נגע לא בטלה החזקה אלא רק הורעה ואינה עומדת כנגד הרוב, ולכן בדף ב, א וכא, א שהספק שקול הולכים אחרי החזקה, ובסוגיתנו שיש רוב כנגד הולכים בודאי אחרי הרוב. וראה בשו"ת <b>נפש חיה</b> [יו"ד, סג, א-ב], <b>ובחזו''א</b> [טהרות ג, ד] <b>ובקובץ שיעורים</b> [חלק ב ב, ג], מה שכתבו בישוב סתירת דברי הרמב"ן. <b>התוספות</b> הקשו על רש"י שדרך הגמרא לנקוט בלשון 'מטפחין', בנגיעה באוכל ובמשקה. ומה שלא הקשו כרמב"ן הוא כשיטתם שגם בודאי נגע נשארה החזקה, וכמבואר במה שכתבו בד"ה "למעוטי" שרוב תינוקות מטפחין אינו רוב גמור, ולכן אין סומכים על הרוב, ולא ביארו כרמב"ן שהחזקה בטלה משום שודאי נגע בעיסה. 
(167) <b>בגמרא בחולין</b> [יא, ב] מבואר שסובר רבי מאיר שאין סומכים על הרוב. והקשו <b>התוספות</b> [חולין פו, ב ד"ה "סמוך"] שאם גם בלא חזקה סובר רבי מאיר שאין לסמוך על הרוב, מדוע הצריך לסמוך המיעוט לחזקה כדי לטהר. ותירצו שמדאורייתא מודה רבי מאיר שסומכים על הרוב, ורק רבנן הם שהחמירו לחשוש למיעוט, ולכן בסוגיתנו שרוצה רבי מאיר להקל ולטהר, הוצרך לדין "חזקה" שהיא מרעת את הרוב מדא ורייתא. <b>ובבית הלוי</b> [ב, כג] הקשה שבגמרא בחולין [פו, א] מבואר שטעמו של רבי מאיר שסמך מיעוט לחזקה הוא משום שסובר שאין סומכים על הרוב, ולתוספות שרק מדרבנן אין סומכים הרוב כיצד תלתה הגמרא סמוך מיעוטא לחזקה שהוא דין דאורייתא בדין דרבנן. ותירץ שמחלוקת רבי מאיר וחכמים היא בגדר דין רוב דאורייתא, שרבנן סברו שנתחדש שצד המיעוט הוא כלא קיים, ורבי מאיר סבר שחידשה התורה שאף על פי שישנו צד כמיעוט אפשר לנהוג כרוב, ומטעם זה סבר שסומכים מיעוט לחזקה, שהמיעוט גם הוא צד קיים. ומטעם זה גם החומרה שהחמירו רבנן לא לסמוך על הרוב, שייכת יותר לשיטת רבי מאיר מאשר לרבנן שסברו שהמיעוט אינו צד כלל. 
(168) <b>התוספות</b> [ד"ה "סמוך"] <b>הרמב''ן</b> <b>הרשב''א</b> כתבו שגם לרבי מאיר אין החזקה והמיעוט עדיפים מהרוב אלא שקולים הם, והטעם שמטהר ר"מ בסוגיתנו הוא מדין ספק טומאה בדבר שאין בו דעת לישאל. ואולם <b>בריטב''א</b> [ד"ה ורבנן] מבואר שהחזקה והרוב שקולים ומכריע המיעוט, כלומר שהחזקה והמיעוט יחד בכוחם להכריע נגד הרוב. וצ"ע ממה שכתב הריטב"א [ד"ה סמוך] שר"מ מטהר רק משום שאין דעת לישאל. 
(169) נחלקו הראשונים מדוע אין סומכים על רוב תינוקות מטפחין לשרוף תרומה, <b>התוספות</b> [ד"ה "מיעוטא"] ביארו שרוב תינוקות מטפחין אינו רוב גמור. <b>והרמב''ן והרשב''א</b> [יבמות קיט, ב] סוברים שרבנן החמירו בשריפת תרומה לחשוש לחזקה גם במקום שיש רוב. ומחלוקתם זו תלויה במחלוקתם בביאור דברי רבי יוחנן "בג' מקומות הלכו חכמים", שהתוספות [ד"ה למעוטי] ביארו שכל רוב עדיף מחזקה צריכים לפרש שרוב תינוקות גרע. והרמב"ן שפירש שבג' מקומות שמנה רבי יוחנן החזקה גרועה ורק שם עדיף הרוב, יכול לפרש שברוב תינוקות מטפחין שהחזקה טובה אין שורפים. <b>ובבית הלוי</b> [חלק ב, כג. ד"ה "ובזה"] הקשה מהתוספות בבכורות [כ, ב] הסוברים שגם לרבנן אמרינן סמוך מועוטא לחזקה לחומרא וכשיטת הרמב"ן והרשב"א, וסותרים למה שכתבו בסוגיתנו. 
(170) <b>רש''י והרמב''ן</b> פירשו שגם בתירוץ זה נשאר פירוש דברי רבי יוחנן שבא למעט רוב אחר שאין סומכים עליו לשריפת תרומה, ורוב זה הוא רוב דרבי יהודה. <b>והרשב''א והריטב''א</b> מפרשים ששינתה הגמרא לגמרי בתירוץ זה את פירוש דברי רבי יוחנן, ומתרצת הגמרא שרבי יוחנן חולק על רבי יהודה, ופוסק כרבנן שלא הלכו אחר רוב חתיכות מד' מיני דמים. ופירוש מימרת רבי יוחנן למסקנא הוא, שבג' מקומות הלכו חכמים אחר הרוב, ובמקום אחר שהוא חתיכה שאין ידוע מה היה צבעה אין כלל רוב. 
(171) הקשו <b>התוספות</b> [כא, א ד"ה "ורבנן"] שגם אם אין רוב חתיכות טמאות שיכריע לטמא, לא יצא הדבר מידי ספק, ומדוע טהרו חכמים לגמרי. ותירצו שסוברים רבנן שישנו רוב להפך שרוב חתיכות אינן ממראה טמא. <b>הרשב''א</b> [כא, א] הביא בשם <b>רש''י</b> שאין רוב לטהר, ומודים רבנן שישנו ספק איסור, וכל מחלוקתם עם רבי יהודה היא רק במה שטמא בודאי. <b>ובתוס' רי''ד</b> ביאר שלזה כוונת רש"י [כא, א ד"ה "לא אמרינן"] שכתב "לא איתחזק לן האי רובא", אלא הוא ספק. והוכיח הרשב"א כפירוש רש"י מסוגייתנו שפירשה שרבי יוחנן סובר כרבנן, ורבי יוחנן לא טיהר לגמרי אלא סבר שהדבר ספק. ומיהו כל הוכחת הרשב"א היא כשיטתו בביאור סוגיתנו כמבואר בהערה הקודמת, אבל לרש"י שחולק [בד"ה אלא למעוטי] ומפרש שרבי יוחנן סובר כרבי יהודה אין ראיה. שיטה שלישית בדעת רבנן כתבו <b>הרשב''א</b> <b>והריטב''א</b>, שמודים רבנן שיש רוב לטמא. אולם כיון שמצויות חתיכות טהורות מצטרף מיעוט חשוב לחזקה והספק שקול. ויש לעיין שלהלן [כא, א ד"ה "ורבנן"] כתב הרשב"א שאשה שהפילה חתיכה בטלה חזקתה, ולכאורה סותר בזה לפירושו בסוגיתנו שרבנן מסתמכים על חזקה זו. וראה מה שכתבנו לעיל [הערה 170] לתרץ שיטת הרמב"ן בדין "ודאי נגע" בשם <b>הקהילות יעקב</b> [כתובות, טו], ומתורצת בזה גם שיטת הרשב"א. 
(172) מתירוץ הגמרא מבואר ש"רוב חתיכות של ארבעה מיני דמים" לא היה מתמעט מדין הכללי שאמר רבי יוחנן שאין שורפין תרומה מכח הרוב, ולכן הוצרך רבי יוחנן למימרא נוספת ללמד שגם משום רוב חתיכות לא שורפים, וצריך לבאר מה היתה הסברה לחלק בין רוב חתיכות לשאר כל דיני רוב. וי"ל שבתינוק הנמצא בצד העיסה ישנה חזקה שמתנגדת לרוב, והיה אפשר לומר שמחמתה לא שורפים, מה שאין כן אשה המפלת חתיכה כתב <b>הרשב''א</b> [כא, א] שאין לה חזקה, ואין ראיה המתנגדת לרוב והוצרך רבי יוחנן ללמד שגם כאן לא שורפים. ויש לעיין שטעמו של הרשב"א שאין לאשה חזקה הוא משום "ודאי נגע", וכדין "שליא" שאין חזקת בית, <b>ובתוספות</b> [יח, א ד"ה "אחר", יח, ב, ד"ה "למעוטי"] מוכח שחולקים וסוברים שב"שליא" יש חזקה, ואם כן גם באשה המפלת חתיכה יש לה חזקה, וחזרה הקושיא לשיטת התוספות. וצריך לומר שיפרשו התוספות את מסקנת הגמרא כפרוש <b>הרשב''א והריטב''א</b> ששינתה הגמרא במסקנה את פירוש בדברי רבי יוחנן, וביארה שרק בא להכריע שהלכה כחכמים, ואם כן אין למימרא זו שייכות למימרת רבי יוחנן בתינוק שבצד העיסה. 
(173) <b>בגמרא</b> מבואר שרק דם שצבעו אדום, טמא, וה' הדמים השנויים במשנה הם כמה גוונים של אדום. ושחור שמנתה המשנה ביארה הגמרא שאף על פי שעכשיו אינו אדום, היה אדום בתחילת יצירתו ונתקלקל מראהו אחר כך והפך לשחור, ומספיק מראה אדום בתחילה כדי לטמא. <b>והרמב''ם</b> [בפירוש המשניות] פירש שלא קלקול הדם גורם לשינוי המראה, אלא כתוצאה מריבוי האדמומיות מתקבל מראה שחור. 
(174) כן פירש <b>רש''י</b> [בד"ה וכמימי אדמה], ולפירוש זה "קרן" הוא מלשון "קרן אור פניו". ובד"ה "וכקרן כרכום" כתב רש"י פירוש אחר שהכוונה לזווית גן שהכרכום גדל בו, ו"קרן" הוא מלשון קרן זווית. <b>הערוך לנר</b> הקשה על הפירוש השני שבגמרא [כ, א] מבואר שבודקים בעלי הכרכום עצמם ולא במראה גינת כרכום, ותירץ שאין כוונת רש"י לזווית הגן אלא לצבע עלי כרכום שגודל בזווית גינת כרכום. אך סיים שמלשון רש"י אין משמע כתירוצו. 
(175) בפירוש <b>רב האי גאון</b> כתב שתלתן הוא מין ממיני הזרעונים ונמתק כששורים אותו במים. 
(176) <b>התוספות</b> [סוכה לא, ב ד"ה "הירוק"] כתבו שירוק בלשון המשנה משמש מלבד לצבע הירוק שבלשוננו גם לצהוב וכחול, SBשהם צבעי היסוד מהם נוצר הירוקSE. והוכיחו התוספות שגם צהוב מכונה ירוק מדרשת רב ושמואל [נדרים לב, א] בפסוק "וירק את חניכיו" [בראשית יד, יד] "שהוריקן בזהב", וזהב צבעו צהוב. ראיה נוספת הביאו התוספות ממשנתנו שמנתה את ה"ירוק" בכלל דמים הטמאים, וירוק וכחול אין להם נטיה לאדמימות, ובהכרח שהכוונה לצהוב. וכן כתבו <b>הרשב''א</b>, <b>הריטב''א</b>, <b>התוספות</b>, <b>והתוספות הרא''ש</b> [יט, ב ד"ה "הירוק"], שירוק שבמשנתנו הכוונה לצהוב. וראה עוד בנידון זה בתוספות בחולין [מז, ב ד"ה "אלא"]. 
(177) <b>במשנה אחרונה</b> הקשה מדוע נקט רבי מאיר בלשון "כתם", ולא כתב בפשטות "אם אינו מטמא משום נדה". ותירץ שכתם הוא דם יבש, ורצה רבי מאיר ללמד בתוך דבריו הדין שנתבאר להלן [נד, ב] שדם נדה חמור משאר טומאות ומטמא גם אחר שיבש. 
(178) <b>בגמרא</b> מבואר ששיטת רבי יוסי אינה שיטה חדשה במשנה אלא היא שיטת ת"ק שמנה רק ה' דמים טמאים ולא יותר, משום שרק ה' דמים טמאים בודאי והשאר רק ספק. 
(179) <b>הרע''ב</b> [ד"ה כחרת] הביא פירוש נוסף שחרת היא דיו שבתחתית הכלי. <b>ובמשנה</b> <b>אחרונה</b> הוכיח מהגמרא [כ, א] שגם לפירוש הראשון שחרת משמשת לצביעת עורות נוהגים לתת אותה בתוך הדיו. <b>בתוספות</b> [גיטין יט, א ד"ה "קנקנתום"] מצינו שהחרת עצמה היא ירוקה, ורק כשמכינים אותה לשימוש בדיו נהפכת לשחורה. 
(180) <b>רש''י</b> ביאר ש"עמוק" הוא כהה ו"דיהה" הוא בהיר. <b>הרמב''ן</b> הביא <b>מהרשב''ם</b> שפירש להפך שעמוק הוא בהיר ודיהה הוא כהה, והוכיח הרשב"ם כדבריו מהגמרא בשבועות [ו, א] "שבהרת עמוקה כמראה חמה עמוקה מהצל", הרי שעמוק הוא בהיר. הרמב"ן תירץ את שיטת רש"י ש"עמוק" פירושו חזק, ולכן בצבע לבן חזק יותר הוא בהיר יותר, אבל במשנתנו שמדברת בצבע שחור, כל שחזקה שחרירותו כהה הוא יותר. <b>התוספות הרא''ש</b> [כ, א ד"ה "שחור"] הביאו פירוש שלישי בשם <b>הר''ח</b> שעמוק הוא בהיר, ודיהה הוא בהיר ממנו. 
(181) נחלקו הראשונים ביסוד ההיתר של הדמים הטהורים. <b>החינוך</b> [רז] כתב "שחכמים ידעו בחכמתן שכל דם שאינו מאותן חמש מראות אינו בא ממקום טמא, כי מקום ידוע באשה שהדם הבא ממנו בלבד טמא, הוא הנקרא מקור ובלשון חכמים קרוי חדר". מבואר בדבריו שהדמים הטהורים נוצרים במקום אחר מאשר הטהורים וזוהי סיבת טהרתם. וכשיטה זו סוברים גם <b>התוס' רי''ד</b> [כב, א ד"ה מקור], והריטב"א [כ, ב ד"ה בין טומאה]. והוכיח התוס' רי"ד כשיטתו שהרי אם נאמר שכל הדמים מקורם ברחם, היה עליהם לטמא לפחות בטומאת מגע, משום שמקור מקומו טמא. [כדלעיל טז, א]. ובסדרי טהרה [קפח, ד] תירץ שגם הרמב"ם מודה שרוב דמים טהורים באים מהעליה, אולם ישנם מיעוט שבאים מהחדר וגם הם אינם מטמאים מגזירת הכתוב ד"דמיה". וראה <b>באבני מילואים</b> [שו"ת, כג סד"ה "איברא"] שהביא <b>מהנודע ביהודה</b> שדם ירוק מטמא במגע משום שגם הוא מגיע מהמקור. אולם <b>מהרמב''ם</b> מוכח שחולק וסובר שגם הדמים הטהורים מקורם מהחדר, שכתב [איסו"ב ה, ו] "לא כל משקה היוצא מהחדר מטמא וכו' לפיכך אם שתת מהרחם לובן או משקה ירוק אף על פי שסמיכותו כדם הואיל ואין מראיו מראה דם ה"ז טהור". מפורש בדבריו שגם ירוק ולבן באים מהרחם. ואף על פי כן טהורים. וכשיטת הרמב"ם הוכיח <b>הסדרי טהרה</b> [קצ, ד] <b>מהתרומת הדשן</b> [רמ"ו]. <b>המנחת חינוך</b> [רז, ד] הוכיח כרמב"ם מלשון סוגיתנו שמשמע שרק משום גזיה"כ ישנם דמים טהורים ולא שמקורם אחר. 
(182) הקשו <b>התוספות</b> [ד"ה "רבי יהושע"] מדוע טימאו חכמים מספק ולא נסתמכו על חזקת טהרת האדם. ותירצו שברוב הנגעים קודם הנגע לשער הלבן, ויש רוב שסותר לחזקה. <b>המהרש''א</b> תמה על קושית התוספות שהרי ספק טומאה ברה"י טמא גם כשיש חזקה לטהר, ולכן לא מסתמכים בספק קדם שער על החזקה. ותירץ על פי התוספות לעיל [ב, א ד"ה "מעת לעת"] שבטומאת ראיה אין דין ספק טומאה ברה"י. <b>ובחידודי הלכות</b> הקשה מהתוספות בחולין [י, ב ד"ה "ודילמא"] שכתבו שנגע הוא טומאת מגע ולא טומאת ראיה. וראה <b>בחכמת</b> <b>בצלאל</b> שהאריך בביאור דברי החידודי הלכות. 
(183) <b>בגמרא בכתובות</b> [עה, ב] מבואר שרבי יהושע שטיהר הסתמך על חזקת הגוף שלא היה בו נגע לפשוט שהשער קדם. <b>ובנאות יעקב</b> [כ, ה] הביא שהקשה הגר"ח שישנה גם חזקה לטמא שהרי גם שער לבן לא היה בגוף, ותוכיח חזקה זו שהנגע קדם. ותירץ הגר"ח שאין חזקה בדבר שלא שייך בו עצמו הדין, ולכן בשער שאין הוא עצמו טמא, אלא הוא רק סימן שהנגע טמא לא שייכת חזקה. עוד אפשר לתרץ את קושית הגר"ח על פי מה שכתב <b>האבני נזר</b> [יו"ד, שמא] <b>והחזו''א</b> [יו"ד קטו, א] שחזקה רק מלמדת על דרך השלילה שלא היה שינוי, ואינה מורה לחיוב, ולכן אי אפשר להסתמך על החזקה ולטמא, שהרי כדי לטמא לא מספיק שלא הגיע השער קודם הנגע אלא צריך שיבוא השער אחרי הנגע, והחזקה רק אומרת מה שלא היה ואינה מלמדת שהגיע מאוחר. 
(184) מבואר מדברי ר"א ברבי שמעון שישנם ג' תנאים לטמא הבית א. שיהא גודל הנגע ב' גריסים. ב. שיהיה הנגע על ב' אבנים ג. שיהיה בב' קירות. <b>ובמשנה בנגעים</b> [יב, ג] מצינו שרבי עקיבא חולק על התנאי השלישי וסובר שדי בב' התנאים הראשונים. ובפשטות זוהי כל מחלוקתם ומודים זה לזה בדין ב' גריסים וב' אבנים. <b>החזו''א</b> [טהרות ט, ג] כתב שלרבי עקיבא אין צורך שיהא הנגע בשווה על שני האבנים, אלא גם אם באבן אחת חצי גריס ובשניה גריס וחצי טמא, ויש לעיין ממה שכתב <b>רש''י</b> [ד"ה "כשני גריסים", וד"ה "אורכו כשני"] שצריך שיהא גריס בכל אבן. ואף על פי שרש"י דיבר בשיטת ר"א בר"ש מדוע לומר שנחלקו בענין זה. וצריך לומר, שאף על פי שדין "ב' אבנים" אינו מצריך חלוקה שווה, דין "ב' קירות" שסובר ר"א בר"ש מחייב שיהא בכל קיר שיעור גריס. וראה בספר <b>מראות טהורות</b> [נ, ב] שנתן טעם לדבר שדין ב' קירות אינו דין בנגע עצמו, אלא נצרך רק לדין חליצת האבנים אחר שנטמא הבית, ונגע שאין בו דין חליצה אינו מטמא. מה שאין כן ב' גריסים הוא שיעור בטומאה עצמה, ופחות מגריס אין נחשב בכל קיר בפנ"ע שיש בו נגע. 
(185) <b>בחידודי הלכות</b> הקשה, שגם אם כל הדמים טמאים עדיין אפשר לומר שנחלקו החכמים והזקן ממרא האם צורת היציאה מהגוף מטהרת, שבגמרא להלן [כא, ב] נחלקו תנאים באשה שהניחה שפופרת בתוך גופה ויצא הדם החוצה בלא שנגע בבשרה האם טמאה, ונעמיד שבזה היתה המחלוקת עם הזקן ממרא. <b>והערוך</b> <b>לנר</b> הקשה, שנעמוד שנחלקו במחלוקת רב ולוי [לה, ב] בדין יולדת ששופעת דם ברציפות מיום השמונים ליום שמונים ואחת. 
(186) הקשה <b>הערוך לנר</b> שגם המראות הטהורים נקראים דם, וכלשון הגמרא "בין דם טמא לדם טהור", ואם כן גם אם מוכח מהפסוק שדם הוא אדום, מנין לנו שהכוונה לדם טמא ולא לדם טהור. ותירץ שמהפסוק "אדומים כדם" משמע שסתם דם בלא לפרש יותר הוא אדום, ולכן גם בנדה שנאמר דם סתם הכוונה לאדום. וראה עוד <b>בחזו''א</b> [יו"ד קז, ד]. 
(187) בגמרא להלן [נט, א] מצינו שאשה שמצאה כתם, אם נתעסקה קודם בדבר שצבעו אדום תולה שנשפך עליה מהדבר שנתעסקה ואין הכתם מגופה. ודין זה הוא דווקא אם נתעסקה בצבע אדום ונמצא עליה כתם אדום, אבל אם הכתם שנמצא צבעו שחור אינה תולה. והקשה <b>בדעת תורה</b> [קצ, כג] מדוע לא נאמר שגם הכתם השחור מקורו מהצבע שנשפך עליה אלא שנתקלקל והפך לשחור. ותירץ שכיון שהדבר שבו נתעסקה נשאר באדמומיתו מוכח שלא נתקלקל הצבע, שאם היה מתקלקל היה מתקלקל כולו ולא רק המעט שנפל עליה. ולדבריו אם אבד הצבע שבו נתעסקה ואין ידוע אם לא החליף גם הוא צבעו, טהורה. ובשיעורי <b>שבט הלוי</b> [קצ, ב] תירץ שרק בתוך הגוף משנה הדם צבעו ע"י מכה, אבל אחרי שכבר יצא נשאר מראהו בלא שינוי. ונראה שפירש בסוגיתנו "אדום הוא אלא שלקה", שחוששים שקיבל מכה והיא גורמת לשינוי. וכן בהמשך הסוגיא "משל לדם מכה", שכשם שדם מכה גורמת לו המכה שישתנה צבעו אחר כך, הוא הדין דם נדה אם יוכה ישתנה. ויש לעיין <b>שרש''י</b> [ד"ה לכשנעקר] כתב שרק אחרי שיוצא מהגוף משחיר. 
(188) <b>במנחת שלמה</b> [חלק ב עג, כו] דן אם ימציאו תחבולה שתשנה מראה דם נדה שבאשה ויהפך צבעו לירוק כבר בתוך הרחם, האם יטמא דם ירוק זה את האשה משום שאדום הוא אלא שלקה ע"י התחבולה ונהפך לירוק, ויהיה דינו כשחור שכיון שבתחילתו אדום הוא מטמא. והכריע שם לטהר, וראיתו שיל"ע בברייתא שכתבה "ושחור זה לא מתחילתו הוא משחיר", מדוע הוצרכה הברייתא ללמדינו מתי השחיר הדם, וצריך לומר שאם היה משחיר קודם שיצא מהמקור היה טהור, ורק מכיון שכשיצא מהמקור היה אדום וכבר טימא את האשה, אין נפק"מ בשינוי צבעו מחוץ לגוף. והוא הדין כל שינוי בצבע שיתרחש בתוך הרחם, ישנה את דין הדם. SBולפי זה ביאר שגם צבע צהוב שטיהרו הפוסקים הוא במקורו אדום, אלא שנתערב במיני ליחות ונהפך לצהוב בתוך המקור, ויישב בזה שיטת החכמת אדם שבהפסק טהרה גם צהוב מעכב, שכיון שבדיקת הפסק טהרה היא לברר שנסתם המקור, די בצהוב כדי להוכיח שעדיין יוצא דם מהרחם. וראה <b>באבני נזר</b> [יו"ד רכו, ג] שכתב ג"כ שדם שנתערב בתוך הרחם טהורSE. ונראה לתלות נידון זה במחלוקת שהבאנו לעיל [הערה 185] בין <b>הרמב''ם</b> [איסו"ב ה, ו] <b>לחינוך</b> [רז] <b>והתוס' רי''ד</b> [כב, א] מהו טעם טהרת דם ירוק, שלחינוך והתוס' רי"ד שצבע ירוק בעצמותו טמא, וטהרתו היא רק משום שאין דם ברחם בצבע ירוק, ומוכיח הצבע שמקור הדם ממקום אחר, אם כן פשיטא שדם ברחם שבתחבולה יהפך לירוק טמא. ורק לרמב"ם הסובר שדם ירוק שברחם טהור, יש מקום לספקו של המנחת שלמה. 
(189) הקשה <b>התוספות הרא''ש</b> [ד"ה "אבע"א"] שלב"ש שלא סוברים את הדרשה של "דמיה" חוזרת קושית הגמרא לעיל "ואימא אדום ותו לא". ותירץ שאין כוונת הגמרא שלא דורשים ב"ש את הריבוי מ"דמיה", אלא סוברים ב"ש שמלבד פסוק זה ישנם פסוקים נוספים ו"לית להו" שזהו הפסוק היחיד. וכתירוץ זה משמע <b>מהתוספות</b> [עמוד ב', ד"ה "מת"]. <b>הערוך לנר</b> תירץ שכיון שב"ש אינם סוברים הדרשה של "דמיה" בהכרח שלמדו מהלכה למשה מסיני מהם הדמים הטמאים, ואם כן אפשר שלמדו לטמא ה' דמים. ויש לעיין בתירוץ זה שאם קיבלו ב"ש בהלכה למשה מסיני שישנם ה' דמים טמאים כיצד חולקים עליהם ב"ה, והרי כתב <b>הרמב''ם</b> [ממרים א, ג] שדבר שהוא קבלה ממשה רבינו לא תהיה בו לעולם מחלוקת. 
(190) מבואר בסוגיתנו שאין הולכים אחר מראה הדם בשעת מציאתו אלא אם היה אדום ביציאתו מהגוף טמאה גם אם נשתנה אחר כך. אולם כל זה הוא לחומרא, אבל מראה שביציאתו מהגוף היה לבן, ואחר כך כשיבש נהפך לאדום כתב <b>הב''ח</b> [קפח] שטמא. וגם <b>הש''ך</b> [שם, ג] <b>והט''ז</b> [שם, א] שחולקים על הב"ח הוא רק שאין צריך לחוש בכל מראה לח שיהפך מראהו לאדום אבל אם נשתנה מעצמו מודים כולם שטמא. וראה עוד <b>בסדרי טהרה</b> [שם, ב] ובאבני נזר [יו"ד, רכו]. 
(191) <b>הסדרי טהרה</b> [יו"ד קצ, ד] הוכיח משיטת עקביא בן מהללאל שטימא דם ירוק, שגם דם זה בא מהמקור, וממנו נשמע גם לרבנן, שאין מסתבר שנחלקו מהיכן הדם. 
(192) <b>הרמב''ם</b> [בפירוש המשניות] כתב שאדום כקרן כרכום כשלוקה נהפך לירוק. <b>התוספות</b> בסוגיתנו [ד"ה "הירוק"] ובסוכה [לא, ב ד"ה "הירוק"] הוכיחו שירוק בלשון המשנה הכוונה לצהוב, מכך שעקביא בן מהללאל טימא דם ירוק, ואם הכוונה לירוק כעשבי השדה, אין לו דמיון לאדום ואי אפשר שיהא טמא, ובהכרח שהירוק שטימא עקביא בן מהללאל, הכוונה לצהוב. והקשה במי נדה כיון שביארה הגמרא שטעמו של עקביא בן מהללאל הוא משום שהיה אדום בתחילה, אם כן גם אם עכשיו אינו נוטה לאדום אפשר שבתחילה היה אדום, ולכן טמא. וי"ל שהוכחת התוס' היא מהתירוץ הראשון "אבע"א לית ליה", אולם <b>מהרע''ב</b> [במשנה] שהביא את הוכחת התוס' ביחד עם הפירוש שירוק אדום היא שלכה, משמע שגם לתי' זה שייכת ההוכחה. וצ"ל שכוונת התוס' הוא שירוק ככרתי שאינו נוטה לאדמומית וודאי גם בתחילתו לא היה אדום, שא"א שאדום כשלוקה ישנה צבעו לגמרי ויהא ירוק. 
(193) <b>בחכמת בצלאל</b> כתב שכיון שת"ק סובר שירוק טמא מספק, כן היא ההלכה, והרואה מראה צהוב SBשהוא הירוק שבסוגיתנוSE אסורה לבעלה. והביא שכן מוכח <b>מתלמידי הרבנו יונה</b> [ברכות לא] שאסרו צהוב כחרדל. וכן פסק <b>בדברי חמודות</b> [כד] שצהוב חזק כחרדל טמא, גם <b>השל''ה</b> הביאו <b>הסדרי טהרה</b> [קפח, ב], <b>והרע''ב</b> [במשנה] פסקו לטמא בצהוב. אולם <b>השו''ע</b> [קפח, א] הכריע שצהוב טהור, וכתבו הפוסקים שאין אחר דברי השו"ע כלום וכמותו ההלכה. <b>ובשבט הלוי</b> [חלק ג, כא] דן האם אשה שאינה רגילה במראה צהוב ראוי לה להחמיר כפוסקים הנ"ל שאסרו צהוב, או יכולה להקל כשו"ע. 
(194) כן ביאר רש"י [ד"ה "לא"], שאף על פי שדם ירוק טמא מדאורייתא כאדום, התירו כתם ירוק שנמצא בגופה שאין שכיח דם ירוק בגוף האשה ותולים שהגיע ממקום אחר, וכן כתבו גם <b>התוספות</b> [ד"ה "ירד"]. פירוש נוסף כתבו התוספות שרבי מאיר מודה לחכמים שמדאורייתא ירוק טהור, אלא שסובר שרבנן טימאו גם את הירוק, ולכן דווקא ראיה גמורה שבאדום מטמאה מדאורייתא טימאו רבנן בירוק, אבל בכתם שגם באדום טומאתו מדרבנן, לא גזרו על הירוק. 
(195) <b>רש''י</b> לעיל [ב, ב ד"ה "הגס"] כתב שדם נדה יוצא ע"י שרבה במקור, ומה שאין המקור יכול להחזיק יוצא לבית החיצון. וצ"ע שסותר בזה למה שכתב בסוגיתנו [ד"ה "שמתגלגל"] שגם דם טמא אינו מתאסף קודם יציאתו. 
(196) <b>החזו''א</b> [קז, ד] הוכיח מסוגיתנו שגם דם טהור נקרא דם אלא שהתורה טיהרתו, שהרי רבי מאיר סובר שיש לדם הטהור שם דם להכשיר לקבלת טומאה, וגם רבנן שחלקו טעמם משום שלא כל דם מכשיר אלא רק דם הנפש. וראה <b>בערוך לנר</b> [בעמוד א] שהוכיח כן מלשון הגמרא "בין <b>דם טהור</b> לדם טמא". 
(197) רש"י ותוס' ביארו "ששלחוך כפרדס רימונים" מסמל דם נדה, משום שכשיוצא דם נדה מהאשה גורם לה להשתלח מבעלה ולנעול עצמה מלהיזקק לו, כפרדס שהוא נעול. SBביאור הפסוק לפשוטו של מקרא, ראה ברש"י נזיר ג, א ד"ה דכתיב שלחיךSE. והקשו התוספות שמפסוק זה אפשר ללמוד רק שדם טמא מכשיר, אבל אין מזה מקור לדם טהור שאין גורם לאשה לנעול עצמה. ותירצו שדם טמא ידעינן שמכשיר מהפסוק "ביום ההוא יהיה מקור נפתח לחטאת ולנדה", ואין צריך ללמודו "משלחיך פרדס רימונים", ואם אינו ענין לדם טמא תנהו ענין לדם טהור. [וראה <b>בתוס'</b> הרא"ש, וערוך לנר]. <b>הרמב''ן</b> הביא <b>מר''ת</b> שתירץ שדווקא דם טהור שיצא מאשה שכבר טמאה מקודם בטומאת נדה סבר רבי מאיר שיכשיר, ודרשת הגמרא היא שדם שנשלח מאשה שהיא נעולה כפרדס מכשיר, ואפילו כשלא הדם הוא שגרם לשילוח. וכפירוש זה דייק <b>הריטב''א</b> שביאר גם <b>רש''י</b> [ד"ה שלחיך]. והקשה <b>הרשב''א</b> היכן מצינו שאותו משקה ישתנה דינו מחמת דין האדם שממנו יצא, ואם אין דם טהור משקה בעצמותו, לא יהפך להיות למשקה משום טומאת האשה שממנה יצא. 
(198) <b>רש''י</b> כתב שבדווקא נקט שמואל שור, משום שדם השור אדום הוא ביותר. והקשה <b>הריטב''א</b> אם כן מה הוקשה לגמרא "וליתני כדם שחוטה", והרי רק בדם שור תולים. ולכן ביאר ששור לאו דווקא. וקושית הריטב"א צריכה ביאור, שהרי הקושיא "וליתני בדם שחוטה" היא מדוע לא כתבה המשנה שיצא הדם ע"'י שחיטה, ואין לקושיה זו שייכות לסוג הדם, אלא רק לדרך שבו יצא. 
(199) יש לעיין מדוע כל כתם קטן מגריס שמוצאת האשה בגופה תולים במאכולת וטהורה, והרי רק דם מאכולת הראש דומה לדם נדה, אבל בשאר הגוף ששונה צבע המאכולות מצבע דם הנדה אי אפשר לתלות בהם. ותירצו <b>הרשב''א והראב''ד</b> שרק דם אדום שבאדומים אינו דומה למאכולת שבגוף, אבל שאר המראות דומים לכל סוגי המאכולות, וכתמים אלו תולים בכל המאכולות. <b>והסדרי</b> <b>טהרה</b> [קצ, סז ד"ה "אבל לא נראה"] תירץ שמאכולת של הראש מסתובבות בכל בגוף ובכל מקום שנמצא כתם אפשר לומר שירדה מאכולת מהראש לשם. וגם לרשב"א והראב"ד צריך לומר כסדרי טהרה, שאל"כ יקשה מכתם אדום שבאדומים שנמצא בגוף מדוע תולים במאכולת, וע"כ שיורדות המאכולות מהראש לגוף. 
(200) נחלקו הראשונים בדין תלית כתם בזמן הזה שאין אנו יודעים להבחין בין מראות האדומים שדומים זה לה, הרמב"ן הביא <b>מגליוני</b> <b>ראשונים</b> הסוברים שאי אפשר לתלות כתמים כלל שאולי אין האדום שהתעסקה בו דומה באדמימותו לכתם, ורק משום חוסר בקיאתינו אין נראה ההבדל. אבל <b>הרמב''ן</b> עצמו <b>והרשב''א והתוס' הראש</b> חולקים וסוברים שהדין הוא להפך, ואפשר לתלות בכל מראה אדום שנתעסקה בו, שדווקא בזמן שידעו להבחין בין האדומים לא יכלו לתלות בדבר שידוע להם שאינו דומה, אבל בזה"ז שאין ידוע החילוק בין האדומים תולים בהכל, שכדי להתיר כתם אין צריך לדעת בודאות שמקור הדם הוא מהדבר שנתעסקה, אלא די בכך שנוצר ספק. <b>בסדרי טהרה</b> [קפג, ב ד"ה "לפי"] התיר לתלות כתם במאכולת המצויה באותו מקום. ואף על פי שבגמרא [יד, א] מצינו במפורש שאותו מקום בדוק ממאכולת וכתם הנמצא בבדוקה טמא בודאי, תירץ הסדרי טהרה שגם באותו מקום ישנן מאכולות אלא שצבעם שונה מצבע דם טמא, וכוונת הגמרא שאותו מקום בדוק ממאכולת שאפשר לתלות בה. ולכן בזמן הזה שאין יודעים להבדיל בין האדומים, ותולים בכל מאכולת, אפשר לתלות גם במאכולות שבאותו מקום. 
(201) <b>הבית יוסף</b> [קצ, כג ד"ה ומ"ש במה] כתב שקילור אדמומיתו חלשה, ואף על פי כן תולים בו גם מראה אדום חזק שאינו דומה לו. <b>ובסדרי</b> <b>טהרה</b> [קצ, מה ד"ה "ולכאורה לא"] חולק וסובר שאם ידוע שאין המראות דומים אין תולים. ולדבריו החידוש בתליה בקילור הוא, שאף על פי שאם נקרב את הכתם שמצאה האשה לקילור, אפשר שבהיותם סמוכים יהיה אפשר לחלק בין מראה שניהם, קמ"ל שאין חייבים להקריבם זה לזה. וכן כתבו <b>הרמב''ן והרשב''א</b> שאין מחיובים לבדוק הכתם דווקא בסמוך לדבר שנתעסקה בו. ובשיעורי <b>שבט הלוי</b> [קצ, כג ג] למד מכאן שאין חיוב לבדוק כתם במיקרוסקופ, אפי' שבדיקה זו תוכיח בודאי אם הוא דם או צבע, שכשם שאין חייבים לטרוח ולברר ע"י קירוב הכתם לצבע שנתעסקה בו, ה"ה שאין חייבים להסתכל במיקרוסקופ. 
(202) <b>בערוך לנר</b> ביאר שישנם ב' דרכים להקיז דם, א. בקרן, וביאר רש"י [מכות טז] שההקזה מתבצעת ע"י שמוצץ האומן הקרן ומוציא את הדם, ובהקזה זו יוצא רק דם הורידים החיצוניים. ב בסכין, שפוצע עמוק יותר ויוצא גם דם העורקים. ודן הערוך לנר האם דווקא בדם הורידים המוזכר בסוגיתנו תולים או גם בדם העורקים. והסיק שנחלקו בדבר <b>רש''י</b> <b>והרמב'' ם</b>. 
(203) <b>רש''י</b> פירש שהחרת עצמה היא שחורה, ומה שהצריכה הגמרא שיתנו החרת בדיו, הוא כדי שיהא השחור כהה. אולם <b>התוס'</b> [גיטין יט, א ד"ה "קנקנתום"] סוברים שהחרת עצמה היא ירוקה, ורק כשמתקנים אותה לשמש כדיו הופכת לשחורה, ולדבריהם פירוש דברי הגמרא "חרת שאמרו דיו" הוא שתהא החרת שחורה ולא ירוקה. ולשון הגמרא כפי שציטטוה התוס' בגיטין אינו כלשון שלפנינו ונראה מדברי התוס' שהיתה להם גירסא אחרת בסוגיתנו. 
(204) הקשו הראשונים שלעיל ביארה הגמרא ששחור שבמשנה הוא כדיו, וכאן מבואר שדיו הוא עמוק משחור שבמשנה. ותירץ <b>הרשב''א</b> [יט, א] שדיו שמשתהה זמן רב משחיר הרבה, ולדיו שכזה נתכוונה הגמרא שאמרה שיש דיו שהוא עמוק. ולפי זה ביאר הרשב"א ששחור שבמשנה הוא כסתם דיו, ודיו ישן שחרותו יתרה משחור שבמשנה. תירוץ נוסף כתב הרשב"א ששמואל חולק על רבה בר רב הונא וסובר שחרת שבמשנה אינו מעורב בדיו, ודיו רגילה שמעורבת בחרת היא עמוקה יותר. <b>התוס'</b> [גיטין יט, א] כתבו שהחרת קודם נתינתה בדיו היא ירוקה, ולדבריהם אי אפשר לתרץ כתירוץ זה. וראה עוד <b>בריטב''א</b> [ד"ה "שחור כחרת"] שהאריך בתירוץ קושית הרשב"א. <b>ובתוס' הרא''ש</b> שתירץ לשיטת הר"ח. <b>והמהרש''א</b> תירץ שהמשנה דיברה בדיו יבש, והגמרא דיברה בדיו לח, ששחרותו עמוקה יותר. 
(205) <b>המשנה ברורה</b> [לב ג, ובביאור הלכה ד"ה וכתבם] הביא <b>מהרא''ש והרמב''ם</b> שתפילין צריך לכותבם בצבע שחור כדיו, ולפי זה שחור כעורב שמבואר בסוגיתנו שהוא בהיר יותר מדיו, פסול לתפילין. והקשה <b>מהמדרש</b> "שחורות כעורב אלו האותיות" הרי שכצבע העורב כשר. ותירץ שאין למדים מהאגדות. תירוץ נוסף כתב ששחור כעורב כשר לתפילין, ואף על פי שבסוגיתנו הכשירו דם שמראהו כעורב זהו משום שגם כמראה דיו לח טהורה, ושחרירות העורב היא כמראה דיו לח. ולתפילין שכשר דיו לח יוכשר גם כמראה עורב. אולם <b>למהרש''א</b> שכתב [ד"ה "כדיו כענב"] שדיו לח עמוק מדיו יבש, אי אפשר לתרץ כתירוץ זה, שהרי עורב הוא דיהה משחור שבמשנה ובהיר בהרבה מדיו לח, שעמוק משחור שבמשנה. הכותב תפילין בדיו כחולה פסל המשנה ברורה [שם]. ואף על פי שלגבי רצועות התפילין הוכיח [לג, ג ביאור הלכה ד"ה "הרצועות"] שכשר מהגמרא לעיל [יט, א] שכתבה "שחור כחרת עמוק מכן טמא דיהה אפילו ככחול טהור" הרי שגם כחול בכלל שחור, מכל מקום זהו דווקא ברצועות שבעינן שחור סתם, מה שאין כן בכתב עצמו שצריך שחור כדיו, אין צבע כחול דומה לדיו. 
(206) <b>רש''י</b> ביאר שאזכה הכוונה לגן עדן. אולם בירושלמי [כלאים ט] מבואר שאם אזכה הכוונה שיקום לתחיית המתים ביחד עם הצדיקים, ואם לא אזכה הכוונה שיקום בתחיית המתים עם הרשעים. ודייק מכאן <b>המהרי''ץ חיות</b> שגם הרשעים יקומו בתחיית המתים, וחשש רבי ינאי שיקום עמם ויבוש בבגדיו הלבנים. ואולם <b>בגמרא בתענית</b> [ז, א] מצינו במפורש שתחיית המתים היא רק לצדיקים. והביא המהרי"ץ חיות שגם הרמב"ם כתב שלא כירושלמי. <b>הרמב''ם</b> [תשובה ח, ב] כתב "העולם הבא אין בו גוף וגוויה אלא נפשות הצדיקים בלבד בלא גוף כמלאכי השרת" והשיג עליו <b>הראב''ד</b> מכך שהיו הצדיקים מצווים לבניהם אל תקברוני בכלים לבנים ולא בשחורים שמא אזכה, הרי שלא רק שיקומו עם הגוף אלא אפילו יעמדו בלבושיהן. מבואר בהשגת הראב"ד שפירש הציווי לבגדים לבנים לצורך תחיית המתים וכירושלמי, אבל לפירוש רש"י שהכוונה לגן עדן, אין ראיה מכאן לזמן תחיית המתים. 
(207) <b>בגמרא</b> לעיל [יז, א] נאמר "אין בודקין את המטה לא בעד אדום ולא בעד שחור", ונסתפק <b>הבית יוסף</b> [קצו, ו ד"ה "וממה"] האם אדום ושחור דווקא פסולים אבל שאר צבעים מותרים, או שכל שאין מראה האדמומית נראה בו כבלבן, בכלל אדום ושחור הוא. והביא <b>מהרמב''ם</b> <b>והרא''ש</b> שהצריכו שיהא עד הבדיקה לבן. ולכאורה מקורם הוא מסוגיתנו שרק מטלטת לבנה כשרה לבדיקה. ומטעם זה התירו [סא, ב] כתם שנמצא על בגד צבעוני שאין מראה הדם ניכר בו, ובצבעים בהירים כגון צהוב בהיר שאינם גורמים שינוי מראה לדם החמיר <b>בשבט הלוי</b> [קצ, ד] שיש בהם משום כתם. 
(208) הקשה <b>החשק שלמה</b> שאם כן כל אשה הבודקת תצטרך ב' עדים, אחד לבן שמא יש בה דם אדום, והשני אדום שמא יש בה דם שחור. ובמשנה [טז, א] נאמר במפורש שמספיק עד אחד לבדיקת האשה. ותירץ שעיקר הבדיקה היא להוכיח שאין בה דם כלל ולזה מספיק עד לבן, שכשיצא נקי מוכח שאין בה גם דם שחור, ואף על פי שאם יהא מראה שחור לא נוכל לדעת אם הוא דם טמא או טהור, לא תקנו בדיקה לשם כך. 
(209) <b>רש''י</b> ביאר ש"עמוק" הוא כהה ו"דיהה" הוא בהיר. <b>הרמב''ן והרשב''א</b> [יט, א] הביאו <b>מהרשב''ם</b> שפירש להפך שעמוק הוא בהיר ודיהה הוא כהה, והוכיח הרשב"ם כשיטתו <b>מהגמרא בשבועות</b> [ו, א] "שבהרת עמוקה כמראה חמה עמוקה מהצל", הרי שעמוק הוא בהיר. והרמב"ן תירץ את שיטת רש"י ש"עמוק" פירושו חזק, ולכן בלבן העמוק לבנותו חזקה יותר, והוא בהיר יותר, אבל במשנתנו שמדברת בצבע שחור, ככל שחזקה שחרותו הוא כהה יותר. <b>התוספות הרא''ש</b> [ד"ה "שחור"] הביא פירוש שלישי בשם <b>הר''ח</b> ש"עמוק" הוא בהיר ו"דיהה" הוא בהיר ממנו. 
(210) <b>הרשב''א</b> [יט, א] ביאר שמכיון ששחור הוא אדום שהשתנה, היה אפשר לומר שגם שחור בהיר טמא, שגם הוא אדום שלקה אלא שעדיין לא הושלם בו תהליך הפיכתו לשחור, ולכן הוא עכשיו בהיר. והוכיח מכאן הרשב"א שדיהה פירושו בהיר, שאם כרשב"ם שהיהה הוא כהה מדוע היה מקום לטמא בשחור כהה יותר מבשאר הצבעים. ואולם <b>מהריטב''א</b> [ד"ה "והא"] מבואר להפך, שהרשב"ם הוכיח כפירושו מסוגיתנו, שהטעם לטמא שחור כהה הוא משום שאפשר שע"י המכה ישחיר הרבה, והריטב"א דחה את הראיה שאפשר שדיהה הכוונה לבהיר ופירוש הסוגיא הוא כרשב"א. 
(211) ד' מראות דמים השנויים במשנה שונים הם זה מזה בחוזק האדמימות שבהם, וביאר <b>רש''י</b> [ד"ה "עמוק"] שלאיכא דאמרי שגם עמוק מהם טהור הכוונה שלא הגיע כהותם לכלל המראות הכהים יותר שהוזכרו במשנה. נמצא שנקטה המשנה ד' גוונים מסוימים וכל המראות שביניהם בין הכהים יותר ובין הבהירים יותר טהורים. והקשה <b>התוס' הרא''ש</b> שלכאורה מעלת ד' המראות שבמשנה היא שהם האדומים ביותר, ולכן מפרשים שהפסוק "דמיה" מתיחס אליהם, ומדוע אם כן טהורים המראות הכהים יותר ולא העמידה הגמרא שהפסוק בא לרבות אותם שאדמימותם חזקה ולטהר את המוזכרים במשנה. וקושיה זו קשה גם לשאר האמוראים שטיהרו בדיהה, שדם מכה שדיהה אדום הוא יותר מקרן כרכום ואף על פי כן הוא טהור וכקרן כרכום טמא. ותירץ שהדמים הטמאים הם המצויים יותר, ואין דרשת הגמרא מ"דמיה" לרבות ד' דמים האדומים ביותר אלא את המצויים ביותר, ולכן צבע מצוי גם אם אדמימותו פחותה טמא. ואולם <b>מהרמב''ן</b> [יט, א] נראה שחולק על תירוץ התוס' הרא"ש, שהקשה הרמב"ן על הרשב"ם שביאר שדיהה פירושו כהה "וכי היאך יעלה על הדעת במזוג ששנינו שני חלקים מים ואחד יין שהעמוק מיכן והוא הלבן טמא והדיהה טהור והלא אדום גמור הוא" וכו' ואם הקובע לטומאה אינו חוזק האדמימות אלא שכיחות הדם באשה, אין הבנה לקושית הרמב"ן, שהרי אפשר שיהא הבהיר יותר טמא, אם הוא מצוי יותר. ואפ"ל שקושית הרמב"ן שהבהיר אינו דומה לדם כלל, ולא מסתבר שהוא מצוי באשה, כיון שאין בו ממראה דם, וכן מדוייק מלשון הרמב"ן שהוקשה לו רק ב"מזוג" ולא בשאר הצבעים, שמזוג שדיהה אינו רק בהיר יותר אלא אינו דומה כלל לדם, רק בו אין מסתבר שהוא טמא. 
(212) גירסת <b>המהרש''א</b> "דעביד כשמעתיה", <b>ובערוך לנר</b> הוכיח כגירסת הספרים מהירושלמי שהביא ג"כ מעשה זה, ומובא שם שרבי חנינא אמר לבר קפרא "יהא שלמא לגברא שטעה בפומיה ולא טעה במראה", כלומר שרבי חנינא חלק על בר קפרא וסבר שעמוק טמא, ואף על פי כן התפעל מבקיאותו של בר קפרא לחלק בין המראות הדומים. ולגירסתינו "דלביה כשמעתיה" כן הוא גם הפירוש בבבלי ששיבח את בר קפרא שיודע להבחין בהבחנות הנצרכות לפי שיטתו. אבל לגירסת המהרש"א "דעביד כשמעתיה", ששיבח רבח חנינה את פסקו של בר קפרא, בהכרח שחולקים הבבלי והירושלמי. 
(213) <b>הרמב''ם</b> [איסו"ב ה, ח] כתב "כקרן כרכום כיצד, לוקח מן הברור שבו הקנה האמצעי שלו ומקיף הדם לעלה האמצעי שבקנה האמצעי ורואה בו". והקשה <b>הערוך לנר</b>, מדוע לא כתב הרמב"ם שבדיעבד כשרים גם שאר העלים שבקנה האמצעי. ואם חולק הרמב"ם וסובר שעלה האמצעי הוא לעיכובא כיצד פירש ב' הברייתות האחרונות. <b>רש''י</b> במשנה [ד"ה "וכקרן"] פירש פירוש נוסף שקרן כרכום הכוונה לזווית גן שכרכום גדל בו. והקשה <b>הערוך לנר</b> [יט, א] שמסוגיתנו שחילקה בין העלים הנכללים בקרן כרכום, מבואר שהכוונה לעלי הכרכום עצמו ולא לזווית הגן. 
(214) <b>הרשב''א והריטב''א</b> ביארו שכיון שרק בכרכום לח משערים לכן צריך שיהא מחובר לגוש האדמה שבכך נשארת לחותו רבה. <b>ובירושלמי</b> [ב, ו] בשם רב ורבי יוחנן מבואר שזהו גם הטעם שאין בודקים בשורת העלים העליונה, שהחמה מיבשתם ולחותם פחותה. 
(215) בערוך לנר פירש ש"כיוצא בהן" אין הכוונה שגם באדמות שהזכירו שאר התנאים אפשר לבדוק, אלא דווקא אדמה שדומה לבקעת גנוסר כשרה. הרמב"ם פסק שמביא אדמה מבקעת סיניני. והקשה הערוך לנר, מנין לו שהלכה כרבי יוסי, והביא שיש גורסים במקום רבי יוסי רבי יהודה, ולגירסא זו ניחא שקיי"ל הלכה כרבי יהודה. 
(216) <b>המהרש''א</b> ביאר שנכללו ב' נידונים בספק הגמרא, א. כשהעפר בכלי ומערבבו בידו. ב. כשהעפר בידו ומערבבו בכלי. וספק הגמרא הוא האם דווקא כשהעפר מונח בידו ומערב אתו ע"י אצבע ידו השניה אסור משום שיש ב' גורמים לשינוי הצבע היד שמונח בה והיד שמערבת, או גם כשיש רק גורם אחד, היד שמונח בה או היד שמערבת, אסור. וראה <b>בריטב''א</b> [ד"ה ועדיין] שהיתה לו גירסא אחרת בסוגיתנו, ולגירסתו מפורש בברייתא כמהרש"א. 
(217) ספק הגמרא צריך ביאור, שמלשון הגמרא נראה שהספק הראשון נפשט אלא עדיין תבעי לך ספק אחר, ולכאורה הספק השני הוא ממש כספק הראשון. שגם הספק שבתחילת הסוגיא הוא במה מערב את העפר והמים ולא היכן מונחת התערובת בשעת הבדיקה, <b>ובחכמת</b> <b>בצלאל</b> פירש שדחית הגמרא "ועדיין תבעי לך" אינה ספק חדש אלא דוחה הגמרא שאין פשיטות כלל ונשאר ספק הראשון. וראה <b>בהגהות הרד''ל</b> ששינה מחמת קושי הזו את כל פירוש הסוגיא, <b>ומרש''י</b> [ד"ה "לא לרמיה"] מוכח שלא כפירושו. 
(218) <b>הפתחי נדה</b> תמה על <b>הרמב''ם</b> [איסו"ב ה, ח] שהשמיט מהלכותיו הספק שבסוגיתנו. 
(219) כן פירש <b>הערוך לנר</b> [ד"ה "והא רבה"] ש"טבעא" הכוונה לסוגים שונים של דם, ו"דמא" פירושו חילוקי הצבעים בסוג דם אחד. <b>התוס'</b> [ד"ה "והא"] שינו את הגירסא שהיתה לפניהם שרבא הוא שידע בטבעא ולא בדמא, וגרסו רבה כגירסא שלפנינו, וכן כתבו <b>רש''י</b> [ד"ה "ארחיה"] <b>והרשב''א</b>. והכרח התוס' הוא מהגמרא בסמוך שמובא שידע רבא להבחין בין דם חימוד לדם רגיל, והבחין בין שישים מיני דם ששלחה לו איפרא הורמיז. והקשה הערוך לנר שאולי שישים מיני הדמים היו מסוגים שונים של בעלי חיים וההבחנה ביניהם דורשת רק בקיאות ב"טבעא", וכן ההבחנה בין דם חימוד לדם רגיל גם היא בכלל "טבעא". וי"ל <b>שהתוס'</b> <b>הרא''ש והרשב''א</b> כתבו שדם חימוד טמא, ואם כן ודאי שהוא מאותו סוג דם של שאר דמים טמאים, והבקיאות בחילוק בין הטמאים עצמם נקראת "דמא". 
(220) כתב <b>הטור</b> [קפג] משרבו הגליות ותקפו הצרות ונתמעטו הלבבות חשו שמא יבאו לטעות באיסור כרת החמירו לטמא כל מראה דם אדום". וכן כתבו <b>הרמב''ן</b> [יט, א] <b>והרא''ש</b> [ד]. וכן פסק <b>בשו''ע</b> [קפח, א] שכל מראה אדום בין אם כהה הרבה או עמוק טמא, ואין טהור אלא לבן או צהוב. כתב <b>הבית יוסף</b> [ד"ה משרבו] שלא מצינו במפורש שגזרו איסור על כל מראה דם אדום. ונלמדת חומרא זו מסוגיתנו שרבי יוחנן ועולא ורבי זירא לא רצו לחלק בין הדמים, וכ"ש בדורות הבאים שחסרה הבקיאות הנדרשת טמא כל מראה אדום. וכן נראה מלשון <b>הרמב''ן</b> <b>והרא''ש</b> [שם], ואולם <b>בב''ח</b> [קפג יב] מבואר שנכללה חומרה זו בתקנת רבי זירא. <b>ובשו''ע</b> <b>הגר''ז</b> [קפח ב] כתב שהגאונים הם שגזרו ואסרו. <b>הסדרי טהרה</b> קפח, ח [ד"ה "בתשובת בית"] כתב שבכל דם שספק אם הוא אדום אפשר להתיר מדין ספק ספיקא, שגם לצד שאדום הוא אפשר שהוא מהאדומים הטהורים, ואף על פי שאנו מחמירים ואוסרים כל אדום, אינו דין ודאי אלא רק מספק, ומצטרף ספק זה לספק ספיקא. מבואר בדבריו שסבר שאין כאן איסור כלל ולא גזרו מעולם לאסור כל האדומים אלא רק מחמת חסרון הבקיאות אי אפשר לטהר ונשאר כל מראה אדום בכלל ספק. נחלקו הפוסקים האם מראה חום נכלל באיסור שאסרו הנוטה לאדום, וחילקו בין גווני החום שחלקם מותרים וחלקם אסורים. וכן נחלקו במראה ורוד האם נחשב נוטה לאדום. גם במראה צהוב ישנה מחלוקת, וישנו חילוק בין צהוב לכתום. וראה לעיל [יט, ב] שהארכנו בזה. 
(221) <b>התוס' הרא''ש והרשב''א</b> הוכיחו שדם חימוד טמא מהגמרא להלן [סו, א] שכתבה שאשה שתבעוה להנשא אסורה, משום שחוששים שראתה דם חימוד מחמת הבקשה להנשא. ולכן פירשו שרבי אליעזר שאמר שהדם דם חימוד הוא, לא היתה כוונתו לפסוק ולטהר מחמת הבחנה זו, אלא רק הראה להם גודל בקיאותו אפילו שאין בכך נפק"מ לדינא. <b>הר''ן</b> חולק וסובר שדם חימוד טהור, שלא היה רבי אליעזר מורה על הדם שהוא דם חימוד אם אין בכך חילוק לדינא, ועוד מדוע טרח רבי אמי לברר אם הדבר אמת. ואת הגמרא להלן שאסרה אשה מחמת חשש חימוד, תירץ הר"ן שמצוי שהתעוררות המקור להוציא דם חימוד תגרום להוצאת דמים נוספים, וטימאוה מחשש דם נדה אחר שיצא עם דם החימוד. ורק רבי אליעזר שידע להבחין בריח הדם שאין בו תערובת דמים אחרים וכולו דם חימוד יכל לטהר. <b>ובחשק שלמה</b> ביאר את שיטת הר"ן שדם חימוד טהור, משום שמקורו מהעליה. וראה <b>בהגהות היעב''ץ</b> מה שכתב בזה. 
(222) <b>המהרש''א</b> ביאר שנקרא מחמת בקיאותו "מרא דארעא דישראל", שאוירא דארץ ישראל שמחכים הוא שהשפיע על רבי אליעזר חכמה יתירה זו, ונקרא על שם הגורם לחכמתו. עוד ביאר המהרש"א שרבי אמי בחר לשבח את רבי אליעזר דווקא בפסוק "סוד ה' ליראיו", משום <b>שבגמרא בסנהדרין</b> מצינו "והריחו ביראת ה', דמוכח ודאין", מבואר שמלך המשיח שיודע להבחין הדין על פי הריח, זהו משום משום יראת ד' שבו, ואם כן גם רבי אליעזר שפסק על פי הריח ודאי שירא ד' הוא ולכן זכה לחכמה שכזו. 
(223) נחלקו הראשונים מיהו שהריח הדם: <b>רש''י</b> ביאר שרבא הוא שהריח הדם, והוקשה לרש"י שבגמרא לעיל נאמר שרבא לא ידע להבחין בדמים. ותירץ שקרה לו נס וידע להבחין. <b>התוס'</b> [ד"ה "והא"] גרסו לעיל רבה במקום רבא, ורבה הוא שידע להבחין בדמים ולא רבא. <b>הרשב''א</b> <b>והריטב''א</b> פירשו שרב עובדיה הוא שהריח הדם וידע להבחין שהוא דם חימוד, ואליו גם שלחה אחר כך איפרא הורמיז את שישים הדמים. והוכיחו כפירושם ממה שכתבה הגמרא שרב עובדיה ישב לפני רבא כשהובא לפניו הדם, ואם לא שרב עובדיה הוא שהריח הדם לשם מה פירטה הגמרא שהיא שם באותו הזמן. ודחה <b>הרד''ל</b> שגם במעשה הקודם כתבה הגמרא שרב אמי ישב לפני רבי אליעזר כשהובא הדם, ושם רבי אליעזר הוא שהריח, ואף על פי כן כתבה הגמרא מי ישב לפניו. ותירץ שהגמרא לעיל הזכירה את רב אמי לצורך סוף המעשה שנטפל אליה רב אמי כשיצאה ובדק שרבי אליעזר צדק בהבחנתו, אבל כאן אם לא שרב עובדיה בדק הדם אין צורך להזכירו. 
(224) <b>המהרש''א</b> ביאר שאפרא הורמיז לא הסתפקה בכל חמישים ותשע דמים הקודמים ששלחה, ורק כשזיהה את דם הכינים שיבחתו "בתווני דלבא יתביתו", משום שאפרא הורמיז היתה בקיאה במעשי שדים, וכמה שכתב <b>רש''י</b> [ד"ה הורמיז] ששמה היה שם של שדים, ובכל הדמים הראשונים חשבה שלא מעצמו ידע להבחין מהם אלא נסתייע בשדים לצורך הזיהוי, ורק כשהבחין בדם כינים הבינה שהדבר מחכמתו, שמצינו <b>בסנהדרין</b> [סז, ב הובא ברש"י שמות ח, יד] שהטעם שרק במכת כינים אמרו החרטומים לפרעה "אצבע אלוקים היא", הוא משום שאין מעשה כשפים שולט בכינים, וכן הוא גם בזיהוי דם כינים א"א להסתייע במעשה שדים, ובהכרח נובעת הידיעה מחכמה. וביאור זה הוא רק לשיטת רש"י שהורמיז הוא שם של שדים, אבל <b>התוס'</b> [ב"ב ח, א] חולקים ומבארים שהורמיז הוא שם ד'. 
(225) הקשה <b>הערוך לנר</b>, מדוע נקט רבי יהודה בלשון ארוכה אמו של בני, ולא אמר בקיצור אשתי. ותירץ <b>שבגמרא ביבמות</b> [סג] מצינו שקרא רב יהודה על אשתו "מוצא אני מר ממות את האשה", שאשה רעה היתה. ומסתבר שגירשה אחר כך, והמעשה שבסוגיתנו הוא אחר הגירושין ולכן לא קרא לה אשתי. 
(226) <b>התוס'</b> [ד"ה "טיפחא"] הקשו מדוע שאר החכמים לכך שהדם שמביאים לפניהם אינו הטיפה הראשונה. ותירצו שהיו בקיאים ביותר ויודעים להבחין גם בדם טיפה שניה. ותירוץ נוסף כתבו שאין החשש שישתנה הדם מטיפה ראשונה לשניה חשש גמור, ורק רבי יהודה החמיר על עצמו ונמנע מלראות דמים. 
(227) כן פירש <b>רש''י</b>, <b>הריטב''א</b> הביא מפרשים שהיה רב יהודה רואה דם שבבדיקות ז' נקיים, שאותו דם אינו בתחילת הראיה ואינו מזוהם כ"כ ומביאות הנשים גם דם טיפה ראשונה. וראה בריטב"א שביאר את שיטת רש"י באיזה מקרים נצרכת הבחנה בין דם טהור לדם טמא. 
(228) הקשו <b>התוס'</b> מדוע הוצרכה ילתא ללכת בשאלתה לחכמים אחרים ולא שאלה את רב נחמן בעלה שהיה בקי בדמים כמבואר בגמרא לעיל [יט, ב]. ותירצו שחששה שתתגנה בעיניו. עוד תירצו שחששה שלעצמו יחמיר רב נחמן משום שיהא לבו נוקפו. <b>והריטב''א</b> תירץ שלא היה רב נחמן בעיר באותה שעה. ודחה <b>התוס'</b> <b>הרא''ש</b> את תירוצו, שמדבריה "כל יומא הוי מטהר" משמע שבקביעות היתה שואלת לאחרים. תירוץ נוסף מצינו <b>במאירי</b> שבעל לא יכול לראות דם אשתו שהוא נוגע בדבר, ובתוס' דחו תירוץ זה שבמשנה בנגעים [ב, ה] שמנתה הדברים שאסור לבעל לפסוק לאשתו לא הוזכר דם נדה. מתירוץ התוס' שחששה שיחמיר רב נחמן לעצמו מוכח שמותר לת"ח להחמיר יותר מעיקר הדין גם בדיני מראות אשתו, ואין בכך משום מפקיע מצוות עונה. וטעם הדבר נראה על פי מה שכתב <b>החתם סופר</b> [שו"ת יו"ד קמ"ט] שכן דרך החכמים להחמיר במצוות ועל דעת כן נישאת לו ומחלה מלכתחילה. והוסיף החת"ס שאפי' אם בשעת הנישואים לא נהג הבעל חומרא בעניני מראות יכול לקבל על עצמו להתחיל ולהחמיר, שזקני ת"ח ככל שמזקינים מוסיפים על עצמם חומרות, וגם זה נכלל במה שקיבלה על עצמה בשעת הנישואין. ונראה מדבריו שאם כשנישאו היה הבעל עם הארץ ורק אחר כך נעשה ת"ח יאסר עליו להחמיר בדיני נדה, שהרי לא קיבלה האשה בשעת הנישואין למחול בכה"ג, ובחומרתו מפקיע מצוות עונה. 
(229) <b>תוס'</b> [ד"ה "אגמריה"] הוכיחו מכך שרק על רב יצחק שאלה הגמרא כיצד הורה אחר שכבר פסק רבה בר בר חנא אבל על ילתא לא הוקשה לגמרא, שכל האיסור הוא לרב המורה אבל השואל יכול לשאול מה שירצה. עוד דנו התוס' האם כשאין פוסק החכם מדעתו אלא מסתמך על קבלה שיש בידו מרבותיו האם מותר לפסוק בדבר שכבר פסקו לפניו, והסיקו שמותר. <b>ובחולין</b> [מד, ב ד"ה "היכי"] כתבו התוס' שגם כה"ג אסור. 
(230) הקשה <b>הרשב''א</b>, אם ידעה ילתא בוודאות שדם שכזה פוסק בו רבה בר בר חנא להתר מדוע הלכה בתחילה ושאלתו שוב ולא סמכה על ידיעתה הקודמת. ותירץ שאינה יכולה לראות לעצמה במקום שיש תלמידי חכמים, וכגמרא לעיל שרבי אליעזר לא ראה במקומו של רבי יהודה. ויש להקשות מכאן על <b>השו''ע</b> [יו"ד רמב, ט] שפסק שמותר לתלמיד להורות בפני רבו אם סומך בהוראתו על פסקים מקובלים, וכל האיסור להורות בפני רבו הוא כשמחדש מלבו לדמות מילתא למילתא. ומתירוץ הרשב"א שמשום כבוד תלמידי חכמים לא יכלה ילתא לסמוך על פסקים קודמים משמע שגם זה בכלל דיני כיבוד. וראה <b>בש''ך</b> [שם ט"ז] <b>ובגר''א</b> [שם כ] שחלקו על השו"ע. 
(231) הקשה <b>הרשב''א</b>, מהו החילוק אם הדם נמצא או אבד, והרי אם אין אשה יודעת לחלק בין מראות הדומים גם כשאבד אין לסמוך עליה, ואם יודעת להבחין ולכן סומכים עליה כשאבד העד, אם כן גם כשהעד נמצא תהיה נאמנת מדין עד אחד נאמן באיסורים. ולכן פירש הרשב"א שדחית הגמרא היא שיש חילוק אם ראה החכם את העד ואינו יודע להכריע, שאז אין האשה נאמנת, לבין מקום שלא ראה החכם את העד. שכשאין יודע החכם להכריע יש ריעותא בדבר לומר שחכם אחר יודע יותר, ולכן אינה נאמנת. וכתירוץ זה כתב גם <b>בתורת הבית</b> [בית ז ב, א]. אולם <b>מרש''י</b> הוכיח <b>הסדרי טהרה</b> [קפח, ג] שחולק על הרשב"א, שלתירוץ הרשב"א במקום שקיים העד בעולם ורק לא הובא לפני החכם נאמנת האשה, שהרי כל זמן שאין ידוע שיש קושי להורות במראה זה נאמנת האשה. ומרש"י שפירש [בד"ה "כזה"] שספק הגמרא היה האם תוכל אשה לפסוק לחברתה קודם שהלכו לחכם מוכח שגם כשלא ראה החכם את העד אין נאמנת האשה. וכתב הסדרי טהרה, שלרש"י צריך לומר שתירוץ הגמרא הוא כפשוטו לחלק בין מקרה שקיים העד בעולם למקרה שאבד, וטעם חילוק זה הוא שאין נאמנת אשה במקום שאפשר לברר הדבר בלא עדותה, ולכן רק כשאבד העד נאמנת, וכפירוש זה כתב גם <b>הערוך</b> <b>לנר</b>. ביאור נוסף הביא הסדרי טהרה לחלק בין נאמנות אשה לעצמה שכיון שחוששת מחומרת איסור כרת נאמנת, לבין פסק לחברתה. <b>ומהריטב''א</b> נראה שלמד כן ברש"י. וראה <b>במהרש''א</b> שכתב להפך שרק לחברתה נאמנת ולעצמה לא תראה שהיא נוגעת בדבר. ונפק"מ לדינא בין רש"י לרשב"א בדין אשה שמביאה את העד שהורה בו החכם, ואומרת עד שבידי טיהר חכם פלוני, האם נסמוך על דבריה כדי לטהר מראות שדומים לעד שבידה, שלרשב"א שאין נאמנת בדבר שקשה לחכמים להכריע גם בכה"ג אינה נאמנת, אבל לרש"י, כיון שאין בידינו לברר דין מראה שכזה אלא בעדותה, תהיה נאמנת. ואולם <b>בתורת השלמים</b> [קפח, ה] הוכיח שהדין הוא להפך שלרשב"א נאמנת ולרש"י אינה נאמנת. 
(232) ראיה זו צריכה ביאור לשלושת פירושי הראשונים שהובאו בהערה הקודמת: <b>א</b>. <b>לרשב''א</b> שכתב שהנידון הוא להאמין לאשה במקום שהחכם מסתפק לטמא קשה שרב יצחק סבר לטהר ורק ילתא היא שאמרה לו שרבה בר בר חנא מטמא. ותירץ הרשב"א שכיון שבלא העדות השניה היה הדין נפסק לטמא והאשה משנה את הדין מטומאה לטהרה ג"ז בכלל ספק הגמרא. וכתירוץ זה כתב גם <b>הריטב''א</b>. <b>ב</b>. <b>לרש''י</b> כפי שפירשו <b>הסדרי טהרה</b> שהנידון הוא האם נאמנת אשה במקום שאפשר לברר הנידון גם בלא עדותה, הקשה <b>הערוך</b> <b>לנר</b>, שבמעשה דילתא לא היה אפשר לברר שיטת רבה בר בר חנה בלא לקבל עדותה. ותירץ שהיה אפשר להמתין עד שיבריא רבה בר בר חנה ממחלתו בעיניו ולשאלו. <b>ג</b>. לפירוש <b>הריטב''א</b> ברש"י שהנידון הוא בנאמנות אשה לחברתה, הקשה הסדרי טהרה, שילתה העידה לעצמה, ומחמת מקושיה זו דחה פירוש זה. 
(233) <b>הב''ח</b> [קפח] פסק שאסור לפסוק על מראה בעודנו לח אלא ימתין עד שיתיבש שמא ישתנה צבעו ביבוש. והקשה עליו <b>הט''ז</b> [שם א] מסוגיתנו שמבואר שרבי ראה דם בלילה בעודו לח. 
(234) יש לעיין בקושית הגמרא, שאף על פי שאין צריך החכם לשער כיצד היה מראה הדם בשעה שהיה לח, מכל מקום רבי שראה את הדם גם בעודו לח, כשחזר וטימא היה זה מכח ידיעה ודאית שבעודו לח היה טמא רק מחמת השערה. ותירץ <b>המהרש''א</b> שמכך שחזר שחזר בו רבי ביום ממה שפסק בלילה, מוכח שאין ראית הלילה וראית היום שקולות, ורק ראיה ביום מועילה לפסוק בדיני מראות. ואם כן כשחזר בו רבי בפעם השלישית וטימא אין זה מחמת ראיתו בלילה, שהרי אין ראית לילה נחשבת כלל, אלא סמך על השערתו שנשתנה הדם. והקשתה הגמרא שלשער שנשתנה הוא בודאי טעות שאין לדיין אלא מה שעיניו רואות. ועיקר תירוץ המהרש"א כתבו כבר <b>הריטב''א</b> [ד"ה "שמא"]. 
(235) <b>המהרש''א</b> פירש שעיקר תירוץ הגמרא הוא שגם ראית לילה מועילה, ורבי טימא בלילה בודאי, וכיון שלא על השערה נסתמך רבי אלא על ידיעה ודאית מכח ראית הלילה, מיושבת הקושיה מהברייתא. ועדיין הוקשה לגמרא אם מועילה ראית לילה מדוע גרמה לו ראית היום שיחזור בו, והוצרכה הגמרא לומר שנשתנה המראה וסבר רבי שאין דרך דם להשתנות ובודאי כך היה גם בלילה, וכשראהו פעם שלישית ושוב נשתנה, הבין רבי שדם זה משנה צבעו, ואם כן אפשר שראית הלילה נכונה היתה, ונסתמך עליה רבי וחזר וטימא. וראה <b>בסדרי</b> <b>טהרה</b> [קצ, צג ד"ה "מיהו"] נפק"מ לדינא מפירוש המהרש"א. 
(236) <b>התורת השלמים</b> [קצו, ט] הקשה שלבדיקת חמץ צריך דווקא אור נר, הרי שאור הנר עדיף מאור היום, ואילו לבדיקת מראות הדמים רק רבי בדק לאור הנר וכל האמוראים שאחריו בדקו דווקא לאור היום. ותירץ שמעלת הנר היא בכך שרואים בו בחורים וסדקים ולכן משובח הוא לבדיקת חמץ, מה שאין כן דם נדה שנמצא במקום מגולה עדיף לבודקו לאור היום שברור יותר. עוד תירץ שדווקא בדם נדה בעינן לאור היום שצריך החכם להבחין בחילוקי צבעים, ולזה טוב אור היום, מה שאין כן בדיקת חמץ שהיא רק לבדוק אם קיים החמץ או לא וא"צ לדעת צבעו מתאים יותר אור הנר. 
(237) <b>הריטב''א</b> פירש שאף על פי שרבי בדק לאור הנר שאורו פחות מביום המעונן, מכל מקום הצריך רב נחמן לבדוק דווקא בחמה, שדווקא רבי שהיה בקי יכל לבדוק בכל אור מה שאין כן בדורות המאוחרים שפחתה הבקיאות חייב לבדוק דווקא בחמה וכשמצל בידו. <b>ומהרמב''ם</b> [איסו"ב ה, יב] נראה שאין הכרח שלא יהא בדורות האחרונים בקי כרבי, וגם בזה"ז אם משער החכם שיכול להבחין בלילה מותר. <b>והראב''ד</b> [שם] סובר שבזמן הזה מותר לכולם לבדוק בלילה, שרק בזמן הגמרא שחילקו בין האדומים הוצרכה ראיה ברורה לדעת האם הוא מה' דמים טמאים, אבל בזמן הזה שטימאו כל האדומים אפשר בכל אור להבחין אם נוטה הוא לאדום או לא. וכן פסק <b>בתורת השלמים</b> [קפח, א]. <b>ובשבט הלוי</b> [חלק ה ו, ה] כתב שמתוך הנסיון ישנם מראות שאי אפשר להכריע בהם אלא באור יום וגם אור החשמל לא יועיל, שנורה רגילה גורמת למראה להראות אדום יותר, ומאידך נורת פלורוסנט גורמת למראה להלבין. <b>הרמ''א</b> [קצו, ד] פסק "שהבדיקה תהיה לאור היום ובדיעבד מהני אפילו לאור הנר". וכתב <b>הפרדס רימונים</b> [קפח, ב] שלא ראה בעלי הוראה שנזהרים בזה, וכל חומרת הרמ"א היא לאשה עצמה שאינה בקיאה אבל החכם יכול להורות גם בלילה. 
(238) רש"י [ד"ה נידון] הביא ב' גירסאות, לגירסא ראשונה שהיא כגירסת הספרים שלפנינו חלוקים יין השרוני ויין הכרמלי זה מזה בצבעם, ולכן ישנם ב' חילוקים בין הבודק בכרמלי לבודק בשרוני. א. הבודק בשרוני צריך למוזגו בב' חלקים מים, אבל הבודק בכרמלי לא ימזגהו, ב. הבודק בכרמלי חייב להקפיד שיהא היין חדש, אבל בשרוני אין חילוק בין חדש לישן. גירסא נוספת הביא רש"י "כשרוני נידון הכרמלי" כלומר ששווים השרוני והכרמלי בדינם. וביארו <b>המהרש''ל והמהרש''א</b> שלגירסא זו הבודק בין בשרוני ובין בכרמלי ימזגהו בב' חלקים יין, וצריך להקפיד שיהא היין חדש, ומה שכתבה הגמרא "ולא מזוג", פירשו שלא יהא מזוג מקודם אלא יביא יין חי וימזגהו עכשיו בב' חלקים יין ויבדוק. וכגירסא השניה פסק <b>הרמב''ם</b> [איסו"ב ה, י]. וראה <b>בריטב''א</b> <b>ובערוך לנר</b> מה שכתבו בזה. 
(239) <b>הרמב''ם</b> [איסו"ב ה, יא] פסק "ויהא הכוס רחב, משקלו מנה, ומחזיק שני לוגין, כדי שתכנס בו האורה", ולמד <b>החשק שלמה</b> מדברי הרמב"ם שמעלת כוס של טבריה אינה רק בדקות הזכוכית, אלא גם בכך שהיתה הכוס רחבה, שרחבות הכוס גורמת לאור להכנס ומבררת מראה היין. 
(1) <b>הט''ז</b> [קפח, ה] פסק שהמפלת חתיכות בשר וגרמה ההפלה ליציאת דם, טהורה. וטעמו משום שבגמרא [להלן עמוד ב] מבואר שרק דם שיצא כדרכו מטמא, וכשהוציאתו חתיכה אין זה כדרכו, וטהורה. והקשה <b>בסדרי טהרה</b> [שם ד, ד"ה "ולפענ"ד תמוה"] שדינו של הט"ז נסתר ממשנתנו שטימאה המפלת חתיכה ויש עמה דם. ותירץ, שהט"ז טיהר דווקא דם שדבוק לחתיכה ומחמת חיבורו לחתיכה יצא עמה, והמשנה שמטמאת מדברת בדם שאינו דבוק לחתיכה אלא שבפתיחת המקור ליציאת החתיכה יצא גם כן דם. וכיון שיצא הדם מעצמו נחשב לראיה כדרכה וטמאה. 
(2) <b>הרשב''א</b> [תורת הבית הקצר ז, ד] פירש ש"כמין עפר" פירושו חתיכה שנפרכת כדרך פריכת העפר. <b>הטור והשו''ע</b> כשהביאו את משנתנו להלכה השמיטו את "כמין עפר", וביאר <b>הסדרי טהרה</b> שאפשר ללמוד טומאת המפלת כמין עפר בק"ו מקליפה ושערה ואין צורך לכותבה במפורש, כי <b>בירושלמי</b> [ג, ב] מצינו שמסתבר להחמיר בכמין עפר, שכיוון שאין בריה בגוף בצורת עפר, מסתבר שזו חתיכת דם. מה שאין כן שערה וקליפה, שפעמים יוצאות חתיכות בשר בדמות שכזו, היה מקום לטהר. ומה שכתבה המשנה את "כמין עפר", הוא ללמדנו את טומאתו כשלא נימוח במים, שלטמא הוא חידוש גדול יותר בעפר. ולכן הטור, שהשמיט את דין הטומאה בלא נימוחו, השמיט גם את כמין עפר. וראה שם שכתב, שתירוץ זה לא יועיל לשיטת השו"ע. 
(3) <b>החכמת בצלאל</b> ביאר שמילת "אדומים" נסובה על כל המשנה, וגם "קליפה" ו"שערה" ו"עפר" אדומים הם, וגם בהם ישנו ספק אם הם דם קרוש, וצריך לבודקם על ידי הטלתם למים. והוכיח כפירושו מהגמרא [כב, ב] שדימתה את משנתנו ל"מעשה באשה שהיתה מפלת כמין קליפות אדומות". הרי שגם במשנה הקליפה אדומה היא. וכן מפורש <b>ברמב''ם</b> [איסו"ב ה, יד] שכל דיני המשנה עוסקים באדומים. 
(4) <b>הרשב''א</b> [תורת הבית ז, א] ביאר שכאשר החתיכה לא נימוחה, מוכח מכך שאינה עשויה מדם אלא היא מבשר, לפי שהדם דרכו לימוח במים, וכיון שנשארה החתיכה שלמה לאחר השריה במים, בידוע הוא שבשר היא. וכפירושו משמע <b>מרש''י</b> [כב, ב ד"ה "בריה"] <b>ומהרא''ש</b> [ג] <b>ומהרמב''ן</b> [כב, ב], וכן כתבו <b>הטור והבית</b> <b>יוסף</b> [קפח, ד]. אולם <b>הרז''ה</b> [בהשגות לבעלי הנפש, שער הפרישה א, ד] <b>והר''ח</b> [הביאו דבריו הרשב"א והריטב"א כב, ב] סוברים שגם אם ידוע שעשויה החתיכה מדם שקרש, טהורה היא כשלא נימוחה במים, לפי שדם המקור דרכו לימח במים, וכשלא נימוחה, הוברר שדם זה ממכה הוא בא, ואינו מטמא. <b>הסדרי טהרה</b> [קפח, ח] הביא <b>משו''ת בית</b> <b>יעקב</b> שהתיר חתיכה שנאבדה משום ספק ספיקא, שאולי בשר היא, וגם אם עשויה מדם, אולי לא תימח במים, וטהורה. ותמה עליו, שאם לא תימח, אין זה היתר נוסף אלא בירור שבשר היא, ואין לנו אלא צד היתר אחד. ואם פירש הבית יעקב כרז"ה ניחא, שאינו נימוח הוא טעם נפרד להתיר גם דם, והוא צד היתר נוסף על הצד שהחתיכה עשויה מבשר. 
(5) בתחילת המשנה לגבי "מפלת חתיכה", וכן בהמשך לגבי "המפלת כמין דגים" הוסיפה המשנה שגם אם אין החתיכה מטמאת, אם יש עמה דם אחר טמאה, וצריך ביאור מדוע בבבא זו בדין "מפלת כמין קליפה ושערה" השמיטה המשנה תוספת זו. ותירץ <b>הרש''ש</b> על פי מה שכתב <b>התוס'</b> [כב, ב ד"ה "ליפלוג"] שיציאת חתיכה גדולה מצוי שגורמת ליציאת דם, אבל עם חתיכה קטנה אין יוצא דם, ולכן במפלת חתיכה גדולה או במפלת כמין דגים שגדולים הם ושכיח דם כתבה המשנה הדין ביצא דם עמהם, מה שאין כן בקליפה ושערה שדקות הן ולא מצוי דם, השמיטה. תירוץ נוסף כתב שבגמרא [כב, ב] מבואר שקליפה ושערה נוצרים ממכה שברחם, ולפי זה אפשר לומר שגם אם יצא דם עמהם טהורה, שתולים שהדם מהמכה ואינו דם נדה. גם דינו של רבי יהודה הסובר "בין כך ובין כך טמאה" הוא דוקא בחתיכה ולא בקליפה ובשערה, ובגמרא נבאר החילוק. 
(6) <b>בתורת כהנים</b> [תזריע א, ז] נאמר שגם המפלת כמין דגים תטיל החתיכה למים, ואם נימוחו טמאה. נמצא שאין כוונת המשנה להקל בדין המפלת כמין דגים מהמפלת כמין קליפה אלא שקולים הם בדינם. ורק משום שהיה אפשר לומר שבמפלת כמין דגים נחמיר ונטמא האשה מדין יולדת כדין המפלת בהמה שבהמשך המשנה, כתבה המשנה שטהורה מדין יולדת. אבל לחשש דם נדה נשאר דינה כמפלת קליפה. 
(7) <b>במשנה</b> לעיל [יט, א] מצינו שישנם חמשה מיני דמים טמאים, וצ"ב מדוע נקט שמואל רק "ארבעה מיני דמים". ותירץ <b>רש''י</b> [ד"ה "ירוקה"] שצבע שחור שהוא אחד מה' דמים הטמאים אינו דם בפני עצמו אלא אדום שהתקלקל הוא כמבואר בגמרא לעיל [יט, א], ולכן לא מנהו שמואל בנפרד ונכלל בכלל אדום שממנו נודר. בשו"ת <b>קהלת יעקב</b> [יו"ד, ה] הקשה על תירוץ זה, שכיוון שהמשנה נקטה חמשה דמים ומנתה השחור בפני עצמו, הרי אפילו שנוצר מהאדום, לא היה לו לשמואל לשנות מלשון המשנה. ולכן תירץ את הקושיה לשמואל בתירוץ אחר, ששחור מטמא רק כשנעקר מהרחם בעודו אדום ואחר כך נשתנה. אבל אם השחיר בתוך הרחם, טהורה. כי מעיקר הדין רק אדום מטמא ולא שחור, אולם כשנעקר כאדום וחל בו דין טומאה, שוב אינו פוקע כשמחליף צבעו. ולפי זה תירץ, שטבע הדם הוא שקודם מחליף צבעו ורק מאוחר יותר קורש ונהפך לחתיכה, ולכן, דווקא דם לח שחור שאפשר שנשתנה אחרי עקירתו, טמא. אבל חתיכה שהיא דם שקרש בתוך הרחם, אם צבע החתיכה שחור הרי בידוע שנתחלף צבעה בתוך הרחם, וטהורה, ולכן לא מנו את השחור בכלל חתיכות הטמאות אלא רק בכלל דמים הלחים. ותירוץ זה צ"ע מהמתניתא המובאת בסמוך, שמבואר בה שחתיכה שחורה היא בכלל מראות הטמאים. וראה מה שכתב <b>החת''ס</b> [שו"ת יו"ד, קעו] <b>והאבנ''ז</b> [רכו] בדין דם שהשחיר בתוך המקור. והארכנו בזה לעיל יט, א. 
(8) לפירוש רבי יהודה אמר שמואל מחלוקת רבי יהודה וחכמים היא: האם חוששים בחתיכה אדומה שהיא דם קרוש, וטמאה כאשה שיצא ממנה דם לח. או כיוון שדרך הרחם שיש בו לפעמים חתיכות בשר, תולים שגם חתיכה זו היא בשר אדום ואינה דם. [<b>תוס'</b>]. <b>הרשב''א</b> [כב, ב ובתורת הבית ז, א] הקשה, שבמשנה מצינו שהמפלת כמין קליפה ואין ידוע אם בשר היא או דם קרוש, בודקים הדבר על ידי הטלה למים, שאם דם הוא יהא נמוח במים, ואם לא נימוח בידוע שבשר הוא. ואם כן, מדוע בחתיכה אדומה לא נבדוק בבדיקה זו, ונדע אם דם היא או בשר<QM> וכתב, שמוכח מזה <b>כראב''ד</b> [בעלי הנפש פרישה א, יז] שאי אפשר לסמוך על בדיקת המים, כי יתכן שדם הוא ויבש מאד, ולכן לא נימוח. ורק בקליפה או בשערה, שישנו כבר טעם לטהר מחמת שאין דרך דם לקרוש בצורה שכזו, אפשר לצרף את בדיקת המים, ולטהר. אבל בחתיכה, שכל הראיה היא מכך שלא נימוחה, אי אפשר לטהר. 
(9) הקשו הראשונים, מדוע טיהרו רבנן<QM> שהרי אף על פי שאין רוב המורה לטמא ואי אפשר לטמא בודאי כרבי יהודה, מכל מקום, מידי ספק לא יצא, ותטמא מדין ספק דאורייתא לחומרא. ונחלקו הראשונים בתירוץ קושיה זו: <b>א</b>. <b>הרשב''א</b> הביא בשם <b>רש''י</b> שאכן גם רבנן לא טיהרו לגמרי. ולשון טהורה שנקטו הוא כדי לחלוק על ר"י, שטימא בודאי, והם סוברים שטמאה מספק. וכתירוץ זה כתב גם <b>הריטב''א</b>. <b>ב</b>. <b>התוס'</b> [ד"ה "ורבנן"] סוברים שישנו רוב הפוך, שרוב החתיכות אינן מד' מיני דמים, ולפי זה ניחא שסמכו רבנן על רוב זה וטיהרו. <b>ג</b>. <b>הרמב''ן</b> תירץ, שנסתמכו רבנן על חזקת טהרה של האשה קודם שהפילה, ומכחה טיהרו. הרשב"א והריטב"א הקשו על תירוץ הרמב"ן שאין סומכין על החזקה במקום שהיה מעשה שיכל לגרום לשינוי הדין, וכמו שכתב הרמב"ן עצמו לעיל [יח, ב] שתינוק אשר הוא ספק טמא אם ודאי נגע בעיסה טהורה, אי אפשר לסמוך על חזקת העיסה ולטהר, כיון שודאי נגע בה ספק טומאה, ותלוי מעתה דין העיסה בדין התינוק שאין לו חזקה. ולתרץ הסתירה בדברי הרמב"ן כתב <b>בקהילות יעקב</b> [כתובות טו], שסובר הרמב"ן שלא בטלה החזקה לגמרי אחרי שנגע בה דבר שיכול לגרום שינוי, אלא רק הורעה ואינה עומדת כנגד הרוב. ולכן דווקא בדף יח, א שישנו רוב כנגד החזקה מודה הרמב"ן שבטלה החזקה, מה שאין כן בסוגייתנו שסוברים רבנן שאין רוב אפשר לטהר מחמת החזקה. וראה <b>בשו''ת נפש חיה</b> [יו"ד סג א-ב], <b>ובקובץ</b> <b>שיעורים</b> [חלק ב ב-ג] <b>ובחזו''א</b> [טהרות ג, ד] שכתבו תירוצים נוספים לישב סתירת דברי הרמב"ן. בהגהות <b>ר' איסר זלמן</b> לרמב"ן [ב, א] הקשה סתירה נוספת ברמב"ן בנידון זה, ולעיל [ב, א יח, ב] הארכנו בישוב קושיתו. 
(10) הקשו <b>התוס'</b>, שגם אם אין רוב לטמא, אפשר לטמאותה מדין ספק טומאה ברה"י ומדוע טיהרו רבנן. ותירצו, שסוברים רבנן שרוב חתיכות אינן מד' מיני דמים, ומכח רוב זה טיהרו רבנן גם ברה"י וראה בהערה הקודמת שמטעם זה גם אין לאסור משום ספק דאורייתא. <b>המהר''ם</b> הקשה על קושית התוס', שלעיל [ב, א ד"ה "מעת". יז, ב ד"ה "ואין"] כתבו התוס' שרק בספק טומאה הנגרמת על ידי מגע הטהור בטמא ישנו הכלל שספק ברה"י טמא, אבל בטומאה הנגרמת על ידי ראיה כגון דם נדה ויולדת הדין הוא כבכל ספיקות שבתורה. ותירץ <b>הגר''ח שמואלביץ</b> שיש שני דינים נפרדים בדין ספק טומאה ברה"י: א. שגם אם ישנה חזקה המטהרת אין סומכים עליה. ב. שמכריעים את הספק לטומאה. וכל מה שכתבו התוס' לחלק בין טומאת מגע לטומאת ראיה הוא רק בדין השני, שבטומאת ראיה לא מכריעים לטמא, ונשאר הדבר בספק. מה שאין כן הדין הראשון שאין סומכים על החזקה, שהוא נאמר בכל מיני הטומאות. וקושית התוס' בסוגייתנו היתה רק, כיוון שהספק ברה"י שיטמאו רבנן מספק ולא יסמכו על החזקה. 
(11) הקשו <b>התוספות</b> [ד"ה "לרבי"], שבמפורש אמרו רבנן במתניתא שגם אדומה ושחורה טהורים, וכיצד יתכן לומר שנחלקו רק בירוקה ולבנה. ובשלמא בקושיה הקודמת, שהיתה מדברי רבי יהודה, שלא אמר במפורש שמטמא בכל הצבעים, ורק מחמת הסתימות מסתבר שהוא מתיחס לכל מה שמנו חכמים, אפשר לדחוק ולומר שאינו מתיחס אלא רק לחלק ממה שמנו רבנן, אבל בדברי רבנן עצמם אי אפשר לפרש בניגוד לאמור בדבריהם במפורש. ומחמת קושיא זו שינה <b>הר''ח</b> את הגירסא, ומחק תירוץ זה מהספרים. וכדי לישב גירסתנו מבארים התוס' שרצתה הגמרא לחלק את דברי רבנן לשנים, ו"המפלת חתיכה אדומה ושחורה" הוא סוף הענין, ולא סיימה המתניתא לבאר הדין, והסתמכה על מה שיבואר בסוף בשיטת רבי יהודה. ואחר כך מתחיל דין חדש, "ירוקה ולבנה אם יש עמה דם טמאה, ואם לאו טהורה". ו<b>הרמב''ן והרשב''א</b> תירצו, שלגירסתינו תחילת הברייתא פירושה שבאדומה שחורה ירוקה ולבנה טהורה מטומאת לידה וטמאה רק בטומאת נדה אם ישנו דם נדה. ואין הכוונה שטמאה דווקא כשיש דם אחר מלבד החתיכה, אלא בשחורה ואדומה שהם עצמם דם תהא בכל מקרה טהורה מטומאת לידה וטמאה כנדה. 
(12) הקשה <b>המהרש''א</b> לפירוש <b>התוס'</b> [ד"ה "לרבי"] שתירוץ הגמרא היה "שהמפלת חתיכה אדומה ושחורה" היא מימרא בפני עצמה שבאה ללמד שמודים חכמים שבאדומה ושחורה טמאה גם בלא דם נוסף, מה דחתה אם כן הגמרא "למאן קתני" והרי נצרך משפט זה כדי לחדש שמודים רבנן לרבי יהודה. ותירץ, שאם לא היה חידוש נוסף לטהר לא היתה המתניתא כותבת "אדומה ושחורה" בכלל הרישא שטיהרו רבנן, אלא היו כותבים בצורה מסודרת ומבארים דין אדומה ושחורה בסיפא בכלל דברי רבי יהודה שטימא. <b>הרמב''ן והרשב''א</b> לא גרסו את "אלא אדומה ושחורה למאן קתני" וגירסתם היתה "הא קאמר של שאר מיני דמים דברי הכל טהורה", וביאר <b>הריטב''א</b> הקושיא לגירסתם שמכיון שנשארה קשה על רבי יוחנן הקושיה הראשונה שהקשו גם לשמואל, אין נראה לדחוק המתניתא כדי לתרץ הקושיא השניה מאחר וסוף סוף לא תתיישב כשיטת רבי יוחנן. 
(13) יש להקשות, אם גם רבי יהודה מודה שהחתיכה בעצמה אינה מטמאת ורק פתיחת הרחם שעל ידו יצאה החתיכה, מטמאת, אם כן, מדוע המפלת קליפה או שערה ולא נימוחו טהורה, ואינה נטמאת בפתיחת הרחם שבה יצאו<QM> ותירצו <b>התוס'</b> [כב, ב ד"ה "ליפלוג"] <b>והרמב''ן</b> [שם] שרק חתיכה גדולה שליציאתה נצרכת פתיחה גדולה של הרחם גורמת בודאי לדם שיצא, מה שאין כן קליפה ושערה, שדקות הן, אין יציאתן מחייבת שיצא גם דם נדה. וראה בגמרא להלן [כב, ב] שהקשתה מדוע המפלת דגים וחגבים שהם גדולים כחתיכה, הרי היא טהורה, ולא אמרינן שאי אפשר לפתיחת הקבר. <b>הרש''ש</b> במשנה הקשה שגם אם דינו של רבי יהודה אינו שייך בקליפה ושערה וכמש"כ התוס' מכל מקום דינם של רבנן שאם ראתה עמם דם שייך, ומדוע השמיטה המשנה דין זה לגבי קליפה ושערה. ותירץ, שלא רק שאינו מוכח שיצא דם בפתיחה מועטת אלא דבר שאינו מצוי הוא, ולכן השמיטתו המשנה. וראה עוד מה שכתב במשנה. 
(14) מבואר בברייתא שישנם שלשה צדדים בדין המפלת שאינה יודעת מה הפילה: א. אם הפילה ולד, מביאה קרבן יולדת. ב. אם הפילה חתיכה ועמה דם מביאה קרבן כזבה ג. אם הפילה חתיכה בלא דם פטורה. והקשו <b>התוס'</b> [ד"ה "ואינו"] שישנו גם צד רביעי שהפילה ולד ויצא עמו דם ותהיה גם יולדת וגם זבה, ומדוע לכולי עלמא מביאה רק קרבן אחד ולא תביא מספק ב' קרבנות. ותירצו התוס', שהתנא בברייתא סובר כברייתא שהובאה להלן [לח, א] שדם שיוצא מחמת הפלת ולד אינו מטמא בזיבה, ולכן גם אם יצא דם יחד עם הולד אינה זבה. ומצינו באחרונים דרכים נוספות לתרץ הקושיה: א. <b>הערוך לנר</b> הקשה על התוס', שגם אם דם שבא בהפלה מטמא בזיבה, אפשר לפוטרה מלהביא ב' קרבנות מדין ספק ספיקא, שגם אם ראתה דם אולי לא היה ולד, וגם אם היה ולד אולי לא היה דם. ב. <b>הרש''ש</b> תירץ, כיון שכל חיוב הבאת קרבן מספק הוא כדי לאכול בקדשים, אולי גם אם היא גם יולדת וגם זבה יכולה לאכול על ידי קרבן אחד שעולה לה לשניהם. ג. <b>בסדרי טהרה</b> קצד, ב ד"ה "והן אמת" תירץ, שאפשר לסמוך על החזקה ולתלות שאינה זבה גדולה. וראה מה שכתב שם עוד [בד"ה "והנה", "נחזור", "ומה שהקשיתי"] בביאור שיטת התוס' ולתרץ הגמרא להלן יד, ב. 
(15) <b>הרמב''ן הרשב''א והר''ן</b> הקשו, שגם רבנן, המקילים, אינם מטהרים לגמרי אלא היא טמאה מספק, ואם כן, אין שיטת חכמים שבמשנה שטיהרו לגמרי כשיטת חכמים שבברייתא, וכיצד תלאם רבי יוחנן זה בזה. ותירץ הרשב"א [ד"ה ורבנן סברי] שיש חילוק בין המקרה של המשנה למקרה שבברייתא, שבברייתא מדובר שאינה יודעת מה הפילה, ולכן גם רבנן אינם מטהרים בודאי, שחוששים שהיה גם דם בהפלה. אבל המשנה מדברת שיודעת שהפילה חתיכה בלבד ולא ראתה עמה דם, ולכן טהורה בודאי. והרמב"ן תירץ גם כן כעין הרשב"א, אלא שהוסיף שגם במשנה שאינה יודעת מה הפילה טהורה רק משום חזקת טהרה. ובשם <b>רש''י</b> הביא הרשב"א, שגם 'טהורה' שבמשנה אינו בודאי, אלא רק שאינה ודאי טמאה כשיטת רבי יהודה, ולפי זה שווים לגמרי חכמים שבמשנה ושבברייתא ושניהם מטמאים מספק. 
(16) <b>בגמרא</b> להלן [כט, א] מצינו שכשאין ידוע מה הפילה סומכין על כך שרוב נשים יולדות ולד גמור ואומרים שגם אשה זו בכלל הרוב, והקשו <b>הרמב''ן והר''ן</b> [שם] מדוע אם כן סברו רבנן שאין נאכל הקרבן ולא סמכו על הרוב לקבוע דינה כיולדת בודאי. ותירצו על פי המבואר בגמרא שם שדווקא בהוחזקה מעוברת ישנו רוב שתלד ולד אבל כשלא הוחזקה מעוברת אין הכרעה מה הפילה, ואם כן אפשר לומר שגם הברייתא שבסוגייתנו מדברת בשלא הוחזקה מעוברת. ועדיין יש להקשות קושיא זו בדעת <b>הרמב''ם</b> שהביא סוגייתנו להלכה ולא חילק בין הוחזקה מעוברת ללא הוחזקה, וראה מה שכתב לתרץ <b>בחכמת בצלאל</b>. 
(17) <b>הפרישה</b> [קצד, ב] הוכיח <b>מהטור</b> שיתכן שתפיל אשה ולד השלם בצורתו שקטן הוא כל כך שלא תגרום יציאתו שיצא דם. והקשה עליו <b>הסדרי טהרה</b> [קצד, ד ד"ה "כתב הטור"] מסוגייתנו שסובר רבי יהושע שמביאה קרבן ונאכל ולא חשש שלא יצא דם מהרחם אפילו בנפל שאין בו צורת ולד. 
(18) <b>התוס'</b> [יח, ב ד"ה "למעוטי"] כתבו שלא רק מדין רוב אומרים שיצא דם, אלא זהו ודאי גמור שיצא דם עם הולד. ובשם <b>רש''י</b> כתבו <b>הרמב''ן והרשב''א</b> [שם] שאין זה ודאי שיצא דם אלא רק רוב פעמים יוצא דם בפתיחת הקבר. וראה שם מה שביארו סוגית הגמרא יח, א לתירוץ רבי יוחנן. <b>ובחכמת בצלאל</b> [בתוד"ה "ורבנן"] האריך בנידון זה. 
(19) מבואר בגמרא שיש ארבע שיטות בדין המפלת חתיכה: א. <b>רבנן</b> שבמשנה סוברים שטהור, ורק דם נוסף שבא מבחוץ לחתיכה מטמא. ב. <b>רבי יוחנן</b> בשם רשב"י סובר שאם יש הרבה דם בתוך החתיכה מטמא אבל דם מועט אינו מטמא. ג. <b>סומכוס</b> סובר שכל דם לח שבתוך החתיכה מטמא ואפילו כשכמותו מועטת. ד. <b>רב אחא</b> סובר שאפילו כשבשר החתיכה צבעו אדום טמאה. טעמם של רבנן שטיהרו דם שבחתיכה כתבו <b>התוספות</b> [ד"ה "והאמר"] משום שדם נדה אין דרכו להיות בתוך חתיכת בשר, ותולים שהדם הוא ממכה. טעם נוסף לטהר דם שבחתיכה יבואר בהמשך הסוגיא שנלמד מדרשת הפסוק "בבשרה", ולא בחתיכה. טעמם של סומכוס ורב אחא שגם דם מועט או בשר אדום מטמא, כתב <b>המהר''ם</b> [ד"ה "והאמר רבי יוחנן"] שכל חתיכה אפשר שאינה עשויה מבשר אלא מדם שקרש, ואף על פי שבסתם תולים שהחתיכה היא מבשר ומטהרים, הדם שבתוכה מגלה שכל החתיכה עשויה מדם, שמסתבר שכל החתיכה היא מחומר אחד וחלק החיצון קרש והפנימי נשאר לח. 
(20) אין דין זה שייך לענין דם שבחתיכה, שטומאת חתיכה לבנה היא טומאת לידה, והובא בגמרא אגב דיני טומאה שישנם במפלת חתיכה. והקשו <b>התוס'</b> [ד"ה אם] מדוע הביאה הגמרא זה באמצע המחלוקת בדין דם ולא המתינה להשלמת עניני נדה. ותירצו, שהעדיפה הגמרא להביא יחד הדינים שנאמרו בברייתות. 
(21) <b>רש''י</b> גרס "זוגא" ופירש שני תלמידי חכמים. גירסת <b>התוס'</b> [ד"ה "זוזא"] היתה "זוזא" ופירש שזהו שם של חכם. <b>הרש''ש</b> הביא מקשים על גירסת רש"י מלשון הגמרא "אתא ואייתי" שהיא לשון יחיד, ולרש"י ששני ת"ח אמרו המימרא היתה הגמרא צריכה לנקוט לשון רבים. ותירץ, שכן לשון הגמרא בכמה מקומות שמחשיבה את הזוג לאחד, ומתייחסת בלשונה למושג "זוג" ולא לשני החכמים. 
(22) <b>רש''י</b> פירש ש"אגור" הכוונה היא לדם רב. <b>הרמב''ם</b> [איסו"ב ה, יג] פסק "ואפילו נקרעה החתיכה ונמצאת מליאת דם הרי זו טהורה" ובהלכה י"ד כתב הרמב"ם "הפילה חתיכה קרועה ודם אגור בתוכה טמאה". ויל"ע שלכאורה סתר הרמב"ם דבריו שכתב שאפילו מליאת דם טהורה, ובאגור שפירשו מלא טימא. וי"ל שמלשון הרמב"ם "הפילה חתיכה קרועה" דייק <b>המגיד משנה</b> שהיתה לו גירסא אחרת בסוגייתנו, וגרס "קרועה" במקום "קורעה". ולגירסת הרמב"ם טימא רשב"י דווקא כשנפלה החתיכה כשהיא כבר קרועה, אבל אם קרעה אדם אחר כך ובשעת הנפילה היתה אטומה טהורה. ואם כן אין כאן סתירה בין פסקי הרמב"ם שבהלכה י"ג פסק שחתיכה שנפלה אטומה טהורה גם כשיש בה דם רב, ובהלכה י"ד כתב דין חתיכה שנפלה כשהיא קרועה. וראה <b>בערוך לנר</b> שלרמב"ם פירוש מילת "אגור" הוא "אסוף" ואין הכוונה דווקא לדם רב כרש"י אלא גם דם מועט מטמא, שרק רש"י שגרס כגירסת הספרים שלפנינו הוצרך לבאר שרשב"י טימא רק בדם רב שאל"כ שווה שיטתו לסומכוס, מה שאין כן הרמב"ם מבאר שחידושו של רשב"י הוא צריכה החתיכה להיות קרועה קודם שיצאה. 
(23) <b>הסדרי טהרה</b> [קפח, ד ד"ה "ולענ"ד נראה"] הביא משו"ת <b>משאת בנימין</b> [מט] שאי אפשר במציאות להכניס שפופרת בתוך האם, "והכי דרכי ומדתי של רבי ירמיה בבעיות שלו לשאול בבית המדרש שאלות זרות ודחוקים משום יגדיל תורה ויאדיר אף על פי שאין באפשרות רק דרוש וקבל שכר, וכדאמרינן בבבא בתרא [כג, ב] על דא אפקוה לרבי ירמיה מבי מדרשא". וראה <b>במנחת שלמה</b> [חלק ב, ע] שהאריך הרבה לבאר כיצד אפשר בנקל לנהוג בפועל ההיתר של שפופרת. 
(24) נחלקו הראשונים בגדר היתר הרואה בשפופרת. <b>רש''י</b> [ד"ה "דרכה"] <b>והרמב''ן</b> [ד"ה "מהדר"] פירשו שמהפסוק "בבשרה" לומדים שצריך שיגע הדם בבשר האשה ולא תהא חציצה ביניהם. <b>התוס'</b> [ד"ה "כי"] <b>והרא''ש</b> [ב] כתבו שיש מהתנאים הסוברים שההיתר הוא משום שיצא הדם שלא כדרכו, והפסוק "בבשרה" מלמד שרק דם שיוצא בבשרה כדרך שהדמים יוצאים מטמא. בדעת רש"י שההיתר משום חציצה, יש לדון אם צריך שיגע הדם בבשר, או מספיק שעובר דרכו בלא נגיעה, ובשפופרת טהורה משום שנחשב שעובר בשפופרת ולא בגוף. בדעת התוס' שההיתר משום שאין היציאה כדרכה נחלקו האחרונים האם הכוונה היא שהשפופרת גרמה לדם לצאת וסיבת היציאה מהרחם היא לא טבעית. או גם ביציאת דם כטבעו אם עובר בשפופרת ואין המעבר לבין השיניים כדרך הדמים טהורה. ובהמשך הסוגיא יבוארו המקורות והקושיות לנידונים אלו. <b>הר''ן</b> פירש שהיתר שפופרת הוא משום שדם מטמא רק בהרגשה [כדלהלן נז, ב] וכשיוצא בשפופרת אינה מרגישה ביציאתו. <b>ובבינת אדם</b> ביאר שאף על פי שרבנן טימאו בטומאת כתמים גם דם שיצא בלא הרגשה, בשפופרת שאינה שכיחה לא גזרו. וראה <b>בשו''ע הרב</b> [קפג, בקונטרס אחרון] שביאר מדוע גורמת השפופרת שלא תהא הרגשה. 
(25) <b>הבית יוסף</b> [קפח ד"ה "כתב הרשב"א] הקשה כיצד טיהר רבי זירא הרואה בשפופרת והרי עצם הכנסת השפופרת למקור צריכה לטמא את האשה, שאי אפשר לפתיחת הקבר בלא דם. ותירץ, שמדובר בשפופרת דקה שהפתיחה הנצרכת להכנסתה אינה גורמת שיצא דם. <b>ובחוות דעת</b> [קפח, ד] תמה על קושיא זו דמה בכך שיצא דם בפתיחת המקור והרי גם דם זה יפול לשפופרת ויטהר, דלא חמור דינו מדם נדה גמור שכשיוצא בשפופרת אינו מטמא. וכתב החוו"ד שגם הב"י חזר בו מקושיתו. אולם <b>מהגר''א</b> [כג] מוכח שסובר שלא חזר בו הב"י ונסתמך על דין שפופרת דקה להתיר המפלת חתיכות קטנות. וראה <b>בחזו''א</b> [פג] מה שכתב בזה. <b>השו''ע הרב</b> [קפח, ח] תירץ את קושית החוו"ד על פי שיטתו שרק דם שהוצא מהרחם על ידי השפופרת טהור אבל דם שיוצא כטבע הדמים מטמא גם כשיצא בשפופרת, ואם כן כיון שפתיחת הרחם גורמת לטבע האשה להוציא דם לא יטהר גם אם יצא בשפופרת. ובשו"ת <b>דברי</b> <b>חיים</b> [יו"ד ב, סג] חולק על השו"ע הרב. וראה <b>במנחת שלמה</b> [חלק ב ע, יב] שהאריך להוכיח כדברי חיים. 
(26) <b>המאירי</b> מחדש ששני הלימודים שנדרשים מ"בבשרה" שייכים זה לזה. שכל מיעוט שפופרת הוא רק שאינו מטמא בפנים כבחוץ וכל זמן שנשאר הדם שבשפופרת בתוך הבית החיצון טהורה, אולם משיצא הדם מחוץ לגוף טמאה גם כשיצא בשפופרת. <b>ומהרמב''ם והשו''ע</b> משמע שחולקים וסוברים שהרואה בשפופרת טהורה לעולם. 
(27) הקשו <b>התוס'</b> שבגמרא לעיל מבואר שחכמים שבמשנה סוברים שרק דם שבא מבחוץ לחתיכה מטמא ודם שבתוכה טהור, וחולקים על רשב"י שטימא דם אגור שבחתיכה, ואם כן מהי הקושיא על רבי זירא שפסק דלא כרשב"י אלא כחכמים. ותירצו, שטעם חכמים שבמשנה שמטהרים אינו משום שדם שבחתיכה הוא כדם בשפופרת, אלא סוברים שאין דרך דם נדה להיות בחתיכה ותולים שדם זה הוא ממכה וכד'. ולכן אף על פי שחולקים חכמים על רשב"י זהו רק בדם שבחתיכה אבל מודים גם הם שדם שבשפופרת טמא, ואי אפשר לומר שנסתמך רבי זירא על שיטת חכמים. <b>הרמב''ן</b> תירץ שהגמרא כאן בקושיתה חולקת על הגמרא לעיל וסוברת שחכמים מודים לרשב"י ומטמאים דם שבחתיכה. ומה שנקטו חכמים "אם יש עמה דם" הוא רק ללמד שכשאין בחתיכה דם לא מטמאים משום שודאי יצא דם עמה בפתיחת הקבר, וטהורה. 
(28) <b>רש''י</b> פירש שטומאת דם שבחתיכה היא משום שמין במינו אינו חוצץ, כלומר שטהרת השפופרת היא משום שחוצצת בין הדם לבשר האשה וחתיכה העשויה מבשר אינה חוצצת. ויל"ע היכן רמוז פירושו של רש"י בלשון הגמרא "דרכה של אשה לראות דם בחתיכה". וי"ל על פי דברי <b>התוס' בסוכה</b> [לז, א ד"ה "כי"] שגם מין במינו אם אין דרכם להיות יחד חוצץ, ואם כן רק משום שדרכה של אשה שיש בחתיכה דם נחשב למין במינו שאינו חוצץ. <b>הרמב''ן</b> [הלכות בכורות פ"ג טז, א] כתב שבכל מקום שצריך נגיעה ממש גם מין במינו הוא חציצה, כגון היולדת תאומים ויצאו שניהם כאחד לא יהיו שניהם בכורים אם צריך מגע בכל הרחם, ואף על פי שהם מין במינו מכל מקום לא נגעו בפועל. ולכאורה מרש"י שכתב שהחתיכה אינה חציצה משום מין במינו ונחשב שנוגע הדם בבשר משמע שחולק על הרמב"ן. ואפשר לדחות שמודה רש"י לרמב"ן, ובדם נדה אין צריך שיגע ממש בבשר האשה אלא רק שיצא דרך הרחם, וכשיוצא בשפופרת החוצצת אין נחשב שעובר בתוך הרחם אלא בתוך שפופרת ובחתיכה שהיא מין במינו ואינה חוצצת נחשב גם כשמונח בה שיציאתו היא דרך הרחם. <b>הריטב''א</b> פירש, כיון שדרכה של אשה לראות דם בחתיכה נחשבת החתיכה כאילו היתה היא עצמה דם ולכן אינה חוצצת. ולפירוש זה שהחתיכה עצמה היא דם אפשר לומר שכדי שתטמא האשה צריך שיגע הדם בבשר ממש וגם בתוך החתיכה נחשב שנוגע בבשר האשה על ידי נגיעת החתיכה שהיא כדם. 
(29) רבי אליעזר חולק על דברי רשב"י שהובאו לעיל וסובר שגם דם שבחתיכה טהור, נמצא שישנם ג' שיטות בדין רואה בשפופרת: <b>א</b>. רבי אליעזר סובר שבין דם המונח בשפופרת ובין דם שבחתיכה נתמעט מ"בבשרה" וטהור. <b>ב</b>. רשב"י מודה לדרשה ש"בבשרה עד שיגע בבשרה", אולם סובר שרק שפופרת נתמעטה ולא דם שבחתיכה. בטעם מחלוקת רשב"י ור"א אפשר לומר שנחלקו האם מ"בבשרה" נלמד שצריך נגיעת הדם בבשר האשה, ר"א סבר שצריך נגיעה גמורה, ולכן גם בתוך חתיכה שהיא מין במינו ואינו חוצץ טהורה, וכמה שכתב <b>הרמב''ן</b> [הלכות בכורות פ"ג טז, א] שגם מין במינו אינו נחשב לנוגע. ורשב"י סבר שא"צ שיגע ממש ורק שפופרת שהיא מין בשאינו מינו חוצצת ומטהרת. <b>ג</b>. חכמים סוברים להפך מרשב"י ומטהרים דם שבחתיכה ומטמאים דם שבשפופרת, משום שלא סוברים המיעוט מ"בבשרה" ודם החתיכה טהור משום שאינו דם נדה. <b>הרמב''ן</b> [ד"ה "תנא קמא"] סובר שהגמרא במסקנא חוזרת בה ושיטת חכמים היא כשיטת רשב"י, אולם שאר הראשונים סוברים שגם למסקנא ישנם ג' שיטות. 
(30) <b>הרמב''ן והרשב''א</b> פירשו שקושיא זו ותירוץ הגמרא "אלא דפליי פלויי" אינם חלק מהוכחת הגמרא שישנה מחלוקת תנאים בדין שפופרת, אלא אגב שהביאה הגמרא את הברייתא פירשתה. והוכחת הגמרא למחלוקת היא רק מכך שר"א דרש "בבשרה" למעט שפופרת וחכמים חלקו על דרשתו. 
(31) מבואר בגמרא שישנם ב' מחלוקות בין ר"א לרבנן, א. בדין "פלי פלויי" שחכמים טיהרו גם הדם שנמצא בקיפולים החיצוניים של החתיכה ור"א טמא. ב. ברואה בשפופרת שר"א מטהר וחכמים מטמאים. הכרח הגמרא שרבנן חולקים על ר"א בדין רואה שפופרת ביארו <b>התוס'</b> [ד"ה הא] שמשמע שרבנן לא סוברים הטעם להתיר שכתב ר"א ולכן הוצרכו לטעם אחר, ובשפופרת שיש רק את ההיתר ד"בבשרה" יסברו רבנן שטמא. ואין מסתבר שבאו רק להוסיף טעם נוסף שיתיר גם פלי פלויי, שכיון שלא הוזכר דין פלי פלויי בדברי ר"א לא יאמרו רבנן טעם שאין ממנו נפקא מינה לדברי ר"א. 
(32) נחלקו הראשונים בביאור תירוץ הגמרא, ונאמרו בזה חמשה פירושים. א. <b>רש''י</b> פירש שמסקנת הגמרא היא שישנה רק מחלוקת אחת בין ר"א לרבנן בדין פלי פלויי, וחוזרת בה הגמרא מהדיוק שרבנן חולקים על מה שאמר ר"א במפורש ובאו רבנן רק להוסיף על דברי ר"א שלא רק משום "בבשרה" טהור אלא גם משום שאין זה דם נדה. ואם כן מודים כולם לדרשה ד"בבשרה" ומטהרים את הרואה בשפופרת. <b>הרא''ש</b> [ב, ובתוס' הרא"ש] הקשה על פירוש רש"י, שאם כן היה מספיק לאביי לומר "בשפופרת כולי עלמא לא פליגי דטהורה כי פליגי בחתיכה", ולאיזה צורך הוסיף "מר סבר דרכה וכו"', שזהו רק ביאור דין פליי פלויי ולא נתחדש בתירוץ, ואינו שייך לתחילת דברי אביי. עוד הקשו <b>התוס'</b> שפירוש "אין דרכה" לרש"י הוא שאין זה דם נדה, והגמרא לעיל [כא, ב] נקטה את אותו הלשון ושם הפירוש שאף על פי שדם נדה הוא טהור משום רואה בשפופרת. ב. <b>הרמב''ן</b> סובר שגם למס' חכמים שבברייתא, לא באו רק להוסיף על תירוץ ר"א אלא חלקו עליו. ופי' תירוץ הגמרא הוא שאף על פי שמודים רבנן שרואה בשפופרת טהורה אין את ההיתר של שפופרת, משום שדרכה לראות דם בחתיכה. וסוברים חכמים כרשב"י [כא, ב] שדווקא בחתיכה אין ההיתר של שפופרת, אלא שרשב"י טימא משום כן, ורבנן סוברים שישנו היתר נוסף ש"אין זה דם נדה". ג. <b>הרא''ש</b> פירש שלמסקנא ישנו לכולי עלמא רק היתר אחד שנדרש מ"בבשרה" ומחלוקת ר"א וחכמים היא בגדר ההיתר. שר"א סבר שההיתר משום חציצה ולכן טימא בפלי פלויי, ורבנן סוברים שגדר ההיתר משום שאין נחשבת יציאה בחתיכה יציאה כדרכה ולכן גם דם שבקפלים החיצוניים אין יציאתו כדרך דם הנדה וטהורה. ד. <b>התוס'</b> פירשו כדרך הרא"ש שנחלקו מהו גדר ההיתר שנלמד מ"בבשרה", והוסיפו התוס' שגם למסקנא ישנם ב' מחלוקות, שהרואה דם בחתיכה שפתוחה מלמטה מטהר ר"א משום שיש בזה משום חציצה, ורבנן מטמאים שדרך הדמים לצאת כן. פירוש חמישי ראה <b>ברשב''א</b> שכתב כדרך הרמב"ן בשינוי מעט. 
(33) <b>החזו''א</b> [יו"ד צט, ד] דן האם הרואה בשפופרת תקבע וסת מראיתה, כי יש מקום לומר, שאף על פי שלא נטמאה, זהו רק מחמת גורם חיצוני, שהיתה השפופרת בגופה, אבל טבעה להוציא דם הוא כבכל ראיה גמורה. וסבר בתחילה שהדבר תלוי בדין גיורת שראתה דם בגיותה האם תצטרך לחוש ליום הראיה בגירותה, שגם בגיורת הטבע שגרם להוצאת הדם הוא כבכל אשה, אולם בפועל הוא לא גרם לטומאה. והסיק החזו"א, שגיורת אינה חוששת לוסת של הראיות שבגיותה "כי הטבע תלוי במזל על פי השגחת ד', ואם ראתה ראיה שאינה מטמאה, לא תראה ראיה המטמאה". אולם הרואה בשפופרת חוששת לוסת מחמת ראיתה. עוד דן החזו"א [שם, ה] האם תועיל ראיית שפופרת גם לז' נקיים שלא תסתור ראייתה הימים שמנתה. וכתב, שז' נקיים ענינם להוכיח שנסתם המעיין, וגם ראיה שאינה גורמת טומאה מוכיחה שהמקור מוציא דמים, וסותרת. וראה מה שכתב בזה <b>במנחת שלמה</b> [חלק ב ע, ג]. 
(34) יש לבאר, לתירוץ רבא שרבנן רק חידשו שאין הדם טמא בטומאת מקור, את לשונם של רבנן "אין זה דם נדה אל אדם חתיכה" שמשמע שבאו להתיר טומאת נדה ולא טומאת מקור. ותירץ <b>הריטב''א</b> שגם טומאת הדם משום נגיעתו במקור נקראת טומאת נדה. <b>רש''י</b> [ד"ה "ורבנן סברי"] פירש את דברי רבנן, כיון שאין זה דם נדה טהורה לגמרי שאין טומאה נוספת מלבדה. <b>החידודי הלכות</b> [סו, א] סובר שרק דם נדה נטמא במקור ולא דם מכה, ולדבריו אפשר לומר שגם רבנן מודים שמקור מטמא, ורק את דם החתיכה טיהרו לפי שאין הוא דם נדה, ודינו כדם מכה, שאינו נטמא במקור. 
(35) <b>התוס' הרא''ש</b> [ד"ה "הרואה"] ביאר, שקיסם פירושו קיסם חלול. והקשו, אם כן זוהי השפופרת שהוזכרה לעיל, ומדוע שינתה הגמרא לשונה משפופרת לקיסם<QM> ותירצו, שקיסם הכוונה היא לשפופרת דקה מאד, ולהוצאת קרי אי אפשר להשתמש אלא בדקה. <b>רש''י</b> [ד"ה "מטמא"] <b>ותוס'</b> [ד"ה "אלא"] נחלקו מהי הכמות שיכלה לצאת על ידי קיסם, רש"י סובר שרק פחות מכדי חתימת האמה יוצאת בקיסם, והתוס' סוברים שאפילו כמות רבה יותר אפשר שתצא על ידו. ואם נאמר שביאר רש"י שקיסם הוא אטום ניחא, שהכמות שתצא על ידי שתדבק בקיסם היא מועטה מאד. והתוס' פירשו שהקיסם חלול ולכן אין הגבלה לכמות שתצא דרכו. וראה <b>בערוך לנר</b> [ד"ה "עוד הקשו התוס"'] דרך נוספת בביאור מחלוקת זו של רש"י ותוס'. 
(36) יש להסתפק מהו גדר המיעוט שנתמעט ממנו הרואה קרי בקיסם, ושייכות כאן כל הסברות שהובאו לעיל בדין הרואה בשפופרת. שאפשר לומר שצריך שלא תהא חציצה בין השכבת זרע לגוף, ואפשר שצריך שיצא הזרע כדרכו בלא שינוי בצורת היציאה, ואפשר שרק כשהגורם ליציאה הוא טבעי מטמא ולא כשיצא הזרע על ידי אדם. <b>התוס'</b> [ד"ה "אלא"] כתבו, שרב הונא הוא שחידש שצריך שיגע הקרי בבשר, אבל רבה לא העלה צד זה אפילו באחד מצדדי הספק, ואם כן, ודאי שלא יתכן להתיר מטעם חציצה לבשר שאין צורך שיגע בו. גם <b>מרש''י</b> מדוייק שאין הספק בדין קרי בקיסם דומה לספק של דם בשפופרת. שבקרי ביאר [בד"ה "הרואה"] שהנידון הוא כשהוציא האדם הקרי על ידי קיסם. ואילו לגבי שפופרת כתב [כא, ב ד"ה "בשפופרת"] שהספק הוא בדם שיצא מעצמו ונמצא בשפופרת. <b>בשו''ע הרב</b> [קפח, ח] כתב, שגם בשפופרת הספק הוא רק כשהוציא האדם את הדם, אבל כשיצא הדם בעצמו לשפופרת, הרי היא טמאה לכולי עלמא. ולדבריו, הספק בקרי ובדם נדה, אחד הוא. 
(37) "עד שתצא טומאה" לחוץ". הקשו <b>הרמב''ן</b> <b>הרשב''א והר''ן</b> שהגמרא לעיל [כא, ב] דרשה מ"בבשרה" שמטמאת הנדה בפנים ואין צריך שיצא לחוץ, משמע שמסברא, בלא לימוד מהפסוק, היתה מטמאת רק בחוץ, ואילו בסוגייתנו צריך ללמוד מדרשה ד"ממנו" שמטמא קרי רק בחוץ, ומהו הטעם שבקרי הסברא היא שיטמא בפנים, ואילו בדם נדה הסברא היא שיטמא בחוץ. ותירצו, שדם נדה גם אחר שנעקר מהרחם, יכול הוא לעיתים להשאר בכותלי הרחם, וכיון שאין עקירתו מחייבת יציאה, הסברא היתה שלא יטמא. מה שאין כן קרי, משנעקר ודאי שיצא לחוץ, ואם כן, העקירה היא התחלת היציאה, ולכן בקרי הסברא היא שטמא בעקירה בפנים. ותירוץ נוסף כתבו, שאין חילוק בין נדה לקרי, ומסברא, בלא דרשות כלל, מטמאים שניהם רק בחוץ, אולם אחר שדרשו מ"בבשרה" שנדה מטמאה בפנים, היה אפשר לומר שהוא הדין קרי, לכן משמיענו הפסוק "ממנו" שאין ללמוד מנדה לקרי. וראה <b>בערוך</b> <b>לנר</b> [ד"ה "ואפילו בקיסם"] שהאריך בביאור תירוץ זה. 
(38) נחלקו <b>רש''י ותוס'</b> בביאור דברי רב הונא. רש"י פירש, שרב הונא השיב שאין מקום לספק האם יתיר הקיסם, לפי שממה נפשך הוא יותר מחמת חסרון בשיעור הנצרך לטומאת קרי. התוס' מפרשים, שרב הונא סובר שקרי מטמא רק כשנוגע בפי האמה, ומטעם זה טיהר קרי שיוצא דרך קיסם חלול ואינו נוגע באמה. גם לשיטת התוס' אין טומאת האדם שיצא ממנו קרי שווה לטומאת אדם אחר שנגע בקרי, ואפי' שנטמאים שניהם על ידי מגע גופם בקרי, ומצינו ג' חילוקים ביניהם: א. האדם שיצא הקרי משתלח מחוץ לג' מחנות ואילו אדם אחר שנוגע בקרי משתלח רק מב' מחנות. [<b>תוס'</b> ד"ה למימרא]. ב. אין שיעור לכמות הקרי כדי לטמא האדם שממנו יצא ואפי' משהו מטמא, מה שאין כן לטמא אחרים רק קרי שגודלו כעדשה מטמא. [<b>רמב''ם</b> אבות הטומאה ה, ה]. ג. האדם שממנו יצא הקרי אסור לאכול גם תרומת חו"ל, ואילו אחר מותר, שגזרו רק בטומאה היוצאת מגופו. [<b>רמב''ם</b> תרומות ז, ח]. והקשה <b>החזו''א</b> [זבים א, י] אם כן מהי קושית הגמרא שכיון שהקרי מטמא רק במגע "מעתה אל יסתור בזיבה" והרי מכל מקום שונה טומאת הרואה משאר האנשים, ומדוע פשוט לגמרא שלסתירת ז' נקיים יחשב כנוגע בעלמא ולא יסתור. 
(39) <b>תוס'</b> [ד"ה "אלא"] הקשו על רש"י שפירש שרב הונא טיהר משום חסרון בשיעור, ומכך שהצריך שיעור הוכיחה הגמרא שטומאת קרי היא טומאת מגע, והרי גם זיבה מטמאת רק כששיעורה כחתימת פי האמה SBשרק לרבי שמעון [פסחים סז, ב] הסובר שזב אינו מטמא במשהו, אמר רבי נתן שגם זיבה צריכה שיעור זהSE ואעפ"כ סותרת בז' נקיים. ותירץ <b>הרמב''ן</b>, שבזב מוכח שהאדם שיצא מגופו טמא משום ראיה ולא במגע שהאדם שיצאה ממנו הזיבה טמא ז' ימים והנוגע יום אחד. ולכן אף על פי שהצריכו שיעור לטמא כבנוגע, ההוכחה מטומאת ז' ימים חזקה יותר והיא מכרעת שטומאתו טומאת ראיה. מה שאין כן קרי שגם היוצא מגופו טמא יום אחד ובטומאת ראשון לטומאה ואינו שונה בעיקר טומאתו מכל נוגע, הולכים אחרי ההוכחה שצריך שיעור ופושטים שטומאת טומאת מגע. <b>הרשב''א</b> כתב, שרש"י סובר שזב מטמא במשהו וא"צ שיעור, ורק קרי טהור כששיעורו פחות מחתימת פי האמה. SBושיעור קרי לטמא למד רב הונא מסברא, <b>ערוך לנר</b>SE ואה"נ אם בזב היה צריך שיעור לא היה מקום לקושית הגמרא. 
(40) <b>בחידושי ר' אריה ליב</b> [חלק ב, סז] חקר בדין קרי שסותר כשמעורבים בו צחצוחי זיבה, האם הזיבה היא שסותרת, ונתחדש בה שכיון שמעורבת בקרי דינה פחות משאר זיבה, וסותרת רק יום אחד. או שהקרי הוא שסותר, ונתחדש בו שכאשר יש בו צחצוחי זיבה, עדיף הוא משאר קרי, וסותר יום אחד. ונראה שנחלקו בזה הראשונים. <b>התוס'</b> [ד"ה "לפי"] כתבו שמסברא קרי שמעורבים בו צחצוחי זיבה לא היו סותרים אפילו יום אחד, ואילו <b>בתוס' הרא''ש</b> [ד"ה "אף", "ועי"ל"] כתב להפך שהפסוק נצרך רק בכדי לחדש שאינו סותר ז' ימים כשאר זיבה. ומסתבר שהתוס' סוברים שהקרי הוא שסותר ולכן החידוש הוא לחומרא והתוס' הרא"ש סברו שהזיבה סותרת והחידוש הוא לקולא. גם <b>הרמב''ן והרשב''א</b> נראה שנחלקו בזה, שהקשה הרמב"ן כיצד יסתרו צחצוחי הזיבה והרי אין בהם כשיעור חתימת פי האמה. ותירץ, ששכבת הזרע והקרי מצטרפים לשיעור וביחד עמם יש לזיבה שיעור. הרשב"א לא סובר את תירוץ הרמב"ן, ומחמת זה פירש שזיבה מטמאה לכולי עלמא אפילו במשהו. ונראה שהרשב"א מיאן בתירוץ הרמב"ן משום שסובר כתוס' הרא"ש שרק הזיבה היא שסותרת ולא הקרי שבו מעורבת. וראה להלן לז, א שגם שם נחלקו הרמב"ן [ד"ה "אלא זהו"] והרשב"א [ד"ה "אבל הרמב"ן"] במחלוקת זו. ונראה שבזה נחלקו <b>הכסף משנה</b> [משכב ומושב א, יד] <b>והאור</b> <b>שמח</b> [משכב ומושב ה, ה] בדין מי רגלים שמעורבים בהם צחצוחי זיבה האם יסתרו, שרק אם אמרינן שהצחצוחי זיבה אם שסותרים אפשר לומר שהוא הדין כשמעורבים במי רגלים. 
(41) נחלקו הראשונים מהו הטעם להתיר דם יבש. <b>התוס'</b> [כב, ב ד"ה "אם"] פירשו שרק דם שיצא בדרך זיבה מטמא, אבל דם יבש שנופל ולא זב אף על פי שדם הוא כיון שיציאתו שונה מיציאת דם לח טהור. <b>הרשב''א</b> [ד"ה "ונראה לי"] <b>והריטב''א</b> פירשו שאין ההיתר מחמת צורת היציאה, אלא דם שיבש אינו נחשב יותר לדם, וטהורה האשה משום שלא יצא ממנה דם המטמא. וממחלוקת זו מסתעפות מחלוקות נוספות בין התוס' לרשב"א בכל המשך הסוגיא. 
(42) משנה זו שממנה מביאה הגמרא הוכחה עוסקת בטומאת הנוגע בדם נדה אחר שיצא, ולא בטומאת האשה שממנה יצא הדם. וכתב <b>הרשב''א</b> שבשלמא לפירושו שדם יבש אין עליו תורת דם מובן הדמיון שדימתה הגמרא בין טומאת מגע לטומאת ראיה, שבשניהם רק דם מטמא, ואם יש על דם היבש שם דם לטמא הנוגע ה"ה תטמא האשה שיצא ממנה. אבל לפירוש <b>התוס'</b> שטהרת דם היבש היא משום השינוי בצורת יציאתו, אין שייך היתר זה אלא בטומאת האשה שנטמאת על ידי יציאת הדם, אבל אי אפשר לטהר את הנוגע בדם לאחר שיצא שהנגיעה בדם יבש אינה שונה מהנגיעה בדם לח. ותירץ הרשב"א שהתוס' יפרשו שההוכחה היא מסתימות המשנה, שמשמע שכל דם יבש מטמא ואפילו היבש מעיקרו שיצא מהאשה כשהוא יבש, ואם יבש לא מטמא את האשה לא יטמא במגע שרק דם נדה שגרם טומאה לאשה שיצא ממנה מטמא במגע. 
(43) <b>התוס'</b> [ד"ה "אם"] הקשו, שבמשנה להלן [נד, ב] מצינו שכל דבר יבש שיכול לחזור ללחותו על ידי שרייתו במים אינו נחשב ליבש לגבי דיני טומאה, ומה היא אם כן ראית הגמרא מטומאת קליפה ושערה שנימחו לדין דם יבש, והרי הנימוחים החוזרים ללחותם אין דינם כיבשים. ותירצו התוס' על פי שיטתם שבסוגייתנו אין יבשות הדם הסיבה לטהר אלא צורת היציאה, וגם אם חוזר אחר כך ללחותו כיון שביציאה היה יבש אין כאן את ה"זיבה" הנצרכת לטמא. <b>הרשב''א</b> תירץ שרק בדבר שכבר נטמא הדין הוא שאם חוזר ללחותו לא פוקעת ממנו הטומאה שכבר חלה, אבל בסוגייתנו שדנים להחיל הטומאה מעיקרא גם דבר שיכול לחזור ללחותו דינו כיבש. 
(44) מלשון "אי הכי" שנקטה הגמרא משמע שרק משום תירוצו של רבי אליעזר קשה דין המשנה, אבל בלא זה מובן מדוע ישנו חילוק בקליפה ושערה אם נימוחו או לא. ופירשו <b>הרשב''א והריטב''א</b> שאם יבש מעיקרו טהור אפשר לומר שהמים בודקים ממתי הקליפה יבשה, שרק דבר שכבר ברחם היה יבש נשאר קשה גם במים, ולכן רק משום שחידש ר"א שגם היבש מעיקרו טמא הוקשה לגמרא מדוע טהור אם לא נימוח. ופירוש זה הוא רק כשיטתם, אבל לשיטת <b>התוס'</b> שנידון סוגייתנו הוא האם דם יבש שיציאתו שלא בדרך זיבה מטמא, הקשה הרשב"א שגם לרבי יוסי ברבי חנינה שטיהר אין מובן חילוק המשנה, שמדוע כשנימוחו טמאים. וראה <b>בש''ך</b> [קפח, יז] <b>ובמחצית השקל</b> [שם] <b>ובמלא הרועים</b> מה שכתב בזה. 
(45) <b>הראב''ד והרז''ה</b> [בעלי הנפש, פרישה א, יז] נחלקו בביאור תירוץ הגמרא, הראב"ד סובר ש"בריה בפני עצמה" הכוונה היא שאין החתיכה עשויה מדם, אלא היא חתיכת בשר שנוצרה ברחם ולכן אינה מטמאת. והרז"ה סובר שגם כשידוע שהחתיכה עשויה מדם אם לא נימוחה טהורה, ו"בריה בפני עצמה" הכוונה היא שכיון שלא נימוח מוכח שהדם אינו מדם המקור המטמא אלא דם ממכה שברחם, ודם שכזה טהור. <b>מרש''י</b> [ד"ה "בריה"] שכתב "ולא דם" משמע כראב"ד וכן סברו גם <b>הרא''ש</b> [ג], <b>הרמב''ן</b>, <b>והרשב''א</b>. <b>הר''ח</b> [נד, ב] סובר כרז"ה, <b>ובסדרי טהרה</b> [קפח, ה, ח] דייק <b>מהתוס'</b> [ד"ה "אבל"] שכן היא גם שיטתם. הרשב"א [בחידושיו, ובתורת הבית בית ז' שער א' ג, א] הוכיח בהוכחות רבות כשיטת הראב"ד. וראה מה שכתבנו לעיל כא, א. 
(46) <b>בשו''ת פנים מאירות</b> [חלק א, יב] פירש "שמעיה" הכוונה היא למעיים, ולמד מכאן שגם דם שנוצר בשאר אברי הגוף וירד למקור ומשם יצא לחוץ טמא. <b>בסדרי טהרה</b> [קפז, יא] חולק עליו וסובר שרק דם שנוצר ברחם מטמא, ו"מעיה" הכוונה היא לרחם שהחכמים כינו את הרחם בשם מעי מפני שמחוברים הם, או מפני שצורתם דומה. וכדבריו מוכח מפירוש <b>רש''י</b> סג, א [ד"ה "שיפולי מעיה"], שפירש ש'שיפולי מעיה' הכוונה היא לבית הרחם. 
(47) <b>בשו''ת הרא''ש</b> [כלל שני, יח] הקשה אחרי שאמרו הרופאים שהקליפות והשערות מקורם ממכה מדוע נצרכת בדיקה נוספת על ידי הטלה למים, והרי גם אם דם הוא, מצינו לעיל [טז, א] "הרואה דם מחמת מכה אפילו בתוך ימי נדותה טהורה". <b>ובשו''ת מהר''ם מלובלין</b> [קי"א] כתב שהוצרכו החכמים לבדוק אם דברי הרופאים אמת, והוכיח מזה שלא סומכים על הרופאים באיסור זה. והקשה עליו <b>החכם צבי</b> [שו"ת, מו] אם אין הרופאים נאמנים, מדוע שאלו להם החכמים מלכתחילה. <b>בסדרי טהרה</b> [קפח, ה] תירץ שבמקום שיש לרופאים הוכחה לקביעתם נאמנים, אבל כאן לא מצאו הרופאים סימן למכה, וכל הוכחתם היתה על דרך השלילה, שכיון שידוע להם שאין מקור מפיל קליפות ושערות אין אפשרות אלא לומר שישנה מכה, ובכהאי גונא אינם נאמנים. ולפי זה מבואר תירוץ המהר"ם, שבתחילה שאלו לרופאים שסברו אולי תהיה להם הוכחה חיובית לברר שישנה מכה, ואחר שלא היתה ביד הרופאים ראיה שכזו הוצרכו לבדיקה במים. וראה <b>בבית</b> <b>יוסף ובדרכי משה</b> [סוף סימן קצא] שנחלקו בנידון זה. ובמה שכתב <b>בשיעורי שבט הלוי</b> [קפז, ג]. <b>התוס' הרא''ש</b> [ד"ה אמרו] פירש שהרופאים לא אמרו בודאות שיש לאשה זו מכה במעיה אלא נסתפקו גם הם והצריכו בדיקה במים, אבל במקום שאומרים הרופאים שודאי יש מכה נאמנים להתיר, ולדבריו "תטיל למים" היא סיום דברי הרופאים, ולרא"ש החכמים הם שאמרו להטיל למים, וראה <b>בגי' מהרש''א</b> שנסתפק גם כן האם "תטיל למים" אמרו הרופאים או החכמים. 
(48) כן ביאר <b>בסדרי טהרה</b> [קפח, ו]. כתב <b>הריטב''א</b> שמכאן למדים ששיעור חום הפושרים הוא כחום הרוק "וזה כלל גדול". וכן פסקו <b>הב''י והרמ''א</b> [קפח, ד] ומדבריו מבואר שלמד שרשב"ג אינו חולק על הברייתא שהצריכה פושרין, אלא רוק הוא כפושרין. 
(49) <b>הערוך לנר</b> תמה על קושית הגמרא "מאי בינייהו" שהרי מפורש בדבריהם שנחלקו בענין מעיכה בצפורן, ומה מקום לספק יש כאן. ותירץ, שמסתפקת הגמרא אולי נחלקו תנא קמא ורשב"ג בתרתי, ורשב"ג סובר שרק הבדיקה בציפורן מועילה ולא בפושרין, קמ"ל שמודים כולם שמועילה בדיקת פושרים, ונחלקו רק אם מועילה בדיקה בציפורן. 
(50) <b>התוס'</b> [ד"ה ליפלוג] <b>הרמב''ן והרשב''א</b> נתקשו מדוע לא הקדימה הגמרא ושאלה שאלה זו על "המפלת כמין קליפה ושערה", שגם שם לא הוזכר במשנה שרבי יהודה מטמא. ותירצו, שללשון שנחלקו ר"י וחכמים ב"אפשר לפתיחת הקבר" אין קושיה ממפלת שערה וקליפה, שדקים הם ואין הפתיחה הנצרכת ליציאתם גורמת לדם שיצא. 
(51) כתבו <b>התוס'</b> [ד"ה המפלת] שקושית הגמרא אינה רק שהמפלת כמין תנין תהא טמאה אלא גם על המפלת שאר צורות דגים קטנים קשה קושיה זו, שגם הם נכללו בסוף הפסוק שנאמר "ויברא את התנינים ואת כל נפש החיה אשר שרצו המים", והפסוק כולו נכלל בהיקש. ומה שהזכירה הגמרא בקושייתה דוקא תנין, משום שהוא נכתב סמוך יותר ל"ויברא" שהוקש לאדם. 
(52) הקשו הראשונים שבגמרא בחולין [פה, א] מצינו שאף על פי שתנא דבי רבי ישמעאל שאפשר ללמוד גזירה שווה ממילים שונות בעלי משמעות דומה, מכל מקום רק במקום שאין אפשרות להעמיד הגזירה שווה במילים זהות דורשים כן, אבל כשאפשר ללמוד ג"ש במילים זהות, דורשים מהמילים הזהות. ואם כן בסוגייתנו שאפשר ללמוד "יצירה" מ"יצירה", מודה תנא דבי רבי ישמעאל שלא ילמדו מ"בריאה". ונחלקו הראשונים בתירוץ הקושיא, <b>רש''י</b> [ד"ה "וייצר"] סובר שזוהי כוונת הגמרא בתירוצה, SBובהמשך הסוגיא נבאר דבריוSE. <b>תוס'</b> [ד"ה "זו"] כתבו שאף על פי שקושיא זו אפשר לתרץ בתירוץ זה, עדיין תקשה הקושיה השניה "ועוד נגמר בריאה מבריאה". ולא טרחה הגמרא לתרץ רק קושיה אחת וחיפשה תירוץ שיישב את כל הקושיות. <b>הרמב''ן</b>, <b>הרשב''א</b>, <b>והתוס'</b> <b>הרא''ש</b>, מתרצים שקושיית הגמרא היא שנלמד בג"ש גם בהמות מ"יצירה" וגם דגים מ"בריאה". והגמרא בחולין שכתבה שמעדיפים ללמוד מהמילים הזהות זהו דווקא במקום שאי אפשר ללמוד שניהם. 
(53) בגמרא לעיל [יט, ב] מצינו שאין אדם דן גזירה שוה מעצמו, ונמסרו הגזירות שוות בהלכה למשה מסיני. ויש לבאר אם כן מהי שאלת הגמרא שנלמד "בריאה" מ"בריאה". והרי בהלכה למשה מסיני נמסרה הדרשה מ"ויצר" ולא מ"ויברא". ותירץ <b>תוס' הרא''ש</b>, כיון שמשמעות המילים "ויברא" ו"ויצר" היא אחת, אפשר לומר שאף על פי שנמסרה הלכה לדרוש "מ"ויצר", הכוונה היא ל"ויברא" שמשמעותו דומה. נמצא אם כן שגם קושיא זו מסתמכת על כך שמשמעות המילים דומה, אלא שבקושיא הראשונה שאלה הגמרא שגם אם הפסוק המלמד הוא "ויצר" אפשר להקיש אליו את הפסוק "ויברא" שמשמעותו דומה, ובקושיא השניה שאלה הגמרא שמשום דמיון המשמעות נאמר שגם הפסוק המלמד הוא "ויברא". 
(54) הקשו הראשונים שתירוץ הגמרא ש"ויברא" שנאמר באדם אינו מיותר מישב רק את הקושיא השניה שנלמד מ"ויברא" שנאמר באדם, אבל הקושיה הראשונה שנקיש ל"ויצר" שנאמר באדם את "ויברא" שנאמר בתנינים אינה מתורצת. <b>רש''י</b> [ד"ה "ויצר"] תירץ שעל הקושיה הראשונה ישנו תירוץ אחר, שמעדיפים ללמוד ממילים זהות ורק כשאין אפשרות אחרת לומדים ממילים שונות בעלות משמעות דומה, וכדמצינו בגמרא בחולין [פה, א]. והקשו <b>הרשב''א</b> <b>והריטב''א</b> שתירוץ זה לא הוזכר בגמרא, ואין דרך הגמרא להסתמך על תירוץ שמובא במקום אחר בלי להזכירו. <b>הרמב''ן</b> תירץ שבתירוץ הגמרא נכלל תירוץ גם לקושיה הראשונה, שכיון שרק מפסוק מיותר לומדים גזירה שווה, אם כן אי אפשר להקשות שנקיש ל"ויצר" גם בהמה וגם דגים, שאחרי ההקש הראשון הפסוק אינו מיותר יותר שהרי נאמר לצורך ההקש, ואי אפשר ללמוד הלימוד השני. <b>והריטב''א</b> כתב שגם רש"י כוונתו כרמב"ן אלא שהוקשה לרש"י שגם אם לומדים רק לימוד אחד בג"ש מדוע מעדיפים ללמוד בהמה ולא לומדים תנין. ותירץ, שמעדיפים ללמוד ממילים זהות. וכוונתו שרק בהוה אמינא שסברנו ללמוד ב' דינים לומדים גם ממילים בעלות משמעות דומה, אבל למס' שלומדים רק דין אחד מעדיפים ללומדו מהמילים הזהות. וקיצר רש"י כדרכו. ותירוץ זה יתכן רק לדרכו של הרמב"ן בביאור קושית הגמרא SBכמובא לעילSE שרצתה הגמרא ללמוד גם בהמה וגם דגים בג"ש אחת, אבל <b>התוס'</b> [ד"ה "זו"] חולקים וסוברים שידעה הגמרא שאי אפשר ללמוד ב' דינים, והקושיה היתה שנעדיף את הלימוד מ"ויברא", וכיון שלא נתחדש במס' שאי אפשר ללמוד ב' דינים אי אפשר לתרץ כרמב"ן. 
(55) <b>התוס' הרא''ש</b> [ד"ה "אמרי"] ביאר שבתחילה סברה הגמרא ש"וייצר" לאפנויי, משום ש"ויברא" נכתב ראשון [בראשית א, כז] וממנו לומדים עיקר היצירה. ו"ויצר" שנכתב אחר כך [ב, ז] הוא המיותר, שכבר למדנו יצירת האדם בפרק א'. וקושית הגמרא "אדרבה" שנאמר ש"ויצר" לגופיה היא, שאף על פי ש"ויצר" נכתב אחרון מכל מקום בו נתפרשו כל פרטי יצירת האדם, ולכן מסתבר שהוא נאמר לגופו ללמד מעשה היצירה. ואילו "ויברא" שנאמר בתחילה לאפנויי. וראה <b>בערוך לנר</b>. 
(56) הקשו <b>התוס'</b> [ד"ה "התם"] כיצד סברה הגמרא ש"רמש האדמה" כולל גם דגים, והרי הפסוק "ויברא אלוקים את התנינים" [בראשית א, כא] שממנו לומדים יצירת דגים נאמר במעשה יום החמישי, והפסוק "ויעש אלוקים:. ואת כל רמש האדמה" [שם א, כה] מדבר בבעלי החיים שנוצרו ביום השישי, ואם גם בריאת הדגים בכלל "רמש האדמה" יסתרו הפסוקים זה לזה באיזה יום נוצרו הדגים. 
(57) הקשה <b>היעב''ץ</b> שבגמרא לעיל [יט, ב] מצינו שגזירה שווה נאמרה בהלכה למשה מסיני, ומדוע אם כן צריכים שיהא הפסוק מיותר כדי לדורשו בג"ש ולא די בהלמ"ס. ותירץ, שיש מהתנאים שחולקים וסוברים שאדם דן ג"ש מעצמו, וכמותם סוברת סוגייתנו שמצריכה יתור ללימוד בג"ש. <b>בריטב''א החדשים לב''מ</b> [מא, ב ד"ה "ואידך"] מבואר שישנם ב' סוגי גזירה שווה, יש המקובלים ממשה מסיני, והם אינם צריכים שיהא הפסוק מיותר. ויש שאין עליהם קבלה ונדרשים משום יתור הפסוקים. <b>הרמב''ם</b> [ספר המצוות שורש ב' להבנת הקנאת סופרים] סובר שהגמרא יט, ב שאמרה "שאין אדם דן ג"ש מעצמו" אין כוונתה שרק נמסרו בהלכה למשה מסיני, אלא צריכה הג"ש להיות מקובלת מבית דין הגדול שהוא דורשה מעצמו. ואם כן י"ל שצריך שיהא הפסוק מיותר כדי שידעו ב"ד הגדול לדרוש ממנו. וראה <b>בתוס' בשבת</b> [צז, א ד"ה "גזירה"] שהיתה מסורת מהו מספר הגזירות שוות שישנם בכל התורה. 
(58) כך פירש <b>התוס' הרא''ש</b> [דה "ולרבי ישמעאל"] שהגמרא השלימה כאן את תירוצה לרבנן,, כיון שהם סוברים שמופנה מצד אחד משבין כשיש פירכא, מובן שאי אפשר להקיש דגים לאדם שכאן יש פירכא "מה לאדם שכן מטמא מחיים" [כדלהלן כג, א]. וקושית הגמרא "מאי איכא" היא רק לרבי ישמעאל הסובר שגם מופנה מצד אחד אין משיבין, ולדבריו נשארה הקושיה שנקיש דגים ולא בהמה. <b>רש''י</b> [ד"ה להכי] העמיד את תירוץ הגמרא "כרבנן", וביאר <b>המהר''ם</b> שרש"י חולק על התוס' הרא"ש וביאר שגם קושיא זו היא לרבנן. ולמהר"ם קושית הגמרא "ורבי ישמעאל מאי איכא" אינה שייכת לנידון סוגייתנו בטומאת המפלת צורת דגים, אלא מבארת הגמרא דברי רבי ישמעאל שהובאו בברייתא. אבל <b>המהרש''א</b> [ד"ה "והכא מאי"] חולק על המהר"ם וביאר שגם לרש"י עוסקת קושית הגמרא ותירוצה בשיטת רבי ישמעאל. ומה שכתב רש"י "כרבנן", פירושו שבמקום שיש להשיב מודה ר"י לרבנן שמעדיפים את המופנה משני צדדים. 
(59) <b>התוס'</b> [ד"ה וילפינן] מקשים, שכדי ללמדנו שהגזירה שווה היא לבהמה ולא לדגים אין צורך לכתוב את "ויצר" שנאמר באדם, שהרי גם אם לא יהא פסוק מיותר באדם לא נוכל לדרוש ג"ש לדגים, שהרי בלא פסוק מיותר באדם אין זה ג"ש שמופנה מצד אחד אלא ג"ש שאינו מפונה כלל, שבדגים אין פסוק מיותר. ובברייתא מודים כולי עלמא שג"ש שאינו מופנה אינו נדרש. וכתב <b>המהר''ם</b> שמחמת קושיה זו חולק רש"י [ד"ה להכי] ומעמיד את כל מהלך הסוגיא בדעת רבנן, ולפירוש זה רק כאן משלימה הגמרא ומבארת את התירוץ על קושייתה "ומאי נפקא מינה בין מופנה מצד אחד" וכו', וביאור התירוץ הוא כמו שביארנו לעיל, כיון שישנה פירכא "מה לאדם שכן מטמא מחיים", לכן אם לא יהא מופנה מב' צדדים לא ילמדו ג"ש לרבנן, שהם סוברים שמופנה מצד אחד למדים ומשיבים. ולשון הגמרא קשה לישבו לפי' המהר"ם. וראה בהערה הקודמת שכתבנו <b>שהמהרש''א</b> חולק וסובר שגם רש"י מודה לתוס' בביאור מהלך סוגייתנו. 
(60) בגמרא לעיל [יט ב, וברש"י ד"ה "אין אדם"] מצינו שכל גזירה שוה מקובלת היא בהלכה למשה מסיני. ולכן אין צורך שיהא הפסוק מיותר כדי שנדע לדורשו בגזירה שוה. וראה בתחילת הסוגיא שהבאנו מחלוקת הראשונים בכללי דרשת "גזירה שוה". 
(61) <b>במשנה באהלות</b> [טו, ט] מצינו שבהמה שהעמידה כמצבה לקבר מטמאת את הנוגע, והקשה <b>הערוך לנר</b> [כריתות טו, ב] שאם כן מצינו בהמה שמטמאת מחיים, ודלא כסוגייתנו. ותירץ, שטומאת המצבה אינה מעצמה אלא שעוברת דרכה טומאת המת, והמת הוא שמטמא. 
(62) הקשה <b>התוס' הרא''ש</b> מדוע הוצרכה הגמרא לתרץ לרבנן תירוץ שונה מלרבי ישמעאל, והרי התירוץ שנאמר לרבי ישמעאל שמופנה מב' צדדים קודם ללומדו בגזירה שוה ממופנה בצד אחד, אפשר לאמרו גם לרבנן. ותירץ, שרק לר"י שגם במופנה מצד אחד אין משיבין קשה לאיזה צורך יתרה התורה פסוק נוסף, ולכן אומרים שהיתור השני בא ללמדינו שמשם נדרוש הגזירה שוה. מה שאין כן לרבנן שמופנה מצד אחד משיבים אפשר שיש להשיב ולכן יתרה התורה הפסוק השני כדי שלא נשיב, ואין הכרח שהיתור מלמדינו מהיכן נדרוש הגזירה שוה. <b>המהרש''א</b> ביאר בדעת <b>רש''י</b> שאין דברי הגמרא כאן דווקא לרבנן, אלא גם לרבי ישמעאל מעדיפים מופנה מב' צדדים רק כשיש להשיב. ואה"נ שתירצה הגמרא תירוץ אחד לר"י ולרבנן. 
(63) הקשה <b>הערוך לנר</b> שאי אפשר שתהא טומאת יולדת במפלת הר, שהרי ביולדת ישנם דינים נפרדים לזכר ולנקבה. והר ורוח שאין בהם זכרות ונקבות לא נכללים גם לא באחד מב' הפרשיות. ותירץ, שכיון שגם בדוממים ישנם שנקראו בלשון זכר וישנם בלשון נקבה, אפשר לשייכם לזכר או לנקבה. ויל"ע בספק הגמרא להלן בדין המפלת רוח מהא יהא דינה, <b>שברש''י</b> [בראשית לב, ט] מצינו שרוח משמש בלשון זכר ונקבה ואם כן להוה אמינא שהמפלת רוח טמאה כמה יהיו ימי טומאתה וכמה ימי הטוהר. 
(64) הקשו <b>התוס'</b> [ד"ה "יוצר" לפירוש <b>המהר''ם</b>] <b>והתוס' הרא''ש</b> שהתירוץ שתירצה הגמרא מדוע אין מקישים דגים משום שאינו מופנה משני צדדים מועיל גם כדי לתרץ קושיה זו, שהפסוק "יוצר הרים" אינו מיותר ואין הגזירה שוה מופנה אלא מצד אחד. ותירצו, שנסתמכה הגמרא על מה שכתבה להלן שהיה אפשר לכתוב הפסוק בהשמטת המילה "יוצר", ולכתוב "כי הנה בורא הרים ורוח". <b>הריטב''א</b> תירץ שבהר מספיק שיהא הגזירה שוה מופנה מצד אחד, שאי אפשר לפרוך מה לאדם שכן מטמא מחיים. שהר ורוח אין שייכת בהם טומאה כלל ואין פירכא אלא בדבר ששייך בו טומאה והקלו. וראה עוד מה שכתב בזה <b>בערוך</b> <b>לנר</b>. 
(65) <b>בירושלמי</b> [ג, ב] תירצו תירוץ אחר מהבבלי מדוע אין המפלת הר טמאה, לפי שבהר "אין כתיב יצירה מתחילת ברייתו של עולם". וביאר <b>המהרי''ץ חיות</b> את תירוץ הירושלמי, שבתחילת הבריאה היה העולם כולו מישור ולא היו הרים ובקעות, לפי שמישור הוא הצורה הטובה יותר, ונברא העולם בשלימות. ורק ברבות הימים, על ידי הרוחות המסתערות בלי הפסק ועל ידי המבול נוצרו ההרים והבקעות. וזה כוונת תירוץ הירושלמי, שאף על פי שנאמרה יצירה בהר אין זו יצירה מששת ימי בראשית, ואי אפשר להקישה ליצירת האדם. אולם <b>בפרקי דרבי אליעזר</b> [ה, הובא <b>באור</b> <b>החיים</b> בראשית א, ט] מצינו "בשלישי היתה הארץ מישור כבקעה והמים מכסים על פני כל הארץ וכשיצא הדבר מפי הקב"ה יקוו המים עלו מקצות הארץ ההרים והגבעות ונעשים עמקים", נמצא שכבר ביום השלישי מששת ימי בראשית נוצרו ההרים. גם במדרש רבה [שמות יג] מבואר שנבראו ההרים בתחילת היצירה, שכתב "אמר ליה היאך נבראית הארץ תחילה, אמר ליה נטל הקב"ה עפר מתחת כסא הכבוד וכו', וצרורות קטנים שהיו בעפר נעשו הרים וגבעות", בעיקר דברי המהרי"ץ חיות שכתב שההרים נוצרו במבול יל"ע שמהפסוק המים גברו מאד מאד על הארץ ויכסו כל ראשי ההרים [בראשית ז יט], מוכח שכבר קודם המבול היו הרים. 
(66) <b>התוס' הרא''ש והריטב''א</b> הקשו שפעמים רבות מצינו בש"ס גזירה שוה מדברי קבלה כגון לעיל יט, ב שהקישו הפסוק "שלחיך פרדס רימונים" שנאמר בשיר השירים, לפסוק "ושילח מים על פני חוצות" שנאמר באיוב. ותירצו, שאין כוונת הגמרא שאי אפשר ללמוד גזירה שוה מדברי קבלה, אלא שמעדיפים ודורשים מדברי תורה ורק במקום שאין אפשרות אחרת דורשים מהנביאים. <b>הערוך לנר</b> הקשה על תירוץ זה מהגמרא [יט, ב] שאמרה "שאין אדם דן גזירה שוה מעצמו", וביאר רש"י שרק במסורת מהלכה למשה מסיני לומדים גזירה שוה, ואם כן כיצד נדרוש גזירה שוה מדברי הנביאים שהיו אחרי משה שאין שייך שמסר משה גזירה שוה מדבריהם, וראה מה שכתבנו לעיל [כב, ב] שיש מהראשונים הסוברים שגם מסברא דורשים גזירה שוה. 
(67) כן ביאר <b>התוס' הרא''ש</b> [ד"ה "ליתני"] שהקושיה היתה שיכתבו במשנה רק נחש, וממנו נדע גם דין חיה ובהמה, ועדיף כך מאשר לכתוב בהמה וחיה ואפשר לטעות בדין הנחש. <b>התוס'</b> [ד"ה "ליתני"] הקשו שגם בלא שיכתב נחש במשנה במפורש יודעים שטמאה יולדתו, שנחש נכלל בכלל "חיה" כמו שנאמר "<b>והנחש</b> היה ערום מכל <b>חית</b> השדה" [בראשית ג, א]. ותירצו, שרק קודם שנענש ונקצצו רגליו נחשב "חיה" מה שאין כן אחר כך הרי הוא בכלל הרמשים. התוס' הרא"ש הקשה <b>מהגמרא</b> <b>בסנהדרין</b> [נט, ב] שדרשה את הפסוק "ובכל <b>חיה</b> הרומשת על הארץ" [בראשית א] "לרבות את <b>הנחש</b>". ובתוס' בעירובין [כח, א ד"ה "צרעה"] מבואר שדרשה זו היא גם על אחרי שנקצצו רגליו. וראה <b>ברש''ש</b> שביאר מהי ההוכחה שהגמרא בסנהדרין מדברת לאחר קציצת רגלי הנחש. 
(68) הקשה <b>התוס' הרא''ש</b> [ד"ה "ליתני"] שיכתבו במשנה גם בהמה וחיה וגם נחש, כיון שבלא שיכתבו במפורש שלושתם אפשר לבוא לידי טעות. ותירץ <b>הריטב''א</b> שאם יכתבו נחש, גם אם יכתבו במפורש גם בהמה וחיה עדיין יטעו ויסברו שדברי חכמים אינם נסובים על כל דברי רבי מאיר, אלא רק על הנחש. ובתוס' הרא"ש דחה תירוץ זה. 
(69) <b>התוס' הרא''ש</b> הביא בשם הירושלמי חילוק נוסף בין עיני האדם לעיני הנחש, שבאדם הלבן רבה על השחור, ואילו בנחש רב השחור על הלבן. 
(70) מבואר בסוגייתנו שלא רק בבהמה וחיה נחלקו רבי מאיר וחכמים אלא גם נחש נכלל במחלוקתם, שרבי מאיר מטמא גם את המפלת דמותו, וחכמים מטהרים. <b>הרמב''ם</b> [איסו"ב י, ח] הכריע להלכה כחכמים שרק המפלת צורת אדם טמאה לידה, אבל המפלת צורת בהמה וחיה טהורה. אולם לגבי המפלת דמות נחש כתב [שם, י] ש"אמו טמאה לידה מפני שגלגל עינו עגול כשל אדם". והקשו <b>הראב''ד והמגיד</b> <b>משנה</b> שפסק הרמב"ם נסתר מסוגייתנו שמבואר שרק לרבי מאיר אפשר לטמא נחש ולא לרבנן. ותירץ <b>הכסף משנה</b> שמקור הרמב"ם הוא מהגמרא להלן [כד, ב] שחנינא בן אחי רבי יהושע טימא את המפלת דמות נחש, והאמוראים שסוגייתנו שתלו דין נחש במחלוקת רבי מאיר וחכמים לא ידעו שחנניא הורה לטמא. וטעם הדבר שלהלכה חמור נחש יותר מבהמה וחיה ורק המפלת דמותו טמאה, משום שבהמה עיניה דומות לאדם באישון בלבד ולא בכל מושב העין, מה שאין כן נחש כל גלגל עינו כשל אדם. 
(71) <b>הריטב''א</b> ביאר שאין כוונת הגמרא להגיה ולהוסיף בלשון הברייתא כדרך "חיסורי מחסרא" שבכל הש"ס, אלא הגמרא רק מוסיפה ביאור בלשון הברייתא כפי שהוא, שמה שאמר רבי חנינא "נראין דברי חכמים" אין כוונתו שנראה לו לפסוק כחכמים בעופות ולחלוק על רבי מאיר, אלא הכוונה היא שנראה לכולם לפסוק כחכמים בעופות משום שאין חולק עליהם בזה. ומלשונו של <b>רש''י</b> ד"ה "ודברי חכמים" משמע גם כן כפירוש זה. 
(72) <b>בסיכום הסוגיא</b> נמצא שישנם ג' דרכים לבאר את שיטת רבי מאיר שטימא בהמה וחיה. <b>א</b>. שלמד גזירה שוה "יצירה" "יצירה" מאדם. <b>ב</b>. משום שגלגל עיניהם עגולות כשל אדם. <b>ג</b>. משום שעיניהם בקידמת הפנים כבאדם. <b>ב'</b> <b>מחלוקות לדינא ישנם בין הפירושים</b>: <b>א</b>. בדין נחש, שלפירוש השני המפלת דמותו טמאה לרבי מאיר, שגם גלגל עין הנחש עגול, ולשאר הפירושים טהורה. <b>ב</b>. בדין המפלת שאר עופות מלבד כוס וינשוף, שלפירוש השלישי טהורה גם לרבי מאיר ולשאר הפירושים טמאה. נפקא מינה נוספת בענין זה היא בדין כוס וינשוף לרבנן, שהפירוש הראשון והשני צריכים לסבור כרב אחא שגם רבנן טימאו בהם. 
(73) ביאור ספיקו של רבי ירמיה הוא, האם מכך שטמאה המפלת צורת בהמה מוכח שיש לבהמה זו דין אדם, שרק אדם מטמא את יולדתו, ולכן גם יתפסו קידושין בדמות בהמה זו כבכל אשה. או שחידשה התורה בגזירה שוה שגורם לטומאת לידה לאמו כאדם, אף על פי שאין הוא אדם, ולכן אף על פי שטמאה יולדתו כיולדת אדם לשאר הדינים בהמה היא ולא תופסים בה קידושין. <b>בחזו''א</b> [יו"ד קי ד] דן האם גם דין בהמה שנוצרה בספר היצירה תלוי בספיקו של רב ירמיה, שגם הנוצרת בספר היצירה דמותה כבהמה, אבל לא נולדה מבהמה. <b>במשנה בבכורות</b> [המובאת בסמוך] מצינו שנחלקו רבי מאיר וחכמים גם בדין בכורה של הנולד אחרי ולד שדמותו כבהמה, שלרבי מאיר הסובר שיש לדמות בהמה דין אדם אין הבא אחריו בכור וחכמים סברו שהנולד אחריו בכור הוא, ולכאורה מוכח ממשנה זו שלא רק בדין טומאת לידה נחלקו אלא גם לשאר הדינים סבר רבי מאיר שאדם הוא, וצריך ביאור מדוע לא פשט רבי ירמיה את ספיקו ממשנה זו. ושמא היה פשוט לרבי ירמיה שאדם הוא, ורק כדי להביא את רבי זירא לידי גיחוך העלה את הספק. <b>בפתחי תשובה</b> [יו"ד קצד ה] הביא <b>מהתשובה מאהבה</b> שולד שחלקו תיש וחלקו אדם אפילו שלחכמים שהלכה כמותם אין אמו טמאה לידה, דינו כאדם ואסור להורגו. מבואר בדבריו שמחלוקת רבי מאיר וחכמים היא רק בטומאת לידה אבל לשאר דינים אדם הוא, ולהפך מסוגייתנו. וראה להלן שנבאר שאפשר לחלק בין כולו בהמה לבין בהמה שמקצתה כאדם. 
(74) הקשו <b>התוס'</b> [ד"ה "לאיתסורי"] שישנם נפקא מינה נוספות מהנידון אם אדם היא או בהמה, א. האם הבא עליה אחרי שקידשה אביה חייב משום אשת איש. ב. האם ההורגה יתחייב משום רוצח. שרק באדם ישנם דינים אלו ולא בבהמה. ותירצו, שידעה הגמרא שאינה חיה י"ב חודש, ודינה כטריפה שההורגו פטור, ומטעם זה אין שייך לחייב הבא עליה מדין אשת איש, דהבא על אשה שגילה פחות מג' שנים פטור. <b>הרשב''א</b> פירש שקושית הגמרא "למאי נפקא מינה" והתירוץ "לאיתסורי באחותה", הם חלק מדברי רבי ירמיה. ולכן אפילו שישנם נפקא מינה נוספות והעדיף רבי ירמיה להקשות דווקא מאיסור אחות אשה כדי להרבות התמיהה, ולהביא את רבי זירא לידי גיחוך. ובתירוץ הרשב"א מתורצות גם הקושיות שיובאו בהערה הבאה. 
(75) כן ביאר <b>רש''י</b>. ומוכח מפירושו שחיה מעט ותופסים בה קידושין, אלא שמתה מיד ולכן מותרת אחותה. והקשו <b>התוס' הרא''ש</b> <b>והרמב''ן</b>, שאף על פי שאין נפקא מינה לאיסור אחות אשה, עדיין יש לדון האם יאסר באמה מדין "חמותו". עוד הקשה הרמב"ן שגם אם לא חיה ימים רבים ישנה נפקא מינה לימים הבודדים בהם תחיה הבהמה האם מותרת אחותה. <b>התוס'</b> הקשו, שיש נפקא מינה אם אפשר לחייב את הבא עליה מדין רובע בהמה, שאם אדם היא יפטר. ומחמת קושיות אלו חולק התוס' הרא"ש על רש"י, וביאר שתירוץ הגמרא הוא שאפילו רגע אחד לא חיה ולכן לא שייך שיתפסו בה קידושין. ואין איסור לא באחותה ולא באמה. ומטעם זה אי אפשר לחייב את הבא עליה מדין רובע, שהרי בא הוא על בהמה מתה. ויש להקשות, שגם אם מתה מיד בלידתה עדיין שייך שתאסר אמה, שבגמרא <b>בקידושין</b> [סב, א] מצינו שתופסים קידושין גם בעובר במעי אמו. וי"ל לפי מה שכתב <b>הרשב''א</b> בשם <b>הרמב''ן</b> שאין תופסים קידושין בנפל. ולכן כיון שמתה מיד בלידתה נפל היא ולא תופסים בה קידושין גם במעי אמה. וראה <b>ברמ''א</b> [אהע"ז לז, ב], <b>בבית שמואל</b> [שם, ב] ובהגהות הגר"א [שם ז], <b>ובחלקת מחוקק</b>, <b>ואבני מילואים</b> [שם, ב] שדנו בדין קידושין בנפל מכח סוגייתנו. 
(76) <b>בגמרא בברכות</b> [ל, א] מבואר שגם רבי ירמיה הודה לרבי זירא שאין ראוי להרבות בשחוק ורק במקום מצווה שחק משום "עבדו את ד' בשמחה", <b>ובערוך לנר</b> הביא <b>מהזוהר</b> שמטעם זה ניסה רבי ירמיה להביא את רבי זירא לידי שחוק משום שסבר שגם בעסק התורה ראוי לשמוח. וכתב <b>המהרי''ץ חיות</b> שכל הקושיות הזרות שנמצאות בתלמוד בשם רבי ירמיה, שאלם כדי לשמח את רבי זירא. <b>הנמוקי יוסף</b> [ברכות שם] ביאר שגם רבי זירא שהחמיר על עצמו ולא שחק לא הוה שרוי בעצבות "שהעצבון חולי הגוף וכשהאדם חולה אינו יכול לעבוד הבורא יתברך כראוי", אלא נהג מידה בינונית. 
(77) כן ביאר הריטב"א. וראה <b>בחידושי הרא''ה</b> [ברכות לא, א] שביאר שטעם האיסור להרבות בשחוק הוא שמא יתגבר עליו יצר הרע, ולכן לעתיד לבוא שמלאה הארץ דעה ולא יהא חשש זה, יותר ריבוי השחוק. 
(78) מבואר מהמשנה שמחלוקת רבי מאיר וחכמים אינה רק לענין טומאת לידה של האם שבה נאמרה גזירה שווה אלא נחלקו בכל מקום. שרבי מאיר סבר שמכך שטמאה האם מוכח שיש לדמות הבהמה שנולדה מאדם דין אדם, וחכמים סוברים שדינה כבהמה. ולכן גם דיני בכור והיתר אכילת בהמה זו [כמבואר בסמוך] תלויים במחלוקת רבי מאיר וחכמים. <b>הרמב''ם</b> [ביכורים יא, ד] פסק שהמפלת דמות דגים וחגבים אין נפטר הרחם והבא אחריו בכור, ומכך שנקט הרמב"ם דגים וחגבים ולא חיה ובהמה משמע שהלכה כרבי מאיר הסובר ששונה דין הדגים מדין חיה ובהמה, ורק לדגים אין דין אדם. והקשה בשו"ת <b>בית יצחק</b> [חלק ב קכט, ב] שלגבי טומאת יולדת פסק הרמב"ם [איסו"ב י, ח] כחכמים, וסותרים פסקי הרמב"ם זה לזה, וראה מה שכתב בכנסת הגדולה [יו"ד שה]. חילוק נוסף בין דין טומאת יולדת צורת בהמה לדין בכור מצינו <b>בבית יוסף</b> [יו"ד שה, כב בבדק הבית], שאף על פי שבזמן הזה החמירו שגם המפלת צורת דגים וחגבים אין לה ימי טוהר מאחר ואין אנו בקיאים להבחין ולקבוע בין הצורות לאיזה מבעלי החיים הן שייכות. לגבי דין בכורה שהוא רק ענין ממוני סומכים על הבחנת החכם גם בזמן הזה, ואם קבע שדמות חיה או בהמה יש לנפל הבא אחריו בכור. 
(79) <b>רש''י</b> ביאר [על פי הגמרא כה, ב] שסנדל נוצר בהריון של תאומים, שדוחק האחד את חברו ונמעכת צורתו מחמת הדוחק. והקשתה <b>הגמרא</b> להלן [כו, א] כיון שעם כל סנדל ישנו תאום, מה נפקא מינה אם יפטור הסנדל את הרחם או לא, הרי יפטר הרחם בלידת תאומו שהוא בין קיימא. ותירצה שמדובר שנולד הסנדל ראשון, והנידון הוא לגבי תאומו האם יהא בכור. 
(80) הקשה <b>הרש''ש</b> מהי הוכחת הגמרא מהברייתא שעוסקת בדיני "מפלת" שכל יולדת דמות בהמה אינה חיה, אולי ישנם שחיים ורק הברייתא שדיברה בהמפלת עוסקת בנולד מת. ותירץ, שראית הגמרא היא שמכך שלא כתבה הברייתא את דינה ביולדת, ללמדינו מחלוקת רבי מאיר וחכמים גם לדין בכור לנחלה. מוכח שאין במציאות "יולדת" דמות בהמה אלא רק "מפלת". וראה מה שכתב <b>הערוך לנר</b> [ד"ה ואי ס"ד]. 
(81) <b>הערוך לנר</b> ביאר שנידון סוגייתנו הוא מדוע נפל מת אינו מונע מאחיו דין בכור לירושה. שבקושיתה סברה הגמרא שהנולד מת כיון שאין הוא ראוי לנחול ולא שייך שיחול בו דין נטילת פי שניים, חל דין זה בנולד אחריו. ולכן הקשתה הגמרא שהמפלת דמות בהמה אם היא חיה תקבל הבהמה פי שניים ולא הנולד אחריה. ותירצה הגמרא שאין זהו הטעם שהנולד אחר נפל מת הוא הבכור, אלא כיון שאין לב האב מצטער על מות הנפל אין הוא "ראשית אונו", והנולד אחריו שהוא הראשון שמצטער האב על מותו, הוא הבכור. ומאחר וזהו הטעם אם כן גם המפלת דמות בהמה אף על פי שחיה דינה כמפלת מת, שהרי אין צער במותה ואין היא "ראשית אונו". ומלשון רש"י [ד"ה בכור לנחלה] מדויק כפירוש זה. 
(82) כן ביאר <b>רש''י</b>. אולם <b>התוס'</b> [ד"ה ומצא] ביארו להפך, שלרבנן פשיטא שאינו אדם ואפילו שצורתו כאדם. שדוקא לרבי מאיר שבקלות מחשיב ולד לאדם, ודי בכך שנולד מאדם כדי לקבוע דינו כאדם, אפשר לומר שמספיק שתהא דמותו כאדם כדי שיחשב לאדם. אבל לחכמים שהחמירו וסברו שגם הנולד מאדם כשדמותו כבהמה נחשב לבהמה, ה"ה לאדם שנולד מבהמה. ורק כשהושלמו ב' תנאים א. שנולד מאדם, ב. שצורתו כאדם, אדם הוא לחכמים. וראה <b>בריטב''א</b> שישב את שיטת רש"י מקושיות התוס'. 
(83) נחלקו הראשונים האם יש איסור באכילת בשר אדם, <b>הרמב''ם</b> [מאכלות אסורות ב, ג] אוסר באיסור עשה, ואילו <b>ראב''ד</b> [שם] <b>הרמב''ן והרשב''א</b> [כתובות ס, א] מתירים. לשיטת הרמב"ם אפשר לפרש שטעם הגמרא לאסור אדם במעי בהמה הוא שאם אדם הוא יאסר ככל אדם שבשרו אסור, וכן פירש <b>בשרשי</b> <b>הים</b> [פד, עד]. אולם לראשונים הסוברים שבשר אדם מותר באכילה, נראה לבאר צד הגמרא לאסור על פי מה שכתב הרמב"ן, שרק בשר אדם חי מותר באכילה ולא לאחר שמת שהרי לא נשחט, ולכן דווקא אם בהמה הוא מותר בשחיטת אמו, אבל אם אדם הוא אין בו היתר של בן פקועה שאינו נכלל בפסוק "בהמה" "בבהמה", ויאסר ככל אדם שלא שייכת בו שחיטה. וכן פירש <b>בתבואת</b> <b>שור</b> [בבכור שור חידושים לנדה]. 
(84) הוכחת הגמרא היא שכשדמות הולד אינה כאם לא מועילה שחיטת האם להתירו, ויאסר כנבלה שלא נשחטה. וגם לשיטת הרמב"ם [המבוארת בהערה הקודמת] שסברה הגמרא לאוסרו באיסור אכילת אדם, הפירוש בקושית הגמרא הוא שגם בלא איסור זה נאסרהו באיסור נבלה שהרי לא נשחט. 
(85) נחלקו הראשונים בביאור תירוץ הגמרא. ולהבנת הענין יש להקדים שמצינו ג' שיטות בראשונים במסקנת הגמרא בחולין [סט, ב] שלהיתר בן פקועה צריך שיהא לו פרסות ויסוד מחלוקתם הוא בפירוש סוגייתנו, א. <b>התוס'</b> שם [ד"ה אלמה] סוברים שגם למסקנא הקובע הוא מין הילוד ולא הפרסות, ודמות יונה שרגליה כבהמה אסורה. <b>ב</b>. <b>הר''ן</b> [חולין נה] בשם יש מי שכתב סובר שדמות יונה שרגליה כבהמה תלויה בספק שבסוגייתנו. ג. <b>הרמב''ם</b> [מאכלות אסורות א, ז] כדי שביארהו <b>הבית יוסף והש''ך</b> [יו"ד יג, יז] סובר שדמות יונה שרגליה כבהמה מותרת. על שיטת התוס' הקשה <b>הרשב''א</b> [תורת הבית בית שני שער ה] שאם גם למסקנא הקובע להיתר בן פקועה הוא מין הילוד, מהו תירוץ הגמרא בסוגייתנו, והרי כשם שיונה במעי בהמה אינה חשובה לבהמה אלא ליונה ולא מועילה לה שחיטת האם, הוא הדין אדם במעי בהמה, אדם הוא, ויאסר. ותירץ הרשב"א, שמסקנת הגמרא היא שולד שהוא ממין שיש לו פרסה מותר בשחיטת האם, וספק הגמרא הוא האם אדם נחשב למין שיש לו פרסה. וכפירוש זה בתוס' כתב גם הר"ן. לשיטת היש מי שכתב פירש הר"ן שספק סוגייתנו למסקנא הוא האם כשדמות הולד אינה דמות בהמה אבל יש לה פרסות מועילה שחיטת האם להתירה, וגם דמות יונה שרגליה כבהמה שייך דינה לספק שבסוגייתנו. והקשה <b>בחכמת בצלאל</b> שלביאורים אלו אין שייך הספק למחלוקת רבי מאיר וחכמים, והיה לגמרא להסתפק לכולי עלמא. לשיטת הרמב"ם, הסובר שבשר אדם אסור באכילה, אפשר לפרש שתירצה הגמרא שאדם שיש לו פרסה ודאי מועילה לו שחיטת האם ואין לאסרו משום נבילה, אולם נשאר הספק הראשון לרבי מאיר, אולי אדם הוא ויאסר באיסור אכילת בשר אדם. ואם כן, אין הספק שבסוגייתנו שייך ביונה שפרסותיה כבהמה, ולכן סבר הרמב"ם שיונה ודאי מותרת. וראה <b>בפרי</b> <b>מגדים</b> [בשפתי דעה יו"ד יג, ז] שנתקשה כיצד יבאר הרמב"ם את סוגייתנו. 
(86) <b>בערוך לנר</b> העיר מדוע לא כתבה הגמרא "תיקו", כדרכה בכל הספיקות שלא נפשטו. ותירץ, שתיקו נאמר רק בספק שהוא אליבא דהלכתא, ולכן בסוגייתנו שהספק היא רק לשיטת רבי מאיר שאין הלכה כמותו לא נאמר תיקו. והוסיף וביאר, ש"תיקו" הוא ראשי תיבות תשבי יתרץ קושיות ואבעיות, ולכן כשאין הספק נוגע להלכה לא יצטרך אליהו לפושטו, ולכן לא נאמר בו תיקו. 
(87) כן ביארו <b>התוס'</b> [ד"ה שר"מ], וכן כתב ר"ת <b>בספר הישר</b> [קסד]. ובשם <b>רש''י</b> הביאו <b>הרמב''ן והרשב''א</b> שחולק וסובר שישנה רק מחלוקת אחת בין רבי מאיר לחכמים, ורב ירמיה חולק על כל הפירושים שנאמרו עד עכשיו במשנה ומפרש פירוש אחר במחלוקת רבי מאיר וחכמים שבמשנתנו. וסובר רב ירמיה שטעמו של רבי מאיר אינו מגזירה שוה יצירה יצירה לאדם אלא מסברא טימא כיון שחלק מצורת הולד היא של אדם, וכהפילה דמות דגים וחגבים טיהר רבי מאיר גם כשחלק מהצורה היא כשל אדם, שרק בצירוף מקצת הצורה שהיא כבהמה וחיה שדמותם דומה לאדם מועיל החלק שהוא כשל אדם להחשיבו לאדם. וראה <b>בחזו''א</b> [קי ו, ז] שכתב שגם רש"י פירש כתוס'. וכל הקושיות שהקשה החזו"א, כבר ישבם הרמב"ן. 
(88) הקשו <b>התוס'</b> [ד"ה שר"מ] שהרי אפילו נפל שכל דמותו כתיש מטמא רבי מאיר, ומדוע יגרע בכך שחלק מדמותו כאדם. ותירצו התוס' שעדיפה צורה שכולה בהמה שצורה שלמה היא, על פני צורה שאף על פי שחלקה כאדם צורה מקולקלת היא שאין כדמותה בנבראים. <b>הרמב''ן</b> הביא כתירוץ התוס' בשם ר"ת [ספר הישר, קסד], ונראה מלשונו שהטעם להתיר הוא משום שאין צורה שכזו חיה, ולעיל [עמוד א'] וכן להלן בסמוך מבואר שהמפלת ולד אדם שאינו יכול לחיות אינה טמאה. נמצא לדברי הרמב"ן שאין טהרת היולדת משום שאין לולד זה דין אדם, אלא כיון שאינו יכול לחיות אינו מטמא. <b>התוס' הרא''ש</b> הביאו <b>מהירושלמי</b> "כילו אדם ופניו בהמה, עומד וקורא בתורה, אומר לו בא לשחטך. כולו בהמה ופניו אדם, עומד וחורש בשדה ואומר לו בא חלוץ בא יבם". מבואר מהירושלמי שפניו כתיש אינו רק היתר לטומאת לידה, אלא אינו אדם ומותר להורגו. אולם <b>הפתחי תשובה</b> [יו"ד קצד, ה] הביא <b>מהתשובה מאהבה</b> שגם לחכמים שאין האם טמאה אסור להורגו, שנידון סוגייתנו הוא רק לענין טומאת לידה, וכשיטת הרמב"ן. וראה מה שכתב <b>בחזו''א</b> [יו"ד קי, ט]. 
(89) כתבו <b>הרמב''ן והרשב''א</b> שלא רק כשכל הפרצוף כאדם ורק עין אחת כבהמה טימא רבי מאיר, אלא אפילו כשמחצית מכל האברים כבהמה, טמא. ונקטה הגמרא שרק עין אחת כבהמה, ללמדינו שגם בכהאי גונא מטהרים חכמים. וכפירוש זה כתבו <b>התוס'</b> [ד"ה שר"מ] בשם רש"י. אולם <b>מרש''י</b> [ד"ה "אפילו" וד"ה "חוץ"] מבואר שאין צורך אפילו במחצית הפרצוף, ודי בכך שאבר אחד כשל אדם כדי לטמא לשיטת רבי מאיר. 
(90) הקשו <b>התוס'</b> [ד"ה שר"מ] שמפורש במשנה "וחכמים אומרים כל שאין בו <b>מצורת</b> אדם" הרי שחכמים סוברים "מצורת", ולא כפי שאמר רב ירמיה שרבי מאיר הוא שסובר "מצורת" וחכמים סוברים "כל צורת", ומדוע לא הקשו מהמשנה. ותירצו, שחכמים שבמשנה שבאו לחלוק על רבי מאיר בדין המפלת צורת בהמה דיברו לשיטת רבי מאיר, ואמרו לו כיצד טימאת במפלת בהמה ולא הצרכת אפילו שתהא מקצת צורה כאדם כשיט תך. ותירוץ זה הוא רק לשיטת התוס' שישנם ב' מחלוקות בין רבי מאיר לחכמים, אבל <b>לרש''י</b> שישנה רק מחלוקת אחת קשה קושית התוס'. ותירץ <b>הריטב''א</b> ש"מצורת אדם" שבמשנה הכוונה היא לכל הפנים שהם מקצת מכל הגוף, ולא "כמצורת" שבגמרא שהכוונה היא לחלק מהפנים. 
(91) כן פירש <b>רש''י</b>. <b>התוס'</b> מפרשים ש"איפכא" הוא כפשוטו שמהפכים שיטת חכמים לרבי מאיר ושיטת רבי מאיר לחכמים. ולשיטתם סוברים חכמים שמספיק מחצית פרצוף כאדם, ורבי מאיר מצריך פרצוף שלם. נמצא שבמחלוקת זו רבי מאיר הוא המחמיר יותר כדי להחשב כאדם ורבנן מקילים. וראה לעיל שבארנו שנידון סוגייתנו אינו האם נחשב הולד לאדם, אלא אם חיותו מספיקה לטמא את אמו. ואם כן לא קשה על התוס' שנתהפכו סברות רבי מאיר וחכמים מהמחלוקת הראשונה לשניה, שאין ב' המחלוקת בענין אחד, ורבי מאיר מקיל בדין אדם ומחמיר בחיות הנצרכת כדי לטמא. כתב הרמב"ן שמחלוקת רש"י ותוס' זו תלויה במחלוקתם בתחילת הסוגיא, שרש"י שסבר שישנה רק מחלוקת אחת ורב ירמיה מבאר ביאור נוסף במשנה, הוכרח לפרש שרבי מאיר מקל שהרי כך נאמר במשנה. ורק התוס' הסוברים שרב ירמיה הוסיף מחלוקת נוספת שלא נתפרשה במשנה, יכולים לסבור שבמחלוקת זו רבי מאיר לחומרא. 
(92) כן פירש רש"י. אבל <b>התוס'</b> ד"ה והתניא סוברים שגם רב ירמיה וגם חסא סוברים כברייתא, ורב ירמיה כרבי מאיר שמצריך שכל הפנים יהיו כאדם, וחסא כחכמים שהסתפקו במחצית צורה. ופירוש זה של התוס' הוא כשיטתו בביאור דברי הגמרא "והא איפכא", וכמבואר בהערות הקודמות. 
(93) <b>רש''י</b> [ד"ה חוץ] ביאר שקושית הגמרא היא רק לרבא בשם חסא, וקשה שהרי חסא סובר גם כן כרב ירמיה שלרבי מאיר מספיק שאבר אחד כאדם, וכשם שרב ירמיה העמיד התוספתא כרבי מאיר הוא הדין אפשר לומר גם לחסא. ולכן ביארנו שסברה הגמרא שהברייתא כמאן דאמר "מצורת", ולמאן דאמר זה סובר חסא שצריך לפחות מחצית מצורת הפנים, ולא כתוספתא שהסתפקה באבר אחד, וכן משמע מלשון רש"י בסוף הדיבור. וביאור סברת הגמרא שהתוספתא מתחילה [בהלכה א] בציטוט משנתנו ש"כל שאין בו <b>מצורת</b>", והמשך התוספתא שמובא בסוגייתנו הוא הביאור למשנה. וכיון שהמשנה סוברת 'מצורת' גם התוספתא כמאן דאמר זה. וראה מה שכתבנו בהערה הקודמת. 
(94) <b>רש''י</b> פירש שבתירוצה חזרה בה הגמרא בשני דברים, א. שהתוספתא כמאן דאמר 'כל צורת', ולא כפי שסברה בקושיה שהתוספתא כמאן דאמר 'מצורת'. ב. שמודה חסא שהתוספתא חולקת על שיטתו וסוברת כרב ירמיה, אולם אין בכך כדי לפרוך את שיטתו שמסתייעת מברייתא שגם היא מדברי התנאים. ויש לבאר מדוע הוצרכה הגמרא לחזור בה משני הדברים, והרי בכל אחד לבדו די בכדי לתרץ הקושיה. שהרי אם התוספתא כמאן דאמר 'כל צורת' ניחא גם לשיטת חסא עצמו, שגם לדבריו לרבי מאיר הסובר "כל צורת" מספיק אבר אחד כאדם. וכן מספיק שתעמיד הגמרא שהתוספתא כרב ירמיה, ויתורץ בכך שהרי גם בהוה אמינא לא הקשנו לרב ירמיה. ותירץ רש"י [ד"ה אמר אביי] שהגמרא בתירוצה מלבד ישוב דברי חסא רצתה גם להעמיד התוספתא כרבנן, ולצורך זה חזרה בה בשני דברים שלא די להעמיד התוספתא כרב ירמיה שלדבריו רק לרבי מאיר מספיק אבר אחד, וכן לא מספיק להעמיד כמאן דאמר 'כל צורת', שהרי לחסא רק רבי מאיר הוא הסובר כן. 
(95) כן פירש <b>הרמב''ם</b> [איסו"ב י, י] "שאם היו באמצע אמו טהורה, שהרי זו בריה אחרת. וכן משמע <b>מרש''י</b> [ד"ה מן הצד]. <b>הרשב''א</b> [תורת הבית בית ז' שער ו'] הביא בשם רש"י שהגירסא היא להפך, מן הצד טהורה ובאמצע טמאה. ואין נראה כן מרש"י שלפנינו. 
(96) כן פירש <b>רש''י</b> [ד"ה "ושטו"], וכן נראה שפירשו <b>התוס'</b> ד"ה אמר רבא. <b>הרמב''ן</b> מפרש שדינו של רבא הוא גם למאן דאמר טריפה אינה חיה, שגם היולדת ולד מת טמאה אמו. שאף על פי שלטומאת לידה צריך שיהא הולד ראוי לחיות, מכל מקום אין צריך שיהא כן בשעת הלידה ומספיק שבתחילת יצירתו הוה שלם, ולכן גם כשנולד כשושטו נקוב חוששים שניקב במהלך ההריון, וטמאה. וראה להלן כד א. שגם רש"י שחלק על הרמב"ן בפירוש סוגייתנו מודה לדינו של הרמב"ן שמספיק שיהא הולד שלם בתחילת ההריון, כדמוכח מדבריו להלן כה, ב [ד"ה לשון]. 
(97) כן פירש <b>רש''י</b> כד, א ד"ה חסרה. ואף על פי שבד"ה "ושטו אטום" פירש "אטום - סתום", צריך לומר שישנם ב' פירושים לאטום. <b>הרמב''ן</b> הביא בשם רש"י שגם ב"ושטו אטום" פירש רש"י חסר, והוא עצמו חולק ומפרש שאטום הוא סתום. וראה <b>בחכמת בצלאל</b> [כד, ב ד"ה שאינו חתוך] שהאריך לבאר שינוי הפירוש שפירש רש"י ב"אטום". 
(98) ב' ארכובות ישנם בבהמה, תחתונה ועליונה, וביארה <b>הגמרא בחולין</b> [עו, א] שארכובה הנידונה בסוגייתנו היא ארכובה העליונה. ונחלקו הראשונים היכן היא ארכובה זו, <b>רש''י</b> בבכורות [מא, א ד"ה קפץ] ובחולין [עו, א ד"ה למטה] פירש שהוא מקום חיבור עצם האמצעית שברגל שהיא השוק, עם הירך שהיא העצם העליונה. <b>הרא''ש</b> [חולין, שם] פירש שהשוק עצמו הוא הארכובה. 
(99) <b>הרע''א</b> [חולין מב] הביא <b>מהתוס'</b> <b>בסנהדרין</b> [עח] שלכולי עלמא טריפה סופה למות, וכל המחלוקת היא האם מתה בתוך י"ב חודש, או שיכולה לחיות מעט יותר. 
(100) כן היא שיטת <b>רש''י</b>, שולד טריפה אינו מטמא את אמו. ואף על פי שחי הוא כיון שסופו למות בתוך י"ב חודש דינו כמת. <b>הרמב''ן</b> [כג, ב ד"ה אמר רבא] חולק וסובר שאין צריך שיחיה הולד אפילו רגע אחד, וגם המפלת נפל מת שאבריו שלמים טמאה אמו. וביאר הרמב"ן שרבי זכאי שטיהר אינו משום טריפה, אלא שבחסרון הרגל עד הארכובה הוא חסרון גדול "ואין הולד בכלל אדם הואיל ונברא שלא כדרך החיים". ומה שכתבה הגמרא שמחלוקת רבי זכאי ורבי ינאי היא בטריפה חיה, הכוונה היא שבברייתא נאמר ששיעור החסרון הנצרך להוציא הולד מכלל אדם הוא "כדי שינטל מהחי וימות", ומכך שפירש רבי זכאי שכוונת הברייתא ל"עד הארכובה" מוכח שבחסרון שכזה אף על פי שדינה רק כטריפה, אינה חיה. וראה מה שכתבנו לעיל [כג, ב]. 
(101) <b>הרמב''ם</b> [איסו"ב י, יא] פסק להלכה כרבי יוחנן שרק כשחסר עד מקום הטבור טהורה היולדת. והקשה הכס"מ שפסק זה סותר למה שפסק הרמב"ם [שחיטה יא, א] שטריפה לא חיה, שהרי בסוגייתנו מבואר שאם טרפה לא חיה מספיק שיחסר עד הארכובה וכשיטת רבי זכאי, ורבי ינאי ורבי יוחנן סוברים שטריפה חיה. עוד הקשה הכס"מ שבהלכות שחיטה [ג, יט] פסק הרמב"ם שניטל ירך וחללה נבילה וכרבי ינאי, וגם פסק זה סותר למה שפסק בסוגייתנו כרבי יוחנן. ותירץ הערוך לנר שסובר הרמב"ם בביאור סוגייתנו כשיטת הרמב"ן שהובאה בהערה הקודמת, שאין תלוי דין היולדת ולד חסר בדיני טריפה, ורק לבאר לשון הברייתא "כדי שינטל מהחי" פירשה הגמרא שרבי זכאי סובר שטריפה חיה. אולם <b>בבית יוסף</b> [קצד, ד"ה ומ"ש רבינו] הוכיח שסובר הרמב"ם כרש"י. וראה <b>בב''ח</b> [יו" ד קצד ד"ה ומ"ש האידנא] <b>ובחידודי הלכות</b> [ד"ה בין] תירוצים נוספים בישוב סתירת דברי הרמב"ם. 
(102) <b>התוס' בחולין</b> [מב, ב ד"ה ואמר] כתבו שאין בהמה נעשית טריפה בחסרון הגולגולת החיצונית, ורק בניקב הקרום הפנימי היא טריפה. ולדבריהם צריך לומר שגם בסוגייתנו שטיהרו בחסרון כל דהו מלמעלה הכוונה היא לקרום ולא לגולגולת. 
(103) כן פירש <b>רש''י</b> [יח, א ד"ה יד]. וכתב <b>הרשב''א</b> [תורת הבית בית ז שער ו] שהמפלת צורת יד שאינה חתיכה בחיתוכי אצבעות טהורה. והקשה <b>הראב''ד</b> [בעלי הנפש שער הפרישה] שבגמרא לעיל [כא, ב] מצינו שכל חתיכה לבנה שיש בה עצם מטמאת ואפילו בלא חיתוך כלל. ותירץ, שסוגייתנו שהצריכה חיתוך אברים היא כדי לחייבה בקרבן יולדת. אבל לטומאת לידה טמאה בכל חתיכה. הרשב"א [שם] חולק על הראב"ד, וראה <b>בבית יוסף</b> [קצד, ד"ה ותניא] <b>ובתוספתא</b> [ד, ז] שמבואר כרשב"א. <b>התוס'</b> [ד"ה עד] הקשו מדוע טיהרו לעיל רבי ינאי ורבי יוחנן כשחסר לולד רגל ולא חששו שמא נוצרו שני הרגלים ונימוחה אחת קודם הלידה, וכיצד יתכן לטמא המפלת יד, ולטהר המפלת ולד שלם שרק רגלו חסרה. ותירצו, שטיהרו האמוראים דווקא כשבמקום החסרון נקרם עור, וניכר שלא היה שם מעולם רגל נוספת. עוד תירצו, שבמפלת יד שטמאה מדובר שניכר המותר שנמחה. 
(104) הראשונים נתקשו בביאור קושית הגמרא, שהרי ישנם מקרים רבים שאין הולד מטמא את אמו שלא נזכרו בברייתא, כגון פניו תיש, ושטו אטום, כמין אפקתא דדיקלא, ועל כרחך שלא נקטה הברייתא את כל ההיתרים, ומהי אם כן הקושיה שלא הוזכר במפורש ההיתר שפניו מוסמסין. ותירצו <b>התוס'</b>, ששאר המקרים אינם דומים לגוף אטום, ולכן לא קשה שהשמיטתם הברייתא, לפי שאפשר לומר שלא עסקה בענינם. מה שאין כן פניו מוסמסין, שדומה לגוף אטום אם מותר הוא היתה הברייתא מפרשתו. <b>הרמב''ן</b> תירץ שכל ההיתרים האחרים אינם מצויים ולכן השמיטתם הברייתא, אבל פניו מוסמסין מצוי הוא כגוף אטום, והיה לברייתא לכותבו. 
(105) <b>רש''י</b> ביאר ש"ואיפכא איתמר" אינו נצרך כדי לתרץ הקושיא מהברייתא, אלא שכך קיבל רב פפי מרבותיו. 
(106) <b>במשנה</b> להלן [עמוד ב] נאמר שהמפלת סנדל אמו טמאה בטומאת יולדת. והקשה <b>רש''י</b> [כה, ב ד"ה לשון] שסנדל פניו טוחות לגמרי, וקשה לרבי יוחנן שטיהר את היולדת ולד שפניו טוחות. ותירץ, שולד שנוצר בפנים שלמות ורק אחר כך נמעכו מטמא, שכדי לטמא מספיק שהיתה יצירתו בפנים שלמות. ובסתם ולד שפניו טוחות אין חוששים שנמעך אחר כך ותולים שמתחילה היה כן, מה שאין כן סנדל שיש עמו ולד נוסף שלם, ולד שעמו מוכיח ששלמים היו שניהם ומעך אחד לחבירו. וראה ברמב"ן [כג, ב ד"ה אמר רבא] הסובר גם כן שולד שבתחילתו היה שלם ונחסר אחר כך במהלך ההריון טמאה אמו, ואפילו שבלידה נולד חסר. 
(107) כן פירש <b>רש''י בביצה</b> [ט, ב ד"ה לקרייתא]. 
(108) כתב <b>הריטב''א</b> שבני רבי חייא פירשו לנשאלים שאין לה ימי טוהר, ולא היה חשש שיבאו הם לידי מכשול, וכל טענת רבי חייא היתה שאנשים אחרים שיראו את הפסק ולא ידעו את פרטיו יטעו, וכשיבוא להם מעשה שכזה יסמכו על מה שראו בעבר מהנהגת בני רבי חייא ויכשלו. והוסיף הריטב"א, שבמקום ספק דאורייתא או שראו חכמים לגזור, לא חוששים לטעות שתרגם לאחרים, ורק כאן שהיה זה לחומרא בלבד עדיף למהמנע מלהחמיר גם מחשש רחוק שתבוא תקלה. וראה עוד <b>ברשב''א</b> [עמוד ב ד"ה הא דאמרינן] שכתב גם הוא כריטב"א. 
(109) כן פירש <b>רש''י בחולין</b> [ס, ב ד"ה שיש לה]. 
(110) כן פירש רש"י, אבל <b>התוס' הרמב''ן</b> <b>והרשב''א</b> חולקים ומפרשים שמודים כולם שאין בעולם מין שצורת בריאתו עם שני גבין, ומחלוקת רב ושמואל היא האם בהמה רגילה שנולדה בצורה שכזו יכולה לחיות, רב סבר ש"בריה בעלמא ליתא", כלומר, שאינה חיה בעולם אלא מתה, וגם בלא פסוק אסורה כנבלה, ובהכרח שאסרתה התורה גם במעי אמה. ושמואל סבר שיכולה בהמה שכזו לחיות, ולכן אפשר לומר שרק הנולד עם ב' גבין אסרה התורה, אבל אם נשחטה אמו קודם שנולד מותר ככל עובר שדמותו כבהמה טמאה הנמצא ברחם בהמה טהורה שנשחטה. ולפירוש התוס' ב' מחלוקות רב ושמואל, יסודם אחד. שמאחר וסבר רב שאינו חי טיהר את אמו, וכגמרא לעיל [כג, ב] שעובר שחסרים אבריו ואינו יכול לחיות אין אמו טמאה. ושמואל שסבר שיכול לחיות, טימא את יולדתו. וראה <b>בריטב''א</b> דיוקים נוספים בלשון הגמרא המוכיחים כפירוש התוס'. 
(111) <b>בפתח עינים</b> הביא <b>מחידושי הריטב''א</b> <b>בכת''י</b>: ורבנו הגדול רבינו אושעיא כתב שהוא ראה אשה אחת שהיו לה שני גופין חלוקים לגמרי. וחוזרין להיות גוף אחד למטה ממותניה, ואין לה אלא ב' רגלים והיה לה בשת לכל גוף וגוף והיו לה ד' ידים וד' עינים, ושאוכלת בראש אחד אינה אוכלת בראש השני, וחיתה יותר מעשרים שנה. וקשה ממעשה זה על סוגייתנו שאמרה שבעלת ב' גבין אינה חיה. וקושיה זו קשה רק לפירוש <b>תוס' והרמב''ן</b> בסוגייתנו, שפירשו שגם מחלוקת רב ושמואל בדין טומאת האם היא אם חיה או מתה. אבל לשיטת <b>רש''י</b> כתבו התוס' [ד"ה רבי חנינא] ששונה טבע האדם מהבהמה, ואף על פי שאין בהמה חיה עם ב' גבין אדם יכול לחיות. אולם <b>הרשב''א</b> כתב שגם לרש"י חי רק ח' ימים ואינו מתקיים זמן רב. 
(112) <b>החזו''א</b> [יו"ד קי טז] ביאר שמחלוקת רב ושמואל בדין טומאת יולדת היא שאם ישנו מין בעולם שמתקיים בצורה שבה נוצר הולד, טמאה היולדת ואף על פי שולד זה אינו יכול להתקיים. ולכן דווקא לשמואל הסובר שיש בעולם בריה בעלת ב' גבין, טמאה היולדת. וכעין סברה זו מצינו גם <b>בתוס'</b> [כג, א ד"ה הואיל], שגופו תיש ופניו אדם אמו טמאה אף על פי שאין ולד שכזה חי כיון "שגופו תיש כתיקנו ופניו אדם כתיקנו", הרי שדמות תיש מועילה גם לאדם אף על פי שאינו מתקיים בגוף שכזה. הראשונים הקשו, שלא עדיף ולד זה ממי שושטו אטום, שאף על פי שדמותו כולה כאדם כיון שאינו מתקיים טיהרה הגמרא [כג, ב] את יולדתו. ותירצו <b>הרשב''א והריטב''א</b> שמי ושטו אטום אינו מתקיים אפילו רגע אחד, אבל בעל ב' גבין יכול לחיות פחות משמנה ימים. וכן כתבו <b>התוס'</b> [ד"ה רבי חנינא] בדעת רש"י. וראה <b>בש''ך</b> [יו"ד יג, כה] <b>ובפרי חדש</b> [שם יח] שהאריכו בזה. נמצא אם כן שישנם ב' תנאים הנצרכים כדי שתטמא היולדת. א. שהולד שילדה יוכל להתקיים לפחות רגע אחד. ובמפלת ולד אטום שחסר תנאי זה טהורה. ב. שיהא בעולם בעל חי שדמותו כדמות הולד שיכול להתקיים שנים רבות בדמות זו, ושמואל טיהר במפלת ולד עם ב' גבין משום שאין בעולם בעל חי שמתקיים בדמות זו. ועדיין יש להקשות, כיון שאינו חי יותר מח' ימים תטהר אמו כדין מפלת טריפה שטיהר רבי זכאי בתחילת העמוד. ותירץ <b>החכם צבי</b> [עז, הובא בחכמת בצלאל] שסבר שמואל כרבי ינאי שטריפה חיה. וראה <b>בתוס' יומא</b> [כג, א ד"ה למימרא] הסובר שאפילו אם אינו מתקיים רגע אחד אמו טמאה. 
(113) כן פירש <b>רש''י</b>. אולם <b>התוס' והרמב''ן</b> פירשו שרבי חנינא עוסק בפסול כהן לעבודה בבית המקדש, שכהן שיש לו ב' גבין בעל מום הוא ועבודתו פסולה, ולשון "פסול לעבודה" מרווח יותר לפירושם. 
(114) <b>התוס' והרמב''ן</b> שמפרשים שנחלקו רבי ושמואל אם יכולים בהמה ואדם לחיות עם ב' גבין, מפרשים שהקושיא דווקא לרב שסבר שאינם חיים. אבל <b>רש''י</b> שפירש שגם לשמואל אין הולד מתקיים וכמבואר בהערות הקודמות, הוכרח לפרש שקשה גם לשמואל, ורק משום שרב שימי היה מצוי אצל רב הקשה לו. 
(115) כן פירש <b>רש''י</b>, הסובר שלשמואל איסור "שסועה" שנאמר בתורה היא לאסור את המין ששמו שסועה שיש להם ב' גבין, ולכן הוצרך לפרש שבהמה רגילה בעלת ב' גבין אסורה באיסור נבילה. אבל <b>התוס'</b> [עמוד א' ד"ה רבי חנינא] <b>והרמב''ן</b> מפרשים שלשמואל בהמה יכולה לחיות עם ב' גבין, והאיסור שאסר שמואל באכילה נלמד מהפסוק "ואת השסועה", ופסוק זה עוסק בכל מיני בעלי החיים ואוסרם באכילה משום ב' הגבין. 
(116) בגמרא לעיל [עמוד א] מצינו שבמפלת ולד שפניו טוחות נחלקו ר"י ור"ל, וביאר <b>רש''י</b> שפניו טוחות "שאין צורה בהן ניכרת לגמרי". וצריך לומר שגם ריש לקיש שמטמא בפניו טוחות מודה "בבריית ראש שאינו חתוך" שטהור, שראש שאינו חתוך אין בו מצורת ראש כלל, וכלשון רש"י "כולו שלם כעין דף ואין בו חיתוך אברים וצורה". אולם יש לעיין <b>לרמב''ם</b> שפסק [איסו"ב י, יא] כרבי יוחנן שבפניו טוחות טהורה, והביא גם כן שבמפלת בריית ראש שאינו חתוך טהורה. ולכאורה אחר שפסק שאפילו בפניו טוחות טהורה כל שכן בבריית ראש שאינו חתוך ואין צורך לכותבו. 
(117) בסוגייתנו מבואר שמשך החיים הנצרך שיחיה הולד כדי לטמא את אמו הוא שמנה ימים. אולם בעמוד א' מצינו <b>שרבי זכאי</b> טיהר ולד טריפה שאינו חי י"ב חודש, וגם רבי ינאי שחולק ומטמא טריפה טעמו משום שטריפה חיה יותר מי"ב חודש. ומאידך מצינו בגמרא כג, א שגם ולד שאינו יכול לחיות רגע אחד כבהמה במעי אשה מטמא הואיל ובמינו מתקיים, וכן כתב <b>הרמב''ן</b> [כג, ב] שהמפלת ולד מת ואפילו מחותך טמאה, וכן מבואר משיטת <b>שמואל</b> שטימא את היולדת ולד שיש לו ב' גבין, הואיל וישנה בריה בעולם שדמותה כן וחיה. <b>ובתוס'</b> [כג א ד"ה הואיל] פירשו שאין קפידה שיחיה הולד בפועל, אלא שתהא צורתו צורה ששייך בה חיות. ולכן גם בראשו אדם וגופו תיש שמת מיד טמאה, שכל חלק בגוף שייך בו חיות בבהמה שכל צורתה כתיש. ומטעם זה טמאה המפלת ולד שלם אפילו כשנולד מת כיון שאין חסרון בגוף הולד. והיולדת טריפה שטיהר רבי זכאי טעמו הוא משום שיש פגם באבר, וכיון שצריך צורה שראיה לחיות, מעכב אפילו פגם שיגרום למות בעוד שנה. וסוגייתנו שהצריכה חיות למשך שמנה ימים מדברת בולד שאבריו שלמים וחסרונם הוא בהעדר צורה, ומחמת חסרון הצורה גרע דינו מנפל השלם באבריו, אולם עדיף הוא מטריפה שיש באבר פגם ממש. וראה עוד <b>בחזו''א</b> [יו"ד קי יג]. <b>בסדרי טהרה</b> [קצד, טו] כתב שסוגייתנו חולקת על הסוגיא לעיל שהצריכה שיחיה י"ב חודש. אולם <b>מהבית יוסף</b> הוכיח שלא סבר כן. 
(118) <b>רש''י</b> [ד"ה כוותיה] העמיד שהאשה שטמא רבי ירמיה לא ראתה דם בלידתה, שאל"כ טמאה ממ"נ בטומאת נדה ומהי חומרתו של רבי ירמיה. וביאר <b>המהרש''א</b> שאף על פי שיכל רש"י להעמיד שמדובר ביולדת נקבה שימי טומאתה נמשכים י"ד יום, וישנה חומרא לטמאותה משום יולדת גם אם ראתה דם, שטומאת נדה היא רק שבעה ימים. מכל מקום העדיף רש"י לבאר סוגייתנו גם ביולדת זכר. <b>בערוך לנר</b> הקשה, מנין ידע רב הונא שטימא רבי ירמיה משום שסבר כשמואל, אולי טעמו משום שסבר כרבי יהושע [כא, ב] שאי אפשר שיפתח הרחם בלא שיצא דם. וי"ל שרבי ירמיה ביאר לרב הונא את טעם פסקו. 
(119) <b>הרשב''א</b> הוכיח שבמקום חשש גמור מחמירים, ולא חוששים לקולא שיכולה להגרם לטועים, ורק במקום שהפסק הוא לחומרא בעלמא אין ראוי להחמיר אם יש חשש תקלה. וכן כתב <b>הריטב''א</b> לעיל [עמוד א']. וראה <b>בערוך לנר</b> שביאר מדוע פירש הרשב"א גדר זה דווקא בסוגייתנו ולא כבר לעיל לגבי בני רבי חייא שגם שם נאמר שלא מחמירים במקום שיכול לבוא לידי קולא. 
(120) <b>בגמרא בשבת</b> [קלו, ב] מצינו שכל ולד שאין ידוע שכלו לו חודשיו אסור באכילה עד שיחיה ח' ימים, שחוששים שמא נפל הוא. וכן נפסק להלכה <b>בשו''ע</b> [יו"ד טו, ב]. והקשה <b>בערוך לנר</b> אם כן מהו הספק מסוגייתנו בדין ולד בהמה גסה שנולד בחודש השביעי, דממ"נ אם יחיה עד היום השמיני הרי הוא חי לפנינו, וקודם יום השמיני בודאי שאסור לאוכלו. ותירץ, שסמכו על ההוכחה שחי ח' ימים להוציאו מידי נפל ולהתירו דווקא במקום שאין ידוע שנולד מוקדם, אבל בידוע שנולד בזמן שאין יכול להתקיים יאסר גם אחר יום ח' שנתלה שהוא ממיעוט הנפלים החיים מעט יותר מח' ימים. עוד תירץ שנפקא מינה להלקות את האוכלו קודם יום השמיני, שמדין הגמרא בשבת אינו לוקה, שרק מספק אסרהו, וכמבואר <b>ברמב''ם</b> [מאכלות אסורות ה]. אבל האוכל מולד שנולד קודם זמנו שנפל הוא בודאי לוקה, ונסתפקה הגמרא מאיזה חודש הוא ודאי נפל שאפשר להלקות האוכלו. <b>ומרש''י</b> [ד"ה הרי] שביאר ספק סוגייתנו לענין היתר אכילה מוכח כתירוץ הראשון. 
(121) הקשו הראשונים מה חידש שמואל בכך שטימא דמות לילית, והרי בברייתא לעיל [יג, ב] טימאו אפילו כשראשו כתיש שחסר לו מדמות אדם, וכ"ש כשרק נוספו לו כנפיים ודמות אדם שבו שלמה. ותירצו <b>התוס'</b> [ד"ה המפלת] <b>והרמב''ן</b> [כג, ב] שכיוון שגוף האדם שבו לא הוציאו מכלל שד, שהרי גם דמותם דמות אדם, אפשר שאין בו כלל דמות אדם וכולו דמות שד, ולכן היה מקום לטהרו יותר ממי שגופו אדם וראשו כתיש, שלפחות בחלקו אדם הוא. 
(122) <b>הרמב''ם</b> [איסו"ב י, י] פסק להלכה שהמפלת דמות נחש אמו טמאה לידה. והקשו <b>הראב''ד והמגיד משנה</b> שבגמרא לעיל [כג, א] מבואר שרק לרבי מאיר שטימא את המפלת דמות בהמה וחיה אפשר לומר שהוא הדין בנחש, אבל לרבנן שמטהרים בהמה וחיה פשיטא שנחש טהור, וכיון שפסק הרמב"ם [שם, ח] כרבנן, אינו יכול לטמא בנחש כר"מ. ותירץ <b>הכס''מ</b> שהאמוראים שתלו דין נחש במחלוקת ר"מ וחכמים לא שמעו המעשה עם חנניא המובא בסוגיתנו. ולכן אין הגמרא שם להלכה אלא כחנניא שטימא נחש לכו"ע. ובטעם הדבר שחמור הנחש יותר מכל שאר בעלי חיים פירש הכס"מ שגלגל עינו דומה לגמרי לאדם. וראה מש"כ לעיל כג. א. כתב <b>הרשב''א</b> [תורת הבית עב] שכל החילוקים שנתבארו בגמרא אינם נוהגים בזמן הזה שאין אנו בקיאים בצורת הולד והסכימו הפוסקים שאפילו ביש לו ב' גבין ובפניו טוחות טמאה אמו. וכתב <b>הבית יוסף</b> [קצד ד"ה ואיתא] שלא רק בהם טימאו אלא גם בגולגלתו אטומה או גופו אטום או ושטו אטום. וכן כתב גם <b>הראב''ד</b> [בעלי הנפש שער הפרישה] והוסיף שגם נברא בעין אחת וירך אחד באמצע וכמין אפקתא דדיקלא, כולם טמאים בזמן הזה שמחמת חסרון הבקיאות החמירו וטימאו את היולדת כל ולד שהוא בלא לחלק מה דמותו. 
(123) כן פירש <b>רש''י</b> כא ב [ד"ה שפיר]. 
(124) כן פירש <b>רש''י</b> על פי המבואר בגמרא בשם רב אדא בר אהבה. אבל <b>הרמב''ם</b> בפירוש המשניות פירש ש"גינונים" הם חתיכות בשר שצורתם כתולעת. והקשה <b>הבאר שבע</b> שבגמרא מבואר שהכוונה היא לגוונים וכפירוש רש"י. ותירץ <b>בחכמת בצלאל</b> שסובר הרמב"ם שרב אדא ששינה את הגירסא במשנה מ"גנונים" ל"גוונים" משנה גם את המשמעות, ולגירסת רב אדא מודה גם הרמב"ם לפירוש רש"י, ורק את גירסתינו גינונים פירש הרמב"ם שהכוונה היא לתולעת. 
(125) כן פירש <b>רש''י</b> כג ב [ד"ה מרוקם], ובגמרא [כה, א] יבואר מהם האברים שצריך שיוכרו כדי שיחשב השפיר למרוקם. 
(126) כן פירש <b>רש''י</b> כה, ב [ד"ה סנדל], וכג, ב [ד"ה סנדל]. 
(127) מלשונו של אביי "בתוך מעיה" מבואר שסוגייתנו עוסקת בולד שנימוח בתוך הרחם קודם שיצא לבית החיצון, והקשה <b>הרע''א</b> [בחידושים המובאים בספר וזאת ליהודה] שבגמרא להלן [מ, א] מבואר שנחלקו ר"ש ורבנן האם ולד שנימוח ברחם אמו מטמא בלידה, ושיטת רבנן שאינו מטמא. ואם כן מה הוקשה לגמרא שנחוש שמא היה ולד, אולי משנתנו סוברת כרבנן ולכן גם אם היה ולד אינו מטמא כיון שנימוח. וראה בתוס' לעיל יח, א [ד"ה שליא] שנסתפקו האם רבנן מטהרים בולד שנימוח, וקושית הרע"א היא לתרוץ השני הסובר שישנה מחלוקת בדבר. 
(128) בין שלושת התירוצים שהובאו בגמרא מדוע לא חוששים לולד שנימוח ישנם חילוקים להלכה. שלרב אדא רק כשיש בשפיר גוונים רבים לא חוששים, ולרבא דווקא כשמלא לגמרי אין חשש, ואילו אביי התיר בכל מפלת שפיר, לפי שאין מצוי שימח הולד לחלוטין. והקשה <b>הרע''א</b> [בחידושים המובאים בספר וזאת ליהודה] מדוע סתם <b>הרמב''ם</b> בהלכותיו [איסו"ב י, ד] וכתב "הפילה שפיר מלא גנינים אינה חוששת לולד" וכלשון המשנה, ולא פירש האם צריך שיהא מלא או שיהיו בו גוונים. ואי אפשר לומר שפסק הרמב"ם כאביי שטיהר בכל מקרה, שקיי"ל [ב"מ כב, ב] שרק בששה מקומות הלכה כאביי וזה אינו אחד מהששה. ותירץ, שכל סוגייתנו שהקשתה שנחוש לולד שנימוח היא בשיטת רבי שמעון [מ, א] שמטמא המפלת ולד שכזה, אבל לרבנן שמצריכים שיהא הולד שלם אין מקום לקושית הגמרא וטהורה בכל מקרה, ולכן הרמב"ם שפסק כרבנן. השמיט את סוגייתנו, וראה מה שכתבנו בהערה הקודמת. <b>הערוך לנר</b> תירץ שסבר הרמב"ם <b>כרשב''א</b> [תורת הבית בית ז' שער ו'] שרב אדא ורבא אינם חולקים וצריך שיהא גם מלא וגם שיהיו בו גוונים שונים, ונסתמך הרמב"ם על כך שידייקו בלשונו שכתב "מלא גנינים" שאם אינו מלא או שאין גוונים רבים טהורה. ותירוץ זה לא יתכן לפי דברי <b>החכמת בצלאל</b> [ד"ה מלא גנונים] שרב אדא גרס "גוונים" ולא "גנינים", ואם כן הרמב"ם שכתב "גנינים" לא פסק כרב אדא, וראה ברע"א [שם] שדחה את תירוץ הערוך לנר בדחיה נוספת. 
(129) <b>בגמרא במגילה</b> [יב, א] ביארה את הפסוק "והשתיה <b>כדת</b> אין אונס" [אסתר] שנהגו במשתה אחשוורוש כדת התורה והרבו באכילה יותר מהשתיה. והקשו <b>התוס'</b> [ד"ה אכילתו] שבסוגייתנו מבואר שהמנהג הנכון הוא להשוות האכילה לשתיה, והמרבה באכילה עצמותיו סכויין. ותירצו, ש"אכילתו מרובה" שבסוגייתנו, הכוונה היא שמרובה מאד, ודעת התורה היא להרבות במעט באכילה יותר מבשתיה, וראה מה שכתב בזה <b>בערוך לנר</b>. 
(130) <b>המהרש''א</b> ביאר שמעשה זה משל הוא, "צבי" הוא סמל הטהרה, שחיה טהורה היא וכן אמרו "הוי רץ כצבי לעשות רצון אביך שבשמים". "מת" הוא סמל לטומאה, וכן "עוג מלך הבשן" מסמל את צד הטומאה שבא מהנפילים בני שמחזאל. ולמדינו אבא שאול שקודם שיתקדם האדם בדרכי הטהרה ינקה עצמו מכל טומאה, שאם ירוץ לטהרה בעוד טמא לא ישיג את הטהרה. ומשל את הנוהג כן לרץ אחר צבי בתוך עצם טמאה. וראה ביאור נוסף במשל זה בחידושי <b>החתם סופר</b>. 
(131) גם מעשה זה ביאר <b>המהרש''א</b> שמשל הוא, ובא ללמדינו את אותו הלימוד שבמשל הקודם. "אבשלום" מסמל את הטומאה שהיה בן יפת טוהר. ומקום טומאתו היה "בגלגל עינו", שנתן עיניו לשכב עם נשי אביו. "חוטם" מסמל את הנשמה הטהורה, שהרי הנשמה תלויה בו. ואמר אבא שאול שהשוקע בטומאה עד שנוגעת הטומאה גם לנשמתו הטהורה, חייב קודם "לחזור לאחריו" ולטהר עצמו מהטומאה, ורק אחר כך יכול להתחיל ולהתקדם בדרכי הטהרה. וביאור המשך הסוגיא לדרכו של המהרש"א הוא, שלא תאמר ש"אבא שאול ננס היה" בדרגתו הרוחנית ורק הוא כששקע בטומאה צריך לחזור לאחריו, אבל הגדולים בדרגתם יותר יכולים לתקן טומאתם תוך כדי עליה בטהרה. אין הדבר כן, אלא הגדול בדורו היה ואעפ"כ בלא להנתק מהטומאה לא יכל לדבוק בקדושה. 
(132) כן פירש רש"י שהכוונה היא לאדם מפומבדיתא ששמו פרשתבינא. והקשו <b>התוס'</b>, שאם כן היה לגמרא לומר "מפומבדיתא" ולא "דפומבדיתא". ולכן פרישו שפרשתבינא פירשו "מושל", ולפירושם מושל פומבדיתא הגיע גובהו עד למחצית גופו של אדא דיילא. 
(133) כן פירש הערוך [ערך חרף], וכלשון תרגום אונקלוס על הפסוק "וישם שק במותניו" [בראשית לז, לד] "ויאסר שקא בחרציה". עוד פירש הערוך ש"חרוץ" הוא עפעף העין, וכלשון הפסוק "עוור וחרוץ" [ויקרא כב]. וכמפורש ברש"י בבכורות [לח]. אולם <b>במהר''ל</b> פירש שחרציה שבסוגייתנו נמוך יותר מהכתף, ומוכח שחרוץ שבסוגייתנו הכוונה היא למותנים ולא לעפעף העין. 
(134) הקשה <b>רש''י</b> [ד"ה כרבי יהושע] כיצד אפשר לומר שרבי יוסי פסק כרבי יהושע, והרי לרבי יהושע עור לבדו הוא סימן לולד גם בלא שיהא בתוכו דבר, ואם כן כיצד טיהר רבי יוסי שפיר מלא דם מטומאת לידה. ותירץ, שהדם מגרע ומוכיח שלא היה ולד שאין מראה ולד שנימוח כמראה הדם, ועומדת הוכחת הדם כנגד ההוכחה מהעור וטהורה. <b>הר''ן</b> ביאר שרבי ישמעאל ברבי יוסי שהוכיח מדברי אביו לטהר שפיר מלא בשר ולא סבר שאביו כרבי יהושע, והוכיח כפירושו מקושיה זו, שלרבי יהושע גם מלא דם טמא. אולם <b>הרמב''ן</b> פירש שרבי ישמעאל סבר שאביי נקט דבריו להלכה, ולכן סבר לפשוט מדבריו. 
(135) <b>רש''י</b> פירש סוגייתנו בשפיר מלא מים, ו"צלול" ו"עכור" מתיחס למראה המים. ולפירוש זה משנתנו שטיהרה שפיר מלא מים חולקת על רבי יהושע. <b>התוס'</b> הקשו, שכשם שמלא דם טיהר רבי יוסי הוא הדין במלא מים, ולכן פירשו שסוגייתנו דנה בשפיר מלא בשר. וראה מה שהבאנו בהערה הקודמת. לפירוש התוס' שמחלוקת ר"י וחכמים היא בשפיר מלא בשר, הקשו הראשונים מדוע אם כן לא פשט רבי מברייתא זו ששפיר מלא בשר טהור כחכמים. ותירץ <b>הרמב''ן</b>, שרבי נסתפק בבשר שנימוח, וחכמים דיברו כשלא נימוח. <b>הרשב''א</b> תירץ שרבי נסתפק האם הברייתא בשפיר ריק או גם במלא בשר. 
(136) כתבו <b>התוס'</b> [ד"ה שמא] שרבי שסבר שרק רבי יהושע טיהר שפיר מלא בשר ולא חכמים אינו סובר כצד זה של הגמרא. שאם מודים חכמים בעכור הוא הדין במלא בשר. 
(137) <b>בערוך לנר</b> ביאר את ספק הגמרא, שאם כוונת ריב"ל היתה שהמחלוקת רק בצלול היה לו לומר "מחלוקת בצלול" ולא "בצלול מחלוקת", שכן לשון האמוראים שכשבאים להגביל המחלוקת. ומאידך גם הצד שכוונת ריב"ל היא שנחלקו גם בעכור וגם בצלול אינו מדויק, שהיה לו לומר "אף בצלול מחלוקת". 
(138) כן פירשו התוס', <b>והתוס' הרא''ש</b>, על פי תרגום אונקלוס "כתנות עור", <b>''על</b> משך בשרייהו". <b>בגמרא בסוטה</b> [יד, א] מצינו מחלוקת רב ושמואל בפירוש פסוק זה, האם הפירוש כותנות לצורך העור כסוגייתנו, או שהכוונה היא לכתנות העשויות מדבר הגדל בעור, דהיינו כתנות צמר. <b>ובחזקוני</b> [בראשית ג כא] ביאר מדוע הוכרחו האמוראים לבאר הפסוק שלא כפשוטו, ולא ביארו שהכוונה היא לכתנות העשויות מעור, שעשיית הכתנות היתה ביום השישי ליצירה מיד אחרי חטא אדם הראשון, ועדיין לא נשחטה בהמה בעולם שיהא אפשר מעורה לעשות כתנות. אולם <b>בפרקי דרבי</b> <b>אליעזר</b> [פרק כ] פירש שכתנות עור פירשו כפשוטו, וביאר שפשט הקב"ה את עור הנחש שהחטיא את האדם, ומעורו עשה את הכתנות. 
(139) כתב <b>הריטב''א</b> שהגמרא לא פרכה את שיטת ר"ש לקיש, שלהלן מסיקה הגמרא שהדרשה מהפסוק "כתנות עור" היא אסמכתא בעלמא, וכיון שאין זו דרשה גמורה לא קשה יותר לריש לקיש, וכן פירש גם <b>המהרש''א</b>. 
(140) <b>רש''י</b> ביאר שקושית רבא היא מהמשנה בבכרות [יט, א], <b>הרשב''א</b> פירש שהראיה היא מהברייתא המובאת שם [כ, א], <b>ובחכמת</b> <b>בצלאל</b> האריך בביאור מחלוקתם. 
(141) בספק בכור בהמה ישנו גם ספק איסור לענין גיזה ועבודה, וגם ספק ממוני לענין חיוב נתינת הבהמה לכהן. והקשו <b>התוס'</b> שמדוע לכל הדינים נידון הנולד אחר השפיר כבכור, היה לנו לחלק בבכור בהמה בין דיני האיסור שנלך בהם לחומרא לדיני הממון. ותירצו התוס' שחששו חכמים שאם תשאר הבהמה אצל הישראל יסבור שפטרהו מנתינה משום שאינה בכור, ויבוא להקל גם בדיני איסור. והקשה <b>המהרש''א</b> שבגמרא לקמן [כט, א] מבואר שבספק בכור מחלקים בין דיני הממון לדיני האיסור ודינו שנאכל לבעלים אחר שנפל בו מום כמבואר <b>ברש''י</b> [שם, ד"ה בכור], ובמה שונה הספק שבסוגייתנו משאר ספק בכור. וראה מה שכתב בזה <b>בחכמת בצלאל</b>. 
(142) כתב <b>הכסף משנה</b> [איסו"ב י, ד] ש"מעולם" הכוונה היא שגם קודם זמנו של שמואל היה המנהג כן בנהרדעא, ולא שרק בגלל הוראתו נהגו כן. ולפי זה ביאר מדוע פסק הרמב"ם כשמואל וכנגד הכלל שהלכה כרב באיסורים, שכאן מימרת שמואל אינה משל עצמו אלא רק הביא המנהג הקדום בנהרדעא, וסומכים להלכה על מנהג זה. 
(143) <b>רש''י</b> [ד"ה לא דכו] פירש שמדובר ביולדת שלא ראתה דם בלידתה, והקשה <b>הערוך</b> <b>לנר</b> מדוע הוצרך רש"י להעמיד במקרה שכזה. והרי גם אם ראתה דם יש נפקא מינה לענין השבוע השני, שנדה טמאה רק שבוע וספק יולדת נקבה טמאה שבועיים. ותירץ, שרש"י מחדש שטעמם של בני נהרדעא שטימאו אינו משום שהאשה בחזקת טומאת נדה, אלא גם בלידה יבשה שהאשה בחזקת טהרה מטמאים מספק. וראה לעיל כד ב פרש"י ד"ה "כוותיה דשמואל", ובמה שכתבנו שם. 
(144) הקשו <b>התוס'</b>, שבגמרא בסוטה [מה, ב] הובא בשם אבא שאול שתחילת יצירת הולד היא מטבורו, וסותר אבא שאול את דבריו עצמו. ומחמת קושיתם שינו התוס' את הגירסא בסוגייתנו, וגרסו "שתחילת ברייתו כרשון", כלומר שדומה צורתו לחגב, ועוסקת סוגייתנו רק במראה הולד ולא בסדר יצירתו. <b>בערוך לנר</b> יישב את גירסת הספרים, שבסוטה מבאר אבא שאול את דברי תנא קמא שאמר "מהיכן הולד <b>נוצר''</b>, וביאר שם אבא שאול את סדר היצירה, ואילו בסוגייתנו מבאר את סדר הבריאה. וחילוק יש בין יצירה לבריאה, שיצירה היא התחלת העשיה ובריאה היא השלמת היצירה. נמצא שתחלת הוית העובר היא מהטבור, אולם האבר הראשון שאפשר להכיר בו ריקום איברים שזהו הנידון בסוגייתנו הוא הראש. אולם <b>הגר''א</b> [אדרת אליהו, תחילת בראשית] ביאר להפך, שבריאה היא תחילת העשיה, ויצירה היא נתינת צורה לחומר. וכפירוש זה נראה מהפסוק "כי הנה יוצר הרים ובורא רוח" [עמוס ד], הרי שברוח שאין לה צורה נקט הנביא לשון בריאה. וכן נראה מתפילת הימים הנוראים, "וידע כל פעול כי אתה פעלתו, ויבין כל יצור כי אתה יצרתו", הרי שיצירה היא שלב מתקדם יותר מהפעולה, ושייך בה הבנה ולא רק ידיעה. 
(145) כן פירש <b>רש''י</b> ש"גויה" היא גיד אבר הזכר. אבל <b>הרמב''ם</b> [איסו"ב י, ג] כתב "תחלת ברייתו של אדם גופו כעדשה", כלומר שהעובר כולו גודלו כעדשה, ופירש ש"גויה" היא הגוף. וכן כתב <b>התוי''ט</b> בנגעים [ו, ז] שלא האבר נקרא גויה אלא כל הגוף, והאבר נקרא ראש הגויה. והוכיח כן מהגמרא בנדרים [לב, ב] "שהמליכו הקב"ה לאברהם על ראש הגויה" ולא אמרה הגמרא גויה סתם. <b>ובערוך לנר</b> דחה שאפשר לומר שראש הגויה הכוונה היא לעטרה. 
(146) <b>המהרש''א</b> ביאר "שכחלב תתיכני" הוא השלב שהשפיר מלא דם. "וכגבינה תקפיאני" היא כשהשפיר מלא גנונים, "ועור ובשר" הוא שפיר מרוקם. <b>הרלב''ג</b> [איוב י, י-יא] פירש "שכחלב תתיכני" הכוונה היא לזרע האשה, ו"כגבינה תקפיאני" כשנפגש בזרע האיש שמקפיאו ומעמידו. וראה במצודת דוד [שם] פירוש נוסף. בביאור ראיית הגמרא מפסוק זה ראה <b>בערוך</b> <b>לנר</b> שפירש שלמדה הגמרא מכאן סדר היצירה, אולם <b>מהתוס'</b> [ד"ה עור] מוכח שלא סובר כפירוש זה, ולכן ביארנו בדרך אחרת. 
(147) <b>התוס'</b> [ד"ה לידע] פירשו שגויתו כעדשה אין הכוונה שבולט אותו מקום, אלא ששטחו הוא בגודל עדשה, ולדבריהם מבואר מדוע צריך בדיקה בקיסם לדעת אם זכר הוא או נקבה. אבל מרש"י [עמוד א ד"ה גויתו] שהוקשה לו מדוע כתבה המשנה חשב לזכר ולנקבה, ותירץ, שמדברת המשנה כשאין ניכר האבר, הוכיח <b>הערוך לנר</b> שחולק על התוס' וסובר שבולט האבר כעדשה. שלתוס' לא קשה מדוע במשנה אין ידוע מינו. וכתב עוד שגם בסוגייתנו יפרש רש"י כדרכו שמדובר כשאין נכרים הסימנים. 
(148) הרמב"ם [איסו"ב י, ג] כתב "ומנענע באותו מקום מלמעלה למטה", להפך מגירסתנו מלמטה למעלה. עוד שינה הרמב"ם בכך שהשמיט ש"ואם לאו בידוע שנקבה היא", ונראה שסובר שאם לא חש עיכוב בסכסוך אינה ודאי נקבה אלא ספק. וראה <b>בערוך לנר</b> שעמד על שינויים אלו. 
(149) <b>בעין יפה</b> נתקשה, שנקט התנא באותו לשון "ב' חוטין של זהורית" לגבי הירכים ולגבי הזרועות, אף על פי שכוונתו לפירוש רב עמרם לחוטים שונים. ותירץ על פי גירסתו שגרס ברישא "זהורין" ובסיפא "זהורית". ולשון זכר נופל על הערב ולשון נקבה בשתי. אולם גירסת הספרים שלפנינו היא "זהורית" גם ברישא, ואם כן אי אפשר לתרץ כדבריו. 
(150) מבואר בסוגייתנו שאשה זו שבאה לפני שמואל לא טבלה אלא לפני ארבעים יום, ויש להעיר שהרי טבע הנשים שראות כל ל' כמבואר לעיל ח, ב. ואין לתרץ שמחמת העיבור נסתלקו דמיה כמבואר במשנה ז, א, ולכן לא ראתה, שהרי בגמרא ח, ב, מבואר שרק בחודש השלישי להריון מתחיל סילוק הדמים. <b>ובגליון מהרש''א</b> ציין לשו"ת <b>עבודת הגרשוני</b> [כא] שכתב שהאשה מסולקת מדמים מתחילת ההריון, והגמרא שכתבה שמסולקת רק מהחודש השלישי מתכוונת לסילוק גמור. וראה <b>בסדרי טהרה</b> [קצד, ז] ובמה שנכתוב לקמן ל, א ברש"י ד"ה "ליום מ"'. 
(151) <b>בגמרא</b> לעיל [כד, א] מצינו שהמפלת ולד שפניו טוחות אמו טהורה, והקשה <b>רש''י</b> [ד"ה לשון] מדוע אם כן מטמא הסנדל את אמו והרי גם הוא פניו מעוכות. ותירץ, שרק ולד שמתחילת יצירתו פניו מעוכות אמו טהורה, מה שאין כן סנדל נוצר בתחילה בשלימות ורק בהמשך ההריון דחקו אחיו ומעכו. ויסוד זה שהקובע לטומאת לידה אינו צורת הולד ברגע הלידה אלא צורתו בתחילת ההריון כתבו גם <b>הרמב''ן והרשב''א</b> [כג, ב ד"ה אמר רבא], ולעיל כג, ב נתבאר יותר. 
(152) יש לבאר לרשב"ג מדוע שמו 'סנדל', וכיצד מסמל לשון זה את צורתו שהיא כלשון שור. <b>בתוס' יו''ט</b> [כריתות א] פירש שהכוונה היא לסנדל שברגל שצורתו דומה ללשון השור. <b>הערוך</b> [ערך סנדל] פירש ששם "סנדל" אינו מורה על צורת הולד אלא על מהותו, וסנדל הוא קיצור ל'שנוי ולד', שמפני שנתקלקלה צורתו שנוי הוא ואינו נחשב. וראה <b>בערוך לנר</b> שדן האם מחלוקת רשב"ג ותנא קמא היא רק מחלוקת לשונית בביאור השם סנדל, או שנחלקו גם בצורת דמותו. 
(153) הקשה <b>המהרש''א</b> שלסברת הגמרא בקושיה שהולד שנולד עם הסנדל הוא נקבה היתה הגמרא צריכה לשאול יותר, שמדוע אין לה רק כ"ו ימי טוהר מחמת הספק שאולי ילדה זכר ולא ניתן לה ס"ו ימי טוהר משום הנקבה שנולדה יחד עם הסנדל. ותירץ, שסברה הגמרא שהולד השני נאבד ואין ידוע מינו, ולכן כל הקושיא היא שגם בלא שתלד סנדל האשה היא ספק יולדת זכר וספק יולדת נקבה, ואין תוספת דין מכח הסנדל. 
(154) <b>המהר''ם</b> ביאר שבקושית הגמרא 'למה הזכירו סנדל' נכללו שני קושיות. א. שהרי נולד עם הסנדל ולד נוסף ואין תוספת דין מהסנדל. וקושיה זו כבר תירצה הגמרא במה שאמרה 'הכא במאי עסקינן'. ב. עוד קושיה נכללה בקושית הגמרא שפשיטא שהיולדת סנדל היא ספק יולדת זכר ספק יולדת נקבה, ככל אשה שילדה ולד שאין ידוע מינו. ולאיזה צורך נשנה דין זה במשנה. וקושיה זו שעדיין לא תירצה באה הגמרא לישב עכשיו. 
(155) נחלקו רש"י ותוס' ביבמות [יב, ב] כיצד נוצר סנדל, <b>רש''י</b> [ד"ה סנדל] סובר שתחילה נתעברה ולד אחד שלם בצורתו, ואחר כך בביאה שניה נתעברה בולד נוסף, ודחק השני לראשון ומיעך צורתו. <b>תוס'</b> [ד"ה שמא] סוברים שמדובר באשה שנתעברה בתחילה בתאומים, ואחר כך בביאה שניה נכנס שכבת הזרע בין התאומים ודוחק הזרע לאחד מהם וממעכו. ולשיטת התוס' שנוצרים הסנדל ותאומו בביאה אחת, מבואר היטב מדוע סברה סוגייתנו שיוכיח מין הולד על מין הסנדל שנוצר עמו. אבל לרש"י הסובר שנוצרו בביאות שונות הקשו התוס' [ד"ה קא משמע לן] שאפשר שבביאה אחת הזריע האיש תחילה ובשניה האשה, וכיצד יוכח הולד על מין הסנדל שלא נוצר עמו. ותירצו, שסברה הגמרא שמדובר שידוע שנתעברה שניהם מאותה ביאה, וכגון שלא בא עליה אלא פעם אחת. ובכהאי גונא גם רש"י מודה שנוצר הסנדל על ידי לחץ בתוך הרחם ולא מעיבור שני. ועיין עוד במה שביארו מדוע סברה הגמרא להעמיד משנתנו דווקא במקרה שכזה. 
(156) להבנת תירוץ הגמרא יש להקדים: מדין תורה נאמרו ג' טומאות שונות באשה הרואה דם, א. נדה. ב. זבה קטנה, ג. זבה גדולה. דם הראשון שיצא מהאשה מטמאה בטומאת נדה לשבעה ימים. ביום השמיני נטהרת מטומאת נדה ואפילו אם ראתה שוב פעמים רבות בתוך ז' הימים, ומתחילים ימי זיבה שנמשכים י"א יום. בימי הזיבה אם לא ראתה דם נשארת טהורה, אם רואה פעם אחת הרי היא זבה קטנה וטמאה ליום אחד נוסף בלבד. ואם רואה בי"א ימים אלו ג' פעמים נעשית זבה גדולה וצריכה למנות ז' נקיים. אשה היולדת יש לה ל"ג ימי טוהר לזכר וס"ו לנקבה. שבהם אפילו ראתה דם נשארת בטהרתה. לאחר שתמו ימי הטוהר נעשית בראיה הראשונה נדה, ומכאן והלאה דינה כמפורש לעיל. מתקנת האמוראים נוהגת כל אשה הרואה דם טומאה כזבה גדולה, ואפילו בראיתה הראשונה, אולם משנתנו נשנתה קודם תקנה זו, וכדין תורה. 
(157) המהר"ם נתקשה מדוע סברה הגמרא שדין הברייתא הוא דווקא לבא אחריו ולא לתאום שעמו. וראה <b>בתוס' בבכורות</b> [מו, א ד"ה המפלת] שתירצו קושיה זו. עוד הקשה מדוע לא הקשתה הגמרא קושיה חזקה יותר, שבברייתא נאמר שהבא אחריו הוא בכור לענין נחלה ונוטל פי שניים, וכיון שנולד עם הסנדל ולד נוסף שפוטר הרחם לגמרי גם לענין נחלה לא היה לנולד בלידה שאחר כך להיות בכור כלל. ותירץ, <b>שהתוס'</b> [ד"ה סנדל] הביאו <b>מהירושלמי</b> שגם הולד שעם הסנדל אינו חי, ואם כן אי אפשר לכתוב עליו שהוא בכור שהרי אינו חי. וכמו כן אינו מונע דין בכורה מהנולד אחריו, שרק הנולד חי שלב אביו דוה עליו קובע לדין בכור לנחלה ולא זה שנולד מת. וראה בהערות להלן שיבואר האם מודה הבבלי לירושלמי בכך שהולד שעם הסנדל אינו מתקיים. 
(158) אין להקשות שמחמת הסנדל תתחייב בקרבן נוסף, <b>שבמשנה בכריתות</b> [ט, ב] מבואר שהיולדת ולדות רבים די לה בקרבן אחד לכולם. וראה <b>בחידודי הלכות</b> מה שהקשה בזה. 
(159) <b>הריטב''א</b> ביאר שמדובר שעמדה בנהר כדי לטבול לגירות ויצא הולד הראשון קודם שהספיקה לטבול, וטבלה מיד אחר שיצא קודם לידת השני. והקשה <b>הערוך לנר</b> כיצד עלתה לה טבילה והרי הולד השני נמצא כבר בבית החיצון, והרי הוא חציצה המעכבת בטבילה. ותירץ, שמדאורייתא רק חציצה ברוב הגוף מעכבת ורבנן הם שהחמירו במיעוט, וכיון שמדאורייתא עלתה לה טבילה חייבת קרבן. ותירוץ זה מרווח יותר לשיטת <b>רש''י ביבמות</b> [עח, א] שבטבילת גר לא גזרו רבנן והשאירו את דין תורה. ועדיין יש להקשות לפי מה שכתב <b>המבי''ט</b> [קרית ספר מקואות ב] שבבית הסתרים גם מיעוט המקפיד מעכב מדאורייתא, ואם כן גם מדאורייתא חוצץ העובר וחזרה קושית הערול"נ. ונראה לתרץ שמדובר שטבלה קודם הלידה ולא קיבלה על עצמה מצוות ולכן לא חלה הגירות, שקבלת מצוות מעכבת, ובין לידת הולד לסנדל קיבלה מצוות והשלימה הגירות. אולם נצרך לפי זה לומר שמועילה טבילה קודם קבלת מצוות, <b>ומהרא''ש ביבמות</b> [פרק ד לא] נראה שצריך להקדים קבלת מצוות לטבילה. <b>ובצפנת פענח</b> [תנינא השמטות 180] כתב שמועילה קבלת מצוות שאחרי הטבילה. אולם הוא סובר שמועילה למפרע, ואם כן גם הראשון נולד בגירות. 
(160) בגמרא לעיל [כה, ב] מבואר משל לסנדל אדם שסטר את חבירו והחזיר פניו לאחוריו, וגם הסנדל סטרו תאומו וסובב ראשו. והקשה <b>הריטב''א</b> אם ראשו של הולד מגיע רק לטבורו של הסנדל כיצד סטרו בראשו. ותירץ, שבתחילת ההריון ככרוכים הם זה ליד זה, ורק לאחר שממעך הולד לסנדל עולה הסנדל ומגיע הולד רק לטבורו. 
(161) <b>התוס'</b> [ד"ה סנדל] הביאו <b>מהירושלמי</b> שהולד שנולד עם הסנדל גם הוא אינו מתקיים ואין בו חיות, אלא רק צורתו שלמה וראויה לחיים. וקשה לדבריהם מהמבואר בגמרא 'ולד דאית ביה חיותא סריך', הרי שחי הוא ומעכב עצמו מלצאת. <b>ובתוס' הרא''ש</b> תירץ שבתחילת הלידה קודם היציאה מודה הירולשמי שהולד שעם הסנדל חי, ורק ברגע הלידה מת מחמת הלחץ שלוחצים זה לזה ביציאה מהרחם. <b>המהרש''א</b> הקשה שהגמרא בתחילת העמוד תירצה שהולד שעם הסנדל הוא בכור לנחלה ואינו בכור לכהן, ואם סובר גם הבבלי שמת הוא בלידתו, כיצד יהא בכור לנחלה. ותירץ <b>המהר''ם</b> שהתוס' חולקים על פירוש רש"י גם בתחילת העמוד, ומבארים שנאמר סנדל ללמד שהולד שעמו אינו מתקיים. וראה מה שכתב בזה <b>בחידודי הלכות</b>. 
(162) כן פירש <b>רש''י</b> [ד"ה הויא לידה], וכשיטתו בכל מהלך הסוגיא שהולד שנולד עם הסנדל נשאר חי. כמפורש במה שכתב בד"ה 'למאי הלכתא', כפי שנתבאר בהערה הקודמת. <b>התוס'</b> סוברים <b>כירושלמי</b> שהולד שנולד עם הסנדל גם הוא אינו חי, ולשיטתם פירשו שסוגייתנו סוברת שגם בנפל מספיק שיצא ראשו כדי שיחשב לילוד. וחילוק הגמרא בין הולד לנפל הוא שדווקא נפל השלם באבריו נחשבת יציאת ראשו ללידה, מה שאין כן סנדל שאין לו צורת פנים. וכפירוש זה כתב גם <b>הרמב''ן</b>. פירוש נוסף הביאו התוס' <b>מהר''ח</b> שביאר שבילד חי מספיק שיצא רוב הראש כדי שיחשב לילוד ובסנדל אף על פי שאין צריך רוב הגוף צריך שיצא הראש כולו. וראה להלן כט א. 
(163) <b>רש''י</b> [יח, א ד"ה שאין שליא] פירש שאין כוונת המשנה שאין כלל בעולם שליא שאין בה ולד, אלא רוב שליות יש בהם ולד, וסומכים על הרוב כדי לטמא. <b>התוס'</b> [שם, ד"ה שליא] חולקים וסוברים שאין כלל שליא בלא ולד. 
(164) <b>הרמב''ם</b> [איסו"ב י, יג] גרס עבה כקורקבן. נפקא מינה לדינא מהמחלוקת מהי צורת השליא היא, שבהעדר סימנים אלו טהורה האשה מטומאת לידה, ואין הבית טמא בטומאת מת. כתב <b>הרשב''א</b> [תורת הבית ז, ו. כח] שבזמן הזה שאין אנו בקיאים בסימנים אלו החמירו וטמאה כל המפלת שליא בלא חילוק מהי צורתה, ואפילו בשליא הקטנה מטפח. 
(165) <b>בשו''ת בנין ציון</b> [לג] נסתפק האם חמשת הדברים המנויים בסוגייתנו ששיעורם טפח הוא מדין תורה בהלכה למשה מסיני, או שיש מהם ששיעור טפח הנצרך בהם הוא מדרבנן. <b>התוס'</b> <b>בסוכה</b> [ז ד"ה סיכך] הוכיחו שטפח סוכה הוא מדאורייתא מכך שנמנה בסוגייתנו, מבואר שסברו שרק שיעורים דאורייתא הוזכרו בסוגייתנו. אולם <b>מהרא''ש</b> [ר"ה כז, ב] שכתב ששופר שהוא אחד מהמנויים בסוגייתנו, צריך טפח כדי שלא יאמרו לתוך ידו הוא תוקע, מוכח שרק חכמים הם שתקנו שיעור זה לשופר. וכן משמע מהגמרא בסוכה [לב] שכתבה שלולב צריך שתהא שדרתו טפח כדי שיוכל לנענע בו, וכיון שעצם הנענוע אינו מדאורייתא כמבואר בסוכה מב, א, אי אפשר שיהא השיעור הנצרך לנענוע מדאורייתא. 
(166) מדת הטפח מבוארת <b>במנחות</b> [מא, ב] שהיא כדי ארבעה אגודלים, דהיינו ארבע פעמים רוחב האגודל, שהיא האצבע הרחבה באצבעות. ובמידות זמנינו שיערו <b>החזו''א</b> שהוא 9. 67 ס"מ, <b>והגר''ח נאה</b> שערו ב 8 ס"מ. אף על פי ששיעור זה הוא לכל הטפחים, מצינו טפח הקרוי עצב, כלומר שהאצבעות דחוקות ומדובקות זו לזו כדרך שמדביק אדם עצב את שפתותיו, ויש טפח הקרוי שוחק, כלומר שנכנס אויר בין האגודלים, ושיעורו טפח ומשהו. חמשת הדברים שמנויים בסוגייתנו שיעורם בטפח עצב, מלבד 'שופר' שסובר <b>הרי''ץ גיאות</b> [מובא <b>בטור</b> אורח חיים תקפו, ט] ששיעורו בטפח שוחק. <b>התוס'</b> [ד"ה שדרה] כתבו שטפח של שדרת הלולב הוא קטן מסתם טפח, ושיעורו חמש שישיות הטפח. 
(167) הראשונים נתקשו לצורך מה הוסיפה הגמרא "כדי שיאחזנו בידו ויראה לכאן ולכאן" ולא כתבה בקיצור ששיעור שופר טפח. <b>הרא''ש</b> [ר"ה פרק ג', ו] <b>והרשב''א</b> תירצו, שהגמרא ביארה בזה את טעם הדבר ששיעור השופר טפח, שחששו חכמים שהתוקע בשופר קטן יראה כתוקע לתוך ידו, ולכן הצריכו שיהא השופר גדול מכף היד. <b>הטור</b> [אורח חיים תקפו ט] הביא <b>מהרי''ץ גיאות</b> ששיעור טפח של שופר הוא בטפח שוחק הגדול מסתם טפח, וביאר <b>הבית יוסף</b> [שם, ד"ה ומ"ש בשם] שסבר הרי"ץ גיאות שרק בטפח שוחק יראה השופר מחוץ לד' אצבעותיו, וזהו מה שלימדתו הגמרא באריכות הלשון, שלא די לשופר בטפח עצב. <b>הריטב''א</b> תירץ, שחידשה כאן הגמרא שאדם שאגרופו גדול מאד ולא יראה שופר שגודלו טפח מחוץ לאחיזת ידו חייב לקחת שופר גדול מטפח, ושיעור טפח נאמר רק לאדם בינוני. וסיים הריטב"א שגם אדם שידו קטנה ושופר הקטן מטפח נראה מחוץ לידו לא יפחות משיעור טפח. נמצא לריטב"א שישנם ב' דינים: א. שיעור טפח בלא קשר לגודל היד. ב. שיראה השופר מחוץ ליד התוקע. 
(168) <b>בפרי מגדים</b> [משבצות זהב, תקפו ט] כתב שמי שאין לו אלא שופר הקטן מטפח יתקע בו, ששיעור טפח בשופר הוא רק מדרבנן, ולפחות יקיים בשופר הקטן המצווה מדאורייתא. <b>המנחת</b> <b>חינוך</b> [תה, ו] חולק וסובר ששיעור טפח מעכב גם מדאורייתא. וראה מה שכתבנו לעיל משו"ת <b>בנין ציון</b> שמקיים את פסקו של הפרי מגדים. ויש לדון גם למנחת חינוך באדם שידו גדולה שכתב <b>הריטב''א</b> שלא די לו בשופר טפח וכמובא בהערה הקודמת, אם יש לאדם זה שופר בגודל טפח בלבד, האם גם דין זה שאדם גדול צריך שופר כפי מידת ידו הוא מדאורייתא, או שרק עיקר השיעור הוא דאורייתא, ושיבלוט מחוץ ליד התוקע הוא רק מדרבנן וכמה שכתב <b>הרא''ש</b> [ר"ה כז, ב] שחששו חכמים שלא יאמרו שתוקע לתוך ידו. 
(169) בב' מקומות נצרך האזוב בפרה אדומה. א. בשריפת הפרה, שנאמר "ולקח הכהן עץ ארז ואזוב והשליך אל תוך שריפת הפרה" [במדבר יט, ו]. ב. בהזאה מהאפר על הטמא, שנאמר "ולקח אזוב והזה על האהל" [שם, יח]. <b>הרמב''ם</b> [פרה אדומה ג, ב] כתב את שיעור טפח הנצרך לאזוב רק לענין שריפת הפרה, ולא לגבי ההזאה, <b>ובתוס' יו''ט</b> [פרה יא ט] תמה עליו שהרי גם להזאה נצרך שיעור זה. <b>הרע''א</b> <b>והמהרי''ח</b> [שם] כתבו שהרמב"ם כלל את דין ההזאה יחד עם השריפה, וראה במה שכתב <b>בתפארת ישראל</b> [בועז, כז] לקיים קושית התוי"ט. 
(170) כתב <b>הרמב''ן</b> שלסברת הגמרא ש"אזוב" היא מתניתא קשה גם כן מדוע ישנם רק "תלת מתניתא" ולא ארבעה, אלא שהקשתה הגמרא אחת מב' קושיות אפשריות. 
(171) כן פירש <b>רש''י</b> [ד"ה תנור], <b>התוס'</b> [עמוד ב ד"ה פלוגתא] חולקים ומפרשים שגם בכירה יש מקום לב' קדירות, והחילוק בין כירה לתנור הוא שבכירה שופתים עליה הקדירות ובתנור מכניסים הקדירות לתוכו. וראה <b>בשולחן ערוך</b> [אורח חיים רנג ב] נפקא מינה ממחלוקת זו לדיני שבת. 
(172) כן פירש רש"י, <b>התוס' יו''ט</b> [כלים ה, א בבועז] הוכיח <b>שהתוס'</b> חולקים על פירוש זה ומפרשים ש"תנורי בנות טפח" הוא משפט אחד בלא הפסקה, ופרשו תנור שבית קיבולו בגודל טפח, מלשון בן כרך ובן עיר. וראה מה שכתבנו בהערה הסמוכה. 
(173) כן פירש <b>רש''י בחולין</b> [קכד, א ד"ה בגדול], אולם <b>מהתוס'</b> מוכח שחולקים על פירוש זה, שהקשו התוס' [ד"ה אבל] כיון שקטן מקבל טומאה אפילו שגודלו כל שהוא, אם כן במה יקוים הדין שגדול מקבל טומאה רק מד' טפחים ומעלה, והרי כל תנור שקטן מד' טפחים יכלל בדין תנור קטן. ותירצו, ש"גדול" פירושו רחב, ו"קטן" הכוונה היא לצר, וסוברים חכמים שרק תנור רחב צריך שיהא גובהו ד' טפחים. אבל תנור צר די לו בגובה טפח. ולפירוש רש"י שתנור קטן הכוונה היא לתנור העשוי למשחק הקטן לא קשה קושית התוס', שתנור העשוי לשימוש האדם הגדול לא יקבל טומאה אם קטן הוא מד' טפחים. וראה <b>בתוס' יו''ט</b> [כלים, שם], ובמה שכתבנו בהערה הקודמת, ושייכות המחלוקת זו לזו. 
(174) כן פירשו <b>התוס' בחולין</b> [קכד א ד"ה הכי], שקטע זה מתיחס בין לתנור קטן ובין לגדול, ובשניהם תחילת היצירה שבה נחשב לכלי היא משעת גמר מלאכה. <b>התוס' בסוגייתנו</b> [ד"ה תחילתו] פירשו שאין כאן דין נפרד, ו"משתגמר מלאכתו" שייך להמשך ש"שייריו ברובו", כלומר שמשעת גמר המלאכה והלאה אם נשבר דינו שרק בשבירת הרוב נטהר. <b>ובמסורת הש''ס</b> בחולין ציין למחלוקת זו. 
(175) בגמרא בחולין מבואר שגם רבנן מודים ששיעור השברים להטהר הוא ד' טפחים, כמדויק מלשון חכמים "בד"א בגדול", שמודים לרבי מאיר בדיני תנור גדול, וישנם ב' שיעורים לטהרת השברים: א. לתנור שגודלו תשע טפחים. ב. לתנור הקטן מתשע טפחים. ונחלקו <b>רש''י ותוס'</b> איזה מהשיעורים הוא לגדול ואיזה לקטן, רש"י בחולין [קכד, ד"ה בתנורא] פירש שלתנור בגודל תשע טפחים די שישבר רובו ואפילו שהשבר גדול מד'. אולם בסוגייתנו פירש רש"י להיפך שרק לתנור שגודלו ז' די בכך שישבר רובו משום שעי"ז אין שבר הגדול מד', ובתנור שגודלו ט' לא די לטהרתו בשבירת הרוב, וכן פירשו גם התוס' [ד"ה תחילתו]. נמצא שלרש"י בסוגייתנו רבנן החמירו בשני דברים יותר מרבי מאיר, א. שתנור משחק בתחילת יצירתו מקבל טומאה בטפח וא"צ ד'. ב. שתנור שנשבר ואין בכל שבר ד' אולם יש שבר שהוא רוב התנור נשארה הטומאה. ואילו לרש"י בחולין רק בדין הראשון החמירו רבנן, אולם בדין השני רבנן הם המקילים, שסוברים שגם כשיש שבר בגודל ד' אם אין הוא רוב התנור טהור. וראה <b>בתפארת ישראל</b> [כלים ה, ב בבועז] שהאריך הרבה בביאור מחלוקת זו. 
(176) בתירוץ זה מיושבת גם הקושיה הקודמת ממסגרת השולחן. 
(177) <b>התוס'</b> בסוכה [ז ב ד"ה סיכך] למדו מתירוץ זה שכל החמשה דברים שמנה רבי אושעיא שיעור טפח שלהם מעכב מדאורייתא. וכן פירשו גם התוס' בסוגייתנו [עמוד א ד"ה ותו]. <b>הפני יהושע</b> [סוכה שם] <b>והערוך לנר</b> הקשו, שאפשר שגם הדינים שמנה רבי אושעיא אין שיעורם אלא מדרבנן, ותירוץ הגמרא הוא ש"קורה" לעירוב לא רק שיעורה דרבנן אלא כל מצותה היא מדרבנן, ורבי אושעיא עסק רק בדינים שלפחות עיקר מצוותם דאורייתא, ורק שיעורם מדרבנן. ואפשר שהתוס' שמיאנו בפירוש זה הוא משום קושיתם [בד"ה ותו] מדוע לא מנה רבי אושעיא טריפות ששיעורם טפח, כגון נקרע כרס הפנימי [חולין מב]. ולפירושם תירצו התוס' שאף על פי שאיסור טריפה הוא מדאורייתא כיון ששיערו הוא מדרבנן לא מנהו, אולם לפירוש הפנ"י והערול"נ נשארה במקומה קושית התוס' שהרי מספיק שיהא עיקר הדין דאורייתא. וראה מה שכתבנו בתחילת הסוגיא בענין לולב שאין לו ד' טפחים שנחלקו הפוסקים אם פסולו מדאורייתא. 
(178) יש לעיין, מדוע לא נטהר בשבוע השני מדין ספק ספיקא, שהרי אין הדבר ברור שהשליא שייכת לולד נוסף, כמבואר מלשונו של רב "מכאן ואילך <b>חוששין</b> לולד אחר", ואפשר שהשליא שייכת לולד הראשון ונתעכבה יותר מג' ימים. וגם לצד שהיה ולד נוסף הרי אין ידוע מינו, ואם זכר הוא לא נוספו לה ימי טומאה. וראה <b>בתוס'</b> להלן [כז, א ד"ה חומר] שהקשו על רש"י שם כעין קושיה זו. <b>ובסדרי טהרה</b> [קצד יא] תירץ שבגמרא להלן כט, א מבואר שהחמירו רבנן בטומאת יולדת שטמאה גם במקום ספק ספיקא. 
(179) להבנת הענין ראה קיצור דיני נדה וזבה שכתבנו לעיל [כה, סוף עמוד ב]. 
(180) כן פירש <b>רש''י</b> [ד"ה מכאן] שזוהי החומרא בחשש לנקבה נוספת. והקשה <b>בחידודי</b> <b>הלכות והערוך לנר</b> שישנה נפק"מ פשוטה יותר. שאם בשליא היתה נקבה נוספת לא יגמרו י"ד ימי טומאה אלא משעת יציאת השליא ולא בתום שבועיים מהלידה הראשונה, ונוספו לאשה זו כמה ימי טומאה נוספים. ותירץ הערול"נ שלא יאריכו את ימי הטומאה משום שישנו ספק ספיקא להתיר, דשמא לא היה ולד נוסף, וגם אם היה אולי זכר הוא. וראה מש"כ בהערה הקודמת בשם הסדרי טהרה להוכיח שרש"י סובר שטימאו יולדת גם במקום ספק ספיקא. 
(181) כן כתבו <b>התוס'</b> [ד"ה ילדה] לפירוש <b>רש''י</b>. התוס' עצמם מפרשים שרב יצחק בר שמואל שתק משום ששכח ולא ידע להשיב, ורק אחר כך כשהעלה רב כהנא אפשרות לחלק בין בן קיימא, לנפל נזכר רב יצחק, ושבחו לרב כהנא על כך שידע לכוון לאמת. <b>הערוך לנר</b> פירש שרב יצחק לא יכל לתרץ כתירוץ רב כהנא משום שלשון "ולד" משמש לנולד חי ולא לנפל, וכיון שבשתי המימרות קיבל רב יצחק שנקט רב בלשון ולד, בהכרח ששניהם מדברות בנולד חי. ורב כהנא השיבו שכנראה אין קבלתו מדויקת וצריך לגרוס במימרא אחת נפל במקום ולד. 
(182) <b>הבית יוסף</b> [קצד, ד"ה ולדברי הרשב"א] גרס "אמרו", ופירש שרב יהודה ושאר תלמידי רב שהיו לפני שמואל הם שאמרו כן. ונראה שלא היתה כוונתם ח"ו לזלזל ברב יוסף, אלא שאמרו לשמואל שאי אפשר לסמוך עליו במה שיאמר בשם רב. ופירש הבית יוסף ששמואל שלבסוף הקפיד עליהם כמבואר להלן, זהו משום שהוכח שציטט רב יוסף את דברי רב במדויק יותר מרב יהודה ולכן לא היה ראוי שיזלזלו בו. 
(183) כן פירשו <b>רש''י והריטב''א</b>, שדווקא ולד שחסרים אבריו אין תולים בו השליא, אבל בנפל שלם תולים. <b>הרמב''ן הרשב''א והר''ן</b> חולקים וסוברים שגם בנפל שלם אין תולים, ורק ולד שנולד חי תולים בו. וביאר הרשב"א שרש"י מיאן בפירוש שאר הראשונים, משום שלפירושם רב יצחק ורב יהודה שאמרו שתולים השליא בנפל כשיצאה בתוך ג' ימים חולקים על רב יוסף וסוברים שגם בנפל תולים, ומדוע אם כן הקפיד שמואל על רב יהודה שלא אמר לו מימרא זו ולא סמך על דברי רב יצחק שהכחיש את שמועת רב יוסף. ותירץ הרשב"א קושיה זו, ששמואל הרי שאל לכל תלמידי רב וכולם אמרו לו כרב יוסף ולכן סמך עליו. וראה <b>בבית יוסף</b> [קצד ד"ה ונראה] שהוקשה לו גם כן קושית הרשב"א, ותירץ בתירוצים אחרים. <b>הירושלמי</b> [הלכה ד] ביאר שהטעם שאין תולים שליא בנפל משום שאין השליא נפרדת מהולד אלא כשנגמרה צורתו, ובודאי ששליא ריקה אינה שייכת לנפל. <b>השאילתות</b> [פו] <b>והרמב''ם</b> [איסו"ב י, יד] פירשו שכדי שיפרד הולד מהשליא עליו לקורעה, ואין באפשרות ולד מת לעשות זאת. ופירושים אלו יתכנו רק לראשונים הסוברים שאין תולים שליא בנפל מת ואפילו הוא שלם, אבל רש"י הסובר שרק בנפל חסר אברים לא תולים בהכרח חולק על פירושים אלו. ובישוב שיטת רש"י ראה מה שכתב <b>בחכמת בצלאל</b>. 
(184) מתשובתו של רבי שאין תולים שליא בדמות עורב משום שאין לעורב שליא, מבואר שבשאר בעלי חיים שיש להם שליא תולים, ואם כן חולק רבי על רב יוסף שאמר בשם רב שאין תולים שליא בדבר שאינו של קיימא, לפירושו של <b>רש''י</b> [ד"ה אלא] שנכלל בדבריו גם המפלת דמות בהמה חיה ועוף שאין תולים בהם. וקושיה זו קשה גם לפירוש <b>הרמב''ן והרשב''א</b> המובא בהערה הקודמת שבכל נפל מת אין תולים שליא, שבגמרא לעיל כג, א מבואר שהמפלת דמות חיה ועוף אין הנפל מתקיים. וראה מה שכתב בזה <b>הרש''ש ובערוך לנר</b>. 
(185) הקשו <b>התוס'</b> [ד"ה חומר], מדוע תשב י"ד ימי טומאה והרי טומאת שבוע השני היא ספק ספיקא, שרק ספק הוא אם היה ולד נוסף, וגם אם היה אולי גם השני זכר הוא ודי לה בז' ימים לשניהם. ותירץ <b>הסדרי טהרה</b> [קצד, יא] על פי התוס' להלן כט, א [ד"ה תשב] שהחמירו חכמים בטומאת יולדת שאין מתירים משום ספק ספיקא. וראה לעיל כו, ב ברש"י ד"ה "מכאן" ובמה שכתבנו שם. התוס' מפרשים שסוגייתנו כרבנן [כא, א] המטהרים את המפלת דמות עורב, וכל סיבת הטומאה היא משום הולד הנוסף. וחידשו התוס' שכל ספק ספיקא שאפשר שנצטרך בעתיד לומר ספק ספיקא ההפוך ממנו, בטלה תורת ספק ספיקא. ובסוגייתנו אם תראה האשה ביום ל"ד ללידתה, ושוב תראה ביום מ"א יהא ספק לכמה ימים טמאה מחמת ראיתה ביום המ"א, ויסוד הספק הוא שאם ילדה זכר והיתה ראית ל"ד בימי טוהר טמאה שבעה ימים כנדה, אולם אם ילדה נקבה גם ראית מ"א היא בימי טוהר, ואם לא ילדה כלל ולנטמאה בראית ל"ד, ראית מ"א היא תחילת זיבה וטמאה יום אחד, הרי שיהא לנו ס"ס לומר שלא ילדה זכר, להפך מס"ס הראשון שמורה לטומאה לשבוע כדין יולדת זכר. ויסוד זה בס"ס כתבו התוס' גם בבבא קמא [יא ד"ה דקא]. וראה <b>במהרש''ל ובמהרש''א</b> שביארו טעם יסוד זה. <b>וברע''א</b> שהאריך הרבה לבאר גדר הדבר ומתי נאמר <b>הסדרי טהרה</b> [קצד יא, יט] הוכיח שהפוסקים חולקים על התוס' מכך שהביאו סוגייתנו להלכה, ואם כתוס' שטעם הטומאה בסוגייתנו הוא משום שישנו ספק ספיקא הפוך היה להם לטהר בזמנינו שלא נוהגים ימי טוהר. וראה <b>במגילת ספר</b> [לב, ח] שהביא שלשה מיקרים ששייך גם בזמנינו ספק ספיקא לומר שלא ילדה זכר. 
(186) כן פירש <b>רש''י</b>. <b>הרשב''א</b> [תורת הבית] פירש שישנה תיובתא נוספת, שרבי אמר שכשאינם קשורים נוקטים בודאי שאין העורב והשליא שייכים זה לזה, ואילו בברייתא נאמר רק ש"חוששים לולד אחר" מספק. <b>בחידודי</b> <b>הלכות</b> ביאר שרש"י שלא פירש כרשב"א, טעמו הוא שאין להקשות מברייתא על רבי שהרי רבי תנא הוא ויכול לחלוק על הברייתות. ולכן רק על מה שאמר רבי שבמציאות לא קיים עורב שקשור לשליא פרכהו ולא על הדינים שאמר. וראה <b>בריטב''א</b> שכבר כתב את עיקר תירוץ זה. 
(187) <b>בערוך לנר</b> נתקשה כיצד קרה שטעו שניהם במספר אחד. ותירץ, ששניהם אמת, שמשתהים כ"ג ול"ג ימים תמימים בני כ"ד שעות, ובמקרה שלא תלד ברגע הראשון של היום הם כ"ד ול"ד ימים מימי השבוע. <b>הבית</b> <b>יוסף</b> [קצד ד"ה ילדה] <b>והב''ח</b> [שם יט] הוכיחו <b>מהרמב''ם</b> שפירש שכ"ג הכוונה היא ללא יום ההפלה עצמו, וכ"ד הוא כשיום זה נכלל במנין, ובפירושם מיושבת קושית הערול"נ. וראה עוד <b>בסדרי טהרה</b> [קצד טו] <b>ובחכמת בצלאל</b>. 
(188) <b>בגמרא ביבמות</b> [פ, ב] מובא בשם רבה תוספאה, שאשה שהלך בעלה למדינת הים וילדה י"ב חודש אחרי נסיעתו, לא אומרים שודאי זינתה והולד ממזר אלא תולים שנתעכב הולד ביציאתו עד לי"ב חודש. והקשו <b>התוס'</b> אם כן אפשר שנגמרו שניהם בחודש השביעי, ונתעכב אחד ג' ימים ונולד בחודש השמיני. ותירצו, שרוב האמוראים חולקים על רבה תוספאה, וכמותם סוברת סוגייתנו. <b>הרמב''ם</b> [איסו"ב י, יד] <b>והשו''ע</b> [קצד ד] פסקו להלכה שתולים ולד בשליא עד כ"ג יום. והקשה <b>הסדרי</b> <b>טהרה</b> [שם, יד] שפסק זה הוא נגד מסקנת הסוגיא שאמרה איפוך ותולים בשליא עד ל"ג יום. ותירץ, שהשו"ע [אבן העזר ד] פסק להלכה כרבה תוספאה, ולשיטתו סוגייתנו היא לא כהלכה וא"צ לתרץ איפוך וכמה שכתבנו התוס'. 
(189) הראשונים [כו, ב] הקשו מכאן על רב שאמר "אין הולד מתעכב אחר חבירו כלום", והרי יהודה וחזקיה נתעכבו זה אחר זה ג' חודשים. והביא <b>הרמב''ן</b> שיש אומרים שרב לא ידע ממעשה זה, וכתב שאי אפשר לומר כן, שהרי רבי חייא היה דודו של רב כמבואר בפסחים [ד, א], ועוד שרבו של רב היה, וישב רב בבית המדרש יחד עם יהודה וחזקיה, וכיצד יתכן שלא ידע רב מעשה זה. <b>הר''ן</b> תירץ שרב שאמר שאין הולד מתעכב כוונתו רק שולד שנגמרה צורתו אין מתעכב, אולם מודה הוא שאם אחד מהולדות הושלמה יצירתו קודם, יהא הפרש בין הלידות. <b>התוס'</b> [ד"ה ילדה] הקשו שאם ישנה אפשרות שיתעכב ולד אחר חבירו מדוע מטהרים שליא שיצאה לאחר הולד. ותירצו, שאין שכיח המקרה שקרה ליהודה וחזקיה ואין חוששים לו. הר"ן תירץ, שולד שלא נגמרה צורתו גם שליתו אינה מפותחת, ולכן כשיצאה שליא גמורה אחרי הולד, בודאי ששלית הולד היא. 
(190) <b>בערוך לנר</b> ביאר שרבנן ידעו שרבי מאיר מודה להם בבית אחר שטהור מלשונו במשנה 'שליא בבית הבית טמא', שיש להקשות מדוע הזכיר רבי מאיר בדבריו את הבית, היה לו לומר בקצרה 'שליא טמאה', שהרי מטמאת גם במגע ובמשא ולא רק באהל. ולמדו מכך חכמים שגם רבי מאיר טימא רק בבית הראשון שבו הפילה ולא בבית אחר ולצורך לימוד זה הזכיר במשנה בית. <b>הרמב''ם</b> [טומאת מת כה, י] שינה בפסקיו מלשון המשנה וכתב 'האשה שהפילה שליא הבית טמא'. וביאר <b>בנמוקי הגרי''ב</b> [כו, א] שמאחר שבלשון המשנה אין ברור כל כך שרק הבית הראשון טמא, ורק רמז לזה רבי מאיר באריכות לשונו, לכן שינה הרמב"ם וכתב בצורה ברורה שרק הבית שבו הפילה טמא. ובפירוש זה מיושבת קושית <b>המשנה אחרונה</b> מדוע השמיט הרמב"ם את דין סוגייתנו שבבית אחר טהור, ולהנ"ל גם דין זה נכלל בדברי הרמב"ם. 
(191) טעם הטהרה בכך שנימוחה השליא יבואר להלן עמוד ב' משום שבטל בדם ושאר ליחות, ועוד שמת שנתבלבלו אבריו טהור. 
(192) <b>התוס' והתוס' הרא''ש</b> כתבו שקושיה זו קשה גם לרבי מאיר, שהרי מודה הוא שבבית החיצון טהור, ואם כן גם עליו יש להקשות דיטמא בבית החיצון מדין 'רקב'. <b>הרמב''ן</b> חולק ומבאר שקושית הגמרא היתה רק לרבי שמעון, שידעה הגמרא שבבית הראשון אינו נימוח לגמרי ונשארים חתיכות קטנות שלמות, והקשתה הגמרא שאם נצרף את כל החתיכות הקטנות יהא בכולם יחד כזית בשר שהוא השיעור הנצרך לטומאת בשר המת. אבל לרבי מאיר לא קשה קושיה זו שהוא טיהר רק בבית השני ששם נימוק לגמרי ואין אפילו חתיכות מועטות שנשארות בשלמותן. וראה מה שכתבנו בהערה הבאה. מדברי הרמב"ן מתבאר שרבי מאיר שענה "אינו דומה נימוק פעם אחת לנימוק פעמיים", לא נחלק עם ר"ש במציאות צורת הולד וכל מחלוקתם היא בדין, שידעו כולם שאחר שנימוק פעם אחת נשארות חתיכות קטנות ורק בפעם השניה נמקות גם הם, ונחלקו האם בפעם הראשונה שישנם עדיין חתיכות קטנות נחשב שנימוק. 
(193) כן פירש <b>רש''י</b> [ד"ה מ"ט]. הראשונים כתבו שלשה פירושים נוספים, <b>א</b>. <b>התוס'</b> [ד"ה מ"ט] חולקים על רש"י וסוברים שרק אדם חי כשמת יש טומאה לבשרו אחר שנרקב, אבל נפל אינו מטמא משום רקב ונצל, ולכן פירשו שקושית הגמרא היתה שיטמא משום מת שלם, שהרי לא חסר מאומה מאברי הנפל שנימוח בשלמותו. עיקר מחלוקת רש"י ותוס' מצינו כבר <b>בירושלמי</b> [ג, ב] שנחלקו האמוראים האם מטמא נפל בטומאת רקב. <b>ב</b>. <b>הרמב''ן</b> פירש, שנפל שנימוק פעם אחת נשארים חתיכות קטנות שלמות, והקשתה הגמרא שאם נצרף את כל החתיכות יחד יהא בהם שיעור לטמא. וראה מה שכתבנו בהערה הקודמת. <b>ג</b>. <b>הרשב''א</b> פירש, שהוקשה לגמרא שלא יועיל ביטול ברוב לטומאת אהל, שהרי כזית בשר מת שנמצאת בבית מטמאת באהל גם כשאין ידוע בדיוק היכן היא, ואין תערובת הבשר בדם גורמת לספק בדין טומאת אהל, ואין שייך בה ביטול ברוב. ראיות הראשונים לפירושיהם ושינוי הביאור במהלך הסוגיא לכל אחד מהביאורים יבואר בהערות הבאות. 
(194) <b>הריטב''א</b> פירש 'ואזדא רבי שמעון לטעמיה'<QM> בלשון ספק, והוא המשך דברי רב פפא שביאר מדוע היה מקום לומר שר"ש ושאר התנאים חולקים בטעם הדין. שאם נאמר שרבי שמעון טיהר משום שיטתו שתערובת עפר מטהרת רקב, בהכרח ששאר התנאים שחלקו עליו מדין תרוד רקב ומודים לו בדין שליא טעמם שונה מטעמו, ובפירוש זה מיושבת קושית <b>הרשב''א</b> [ד"ה והא דאמרינן] שבמסקנת הגמרא שחזרה בה ופירשה שאין דין שליא שייך לדין תרוד רקב ולא מצינו בש"ס 'ואזדא לטעמיה' שאינו נשאר גם למסקנא. ולפירוש הריטב"א שלא החליטה הגמרא שאזדא לטעמיה, אלא זהו רק פירוש לספיקו של רב פפא. 
(195) <b>במסכת נזיר</b> [נ, ב] מבואר ששיעור זה הוא כמלא חופניים. <b>במשנה אחרונה</b> [אהלות ב, א] דקדק בלשון 'מלא תרוד' שנקטה המשנה, לצורך מה נאמר 'מלא' והרי כל השיעורים שנקטו חז"ל הכוונה היא למלאים. ואפשר לפרש שלימדה המשנה שאין צריך שתהא הכף גדושה. 
(196) <b>התוס'</b> [ד"ה מ"ט] הקשו לשיטת <b>רש''י</b> [ד"ה מ"ט] שפירש שקושית הגמרא היתה שיטמא הנפל שנימוח כרקב כיצד רצתה הגמרא לטהר גם בשליא משום ביטול חלק מהולד, דבשלמא ברקב שמדובר שישנו שיעור מצומצם של מלא תרוד מובן שבביטול משהו נחסר מהשיעור וטהור, אבל בנפל וכי לא יתכן שיהא נפל גדול שיש בו כשיעור כמה תרודים, וגם לאחר שיתבטל מעט לא יחסר מהנצרך לטומאה. ולפירוש התוס' שקושית הגמרא היתה שיטמא הנפל מדין מת שלם מיושב, שדי שיתבטל משהו מהנפל כדי שלא יהיה יותר שלם. וראה <b>בריטב''א</b> ד"ה [יתיב] שישב את שיטת רש"י. גם לפירוש <b>הרמב''ן</b> שהבאנו לעיל שפירש שקושית הגמרא היתה שיטמאו החתיכות שנשארו שלמות, הקשה <b>ר' איסר זלמן</b> [בהגהותיו] שמנין לגמרא שלא שייך שישאר מעט יותר מכזית שלם, וגם לאחר ביטול משהו ישאר בכדי לטמא. <b>הרשב''א</b> ביאר שדמיון הגמרא בין טהרת רקב לטהרת שליא אינו בכך ששייך ביטול בחלק מהולד, אלא הוכיחה הגמרא שגם לטומאת אהל מועיל ביטול ברוב. וראה מה שכתב ליישב על פי דרכו את קושית התוס' בסוף ד"ה "מ"ט". 
(197) ביאור דברי רבנן דבי רב הוא, שאף על פי שבכל ביטול ברוב אין דנים על מקום המגע בנפרד ודי בכך שההיתר מרובה כל התערובת, ובטל אפילו כשבמקום מגע האיסור וההיתר מרובה האיסור. זהו דווקא כשהאיסור הוא יחידה אחת, מה שאין כן רקב שהוא עשוי מגרגרים נפרדים נידון כל גרגיר בפני עצמו, ואם במקום אחד מרובה העפר נידון מקום זה בנפרד. ומצינו כעין זה <b>ברש''י בחולין</b> [קכה, ב ד"ה הא לא] שרקב אינו מטמא במגע, שדווקא ביחידה אחת נחשב הנוגע במקצתה כנוגע בכולה, אבל ברקב שאין שייכות בין גרגיר אחד למשנהו נחשב שנגע רק בגרגיר שהיה בו הנגיעה בפועל, ובו אין בכדי לטמא. 
(198) <b>החזו''א</b> [יו"ד קיד יב] פירש שדחיית רבא היא, שכשם שבטל חלק מהרקב בעפר, כך בטל גם חלק מהעפר ברקב. וכיון שישנם יותר מקומות שבהם רבה הרקב על העפר, נמצא שגם לאחר דיני הביטול יש את השיעור לטמא. ודחה החזו"א פירוש זה, משום שביטול ברוב בכוחו רק לבטל דינים ולא להוסיף, ולכן לא יתרבה שיעור הרקב מכח העפר שבטל בו, כי אין בכח הרוב להחשיב את העפר לרקב, אלא רק לבטל מהרקב את דין טומאתו ולעשותו כעפר. ואת דחיית רבא פירש החזו"א, שאי אפשר לדון על כל גרגיר בפני עצמו, שכיון שאין ניכרים חילוקי המקומות בהם רבה העפר על הרקב, ונראית כל תערובת העפר והרקב כתערובת אחת, לכן דנים את כולה כאחד. ומאחר שבסך כל התערובת הרקב מרובה, אינו בטל בעפר. וראה עוד במה שכתב החזו"א בענין זה בטהרות [א, י]. בעיקר טענת החזו"א שביטול ברוב אינו מוסיף דינים, ראה <b>בתוס' בב''מ</b> [ו, ב ד"ה קפץ] שביארו שבקפץ אחד מהמנויים יועיל הרוב להוסיף עליו חיוב מעשר. וכן כתבו <b>התוס'</b> <b>ביבמות</b> [פב, ב ד"ה נתן סאה] שמי פירות בטלים במים ומקבלים דין מקוה. וכן מתבאר בדברי רש"י בזבחים עח א שמיעוט המתערב ברוב יכול להשלימו לשיעור של כזית איסור. אולם <b>ברמב''ן בב''ב</b> [ב ב] מבואר כדברי החזו"א שרוב רק מפקיע איסורים אך לא יכול להוסיף דינים. וראה עוד <b>בשו''ת עונג יו''ט</b> [ד], <b>ובדבר אברהם</b> [א, לד, ד], <b>ובאור שמח</b> [מאכלות אסורות טו י]. 
(199) כן פירש <b>רש''י</b>, והוא מלשון ניגוד וביטול. <b>התוס'</b> פירשו שגנגילון הוא תערובת, ומלשון גלגול, שהעפר מתערב ומתגלגל ביחד עם הרקב. וראה <b>ברא''ש בנזיר</b> [נא א] שהביא ב' פירושים אלו <b>מהערוך</b>. 
(200) כן מוכח בגמרא להלן, וכן כתב <b>רש''י</b> [ד"ה גלגילון]. והקשה <b>המהרש''א</b> [בתוס' ד"ה מ"ט] שלפירושו של רש"י בקושיית הגמרא שהטעם לטמא שליא שנימוחה הוא מדין רקב, אם כן, גם בשליא אפשר לטהר משום עפר משהו שמבטלו, וכבכל רקב. <b>ובערוך לנר</b> כתב מחמת קושיא זו שרש"י מודה <b>לתוס'</b> [ד"ה מ"ט] שהטעם לטמא בשליא הוא מדין מת שלם ולא מדין רקב, וכל מה שדימה רש"י בד"ה "מ"ט דר"ש" את סוגייתנו לרקב, הוא רק כדי להוכיח שמצינו טומאת מת גם לאחר שינוי הצורה, אבל בעיקר הדין, מודה רש"י שאין לנפל טומאת רקב. ודייק הערוך לנר כדבריו מלשונו של רש"י שכתב "מכל מקום <b>כל</b> גופו של מת כאן", ובפירוש זה מיושבות כל קושיות הראשונים על רש"י. וראה <b>ברמב''ן</b>, <b>וברשב''א</b>, <b>ובריטב''א</b>, שכשהביאו את דברי רש"י השמיטו את המילה "כל", וכנראה שהיתה לפניהם גירסא אחרת ברש"י, והקשו לפי גירסתם. אבל לגירסתינו ברש"י אפשר לומר כפירוש הערול"נ. 
(201) <b>בקהילות יעקב</b> [נזיר יב] דן האם רק בבשר שהרקיב נאמרה טומאה זו, או שגם בשר שנשתנה בדרכים אחרות כגון שיבש או שבלעתו חיה ונתעכל במעיה מטמא משום רקב. <b>מרש''י</b> בסוגייתנו שטימא נפל שנימוח בטומאת רקב מוכח שגם בשינוי שלא כתוצאה מרקבון ישנה לטומאה זו, וגם הראשונים שחלקו על רש"י טעמם הוא משום שאין לנפל טומאה זו. אבל מודים גם הם שאין עיכוב מחמת שנמחה ולא נרקב. 
(202) <b>הרא''ש</b>, <b>והמפרש בנזיר</b> [נא, א], כתבו שההלכה למשה מסיני שנאמר בה טומאת רקב נאמרה רק ברקב בלא תערובת, ואין לנו מקור לחדש טומאה ברקב המעורב. 
(203) הקשה <b>החזו''א</b> [אהלות כב יג] שבתוספתא נאמר שרק כשחסר מהמת אבר שהנשמה תלויה בו אינו מטמא ברקב, ומדוע יטהר מחמת חסרון מקצת מהדם. ותירץ, שמדובר בהרוג ששחטו ומת בגלל שחסר דמו, ודם בכמות הנצרכת לחיים היא כאבר שהנשמה תלויה בו. ובתירוץ זה מיושבת קושית <b>הערול''נ</b> שכל מת שנפצע קודם מותו ונחסר מדמו לא יטמא ברקב, ולמה שכתב החזו"א ניחא שרק חסרון דם שגורם למות נחשב לחסרון. עוד העיר הערול"נ שהרוג שמת בחניקה ולא נחסר מדמו יטמא ברקב, ומסתימות לשון הברייתא משמע שטיהרו כל הרוג. 
(204) דין זה מצינו כבר במשנה באהלות [ג ב], וכתב <b>בחכמת בצלאל</b> שמהגמרא שהביאה את הברייתא ולא את המשנה הוא אגב הדין הראשון. <b>במלאכת שלמה</b> [אהלות שם] כתב שגם 'מלא תרוד רקב' הוא ממשנה באהלות [ב, א], ופירש שב' הדינים שבסוגייתנו הם מהמשנה באהלות, אלא ששינתה הגמרא מלשון המשנה והביאה רק את עיקר הדין. 
(205) כן פירש <b>רש''י</b> בפירוש הראשון. פירוש נוסף כתב רש"י שמדובר ברקב המת שנקבר בכסותו, וסוברים רבנן שאין דבר אחר המעורב ברקב מטהרו גם כשנתערב בו בתחילת התהוותו. והקשו <b>התוס'</b> [ד"ה מלא] שמלשון הגמרא בתחילת העמוד נראה שכל מחלוקת ר"ש ורבנן היא אם תערובת בסופו לאחר שנרקב מטהרת, אבל בתחילת התהוות הרקב מודים כולם שרק מת שניקב לבדו מטמא. ולכן פירשו שמדובר במת שנקבר ערום בקבר שטחו קירותיו בסיד, וידעו רבנן שקודם שנופל הסיד כבר נרקב מהמת כשיעור מלא תרוד, וטימאו משום שיש את השיעור הנצרך כדי לטמא בלא תערובת. וראה <b>בחזו''א</b> [אהלות כא, ג] מה שהקשה על פירוש התוס'. <b>בתוספתא</b> [אהלות ב, ב] מצינו "הנקבר בכסותו ובארון של עץ אין לו רקב, וזהו עפר הקברות מלא תרווד ועוד", מבואר שלרבנן גם תערובת בתחילת הרקבון אינה מתירה, וכשיטת רש"י. <b>ובקרן אורה</b> [נזיר נא] הביא כלשון זה גם <b>מהירושלמי</b> [נזיר ז, ב]. וראה <b>ברשב''א</b> שכתב פירוש שלישי בסוגייתנו. 
(206) בתירוצו של רבי יוחנן מבואר שמי הלידה מרובים הם מהולד כולו. ויש לבאר, אם כן, מהו טעמו של רבי מאיר שטימא שליא, ומדוע שונה דין זה משאר איסורי תורה שבטלים ברוב. ופירשו <b>הרמב''ן</b> [עמוד א סד"ה "מ"ט"], <b>והרשב''א</b> [שם, ד"ה "וא"ר יוחנן"], שסבר רבי מאיר שלא מועיל ביטול לטומאת אהל, כי דווקא במקום שמחמת התערובת יש ספק אם עבר על האיסור, מועיל הביטול, כגון בטומאת מגע, שאין ידוע אם הנוגע באחד מחלקי התערובת נגע בולד או במי הלידה. אבל בטומאת אהל, שהמת מטמא את הנמצאים תחת האהל, הרי לא נוצר ספק גם לאחר שנתערב הולד במים, לפי שהתערובת כולה מצויה בתוך הבית, ובודאי נמצא בתוכה גם הולד המטמא. ומצינו מעין נידון זה <b>בגמרא בבכורות</b> [כג, א] שנחלקו האמוראים אם מועיל ביטול ברוב לטומאת משא, וביאר שם <b>רש''י</b> [ד"ה ואי] שהטעם שלא יועיל ביטול, הוא משום שכשנושא את כל התערובת, ודאי הוא נושא גם את הטומאה. ו<b>הרא''ש</b> בחולין [גיד הנשה לז] האריך בענין איסור שנתערב ברוב היתר, האם מותר לאכול את כל התערובת כאחת, שלכאורה דבר זה הוא כטומאת אהל על תערובת, שיש ודאי איסור בכלל התערובת. ובביאור דבריו ראה <b>בשערי יושר</b> [ג, ז], <b>ובקהלות יעקב</b> [בכורות כד]. אולם <b>רש''י</b> [ע"ז עד א], <b>תוס'</b> [חולין ק, א] <b>והרשב''א</b> [תורת הבית ד א] חולקים וסוברים שגם לענין אכילה אסור לאדם אחד לאכול את כל התערובת. 
(207) <b>בגמרא בבכורות</b> [כג, א] נאמר טעם אחר בטהרת החררה, כיון שאין החררה ראויה לאכילת אדם, הרי היא טומאה סרוחה שאינה מטמאת. <b>התוס'</b> [ד"ה משום] הקשו שטעם הגמרא בבכורות לא יועיל לבאר דין משנתנו שטיהר ר"ש שליא מטומאת אהל, שטומאה זו נוהגת גם במת סרוח. וראה גם <b>ברמב''ן</b> שנשאר בצ"ע על חילוקי הטעמים בין סוגייתנו לסוגיא בבכורות. <b>הרמב''ם</b> [אבות הטומאה א טז] הביא להלכה את טעם סוגייתנו. והקשה <b>הכס''מ</b> שסותר הוא למה שכתב [שם יז] שאין ביטול לטומאת משא. והביא לתרץ בשם <b>הר''י קורקוס</b> שדווקא בתערובת לח בלח מועיל הביטול לגמרי ולא ביבש ביבש. ובקהילות יעקב [בכורות כג] האריך בביאור התירוץ. עוד הקשה <b>הלח''מ</b> [בכורות ד, יא] שהרמב"ם סתר גם למה שפסק [טומאת מת כה י] ששליא מטמאת את הבית באהל ולא מועיל ביטול ברוב. 
(208) נחלקו <b>רש''י ותוס'</b> להלן מ, א האם דווקא לרבי שמעון שטיהר את הבית נצרכת הדרשה ללמדינו ששונה דין יולדת מטומאת אהל, או שגם לרבנן נצרכת הדרשה. וראה עוד בתוס' יח, א [ד"ה שליא]. 
(209) <b>התוס'</b> [עמוד א ד"ה מ"ט] הקשו מתרצו של ריש לקיש על <b>רש''י</b> שפירש שקושית הגמרא היתה שתטמא השליא משום רקב ינצל, שאם כן מה בכך שנתבלבלה צורתו והרי רקב מטמא גם כשלא נשארה צורה כלל. ולפי מה שכתב <b>הערוך לנר</b> [שם בתוספות] שאין כוונת רש"י לטומאת רקב שאין לנפל טומאה זו, וגם רש"י פירש סוגייתנו שהצד לטמא הוא מטומאת מת שלם, מיושבת קושיה זו. 
(210) <b>התוס' הרמב''ן</b> ועוד מהראשונים פירשו שרבי יוחנן מודה שמת שנשרף אינו מטמא, וכל מחלוקתו עם ריש לקיש היא בטעם הטהרה. שריש לקיש סבר העירבוב שנעשה כתוצאה מהשריפה הוא הגורם לטהרה, ולכן למד מזה לטהר גם שליא, שאף על פי שלא נשרפה טהורה כיון שנתערבה לגמרי. ורבי יוחנן סבר שהשריפה בעצמה היא סיבת הטהרה, שהבשר שנשרף אין עליו שם מת, ולפירוש זה אין לדמות שליא שנימוחה במתכונתה לבשר שנשרף. ולדבריהם ריש לקיש סבר שרבי יצחק מגדלאה חילק בין מת שרוף ששלדו קיימת לשרוף שאין שלדו קיימת, והוכיח מזה שלא השריפה מטהרת אלא עירוב האברים. ודחה רבי יוחנן שרבי יצחק חלק על טהרת מת שנשרף וסובר שגם כשאין שליא קיימת מטמא. ולדידן שחולקים עליו ומטהרים שרוף, השריפה בעצמה היא טעם הטהרה. 
(211) כן פירש <b>רש''י</b> [ד"ה אפודרא], <b>התוס'</b> הוסיפו שהיה בעור דפוס אדם, וניכרים חיתוכי האברים גם לאחר השריפה. גם <b>מהרמב''ם</b> טומאת מת [ג, ט] דייק <b>החזו''א</b> [יו"ד קיד ז] שלא די בכך שנשאר האפר אלא צריך שישארו האברים קיימים בתבניתם. אולם מספיק שישארו במתכונתם השדרה והצלעות ואפילו שנתפזרו שאר האברים. 
(212) <b>בשו''ת שאלת יעבץ</b> [ב, קסט] ביאר שרבינא בא להוסיף על דברי אביי ורבא ולא לחלוק עליהם, שאחר שאמרו שאפילו שרוף לגמרי מטמא כשנשארה צורתו, כל שכן שמת שרק נחרך מטמא. אולם <b>בריטב''א</b> מפורש שלא כדבריו וחולק רבינא על אביי ורבא וסובר שרק מת שנחרך מטמא, אבל אם נשרף לגמרי טהור. ובדעת <b>הרמב''ם</b> הסתפק <b>החזו''א</b> [יו"ד קיד ז] אם סובר כריטב"א או שפירש שאין מחלוקת. <b>התוס' בסוכה</b> [כה ב ד"ה מישאל] הקשו לרבי עקיבא הסובר שמישאל ואלצפן נטמאו בטומאת מת כשהוציאו מהמשכן אם נדב ואביהוא לאחר שנשרפו, מסוגייתנו שטיהרה מת שנשרף. ותירצו, שנשארה צורתם שלמה והרי הם כמת שנשרף על גבי קטבלא. ולמה שכתב הריטב"א שלרבינא מת שרוף גם כשצורתו שלמה מטמא, חזרה קושית התוס'. ותירץ <b>החתם</b> <b>סופר</b> שרבינא סובר שנדב ואביהוא רק נחרכו ולא נשרפו. <b>במעיל צדקה</b> [מה] תירץ על פי <b>רש''י בסנהדרין</b> [נב, א] שכתב שקודם נשרפה נשמתם של נדב ואביהוא, ורק אחר כך נשרף גופם, ואם כן, ברגע הראשון שבו רק הנשמה נשרפה והגוף עדיין היה שלם חלה טומאת מת, ולאחר שחלה היא לא פוקעת. <b>החזו''א</b> [שם] פירש שחילוקו של רבינא בין שרוף לחרוך אינו בצורת השריפה, אלא חילק רבינא בין מת שצורתו עומדת מעצמה שמטמא, לבין נשרף ע"ג קטבלא שהתבנית שמונח בתוכה היא שמשאירתו במתכונתו שטהור. ולדבריו נדב ואביהוא על אף שנשרפו כיון שנשארו בשלמותם דינם כמת שנחרך, והוסיף החזו"א [שם ח] שהיה הדבר נס שנשארה צורתם בשלמותה שלא כדרך שאר הנשרפים שאבריהם נפרדים. 
(213) כן פירש <b>רש''י</b> [יח, א]. <b>הרמב''ן</b> הקשה מדוע הצריכה הברייתא שיהיו ביד חיתוכי אצבעות, והרי לעיל [כד ב] נאמר במשנה שאפילו המפלת שפיר מרוקם שאין לו חיתוך ידים ורגלים, אמו טמאה. ותירץ, דווקא במקום שניכרים חיתוכי האצבעות אין חוששים שמא מגוף אטום בא. <b>הרשב''א</b> הוסיף להקשות מהגמרא לעיל [כא ב] שטימאה את המפלת חתיכה לבנה שיש בה עצם, אף על פי שאין בה חיתוך אברים. ותירץ, שאין צורך בחיתוכי האברים לראיה שהולד אשר ממנו באה החתיכה אינו אטום, אלא להיפך, שאם מפילה יד בלא חיתוכים, שהיא שונה מסתם יד, מוכיח השינוי על כך שגם שאר הגוף היה אטום. אבל המפלת חתיכת בשר, שגם בולד בריא אין בכל חתיכה חיתוכי אברים, אין לנו סיבה לחשוש שולד זה אינו כרוב הולדות, וטמאה. 
(214) <b>החזו''א</b> [יו"ד קטו א] נתקשה, מדוע לא נסמוך על חזקת מעוברת כדי להכריע שהיתה הלידה כמה שיותר מאוחר, ויהא לאשה זו ימי טוהר<QM> ולישוב הקושיה חידש יסוד בגדרי חזקה, שרק במקום שמספיקה שלילת השינוי כדי להכריע את הדין, אז מועילה החזקה, אך לא במקום שצריך להכריע שהיה שינוי מאוחר יותר. ולכן בסוגייתנו, שלא יהא לאשה ימי טוהר מכך שלא ילדה עד היום, אלא צריך הכרעה חיובית שהיתה לידה ביום זה ומכח זה יהא לה ימי טוהר, הכרעה שכזו אין כח לחזקה להכריע. וראה <b>באבני נזר</b> [יו"ד ב שמא] שכתב גם כן יסוד זה כדי לבאר מדוע בתינוק שספק אם נולד ביום שישי או בשבת, לא תכריע חזקת מעוברת של האם לומר שנולד בשבת, ונתיר למולו בשבת. 
(215) <b>רש''י</b> לעיל יח א [ד"ה אמו] כתב שהמפלת יד חתוכה מחזיקים בודאי שילדה ונותנים לה ימי טוהר, והקשה <b>הרע''א</b> [בגליון הש"ס, שם] שדבריו נסתרים מסוגייתנו שכתבה שאין נותנים לה ימי טוהר. וכתב <b>הסדרי טהרה</b> [קצד כא] שסבר רש"י שסוגייתנו חולקת על הסוגיא לעיל, <b>ובחכמת בצלאל</b> [יח א] ביאר באריכות מהו ההכרח לומר שהסוגיות חלוקות. <b>המגיד משנה</b> [איסו"ב י יא] הקשה על הרמב"ם שהשמיט בהלכותיו את דין המפלת יד חתוכה, ואם נאמר שסבר גם הרמב"ם כרש"י שהסוגיות חלוקות, ניחא, שפסק הרמב"ם כסוגיא בדף י"ח הסוברת שנותנים לה ימי טוהר, וראה עוד <b>בחת''ס</b>, <b>בערוך לנר</b>, <b>ובנודע</b> <b>ביהודה</b> [תנינא יו"ד קכ"א ד"ה ובזה]. 
(216) <b>הרשב''א</b> [כט א] <b>והריטב''א</b> הקשו, מנין פשוט לגמרא שהמשנה לא דיברה במפלת ולד שלם שאין ניכר מינו, שודאי לא נולד קודם, ולכן יש לאמו ימי טוהר. ותירצו, שאם במקרה שכזה עוסקת המשנה, לא נאמר בה חידוש, שפשיטא שהדין כן, ובהכרח מדובר שישנו ספק אם נולד ולד שלם עכשיו, וחידשה המשנה שלא חוששים שנולד קודם. 
(217) הקשה <b>הרשב''א</b> מהי החומרא בדין דרבנן זה, והרי מדין תורה טמאה אשה זו בטומאת נדה על ידי הוצאת היד, וכפי שנתבאר בגמרא לעיל [כא, ב] שאי אפשר שיפתח הרחם בלא שיצא דם. ומה נפקא מינה אם טמאה משום נדה או משום יולדת. ותירץ, שאם לא תגמר הלידה עד ז' ימים יכולה לטבול ולהטהר מטומאת נדה, ומשום ספק יולדת נקבה טמאה עד יום י"ד. <b>הריטב''א</b> תירץ שהפתיחה הנצרכת להוצאת יד מועטת היא ואינה גורמת בהכרח שיצא דם, והגמרא שטימאה עוסקת בחתיכה גדולה יותר. ויש שנסתפקו להתיר אשה שהוצרכה לבדיקה פנימית על ידי רופא, ופתח הרופא את הרחם בשיעור כף ידו, ויש לחלק בין יד תינוק ליד גדול. ולדינא כתבו <b>הבינת אדם</b> [כג] <b>והחתם</b> <b>סופר</b> [קעט] שבכל פתיחה הגדולה מרוחב אצבע טמאה. <b>הערוך לנר</b> תירץ שנפקא מינה לאשה שכבר טמאה בטומאת נדה מחמת דם שראתה קודם הלידה, וכשהוציא העובר ידו בתוך ימי הטומאה אינה נטמאת מחמת הדם, ככל נדה שראתה באמצע ז' הימים, ורק משום יולדת מוסיפים על טומאתה וטמאה ז' ימים מיום הוצאת היד. 
(218) <b>הרא''ה</b> [בדק הבית ז, ו ד"ה הוציא] כתב שלא רק במוציא יד טימאו רבנן, אלא הוא הדין לשאר האברים כגון המוציא רגל, שהחשיבו רבנן לידת אבר אחד ללידה מדבריהם. <b>הרשב''א</b> [משמרת הבית, שם] חולק וסובר שדווקא ביד טימאו רבנן, ולצורך כך כתבה הגמרא אסמכתא מהפסוק "ויהי בלדתה ויתן יד", להשמיענו שרק ביד נאמר דין זה. <b>בסדרי טהרה</b> [יו"ד קצד כז ד"ה כתב בספר] הביא <b>מהכרתי ופליתי</b> שלחומרא מונים את ימי הטוהר משעת הוצאת היד, ויפחתו מספר הימים שבין הוצאת היד ללידה ממנין ימי הטוהר. הסד"ט עצמו חולק וסובר שלענין ימי טוהר דינה ככל יולדת, ומונים הימים משעת לידת כל הולד. ויסוד מחלוקתם הוא בגדר דין סוגייתנו, שהפליתי סבר שרבנן החשיבו לידת יד כלידה גמורה, ואם כן גם מנין ימי הטוהר התחיל מדרבנן באותה שעה, והסד"ט פירש שחידשו רבנן שדי בלידת אבר כדי לטמא ואפילו בלא לידה גמורה, ואם כן גם לדבריהם חלה הלידה הגמורה שקובעת לדין ימי טוהר רק ביציאת רובו. וראה <b>בריטב''א</b> ד"ה 'ואינה חוששת' שמשמע מדבריו כסדרי טהרה, ובספר <b>שלמי</b> <b>יוסף</b> [פח] שכתב נפקא מינה ממחלוקת זו לענין ולד שהוציא ידו, הכניסה, וחזר והוציאה לאחר כמה ימים, האם תטמא י"ד יום מההוצאה השניה. עוד יש לדון בהוציא רוב ידו ולא את כולה, האם יהא דינו כולד שלם שדי ביציאת רובו. 
(219) <b>הערוך</b> [ערך אנתרופי] <b>והתוי''ט</b> [יבמות ח ו] בשם ספר <b>התשבי</b>, פירשו שהוא מלשון יוונית, אנדרו - זכר, גינוס - נקבה. נחלקו התנאים [שבת קלד, ב יבמות פא, א, פג, א] במהותו, יש אומרים שהוא ספק זכר ספק נקבה, ויש אומרים שהוא בריה בפני עצמו. ונחלקו הראשונים מהי הכוונה שהוא בריה לעצמו, <b>הרמב''ן</b> [יבמות, קונטרס אחרון] מפרש שאיננו זכר לגמרי וגם אינו נקבה, אלא הוא מין שלישי בפני עצמו. <b>התוס'</b> [ד"ה אמר רב נחמן] מפרשים שגם לשיטה זו הוא ספק זכר ספק נקבה, ובהערות הבאות יבואר בהרחבה. שיטה שלישית כתבו <b>התוס' ביבמות</b> [ד"ה בריה], שהוא מקצת זכר ומקצת נקבה. 
(220) יסוד תירוץ הגמרא הוא מהמבואר לעיל כז, א "אמר מר אין אשה מתעברת וחוזרת ומתעברת", ולכן בהכרח שנוצרו התאומים באותה ביאה, והיה מקום לסבור שיגלה מין האחד על חבירו. הקשו <b>התוס' הרא''ש והרשב''א</b> שתירוץ הגמרא שייך רק לגבי טומטום שספיקו הוא ספק במציאות, שאין ידוע מהם הסימנים שנמצאים מתחת לקרום העור המכסה. אבל באנדרוגינוס שהמציאות ברורה שיש לו גם סימני זכר וגם סימני נקבה, וספיקו הוא ספק בדין שלא הכריעו חכמים מהו מינו על פי ההלכה, מה שייך שיכריע הזכר שנולד עמו ספק זה. ותירצו, כיון שתירץ מדוע נכתב טומטום, מעתה אפשר לומר שאגב כתבו גם אנדרוגינוס אף על פי שאין בו חידוש. 
(221) במשנה לעיל [כד, ב] מצינו "המפלת סנדל תשב לזכר ולנקבה", וביארה <b>הגמרא</b> [כה, ב] שחידשה המשנה שהמפלת זכר וסנדל חוששים שמא הסנדל נקבה, ולא מגלה הזכר על הסנדל שגם הוא זכר משום ששמא הזריעו שניהם בבת אחת. והקשו <b>התוס'</b> [שם, ד"ה קמ"ל] מדוע הוצרכה משנתנו לחדש פעם נוספת, את מה שכבר נתבאר במשנה הקודמת. 
(222) כן פירש <b>רש''י</b> [ד"ה אין חייבים] שמשום הספק מהו מינם אין ידוע אם נטמאו. והוסיף שאי אפשר לחייבם מספק להביא קרבן, שלצד שפטורים יהיה זה חולין בעזרה. והקשה <b>הערול''נ</b> שבהמשך דברי רב מבואר שגם אם יהיו טמאים בודאי על ידי ראית אודם ולובן כאחד פטורים מקרבן, שדין קרבן נאמר רק במי שיודע טומאתו, ואם כן מתורת ודאי הוא שפטורים מקרבן ולא רק משום ספק חולין בעזרה. וקושיה זו יש להקשות גם בדעת <b>הרמב''ם</b> שכתב [משכב ומושב א, ז] "טומטום ואנדרוגינוס טומאתן בספק לפיכך אין חייבין עליהן על טומאת מקדש וקדשיו", מבואר גם בדבריו כפירוש רש"י שהפטור מקרבן הוא משום הספק אם נטמאו. 
(223) <b>התוס'</b> [ד"ה אמר רב נחמן] הוכיחו מדברי רב אלו הסובר שאנדרוגינוס אינו מין שלישי, אלא הוא ספק זכר ספק נקבה. שאם היה הוא מין שלישי לא היה מטמא לא בלובן ולא באודם, שטומאות אלו נאמרו לזכר או לנקבה, והוא אינו בכללם. והקשו שבגמרא ביבמות [פג א] סובר רב שאנדרוגינוס הוא בריה בפני עצמו. ותירצו, ש'בריה' אין הכוונה למין שלישי, אלא ביאר רב שאין הספק באנדרוגינוס תלוי במציאות שאין ידוע מהו מין האדרוגינוס שלפנינו, אלא הספק הוא ספק דיני, שאין ידוע מהי ההלכה במקרה שישנם סימני זכר ונקבה איזה מהם הוא הקובע. ולפי זה נמצא שכל האנדרוגינוסים מינם שווה, ואם יקדש אנדרוגינוס את חבירו ודאי הוא שלא חלו הקידושין, שאי אפשר שיהא אחד זכר והשני נקבה. ושונה דינו מטומטום שקידש חבירו שחלו הקידושים מספק, שאפשר שלאחד יש סימני זכר ולשני סימני נקבה. 
(224) <b>בערוך לנר</b> הסתפק בדין טומטום שראה לובן ונכנס לעזרה, ואחר שיצא נקרע ונמצא זכר האם חייב קרבן, כיון שמעתה אין יותר ספק והוברר למפרע שנכנס בטומאה. ונראה שיסוד הספק הוא בגדר גזיה"כ שפטרה טומטום גם כשראה לובן ואודם כאחת, שאפשר שנאמר כאן פטור בטומטום בלא קשר לספק, שהרי כשראה לובן ואודם אין ספק בטומאתו, ואם כן הוא הדין כשנקרע. ואפשר שנתחדש שלא אומרים ממה נפשך, ומאחר שכל טומאה בפני עצמה ספק היא ואין בה כדי לחייב אין מצרפים ב' טומאות נפרדות לומר ודאי נטמא, ולצד זה לאחר שנקרע ואפשר לחייבו מדין זכר בלבד חייב. ואם נאמר כצד השני שיסוד הפטור הוא מחמת הספק וגזירת הכתוב היא שלא נאמר ממה נפשך, אפשר לישב את קושית הערול"נ שהובאה בהערה לעיל על <b>רש''י</b> [ד"ה אין] <b>והרמב''ם</b> שפטרהו משום ספק חולין בעזרה, והקשה הערול"נ שגם בודאי טומאה פטור. ולצד זה ניחא שהרי יסוד הפטור הוא משום הספק ובגזירת הכתוב רק נתחדש שאין מצרפים ב' טומאות, אבל אם היה אפשר לחייבו רק משום צד אחד היה מתחייב. 
(225) כן פירשו <b>התוס'</b> [ד"ה הוה], שכלי מתכות שנקטה הגמרא אינו בדווקא אלא הוא הדין שאר כלים היו מתמעטים. ומה שהזכירו דווקא כלי מתכות הוא בכדי לחדש שאפילו בכלי מתכות שטומאתם חמורה וכשנוגעת חרב במת נהית כמותו, היה מקום לטעות ולפטור משילוח. 
(226) בביאור דחית הגמרא כיצד משמע מ'זכר ונקבה' לרבות כלים יותר מאשר 'אדם' שממעט כלים, כתב <b>רש''י</b> [ד"ה הוה אמינא] שמשינוי הלשון שהאריכה התורה שלא כהרגלה ופירטה זכר ונקבה משמע שישנו ריבוי, והיו מעמידים ריבוי זה על כלים אפילו שאינם נכללים במשמעות הפסוק. 
(227) <b>רש''י ותוס'</b> [ד"ה עד] פירשו שמשמעות הפסוק היא לרבות שדין שילוח נוהג בכל במי שיש בו הדין שנוהג בכל הטמאים מזכר עד נקבה, דהיינו טהרה במקווה ששווה לשניהם. ויצאו מכלל הריבוי כלי חרס שאין להם טהרה. וא"ת אחרי שמדרשה זו נתרבו כל הכלים שנטהרים במקוה אין צורך יותר לרבותם מהפסוק 'כל טמא לנפש' שהביאה הגמרא לעיל, תירצו התוס' <b>שהגמרא בפסחים</b> דרשה פסוק זה לדרשות אחרות. 
(228) <b>התוס'</b> [ד"ה אי הכי] דייקו את לשון הגמרא שכתבה "אי הכי", שרק מחמת התירוץ הקודם קשה קושיה זו. ולכן פירשו שרק אחד הדרשה מ"עד" שנכללים בפסוק מ'זכר עד נקבה' כל הטומאות שיש להם טהרה במקוה, ונכללו גם שרץ וטמא מת שגם מהם מועילה טבילה להטהר, הוקשה לגמרא, כיון שנכללים בתוך הפסוק מ'זכר עד נקבה' יכללו גם במיעוט. אולם <b>מרש''י</b> [ד"ה אי הכי] שכתב "לעיל קאי", מבואר שחולק וסובר שאין שייכות בין קושיה זו לתירוץ הקודם. 
(229) <b>החזו''א</b> [יו"ד קטז ז, זבים ב ט] ביאר שהגמרא שהקשתה שגם כשנגעו טומטום ואנדרוגינוס בשרץ יטמא מת יפטרו משילוח סברה שמיעוט הפסוק הוא בדין שילוח, שאף על פי שחלה הטומאה על הטומטום כעל שאר הזכרים והנקבות מכל מקום פטור מקרבן. אולם במסקנת הגמרא שרק בטומאת נדה וזיבה שונים טומטום ואנדרוגינוס אפשר שהוא מיעוט בדין הטומאה, שלא חלה בהם הטומאה ברמה שחלה על זכרים ונקבות ודאים ולכן פטורים מקרבן, ומסיבה זו בטומאת שרץ וטמא מת שאינם שונים וחלה גם בהם בחומרה הרגילה מחויבים גם הם בקרבן. והוסיף החזו"א שנפקא מינה מנידון הגמרא גם לאדם אחר שנגעו בו הטומטום והאנדרוגינוס לאחר שנטמאו, שלסברת הגמרא בקושיתה שהטומאה שחלה בהם היא רגילה, אם כן יטמאו את הנוגע בהם ויחויב בשילוח מאחר והוא זכר ודאי. אבל למסקנת הגמרא שהטומאה שחלה בהם היא קלושה, אם כן גם הנוגע בהם יפטר משילוח שלא יהא המקבל חמור מהמקור. וראה <b>בערוך</b> <b>לנר</b> [עמוד א, ד"ה את התרומה] שהיה פשוט לו שהנוגע בטומטום דינו כטומטום עצמו, והקשה מכח סברתו על הגמרא בשבועות [יז א], ולביאור החזו"א בקושית הגמרא, מיושבת קושיתו. 
(230) כן פירשו <b>רש''י ותוס'</b>, שהמיעוט הוא מיתור 'ה' ו'אם'. וביאר <b>הערוך לנר</b> שלמדה הגמרא שהמיעוט הוא מהיתור ולא ממשמעות 'זכר ונקבה', מכך שחזרה הברייתא וכתבה שוב 'הזכר' לגבי המיעוט מנקבה. ופירשה הגמרא כפילות זו, שעיקר המיעוט הוא מ'ה' הידיעה שבזכר שמשמע ממנו למעט מי שאינו ידוע. ולכן גם יתור 'אם' שנאמר בנקבה דורשים בדומה למיעוט הקודם, ומצריכים נקבה ידועה. 
(231) בהערות הקודמות הובאה מחלוקת התנאים מהי מהותו של האנדורגינוס, האם הוא ספק זכר וספק נקבה, או שהוא מין שלישי לעצמו, ולכאורה סוגייתנו אינה מתפרשת לשני הצדדים, שהרי אם מין לעצמו הוא אין צורך לדרשה מהפסוק למעטו מדין זכר ונקבה, שהרי בעצמותו אינו בכלל מינים אלו. וגם אם נאמר שסברה סוגייתנו שהוא ספק זכר או נקבה, עדיין יוקשה, מדוע נצרכים ב' פסוקים נפרדים למעטו מכלל זכר ולמעטו מכלל נקבה, והרי כלפי שמיא גליא מהו, וא"צ למעטו מדרשה שאינו בה. ותירצו <b>התוס'</b> [ד"ה הא] שאם היה מתמעט רק מזכר היה אפשר לומר שאף על פי שזכר הוא כיון שמשונה היא משאר זכרים דינו כנקבה, ולכן נצרך פסוק נוסף למעטו גם מפרשת נקבה. 
(232) כן פירש <b>רש''י</b> [ד"ה אין], והוסיף שמדובר שילדתם בחודש השביעי ואחד נגמרה צורתו וחי והשני שלא נגמרה צורתו הוא נפל. וביאר <b>המהרש''א</b> שבדווקא נקט רש"י מקרה זה משום שאם היו נולדים לתשיעי מודה גם שמואל שראש הנפל פוטר, שלכולי עלמא אין צורך שיהא לולד חיות בפועל כדי שיפטור ראשו, והנולד בחודש התשיעי שצורתו שלמה וראויה לחיים פוטר ראשו גם כשנולד מת. וכדבריו משמע מרש"י בבכורות מו, ב ד"ה אין. ומקור חידוש זה הוא <b>מהמשנה בבכורות</b> [מו א] שכתבה שנפל בן ט' חודשים שהוציא ראשו פטר את הרחם, ובגמרא [שם, מו ב] מבואר שמדין זה שבמשנה אין להקשות על שמואל, שמודה גם הוא בבן ט'. אולם <b>בחידודי הלכות</b> חולק על המהרש"א וסובר שאין חילוק בין בן ט' לבן ח', ובכל גיל אם אינו חי אין לידת הראש נחשבת ללידה. <b>באחיעזר</b> [ג, סד, ב] הוסיף שבגמרא בבכורות [שם] מבואר שטעמו של שמואל הוא שצריך שתהא "נשמת רוח חיים באפיו", הרי שנצרכת חיות בפועל. וראה עוד מה שהקשה לפי זה סתירה בדברי שמואל, <b>ובמרחשת</b> [א, מו, י] שתירץ קושיה זו. 
(233) נחלקו הראשונים האם לרבי יוחנן שקול לגמרי ראש מחותך למחובר, <b>הרשב''א</b> [תורת הבית ז ו] סובר ששקולים הם. <b>הרמב''ם</b> [איסו"ב י ו] חולק וסובר שבראש מחובר מספיק שיצא רובו וכמבואר בהמשך סוגייתנו, מה שאין כן ראש מחותך צריך שיצא כולו. ונחלקו האחרונים מהו מקורו של הרמב"ם לחילוק זה, <b>הבית יוסף</b> [יו"ד קצד י] כתב שחילק הרמב"ם כן מסברא כדי לא להרבות את מחלוקת רבי יוחנן ורבי אלעזר, <b>ובחידודי הלכות ובערוך</b> <b>לנר</b> הביאו מקור לחילוק זה מדברי הגמרא. ונראה שנחלקו הרמב"ם והרשב"א בגדר דין לידת הראש כולו, שהרמב"ם [שם] כתב "שאם יצא הראש הרי זה כרובו", הרי שאין הראש שיעור לעצמו מהלכה למשה מסיני אלא מפני חשיבתו נחשב כרוב ומועיל מדין רובו ככולו. ומהרשב"א נראה שסבר שרוב ראש הוא שיעור בפני עצמו לענין דין לידה, ומודה הרמב"ם לרשב"א בראש מחובר, ולכן מספיק בו רוב הראש. בעיקר גדרי לידת ראש ראה מה שכתב <b>באבני נזר</b> [יו"ד שצא]. 
(234) <b>הריטב''א</b> ביאר את תירוץ הגמרא באופן אחר, שפירוש המשנה הוא שיצא אפילו מחותך ואין צריך לומר כשיצא רק מסורס מועיל הרוב להחשיבו לילוד, ומפרשים מחותך בדומה לשלם ששניהם מהופכים. 
(235) כן פירש <b>רש''י</b>, <b>הריטב''א</b> [ד"ה במאי] חולק ומפרש שקושית הגמרא אינה על הדין אלא על הלשון 'כתקנו' שנקט רבי יוסי, שאין משמע ממנו שמדובר במסורס. 
(236) כן פירשו <b>התוס'</b> [ד"ה ה"ג]. 
(237) כתב <b>הרמב''ן</b> ש'כתנאי' שאמר רב פפא הוא כלשון הראשון לעיל, שמחלוקת רבי יוחנן ורבי אלעזר היא במחותך, אבל ללישנא אחרינא שנחלקו בדינו של שמואל אי אפשר להעמיד את רבי יוחנן שסבר שבכל נפל אין הראש פוטר כתנא קמא שסבר כן רק במחותך. 
(238) כן כתבו <b>הרמב''ן והרשב''א</b> לפירוש <b>רש''י</b> להלן, אבל לפירוש <b>התוס'</b> [ד"ה מכלל] כתב <b>הריטב''א</b> שרב זביד בא לחלוק ולומר שאין מחלוקת תנא קמא ורבי יוסי קשורה למחלוקת רבי יוחנן ורבי אלעזר, ובהערות הסמוכות יבואר בהרחבה. 
(239) <b>המהרש''א</b> [ברש"י ד"ה מאי קאמר] פירש שקושיה זו שונה מקושית הגמרא לעיל 'מאי קאמר', ששם הוקשה לגמרא מכח סברא שגם בלא דין רובו ככולו מסתבר שביציאת הרוב לבדו נחשב לילוד וגם בלא שיגרור אחריו את המיעוט, וקושית רב זביד היא רק מכח הדין רובו ככולו שבמחותך אין הרוב מחשיבו לילוד קשה רק שמדין רוב יחשב כולו בחוץ. <b>הריטב''א</b> [ד"ה במאי] הביא בשם יש מפרשים שפירשו גם את קושית הגמרא הראשונה מדין רוב, וזהה קושיה זו לקושית רב זביד. 
(240) לפירוש רב פפא נחלקו תנא קמא ורב יוסי בשני נקודות. א. לתנא קמא מועילה יציאת הראש במחותך, ולרבי יוסי צריך גם רוב. ב. לתנא קמא מועילה יציאת הרוב במחותך שהוא מסורס, ולרבי יוסי צריך שיצא גם הראש. וביאר <b>רש''י</b> [ד"ה מכלל] שהוכרח רב פפא לפרש כן משום שמפשטות לשונו של רבי יוסי משמע שבא להוסיף על דברי תנא קמא, ולומר שלא די שיצא רובו כתקנו אלא צריך שיצא גם ראשו. ורב זביד שהוקשה לו לפרש שלא יועיל רוב לרבי יוסי במחותך ומסורס, נדחק בלשון הברייתא ופירש שדברי רבי יוסי אינם נסובים על עיקר דברי תנא קמא, אלא על הדיוק שמשמע מדבריו שבמחותך מועילה יציאת ראש, ועל דין זה בלבד חולק רבי יוסי שרק לשלם יש חשיבות בראש ולא למחותך. 
(241) <b>הרמב''ן</b> פירש שאין צריך שיחיה ממש אלא שיהא שלם וכצורת ולד חי. וכן משמע גם <b>מרש''י</b> [ד"ה אלא]. 
(242) כן פירש <b>רש''י</b>, <b>התוס'</b> חולקים על כל פירושו בדברי רב זביד ומבארים שהוקשה לרב זביד שמלשונו של רבי יוסי משמע שבא להקל, ולכן פירש שמודים כולם שמועילה יצירת הראש במחותך, וכל מחלוקת תנא קמא ורבי יוסי היא האם צריך ראש שלם או די ברוב הראש. <b>ובחידודי הלכות</b> דייק לפירוש התוס' שבולד שלם מודה גם תנא קמא שדי ברוב הראש, ונחלקו רק בולד מחותך. וכתב שכפירוש זה סובר גם <b>הרמב''ם</b> [איסו"ב י, ו] שפסק שבולד שלם מועיל רוב הראש, ובמחותך צריך ראש שלם וכשיטת תנא קמא לפירוש התוס'. פירוש שלישי הביאו התוס' <b>מהר''ח</b>. וראה עוד בשיטת הר"ח לעיל כו א בתוס' ד"ה 'סנדל'. 
(243) כן פירש <b>רש''י בבכורות</b> [מו, ב], <b>הרמב''ם</b> [איסו"ב י ו] כתב שכשתצא רוב הפדחת הרי הוא ילוד ואין צריך פדחת שלמה. וביאר <b>הבית יוסף</b> [יו"ד קצד, י] שהרמב"ם פירש שראש אינו כולל את כל הגולגולת אלא רק את המצח עד העינים, ולכן אם נצריך שיצא המצח כולו אין זה רוב הראש אלא כולו, ואם כן מרבי יוסי שכתב שדי ברוב הראש מוכח שדי ברוב הפדחת. 
(244) דהיינו גובה הראש אצל העורף SBרש"יSE. 
(245) כן ציין <b>רש''י</b>, <b>הרמב''ם</b> [בפירוש המשנה] ביאר שמשום ספק יולדת זכר צריכה לטבול ביום הארבעים וכסוברים טבילה בזמנה מצווה. <b>ובסדרי טהרה</b> [קצד כא] הקשה עליו מהגמרא להלן ל א שכתבה טעם אחר להזכרת זכר במשנה, ועוד האריך שם בקושיות רבות, וראה בהגהות <b>הרש''ש</b> שהקשה גם כן חלק מהקושיות. 
(246) הרמב"ן הקשה מהברייתא המובאת בתחילת הפרק [כא א] שכתבה שהפילה ואינה יודעת מה, מביאה קרבן ואינו נאכל. ותירץ, שצריך להעמיד הברייתא שם כשלא הוחזקה מעוברת וכתירוץ הגמרא בהמשך סוגייתנו. וראה עוד מה שכתבנו שם בהערות. 
(247) בשו"ת <b>חתם סופר</b> [יו"ד רצט] נשאל בענין אשה שהפילה ביום כיפור ומחמת טרדת היום לא הבחינו בנפל אם היה בו שפיר, ובשנה שאחר כך ילדה בן קיימא, האם חייב הולד השני בפדיון. ורצה השואל לפוטרו משום המובא בסוגייתנו שרוב נשים יולדות ולד מעליא. והשיב החת"ס שרוב זה רוב גרוע הוא, שאף על פי שרוב המתעברות יולדות מכל מקום רוב המתעברות בן קיימא אינן מפילות, ואין לנו בין הנפלים רוב ולדות. וראה שם שהאריך בביאור סוגייתנו, ובתנאים הנדרשים כדי לסמוך על רוב זה. 
(248) <b>הנודע ביהודה</b> [תנינא יו"ד קפח] ביאר שחזקת מעוברת היא אחר שלשה חודשים שאז ניכר העיבור, וכמבואר לעיל ח, ב. אולם <b>החתם</b> <b>סופר</b> [יו"ד רצט] סובר שלא די בזה, ורק לאחר שיפסוק ממנה אורח הנשים ויהיו בה שאר הסימנים שעל ידם מוחזקת למעוברת בשכנותיה יש בה את הרוב שהפילה ולד גמור. 
(249) <b>רש''י</b> [ד"ה מטנפות] ביאר שהטנוף הוא יום אחד קודם הלידה, וצריך אם כן לומר שלא שהתה הבהמה בחוץ זמן ממושך שאל"כ מנין לנו שלא טינפה, וכן פירשו <b>התוס'</b>. <b>הריטב''א</b> הוסיף שצריך שתחזור הבהמה בתוך הזמן שאם היתה מטנפת היו נכרים השיריים. <b>הרמב''ם</b> [בכורות ד יג] פסק שבהמה שיצאה מלאה ובאה ריקנית הנולד אחר כך הוא ספק בכור, וסתם ולא חילק כמה זמן עבר בין יציאתה לשובה, ובחידודי הלכות תמה על השמטה זו. ותירץ <b>הערוך לנר</b> שמחמת שלא קצבה הגמרא הזמן שבו ניכר הטינוף לא יכל הרמב"ם לקובעו להלכה. 
(250) <b>הריטב''א</b> העיר על כך שבברייתא שעוסקת באשה טועה מדובר ששבה אחרי יותר מחודשיים, ובבהמה מדובר ששבה באותו היום, וב' הברייתות סתמו ולא פירשו זמן החזרה. ותירץ, שבסתם משמע ששבה מיד, והברייתא של אשה שסתמה הוא משום שהדבר מוכח מעצם דין הברייתא שכתבה שמטבילין אותה צ"ה טבילות מחמת שישנם ספיקות רבים באשה זו וכפי שיבואר להלן, ואין אפשרות שיהיו לספיקות מרובים כ"כ אם לא שזמן רב אינה לפנינו. 
(251) <b>הרמב''ן</b> ביאר שמדובר שאומרת האשה שראתה דם שלא בשעת לידה ואינה זוכרת מתי היתה ראיתה, ולכן חוששים שמא היה הדם בימי זיבה. אבל בלא שתאמר שראתה דם לא חוששים שמא נטמאה בזיבה, שאל"כ יהיו כל הקטנות והשוטות בחזקת טמאות שהרי אינן יודעות זמני ראיותיהן, וע"כ שבלא סיבה המעוררת ספק לא מסתפקים. <b>הרשב''א</b> כתב שבברייתא לא נרמז שאמרה האשה שראתה דם, ומשמע מהסתימות שבכל טועה חוששים שמא נטמאה בזיבה. ומה שהקשה הרמב"ן ששוטה וקטנה אין חוששים להן, תירץ הרשב"א שהיינו משום שהן בחזקת טהרה ולא ראינו בהן טעות ברורה, אבל יולדת שודאי נטמאה בטומאת לידה ולא יודעת מתי, חוששים שמא נטמאה גם בזיבה. וראה בריטב"א שהביא דברי הרשב"א ופירשם. 
(252) <b>התוס' והרמב''ן</b> הקשו כיצד סבר רבי יוסי ברבי יהודה להקשות מהברייתא, והרי דחייתו של רבין מוכחת מכך שמטבילין אותה צ"ה טבילות, ורק משום הספק שמא הרחיקה לידתה יש מקום לטבילות אלו וכפי שיבואר בגמרא להלן. וכתב הרמב"ן שאגב חורפיה לא עיין ריבר"י ולא שם ליבו שקושיתו נדחית מהברייתא עצמה. והקשה <b>הר''ן</b> שתימא גדול לומר שיטעה ריבר"י בטעות גלויה שכזו. ולכן ביאר שאדרבה קושית ריבר"י נסתמכה על כך שחששה הברייאת שמא הרחיקה לידתה, וכל קושיתו היתה מסברת הבריות ולא מעיקר הדין, שכשם שלא נסתמכה הברייתא על כך שרוב הנשים מרגישות בלידתן, ויוכיח הרוב שרק עכשיו בשעת בואה ילדה, הוא הדין שאין לסמוך על הרוב להוכיח שילדה ולד גמור. 
(253) להבנת הקושיה וביאור הגמרא בברייתא יש להקדים בקצרה דיני טומאת נדה, זבה, ויולדת. דם הנדה, ודם הזבה. ודם היולדת בימי טומאתה ובימי טהרתה, כולו דם אחד הוא הבא מהרחם, ושינוי הדינים ביניהם הוא רק מחמת זמן הראיה. דם הראשון שרואה האשה מטמאה בנדה. דם שרואה מיום השמיני לראיה הראשונה ועד יום י"ח מטמאה בזיבה. בתום ימי הזיבה מתחילים שוב ימי הנדה, וכן חוזר חלילה כל ימיה. [<b>רמב''ם</b> איסו"ב ו]. 
<P><div align=center><img style="border: 0px solid ;float: top;  width:500; margin-top: 4px; margin-left: 4px; margin-right: 8px;"  src="../Pics/havruta_nida1.png"></div>

(254) <b>התוס'</b> הוכיחו מהגמרא בהמשך שכתבה שטובלת באותו ערב, שאין הכוונה שראתה ממש בתחילת הערב, שאחר שרואה לצורך מה תטבול. אלא הכוונה היא שראתה זמן מועט אחר תחילת הלילה, ומותרת היא לשמש עד אותו הזמן, ומה לא הזכירתו הברייתא הוא משום שמועט הוא. 
(255) <b>רש''י</b> [ד"ה ומשנינן] ביאר שמיום הל"ה והלאה אסורה גם היום האחרון של השבועות הטהורים, משום שחוששים שמא נעשית זבה שאינה נטהרת אלא בז' נקיים. ולדוגמא ביום האחרון של השבוע השביעי אסורה אפילו שהיתה טהורה בכל השבוע, שחוששים שמא ראית השבוע הרביעי היתה בטומאה והחלו ימי הנדה, ובתום ז' ימי הנדה החלו י"א ימי הזיבה, נמצא שבראיות השבוע השישי נטמאה בטומאת זיבה ואינה מותרת לשמש עד יום הראשון של השבוע התשיעי, וביום זה כבר חזרה וראתה. 
(256) מבואר בסוגייתנו שישנה מצווה לטבול ולטהר מיד ברגע הראשון ואפילו למי שאינו יכול להתנהג בפועל בטהרה, שהרי אשה זו אפילו שאסורה לשמש עד יום הל"ה טובלת בכל יום. <b>ובערוך לנר</b> נתקשה מהו המקור למצווה זו. וכתב שמצווה זו היא בכלל מנין הימים לטהרה, שהקפידה התורה על מספר ימים מסוים בין הטומאה לטהרה, ואף על פי שאין מעכב בדיעבד אם נתארכו הימים. ולפי זה חידש שבטומאות שיכול לטבול ולהטהר מיד כגון הנוגע בשרץ, יכול אם חפץ לעכב הטבילה ואינו מצווה להטהר מיד. 
(257) <b>רש''י</b> ביאר שביום הראשון טובלת מחשש שמא ילדה שבעה ימים קודם בואה, וביום בואה תמו ימי הטומאה, ושבוע הראשון עולה לה לז' נקיים. והקשה <b>המהר''ם</b> כיון שזבה טובלת ביום השביעי בבוקר היה עליה לטבול ביום האחרון של השבוע הראשון. ולכן שינה הגירסה ברש"י ל'ששה' במקום 'שבעה'. וראה מה שכתב <b>המהרש''א</b> לקיים גירסתינו. 
(258) בגמרא בהמשך [ל, א] יבואר מדוע בשבוע הראשון אינה טובלת ביום מחשש שמא ילדה זכר בזוב י"ד יום קודם בואה, ותמו ביום בואה ז' ימי הטומאה וז' ימי ספירת הזיבה. 
(259) <b>התוס'</b> [ד"ה בשבוע] העירו שימי השבוע השני אינם חופפים ללילות, שהרי בליל בואה לא טבלה ומתחיל מנין הלילות מהיום השני לבואה, נמצא שז' טבילות של שבוע ב' הם ו' בשבוע השני וא' בשלישי. משא"כ הטבילות שטובלת ביום מתחילה בהם ביום הראשון של השבוע השני לבואה, כדין זבה שטובלת ביום השביעי בבוקר. וביאר <b>המהרש''א</b> שכל הערת התוס' היא להבנת הגמרא שהאשה באה ביום, אולם למסקנה כפי שיבואר בהמשך שמדובר שבאה בלילה טובלת בליל בואה, וא"כ גם כל טבילות הלילה הן בתוך השבוע השני. 
(260) <b>בחידודי הלכות</b> הקשה שבמשנה במסכת ביצה [יז, ב] מצינו שאוסרים בית שמאי לטבול בשבת, ואם כן אשה זו טובלת רק בששת ימי החול ונגרעו ג' טבילות ממנין ל"ה טבילות. ותירץ <b>הפני יהושע</b> [ביצה, שם] שטעם האיסור לטבול בשבת הוא משום שנראה כמתקן, שקודם הטבילה היה טמא ואסור בטהרות ולאחריה תיקן גופו ומותר בהם, ולכן באשה זו שאסורה לשמש גם אחר הטבילה ולא הועילה לה הטבילה מאומה מותרת הטבילה גם בשבת. וכדבריו כתב גם כן <b>בערוך לנר</b>. 
(261) <b>רש''י</b> ד"ה [טבילה] הקשה מדוע הוצרכה הגמרא להעמיד שבאה בבין השמשות והרי די להעמיד שבאה בלילה, שמטבילים אותה בליל בואה ולא משנה באיזו שעה, ואין עולה הטבילה למנין צ"ד משום החשש שמא ילדה בתחילת הלילה קודם בואה. ותירץ, שאף על פי שלקושיה המפורשת בגמרא אין חילוק באיזה שעה בלילה באה, מכל מקום הוקשה לגמרא קושיה נוספת, שבברייתא נאמר שעברו עליה ג' שבועות טהורין, ואם באה באמצע היממה מנין לנו שיום בואה היה בטהרה. ולצורך קושיה זו העמידה הגמרא שבאה בבין השמשות, שאם שייך הוא ליום הקודם הרי ידוע לנו שהיתה כל היממה הראשונה בטהרה. <b>הרשב''א</b> הקשה על תירוץ זה שאין דרך הגמרא ליישב קושיות שלא הוזכרו. וראה <b>בריטב''א</b> תירוץ נוסף על קושית רש"י. 
(262) <b>רש''י</b> [ד"ה כדאמר] הקשה שלפי תירוץ הגמרא בדברי ב"ש שמדובר שבאה בלילה ונוספה עוד טבילה אחת קודם השבוע הראשון, נמצא שטובלת לב"ה כ"ט טבילות ולא כ"ח. ותירץ, שבגמרא בהמשך מבואר שלא מנו טבילות שטובלת רק פעם אחת בשבוע, ולכן לא נמנתה טבילה זו שהיא היחידה בשבוע שלפני בואה. והקשו <b>התוס'</b> שהרי ב"ש מנו טבילה זו אפילו שהיא היחידה באותו שבוע, ואם כן היה גם לב"ה למנותה. והביאו שרש"י בתשובותיו תירץ שהשבוע הראשון מתחיל בליל בואה שהרי טובלת בו, ואם כן צריכה גם לטבול בלילה הראשון של השבוע השלישי מחשש שמא ילדה נקבה בבין השמשות שהוא לילה ונגמרו ימי הטומאה בסוף השבוע השני, וטבילתה בלילה שאחר כך שהוא תחילת שבוע ג'. וטבילה זו לא מנו ב"ה משום שהיא היחידה בלילות שבוע ג'. מה שאין כן לב"ש שטובלת בכל הלילות עד יום פ' נמנתה גם טבילה זו. וראה <b>ברמב''ן</b> שיישב את תירוץ רש"י, והביא תירוצים נוספים. 
(263) הקשה <b>רש''י</b> [בד"ה האי שבוע] שגם בשבוע הז' והט' והי"א ישנו חשש זה, ונוסיף לב"ה עוד כ"א טבילות. ותירץ על פי הגמרא בסמוך שכתבה שלא מנו ב"ה אלא את טבילותיה עד יום הל"ה שבו מותרת לשמש, ולא התיחסו ב"ה לאותה התקופה שדיברו בה בית שמאי, ואה"נ שבזמן שטובלת צ"ה לב"ש טובלת יותר מל"ה לב"ה. <b>התוס'</b> [ד"ה והאיכא] הביאו בשם <b>ר''ח</b> שגרס בגמרא עצמה את קושית רש"י ותירוצו. 
(264) הקשה <b>הרמב''ן</b> שמאחר ונמנה גם השבוע הי"ג נוספו אם כן עוד טבילות על מנין הצ"ה, שהרי בשבוע הי"ב שהיה בטומאה יש לחשוש בכל אחד משלשת הימים הראשונים SBשהם יום הע"ח-פ' לבואהSE שמא בהם נגמרו ימי הטוהר והתחילו ימי הנדה, ואם כן בד' הימים הראשונים של השבוע הי"ג צריכה לטבול מחשש שמא בהם נגמרו ז' ימ טומאת נדה. ותירץ, שאף על פי שהוזכר שבוע זה בברייתא מנין הטבילות מתייחס רק לפ' הימים ששייכת בהם טומאת לידה. 
(265) מה שהעמיד התנא שבעשרת השבועות האלו היה אחד טמא ואחד טהור ולא העמיד כולם בטומאה או בטהרה ויהא די בי"ב שבועות, ביאר <b>הרמב''ן</b> שהוצרך הדבר ללמדינו היכי תימצי שבו תהיה אסורה לשמש עד יום ל"ה ולא יועילו לה כל הטבילות הרבות שטבלה. 
(266) <b>הרמב''ן</b> [ד"ה "כגון שבאת"] ביאר שקושיה זו קשה רק משום שהעמידה הגמרא לעיל שמדובר שבאה בבין השמשות ולכן אפשר שעברו עליה ז' נקיים שמנתנה לפנינו, אבל אם היה מדובר שבאה מאוחר יותר ולא היה היום הראשון בנקיות לפנינו אין מקום להקשות שתטבול ביום השביעי, שהרי לא השלימה מנין ז' נקיים. וכפירשו מבואר גם <b>ברש''י</b> [ד"ה סוף שבוע]. 
(267) הקשה <b>המהרש''ל</b> [ברש"י ד"ה טבילה] מדוע הוצרכה הגמרא לעיל להעמיד שבאה בבין השמשות כדי להשלים מנין צ"ה טבילות, הרי אפשר לומר שהטבילה הנוספת היא ביום השביעי והחשיבו גם טבילה אחת בשבוע, ותתרץ קושית הגמרא כאן את הקושיה לעיל ואין צורך בשני התירוצים. <b>המהרש''א</b> תמה על קושיה זו שהרי רק מפני שהעמידה הגמרא שבאה בבין השמשות ישנו צד להטבילה ביום השביעי וכמו שביארנו בהערה הקודמת, ואם באה ביום אינה טובלת ביום הז' ולא בליל א' וחסרה טבילה אחת. 
(268) הקשו <b>התוס'</b> [ד"ה יומא] שהרי כבר כתבה הגמרא שלא מונים טבילה אחת בשבוע, ומטעם זה לא נמנתה טבילת שומרת יום כנגד יום שיחידה היא. ותירצו, שגם ביום השני ישנו חשש זה שאולי ראתה ביום בואה בבין השמשות קודם שבאה לפנינו. עוד תירצו, שבכל יום מהשבוע הראשון טובלת גם ביום, שהרי ימי טומאת לידה אינם עולים לה, ויש לחשוש בכל יום אולי בו נגמרו ימי הטומאה והחל יום ספירת הזיבה. 
(269) <b>רש''י</b> [ד"ה ליום מ] ביאר שהוא יום המ' מטבילתה, וכוונתו היא שיש להקשות מנין נדע מתי התחיל ההריון כדי שנוכל למנות מיום זה ארבעים יום. ולכן ביאר שמנין הימים מתחיל מהטבילה שקודם לה ודאי לא התחיל ההריון, שהרי ביום שראתה דם ודאי לא היתה מעוברת, שמעוברת מסולקת מדמים, ומיום הראיה עד הטבילה אסורה לשמש, נמצא שהזמן המוקדם ביותר שאפשר שהתחיל בו ההריון הוא ביום הטבילה. <b>בסדרי טהרה</b> [יו"ד קצד ז] הביא <b>משו''ת</b> <b>שבות יעקב</b> שהקשה על רש"י מהגמרא לעיל ח, ב שכתבה שמעוברת מסולקת מדמים רק כשעברו ג' חודשים מתחילת ההריון, ואם כן אפשר שנתעברה וראתה בחודשיים הראשונים לעיבור, ומהו הכרח שהתחיל העיבור רק לאחר הטבילה. ותירץ <b>החת''ס</b> [שו"ת יו"ד קסט] שרוב הנשים מסולקות מדמים מיד בתחילת העיבור, והגמרא לעיל ח, ב שהצריכה שיעברו ג' חודשים הוא מפני שחששו למיעוט שמסתלקות מדמים רק אז, אבל במשנתנו סמכו על הרוב וקובעים על פיו את גיל ההריון. וראה עוד בחידושי החת"ס ט, א שביאר לפי זה את כל הסוגיא שם. 
(270) <b>הרע''א</b> הקשה מהו הצד שאין כאן ולד והרי פירש <b>רש''י</b> שהפילה שליא, ובגמרא לעיל כז, א נאמר "שאין שליא בלא ולד". ואין לומר שחוששים שמא אין הולד בן מ' יום ואין לו דין ולד, שבמקרה שלא שימשה שוב מיום הטבילה בודאי שלא נוצר אלא מהביאה שהיתה לפני מ' יום. ותירץ על פי דברי <b>הרשב''א</b> [תורת הבית ז, ו, כח, ב] שכתב שחוששים שמא לא נקלט הזרע עד יום השלישי מהביאה, והולד שנוצר בביאה שביום הטבילה הוא רק בן ל"ח יום. ולפי זה חידש שהמפלת ליום מ"ג אינה יושבת לנדה. וראה בדבריו עוד שהאריך לדון מדוע לא נסמוך על כך שרוב העוברים נקלטים ביום הראשון וניתן לה ימי טוהר של זכר. 
(271) <b>התוס'</b> [כז א ד"ה "חומר"] הקשו מאחר וישנם ב' צדדים להקל א. שילדה זכר ב. שלא ילדה ולד כלל, וכל האיסור הוא משום הצד שילדה נקבה, הרי זה ספק ספיקא שקיי"ל בכל התורה שהולכים בו להקל. ותירצו, כיון שאם היתה רואה בים ל"ד וביום מ"א וכל הצד לטמא הוא משום יולדת זכר. היה שייך גם שם להתיר משום ספק ספיקא, אולם ב' הספק ספיקא סותרים זה לזה, שברואה ל"ד ומ"א אומרים שילדה נקבה, וברואה ע"ד פ"א אומרים שילדה זכר, ובמקום סתרה בין ס"ס אחד לשני בטלים שניהם. 
(272) כן פירש <b>רש''י</b>. <b>הערוך</b> ביאר שהשקן סם המשלשל, ואם היו מעוברות היו מפילות. 
(273) <b>בערוך לנר</b> פירש שבדיקה זו היתה שונה מהראשונה, שבבדיקה של מלכת אלכסנדרוס הרגו את שתי השפחות ביום המ"א ומצאו זכר ונקבה שלמים. אולם בבדיקה שעשתה המלכה היוונית הרגו שפחה אחת ביום מ"א ומצאו זכר שלם, ואחר כך ביום פ"א הרגו את השניה ומצאו בה נקבה שלמה, ובהמשך הסוגיא יבואר מהי ההוכחה מבדיקה זו. 
(274) כתב <b>הריטב''א</b> שבהכרח שאחד מהנסיונות היה שיקרי, שהרי סותרת המציאות שהוכחה בדיקה אחת למה שהוכח בשניה. ומחמת כן לא סמכו התנאים על נסיונות אלו ונחלקו באיזה מהם היה השקר. 
(275) כן פירש <b>רש''י</b>. <b>התוס'</b> מבארים ש'אציל' הוא המרפק. וראה בתוס' בחולין [קו, ב ד"ה אמר רב] שהאריכו בביאור מחלוקתם עם רש"י. 
(276) נחלקו הפוסקים בנוסח ברכת 'אשר יצר', יש אומרים שיאמר 'שאם יפתח אחד מהם או יסתם אחד מהם אי אפשר להתקיים ולעמוד אפילו שעה אחת', והקשה <b>המהר''ם</b> <b>מרוטנבורג</b> [תשבץ קטן רטז] שיכול האדם לסתום פיו זמן רב ולחיות, ולכן השמיט את המילים 'שעה אחת' מנוסח הברכה. <b>הטור</b> [או"ח ו א] ישב את הנוסח 'שעה אחת' שהכוונה היא לרגע הלידה, וכמבואר בסוגתינו שביציאתו לאויר העולם נסתם הטבור הפתוח ונפתח פה הסתום 'שאלמלא כן אינו יכול לחיות אפילו שעה אחת'. וראה שם <b>בבית יוסף ובב''ח</b> [ב] <b>ובפרישה</b> שהאריכו בביאור תירוץ זה. 
(277) <b>המהרש''א</b> ביאר שהכוונה היא לנשמה, כמו שנאמר 'נר ד' נשמת אדם', ופירש <b>המהר''ל</b> [ביאורי אגדות] שהנשמה מוטבעת בגוף רק ביציאתו לאויר העולם, וברחם אמו הוא רק עליו ולא בתוכו. 
(278) <b>המהר''ל</b> [שם] ביאר שהאדם ער מפריעים טרדות הגוף לנשמה, אבל בשנתו כשתש כח הגוף מתעצמת הנשמה ורואה בחלום דברי נבואה. וכן הוא גם בעובר כשגופו ברחם אמו אינו פונה למאומה, הנשמה היא בתוקפה ורואה מסוף העולם עד סופו. <b>היעב''ץ</b> כתב שלפי שבאותם הימים שרוי בטובה ואינו מלוכלך בעוון לכן חזקה היא הנשמה ובכוחה לראות הכל. 
(279) <b>בשיחות מוסר</b> לגר"ח שמואלביץ [לד] עמד על כך שאיוב בשעת יסוריו כשמתו בניו ובנותיו והגיעו אליו יסורי שאול, לא ביקש רק שירפאהו הקב"ה ויחזירהו למצבו הקודם, אלא ביקש להגיע לשיא השלמות כעובר ברחם אמו שלומד כל התורה כולה בנקיות ובקדושה. ומכאן נלמד לכל תפילותיו של האדם שלא יבקש לשליש ולרביע אלא יתחנן תמיד לקבל את השלמות הגמורה. 
(280) <b>בחכמת בצלאל</b> נתקשה מה ראה ד' הטוב ללמד לאדם כל התורה קודם לידתו ולהשכיחה ממנו ביציאתו, ומה תועלת יש מלימוד זה שלא נשאר בידו ממנו מאומה. והביא לתרץ בשם <b>הגר''א</b> שהאדם הנמצא בעולם השפל לא יוכל להשיג את דברי התורה הקדושה, ולכן מלמדים אותו ברחם אמו בהיותו טהור, ואחר כך צריך רק להזכר במה שלמד, וזה אפשרי גם בעולם. <b>היעב''ץ</b> כתב שעל ידי שלומד ברחם קשה יותר ללמוד אחר כך ש"מגמר בעתיקא קשי מחדתא" [יומא כט א], ועי"ז מתרבה השכר "שלפום צערא אגרא". עוד תירץ שעל ידי שלומד מתקדש ואפילו מת בן יומו זוכה לחיי העולם הבא. וראה <b>בשיחות מוסר</b> לגר"ח שמואלביץ [קב] שהאריך בביאור הענין. 
(281) <b>המהרש''א</b> פירש על פי <b>הגמרא</b> <b>בסנהדרין</b> [צא, ב] יצר הרע מאימתי שולט באדם - משעת יציאה, שעל ידי ששוכח התורה שולט בו היצר. ובסנהדרין [שם] הקשה המהרש"א מהפסוק 'ויתרוצצו הבנים בקרבה' [בראשית כה כב] שדרשו רבותינו [כמובא ברש"י, שם] שהיה עשיו מפרכס לצאת בשעה שהיתה רבקה עוברת על פתח עבודה זרה, הרי ששלט בו היצה"ר ברחם אמו. ותירץ <b>הערוך</b> <b>לנר</b> שהיצר רק אינו שולט באדם עד שיצא, אבל קיים הוא בו כבר ברחם אמו, ודי היה בקיומו של היצר כדי לגרום לעשיו לפרכס ולצאת לע"ז. 
(282) הקשה <b>המהרש''א</b> מדוע הקדים הפסוק את יום המות ליום הלידה, ושלא כפי סדר היותם. ותירץ שמדובר בנשמה שמתגלגלת בגלגול שני, שקודם מתה מהגוף הראשון ואחר כך נולדה בשני. ובזה תירץ מדוע משבעים אותו, והרי מושבע ועומד מהר סיני, ולפירושו שמדובר בנשמת רשע שבאה לעולם בגלגול ניחא, שמאחר וכבר עברה נשמה בו על שבועתה הראשונה בהר סיני, צריך להשביע אותה מחדש. <b>בעיני שמואל</b> תירץ על קושיה זו שבהר סיני נשבעו רק הנשמות ובשעת הלידה נשבע גם הגוף. 
(283) רש"י ביאר שהכרח הגמרא שהפוסק עוסק בשבועה שבשעת הלידה ולא בשאר השבועות שנשבע במשך חייו, הוא משום שבגלל שלא נשבע לשקר אינו זכאי 'לעלות בהר ד", ורק אם הכוונה היא שקיים את השבועה שנשבע בשעת לידה להיות צדיק ולשמר הנשמה בטהרה, מובן שזכאי בעבור זה לשכר גדול כל כך. 
(284) <b>המהרש''א</b> ביאר על פי דרכו שסוגייתנו עוסקת בנשמה שבאה בגלגול, שאפילו כל העולם אומר לך צדיק אתה, היה בעיניך רשע שהרי אינך יודע מעשיך בגלגול הקודם. 
(285) כן פירש <b>המהרש''א</b>, והקשה בערוך לנר שאם כן ש'גוזי נדרך' פרושו קיימי הנדר, נמצא שגוזי פירשו קיום ולא נדר. ולכן פירש שכוונת הנביא השבע שבועה ועל ידי זה השליכי החטאים. 
(286) <b>בערוך לנר</b> הקשה שישנם פעמים שידוע גיל ההריון כגון שלא שימשה בג' החודשים האחרונים, וכפי שמצינו במשנה "המפלת ליום מ"' וכו' וביארו שם <b>רש''י והרמב''ם</b> [בפי' המשנה] כיצד יודעים גילו המדויק של הולד, ובמקרים אלו אפשר לאסור לשמש ביום התשעים. ותירץ שעל פי רוב אינה יודעת. <b>המגן</b> <b>אברהם</b> [או"ח ר"מ ה] הביא <b>מהזוהר</b> לאסור תשמיש ביום הצ' להריון, ולכאורה צ"ע כיצד יקיים הלכה זו והרי אינו יודע מתי הוא יום זה, וכמבואר בסוגייתנו. ולמבואר שרק על פי רוב אין ידוע אולם ישנם מקרים שיודעים ניחא, שעל מקרים אלו דיבר הזוהר. 
(287) פסוק זה עוסק בלידת האדם, שנאמר בפסוק שלפניו [תהילים קלט יג] 'כי אתה קנית כליותי תסכני בבטן אמי'. ובפסוק שאחריו [שם טו] 'אשר עשתי בסתר רקמתי בתחתיות ארץ', ודרשה מזה הגמרא לעיל שהולד דר בתחילה במדור התחתון. 
(288) <b>המהר''ל</b> [חידושי אגדות] ביאר ששני החילוקים שהזכירה הגמרא בין מעשי הקב"ה למעשי האדם משלמים הם זה את זה, שהאדם יכול לשתול זרעונים שלא יתערבו כלל, או לערב צבעים שיתערבו לגמרי ויהפכו לצבע אחד. אבל הקב"ה מערב ואינו מערב, שנוצר אדם אחד מזרע האיש והאשה, אולם כל חלק שבו נוצר ממקור אחר ונשארו זרע האב והאם כנפרדים בתוך גוף אחד. 
(289) <b>בערוך לנר</b> ביאר שמקור הגמרא לדרשה זו הוא מכך שנקט הנביא בלשון עתיד 'ישוב אפך ותנחמני', ולכאורה ההודאה לד' היא לאחר שהגיע הנחמה והיה לנביא לנקוט בלשון עבר 'שב אפך ונחמתני'. ודרשה מכאן הגמרא שמודה האדם בשעה ש'אנפת בי' ועוד לפני הנחמה, וזהו משום שיודע שגם הצרה טובה היא לו, ומשבח עליה שעוד יבוא זמן שתנחמני ואבין מהי הטובה שכבר נעשתה. 
(290) המהרש"א ביאר שחסד ד' הוא שנוצר מהחלק הטוב שבטיפה, משום שדבר שנעשה מהפסולת אינו טוב כנעשה מהמשובח. וזהו שאמר דוד שעל ידי שיצרתי אותי מהטוב נעשיתי משובח וזריז. 
(291) הקשה המהרש"א מנין לגמרא שנסתמאה העין אחר שראה שהקב"ה מונה רביעותיהן של ישראל, והרי הפסוק 'מי מנה עפר יעקב ומספר את רובע ישראל' נאמר בבמדבר כג, י, והפסוק שתום העין נאמר הרבה אחר כך בפרק כד, ד. 
(292) <b>התוס'</b> [ד"ה שתים] פירשו שאין ההוכחה מהמילה 'שתום', שאדרבה 'שתום' הוא מלשון פתיחה שרואה בעינו היטב. אלא ראית הגמרא היא מכך שנקט 'עין' בלשון יחיד. והקשו שבפסוק שאחר כך נאמר 'נופל וגלוי עינים בלשון רבים' [במדבר כג, ד]. ותירצו, שפסוק זה מתיחס לעברו של בלעם קודם שנסתמות עינו. <b>רש''י בפירוש החומש</b> [שם] הביא שיש מפרשים ש'שתום' הוא מלשון ניקור, שעל ידי שיצאה העין ממקומה נראה החור שלה פתוח. 
(293) כן פירש <b>במזרחי</b> [בראשית ל יז], שהיה לפסוק לכתוב 'וישכב עמה בלילה ההוא', ושינה הלשון וכן 'הוא' ללמד שסייע הקב"ה במעשה. 
(294) <b>בערוך לנר</b> הקשה שמפורש בפסוקים [בראשית ל טז] ששכב יעקב עם לאה באותו לילה משום שקנתה אותו מרחל תמורת הדודאים, ולא מפני שנטה חמורו של יעקב לאהל לאה. ותירץ שהיה יעקב חושש להענות לתביעת רחל משום חשש 'בן חצופה' שתובעת בפה, ורק משום שהראהו מהשמים לעשות כדבריה על ידי שנטה חמורו לאוהלה הסכים למה שסיכמה עם רחל. 
(295) <b>הגמרא</b> לקמן [עא, א] דרשה ענין זה מהפסוק 'הנה נחלת ד' בנים שכר פרי הבטן' [תהילים קכז], שבשכר שמשהה עצמו כדי שתזריע האשה תחילה, נותן לו הקב"ה בשכרו בנים. ביאור ענין הזרעת האשה ראה <b>ברמב''ן</b> על התורה [ויקרא יב ב]. 
(296) בגמרא בברכות [ס, א] מצינו שדינה היתה בתחילה זכר והתפללה לאה ונהפכה לנקבה, והקשה <b>המזרחי</b> [בראשית מו טו] אם כן מדוע תלויה דינה ביעקב והרי ביצירתה זכר היתה והזריעה לאה תחילה. ותירץ המהרש"א שהיפוך דינה היה על ידי שניטל הזכר שבבטן לאה וניתן ברחל, והוא יוסף, ונטלה הנקבה מרחל וניתנה בלאה, והיא דינה. נמצא שדינה היתה נקבה כבר מתחילת יצירתה ורק הוחלפה מבטן לאה לבטן רחל. 
(297) <b>התוס'</b> לעיל י, א [ד"ה דהויא] הקשו אם אין עיבור אלא סמוך לוסת, כיצד מתעברת מניקה שהיא מסולקת מדמים. ותירצו, שעל פי רוב הוא כך אולם פעמים מתעברת גם בלא דם. וראה <b>בשו''ת אור שמח</b> [ב, סג] שדן לחייב מינקת שנתעברה בטבילה ובספירת ז' נקיים משום שודאי ראתה דם קודם העיבור ונאבד, וכמבואר בסוגייתנו, ובשו"ת <b>קנה בושם</b> [יו"ד ב נא] האריך בדבריו. 
(298) <b>הרמב''ן</b> [ויקרא יב ז] ביאר ששבועת האשה לא חלה שהרי משועבדת לבעלה, אולם רצה הקב"ה להצדיק בריותיו ולכפר לה גם על דיבור השבועה שאמרה. ובתירוץ זה מיושבת גם קושית <b>המהרש''א</b> מדוע לא די בכך שיפר לה הבעל השבועה ככל נדר שבינו לבינה שמפר ביום שומעו. <b>בערוך לנר</b> הביא <b>מהמדרש רבה</b> [בראשית כ] שרשב"י בעצמו כבר כתב שכדברי הרמב"ן, וישב בזה קושית הגמרא בסמוך מדוע אינה מביאה לקרבן כשבה או שעירה, ככל עובר על שבועתו. וראה <b>ביפה תואר</b> [שם] שפירש דברי המדרש בדרך אחרת. 
(299) <b>המהרש''א</b> ביאר שטעם השמחה בזכר הוא משום שהאשה מצטערת מאד בחבלי הלידה, שמחה היא שנולד זכר שלא יצטער בצער זה, אבל כשנולדת נקבה, עצובה היא על שעתידה לסבול גם היא צער זה. 
(300) <b>בסדרי טהרה</b> [קפג ה'] הביא שיש שרצו להתיר איסור נדה בפנויה מכח סוגיתנו, שסברי שכיון שכל טעם באיסור נדה היא כדי שתהא חביבה לבעלה, פנויה שאין שייך טעם זה מותרת. ולהפקיע משיטות אלו כתב <b>הרמ''א</b> [קפג א'] "ואין חילוק בין פנויה לנשואה לענין איסור נדה. " <b>ובתורת השלמים</b> [שם, ד'] ביאר שסוגיתנו כשיטת רבי שמעון שדרש טעמא דקרא, אבל רבנן שלא שינו ההלכה מחמת הטעם חולקים ואוסרים גם בפנויה, וכמותם ההלכה. 
(301) כן פירשו <b>התוס'</b> שמפסוק זה יש ראיה גם לכך שאין קול האיש ערב, והלימוד הוא מכך שלא חוזרת האשה מקלסתו ג"כ בזה. <b>המהרש''א</b> ביאר שהגמרא לא הוצרכה לראיה שקול האשה ערב מקול האיש, שהרי כן היא המציאות הברורה בעולם. ולא הובא הפסוק אלא בכדי לסיים הפרק בדבר טוב. 
(1) <b>בתוס' רא''ש</b> כתב, שגם למאן דאמר כותים גירי אריות הם, ואין דמן מטמא בנדה, מסתבר שגזרו על בועליהן כבועלי נדה, שהרי לא מצינו מי שחולק בזה. ולכאורה הוא סותר דבריו בשבת [טז ב], שביאר שם כי רק בקטנות יתכן לגזור משום חשש טימוע, אך בועלי נדה בגדולות הוא רק כשיש חשש שלא נטהרו, והיינו, דוקא בדם טמא. ומשמע, ששתי גזירות נשנו כאן, וברישא מדובר בגזירת טומאה אף שלא ראתה, והיא משום טימוע, ואינה עושה בועלה כבועל נדה. אך בסיפא מדובר בחשש שמא ראתה, וגזרו בה אטו ישראל [וראה הערה 13 שדמה כישראל]. ולפיכך, גם גירי אריות עושות בעליהן כבועלי נדות. ומקור לסברא זו נמצא <b>במהרש''א</b> [שבת כא ב], שבתחילה גזרו על עכו"ם אטו ישראל, שאם ראו זיבה דינם כזבים. ולבסוף גזרו על כל גוי, ואפילו לא ראה, כדי שלא יהיה תינוק ישראל רגיל אצלו במשכב זכור. וראה <b>חתם</b> <b>סופר</b> להלן [סט ב]. 
(2) כך ביארו <b>תוס'</b> [ד"ה בנות]. והוצרכו לכך, כי גם לולי טעם זה הן טמאות מעריסתן מפני חשש ראיה, ובהכרח שהמשנה הוסיפה טעם זה לאסור גם גדולות שיכולות להטהר מראייתן, אלא שאינו נטהרות כדין. <b>והחתם סופר</b> הבין שמדובר באופן שראו בסוף קטנותן, וטבלו בתחילת גדלותן. ותמה, שאם המשיכו לראות, הרי הן זבות וטעונות ז' נקיים, וכיון שטבלו בלא ספירה, שוב אינן טהורות. ואמנם <b>הריטב''א</b> הוסיף, שהטעם נצרך באופן שנודע שטבלו בקטנותן, והיינו, שראו, וטבלו קודם שהגדילו. וראה <b>במנחת חנוך</b> [קפב] שדן אם גם ישראל הבא על בת כותים יחשב כבועל נדה. ומקושית התוס' מוכח שהוא בועל נדה, שהרי הקשו למה צריך טעם נוסף, ומשמע שלא גזרו טומאה סתם, אלא בכל דיני נדה שעושה בועלה בועל נדה [וראה הערות 5-8-9-23]. 
(3) <b>תוס'</b> [לב ע"א ד"ה רבי] דקדקו מכאן שמשנתנו מטמאה מספק רק מפני שאם ראו בודאי היו טמאות מדאורייתא [וכמאן דאמר גרי אמת הן], ולכן דנה הגמרא מיהו התנא ששנאה. אך באמת לכולי עלמא הן טמאות [ואפילו אם גרי אריות הן] משום שחששו שמא יטמעו בהן, כי כותים מקיימים מקצת מצוות, אך בנות עכו"ם המובדלים מישראל, גזרו עליהן רק בגיל שלש שראויות לביאה כמבואר בע"ז [לו ב]. וראה הערה 8. וראה <b>במאירי</b> [ע"ז שם] שבת עכו"ם שראתה בת יום אחד, מטמאה. והיינו, שהנידון במשנתנו הוא כשלא ראתה, ובבנות כותים חוששין מעריסתן שמא ראו, והיא גזירה נפרדת, שגזרו עליהן שיחשב דמן כדם נדה, ואילו בגיל שלש גזרו לטמאן אף אם לא ראו כלל, וסיבת שתי הגזירות היא מחשש טימוע, ולכן בכותים גזרו יותר. וראה הערה 13. <b>והרמב''ם</b> [משכב ומושב ב י] השוה את דין בנות כותים לשאר גויים. וכתב בשו"ת ר' בצלאל אשכנזי [ג] שלא פסק כמשנתנו כי אין הלכה כרבי מאיר. <b>ובעצי אלמוגים</b> תמה, שהרי לכולי עלמא אסורות מפני חשש טימוע, כביאור התוס' הנ"ל. והסיק מכך שאחר שמצאו שהכותים עובדים ליונה בהר גריזים ועשאום כגויים, בטלה גזירת בנות כותים. כי התברר שדינם כגויים אפילו לקולא, וכן מבואר <b>בפיה''מ להרמב''ם והרע''ב</b> במשנתנו [וראה להלן הערה 62]. <b>ובפתחי נדה</b> הוסיף דהיינו רק כשיטת הרמב"ם שגזרה זו לא היתה בכלל י"ח גזרות [בשבת יג ב], כי אם נכללה בהן לא יכול בי"ד שאחריהם לבטלה. 
(4) <b>רש''י</b> [ד"ה אין] פירש שהלובש אותן בגדים של משכב ונכנס למקדש פטור מקרבן. ותמה <b>הר''ן</b>, למה יתחייב על שגגתו קרבן, והרי אין זדונו בכרת אלא אם הכניס דבר שהוא אב הטומאה לטמא אדם, ולהלן [לב ב] מבואר שבגדים אלו דינם כעליונו של זב, שאינו מטמא אדם. ואמנם <b>בחידושי הר''א</b> נקט שדין זה נסוב על הרישא, והיינו, שלבש מבגדי כותית קטנה, ולא ממשכב בועל נדה, ונמצא שהוא אב הטומאה. <b>והתוס' יו''ט</b> הקשה, שגם המכניס בגד שהוא אב הטומאה רק לוקה, אך אינו חייב קרבן, והביא תורת כהנים [אחרי יב טו] שרבי מאיר מחייב באופן זה חטאת, ומשנתנו כרבי מאיר, וכדלהלן. וראה <b>רש''ש</b>. אכן, <b>רש''י בעירובין</b> [קד ב] <b>ובסנהדרין</b> [פח א] כתב סתמא, שהמכניס בגד טמא חייב חטאת. וכתב הערוך לנר, שלפי המבואר בתוס' שהסיפא עוסקת בגדולות, נמצא שמשנתנו היא גם כרבנן, כי בגדולות לא יתכן טעמו של רבי מאיר שחוששין למיעוט, שהרי הן טובלות ונטהרות. וסמך רש"י על סתם מתניתין שמכניס בגד טמא חייב חטאת. 
(5) <b>תוס' בשבת</b> [טז ב ד"ה אף] כתבו ש"טומאתן ספק" נסוב גם על הרישא, לגבי טומאת קטנות, ומשמע שהאיסור בקטנות משום חשש ראיה [ראה הערות 2-9-23]. אך <b>הריטב''א</b> נקט, שהכוונה היא לספק שמא חששו לדם ירוק, שהוא אינו שכיח, ולכן אין מחמירים בו. [ויתכן שראיה בקטנות פשיטא ליה ששכיחה פחות מדם ירוק. ופשיטא שהוא ספק]. 
(6) <b>הריטב''א</b> פירש שפטור מחטאת ומאשם תלוי, כי אשם תלוי בא רק על ספק חטאת קבוע. ומשמע מדבריו שאם היה בעוון זה חיוב חטאת, היה מביא בספקו אשם תלוי, אף שרוב נשים אינן רואות בקטנותן, <b>ובמנחת חנוך</b> [קכח] <b>ושער המלך</b> [טומאת מת ט יב] דנו בזה. <b>ובחברותא להוריות</b> [ט ב הערות 7-8] ביררנו את טעם הפטור מקרבן אשם תלוי בטומאת מקדש וקדשיו. 
(7) ביאר <b>הרשב''א</b> שקושיית גמרא היא רק משום שמשנתנו כמאן דאמר כותים גירי אמת הן, שהרי אם גירי אריות הן, הלא גזרו על גויות שיהיו כנדות אפילו אם לא ראו כלל. 
(8) ה<b>תוס'</b> [ד"ה רבי] מבארים, שגם רבי יוסי חושש למיעוט, ובכל זאת לא העמידה הגמרא את משנתנו כדבריו, משום שלדעתו כותים גרי אריות הן, ודינם כגויים שאינם מטמאים בנדה. ואף שגם לדעתו הן טמאות, כמבואר בשבת [יג ב] שהן בכלל י"ח גזרות שכלם מודים בהן, היינו, מפני חשש שמא יטמעו בהן, אך המשנה שנקטה טעם נוסף, של "יושבות על כל דם", בהכרח שהיא עוסקת בספק דאורייתא והיינו, רק כרבי מאיר. [ומשמע מדבריהם, שגם בת עכו"ם ממש עושה בועלה כבועל נדה. שאילולי כן הרי הטעם של "יושבת על כל דם" נצרך ללמד שרק בנות כותים עושות בעליהן כבועל נדה]. <b>והרמב''ן והרשב''א</b> כתבו, שניחא ליה להעמיד סתם משנה כרבי מאיר, ולא כשאר תנאים. והר"ן הרכיב את שני הביאורים. 
(9) <b>בשו''ת הב''ח</b> [קיח] הביא בשם <b>הגהות</b> <b>מיימוניות</b> שגם לרבנן שלא חששו למיעוט, יש לחוש בקטנה שמא ראתה פעם אחת ולא שמה אל ליבה. וביאר <b>בסדרי טהרה</b> [קצב ג, ס"ק י] שודאי אינה טעונה ז' נקיים, אלא רק טבילה קודם נשואין מפני חשש רחוק לעבור באיסור כרת לכתחילה. <b>ובתוס' הרא''ש</b> הקשה לרבי מאיר, למה הוצרכו לגזור משום טימוע והרי לדבריו חוששין למיעוט. וביאר, שבתחילה סמכו עליהן שמפרישין קטנות שרואות, וכשהתברר שאינם דורשים "ואשה" הוצרכו לגזור ולהודיע לכולם שהן טמאות. אך <b>תוס'</b> כתבו, כיון שלא ראתה ברגע הלידה והיא בחזקת טהורה, מצטרף הרוב לחזקה, ונמצא שהן מיעוטא דמיעוטא שאין חוששין לו מדאורייתא, עד שגזרו בו רבנן. וביאר ה<b>מהרש''א</b>, שהוא מיעוטא דמיעוטא השכיח, ולכך חושש רבי מאיר מדרבנן, שמא ראתה שם, כיון שבמיעוט אחד הוא חשש דאורייתא. אבל כשאינו שכיח, מותר אפילו מדרבנן, וכדלהלן. אך <b>המהר''ם</b> נקט שהוא חשש משום טימוע, והמיעוט נצרך כטעם לגזירה, ותמוה, שהרי בהמשך מקשינן למה דידן מותרות, ובדידן אין חשש טימוע. <b>ובפתחי נדה</b> הרחיב בכוונתם. וראה עוד בהערות 11, 23. 
(10) <b>תוס'</b> [ד"ה שמא] הקשו, אם איילונית היא, הרי התברר שגם קידושיה הראשונים היו מקח טעות, ולא היתה אשת אחיו מעולם. ותירצו, שמדובר באופן שאחיו הסכים וקבלה עליו. וכן כתבו ביבמות [ב ב]. ודעת <b>הרמב''ם</b> [לפי מ"מ אישות ד י] שאיילונית אינה נחשבת מקח טעות אלא אם הכיר בה בחייו, ואילו התברר רק אחר מותו, לא נפקעים קידושיו למפרע. וראה <b>רמב''ן</b> [יבמות ב ב] <b>וריטב''א</b> [שם סא ב] שגם לשיטתו אין קידושי הראשון ודאיים, אלא נחשבים כספק קידושין, ואין מיבמים קטנה מפני חשש ספק ערוה דאורייתא. ור' אברהם מן ההר כתב שהיא ערוה דרבנן. <b>והגרעק''א</b> תירץ, שלדעת רבי מאיר, כיון שחוששין למיעוט, איילונית צריכה גט אף שהיא ספק ערוה כי שמא האח הוא מהמיעוט שלא מקפידין, ורק לרבנן אם נמצאת אילונית אינה צריכה גט ואינה ערוה. 
(11) <b>הרשב''א</b> [יבמות קיט ב] למד מכאן שהולכים אחר הרוב אפילו במקום שאפשר להמתין ולברר. וראה <b>שער המלך</b> [מקואות י ו כלל ג] <b>ונחלת צבי</b> [יו"ד קי]. 
(12) <b>הריטב''א</b> הוכיח מכאן שאפילו מיעוט של אחד מאלף חושש לו רבי מאיר, ורק כשהוא מיעוט מתוך מיעוט אחר נחשב מיעוטא דמיעוטא שאינו חושש לו מהתורה. ומסתבר שמיעוט שאינו שכיח, שאף רבי מאיר אינו חושש לו, הוא מיעוט שאינו מצוי בכל זמן, אך אם מצוי בכל זמן אף שהוא מעט מזער כנגד הרוב, נחשב מיעוט שחוששין לו מהתורה, והוכחות הגמרא בסמוך הן שמיעוט תינוקות רואות בכל זמן. אכן <b>תוס' במנחות</b> [סז א] כתבו שמיעוט תינוקות רואות הוא מיעוט דלא שכיח וכמיעוטא דמיעוטא דלא חייש רבי מאיר. <b>ובמרכבת</b> <b>המשנה</b> [קו"א לי"ח דבר] כתב שדבריהם שם נסובים לדעת רב נחמן שחולק על סוגיין, וסובר שבנות כותים טומאתן רק מי"ח דבר. 
(13) <b>תוס'</b> [ד"ה רבי] העירו, שהרי רבי יוסי סובר שטעם הטומאה משום טימוע, ואיך הוכיחו מדבריו שמדובר במיעוט שכיח<QM> וביארו, שאם היה מיעוט שאינו שכיח לא היו גוזרים עליהם טומאה כנדות שהרי הוא חוכא וטלולא. <b>והמהר''ם</b> תמה, אם כן, איך דקדקו שמשנתנו אינה סוברת שאיסורן משום טימוע, והרי אם לא היו יושבות על כל דם לא יכלו לגזור עליהן, משום שנראה כחוכא וטלולא כי הן נטהרות ואינן נדות. וביאר בפתחי נדה שדקדקו דוקא מ"הן יושבות על כל דם", שהרי יכלו לגזור משום חשש ראיה בקטנות. וראה עוד בחידושי <b>הגרעק''א</b>. אכן, לכאורה תמוה, שהרי רבי יוסי סובר שדמם אינו מטמא כלל כי גרי אריות הן, ואסר רק משום טימוע, ואפילו לא ראתה כלל, ומה שייך בזה חוכא וטלולא. ומשמע שדעת תוס' שמפני טימוע גזר שדמם יחשב כדם נדה, וכמבואר <b>בתוס' להלן</b> [לו א ד"ה דליכא] שדם גיורת מטמא מדרבנן מעת לעת, ובהכרח שמשום טימוע גזרו על דמם שיחשב כדם נדה ושייך בו מעת לעת. 
(14) <b>תוס'</b> [ד"ה והטבילוה] הקשו, שמא הטבילוה כיון שנגעה באמה הטמאה לידה. ותירצו, שאם כן, לא השמענו בכך רבי יוסי חידוש, כי כל התינוקות טמאים בטומאה זו. <b>ותוס' הרא''ש והרשב''א</b> תירצו, שלא שכיח שתגע בתרומה וגם לא מצינו שמפרישין אותה מאמה, אלא ממשיכה ויונקת ממנה, ומסתבר שהטבילוה מחשש שמא הנוגעים בה יגעו בתרומה, וטומאה זו שייכת רק כשהיא אב הטומאה של נדה, ומטמאה אחרים, אך מצד המגע באמה אינה מטמאה אדם, כי היא רק ראשון לטומאה [התבאר לפי חידושי הר"א]. <b>והמהרש''א</b> העיר, שכל הנידון הוא בראיות מעין בול ובית שערים, אך בפומבדיתא ודאי מדובר שראתה התינוקת דם, כי מפני מגע אמה אין בה טומאה היוצאת מגופה, ואין פוסל בחו"ל. 
(15) כך פירש <b>רש''י</b> [ד"ה משום]. והרשב"א ביאר כדרכו, שבארץ ישראל הטבילוה כדי שלא תטמא את הנוגעות בה שיגעו אחר כך בתרומה, ולכן הקשו שבפומבדיתא מותרות אפילו באכילת תרומה כי אינה טומאה היוצאת מגופן [ולא גרס את סוף הקושיא, שהאיסור באכילה ולא במגע]. ובשם <b>רבינו חננאל</b> הביא שבארץ ישראל הטבילוה מחשש שמא תאכל מהתרומה, ותמה עליו שתינוקת בת יומה אינה בת אכילה. ועוד, שאם כן גם בחו"ל טעונה טבילה לאכילה, כי טומאתה יוצאת מגופה. 
(16) כך פירש <b>רש''י</b> [ד"ה והני], אך <b>הריטב''א</b> נקט שמי שטומאה יוצאה עליו מגופו פוסל תרומת חו"ל בנגיעה, אלא שאין לו איסור לגעת בה. ומשמע שפשיטא ליה שהתינוקת אינה נוגעת בתרומה, שאם כן תאסר באכילה ולכך צריך להטבילה, וכל הנידון הוא על טומאתה לטמא את הנוגעות בה, [וראה שם שדחה פירוש זה]. 
(17) <b>הרשב''א</b> הוכיח מכאן שאף אם טומאתו יוצאת מגופו, כיון שטבל מותר מיד לאכול בתרומה ואינו טעון הערב שמש, והביא <b>תוס'</b> <b>בבכורות</b> [כז א ד"ה וכי] ובחולין [צד א ד"ה חלת] שדנו בזה, והסיקו שאינו טעון הערב שמש. <b>והריטב''א</b> כתב, שרק בתינוקת התירו כי היא קטנה, אך גדול טעון הערב שמש. 
(18) <b>תוס'</b> [ד"ה ובשמן] הקשו, הרי שתיה בכלל אכילה, שהרי השותה ביום הכפורים חייב כרת, ואילו איסור סיכה ביום הכיפורים הוא רק מדרבנן, שהרי התירו לסוך את ראשו אם יש לו חטטין בראשו, ובהכרח שסיכה אינה כשתיה, והסיקו מכך שהיא רק איסור דרבנן, והלימוד מקרא הוא אסמכתא בעלמא. וראה <b>תוס' יו''ט</b> [תרומות ו א] שתשלומי קרן וחומש חייבוהו רבנן, אך על סיכה ביום הכיפורים פטור מכרת. <b>והמחנה אפרים</b> [מאכא"ס ח טז] דחה ראייתם, שלא נאסרה סיכה אלא לתענוג, ולכן הותרה סיכה לחולה, אף שאיסורה הוא מהתורה כי סיכה היא כשתיה. ומקורו <b>מהיראים</b> [תכ] ופירוש <b>הרא''ש</b> [דמאי א]. <b>ובדברי יחזקאל</b> [טו ג] הוסיף, שרק ביוה"כ נאסרה דוקא סיכת תענוג, אך כל איסור סיכה הוא גם כשנעשית לרפואה. וראה <b>שנות אליהו</b> [שבת ט ד]. עוד כתבו התוס', שרק סיכת שמן של תרומה אסורה מדרבנן, אך שמן של איסור, כשומן חזיר, מותר לסוכו, כי אין לו אסמכתא מקרא. אך דעת <b>הרמב''ם</b> [תרומות י ה] <b>ורש''י</b> [פסחים לב א, ב"מ נד ב, יבמות עד א] <b>והרמב''ן בסוגיין</b> שסיכת שמן של תרומה אסורה מהתורה. וביאר <b>הגרי''ז</b> [במכתבים] שהסיכה אינה נחשבת כ<b>מעשה שתיה</b> של האדם הסך, אלא שמצד השימוש בחפצא נחשבת הסיכה כשימוש של שתיה, ולכן יש בסיכה לזר איסור מן התורה, כי התרומה ניתנה לאכילת כהנים בלבד או לסוך בה כהנים, ואסור לחללה בשימוש לזר. אך איסור זה אינו יתכן אלא בתרומה, ולא בשאר איסורים שבהם נאסר מעשה האכילה או השתיה, וסיכה אינה מעשה שתיה של האדם הסך. וראה <b>תוס' יומא</b> [עז א ד"ה דתנן] <b>ובתוס' יוה''כ</b> שם, ובמרחשת [ח"א נב ג] <b>וזכרון שמואל</b> [א ט] ובסמוך נרחיב. [ולדבריו צריך לומר, כי מה שמצינו בפירוש המשניות שבת ט ד שביום כיפור אסורה סיכה מהתורה, אין זה מצד שתיה, אלא הוא איסור נוסף של תענוג ביום הכיפורים, ודבר זה אינו שייך בכל איסורי תורה שמותר בהם אפילו לתענוג. ראה <b>ריטב''א</b>, <b>ומחזיק</b> <b>ברכה</b> [תריד], <b>וביאור הלכה</b> [שכו] שדנו בזה]. 
(19) כתב <b>הר''ן</b>, שאם איסור סיכה רק מדרבנן, נמצא שמוכח מכאן שאסור להאכיל קטן בידים אפילו באיסור דרבנן. [ושלא <b>כהרשב''א</b> יבמות קיד א, שהתיר]. ודחה, כיון שסיכה כשתיה, נמצא שמי שסך את התינוקת הרי הוא מטמא תרומה בידים, ומשום כך הטבילוה, ולא משום איסור התינוקת. <b>והגרעק''א</b> תמה, שהרי מדובר בתרומת חו"ל שאינה נפסלת במגע [ושמא הר"ן סבר כהריטב"א שמותר ליגע, אך נפסלת]. וביאר, שהר"ן דקדק וכתב שהאיסור משום סיכה כשתיה, כי אין כוונתו לאיסור מגע, אלא שנחשב כמאכילה לטמא, ואף שמותר להאכיל קטן, אסור להפסיד את התרומה, משום "משמרת תרומותי". וראה <b>עונג יו''ט</b> [צו] שהוא איסור דאורייתא על אכילת תרומה שלא כדין. 
(20) כך פירש <b>רש''י</b> [ד"ה ולא], וכתב שמקרא זה נאמר בפרשת אזהרת טמאים בתרומה. <b>ובזכרון שמואל</b> [א ז] תמה, שהרי לא נאמר כן אלא לגבי זר האוכל תרומה בשוגג, האמור אחרי הפרשה של טמא, ודרשו כן לענין חיוב קרן וחומש, וממנו למדו לאוכל בטומאה. וביאר לפי <b>הגרי''ז</b>, שחיוב קרן וחומש בסיכת זר אינו משום שנחשבת הסיכה כמעשה שתיה, אלא שהתרבה חיוב על השתמשות דרך אכילה, והוקשה לרש"י, אין למדו ממנו לסיכת כהן טמא, שאינו אסור בהשתמשות אלא רק במעשה אכילה. ולכן נקט שהמקרא נדרש לפניו, ונסוב גם לאסור השתמשות של טמא. וראה עוד בסמוך. 
(21) <b>תוס'</b> [ד"ה שתיה] הקשו, שהרי בחולין [קכ א] הוצרכו ללמוד מקרא לאסור שתיית חלב מהותך, ומשמע ששתיה אינה כאכילה. ותירצו, שהפסוק נצרך ללמד שנחשב חלב אף שהותך. אולם בחולין כתבו שרק שתיית משקין כיין ושמן בכלל אכילה, ולא שתיית מאכל שאין דרכו בשתיה. וראה <b>במנחת חנוך</b> [קמח] <b>ובשו''ת רע''א</b> [קנד] <b>ובאמרי בינה</b> [או"ח טז] שדנו בשיעור שתיה שהיא בכלל אכילה, אם היא בכזית כאכילה או ברביעית כשתיה. <b>והרמב''ם</b> [תרומות י] הביא מקור לחיוב זר שסך תרומה בקרן וחומש מלא יחללו, ושם [יא] הביא להיתר סיכה בתרומה מ"ותבא כמים בקרבו", ואילו במעשר שני [ג י] נקט שסיכה כשתיה והתיר סיכה מסברא. <b>והגרעק''א</b> העיר שלענין תרומה נקט ששיעור שתיה בכזית, ואילו במעשר נקט רביעית. והיינו, משום שרק במעשר נזכרו יין ושמן כאיסור בפני עצמן [מעשר דגנך תירושך ויצהרך] וסיכה בכלל שתיה, אך בתרומה השתיה בכלל אכילה, וסיכה היא כמאכל שדרכו בשתיה, וצריך ריבוי. 
(22) <b>תוס'</b> הקשו, הרי כבר הובא מקור מהתורה ולמה הביא מקור נוסף מתהלים שהוא רק אסמכתא כמבואר בשבת [פו א]. והעלו מכך כנ"ל, שגם המקור מ"לא יחללו" הוא אסמכתא, ואיסור סיכה הוא רק מדרבנן. <b>והגרי''ז</b> [שם] ביאר שגם לדעת הרמב"ם שאיסור סיכה מהתורה, אין בה לאו של "לא יחללו", כי הוא נאמר רק על איסור אכילת תרומה. אלא שנלמד ממנו שיש חיוב קרן וחומש גם על חילול בהשתמשות של סיכה, וכיון שנחשבת חילול בזרות לפי שניתנה לשימוש כהנים טהורים בלבד, שוב אסורה גם לטמא, ונמצא שאכילת טמא אינה מפורשת אלא כאסמכתא בעלמא. וראה <b>בזכרון שמואל</b> שדייק כן מדברי <b>רש''י בחומש</b>. 
(23) הקשה <b>הריטב''א</b>, הרי לרבי מאיר הוא ספק דאורייתא ולא גזירה דרבנן [וראה תירוצי תוס' והרא"ש בהערה 9]. וביאר, שגזרו לאסור בנות כותים אפילו כשידוע שהפרישו כל בת שראתה דם, והיא גזירת י"ח דבר [אלא שלרבי יוסי עיקר מגזירה דרבנן, ואילו לרבי מאיר עיקר האיסור מפני שחלקם לא הפרישו את הקטנות, ורבנן הוסיפו וגזרו גם אם הפרישום]. ונמצא, שלדעת הרא"ש והריטב"א חוששין לראיה. ומסתבר שנחשבות טמאות גם לענין שיעשו בעליהן כבועלי נדה. ואילו בדעת תוס' יתכן שהוא דין נדה דרבנן, ואין על בעלה טומאת בועל נדה. וראה הערות 2-9. 
(24) <b>רש''י</b> פירש שגזירת הכתוב היא לטמאותה, אף שמגע השכבת זרע אינו מטמא בבית הסתרים. וראה <b>משנה למלך</b> [ביאת מקדש גג] שנקט, שגמר ביאה מטמא אפילו בלא שכבת זרע. ותמה עליו <b>השער המלך</b> [איסו"ב א], שהרי להלן [מא ב] אמרו שחידוש הוא שמטמא בבית הסתרים ולא אמרו שמטמא אפילו בלא שכבת זרע. ועוד, שטומאת האיש היא משום שכבת זרע, שהרי לא נאמר בו פסוק מיוחד לביאה. וראה <b>אבי עזרי</b> [אבות הטומאה ה י] והערות <b>בחברותא למסכת ברכות</b> [כב א]. 
(25) כך פירש <b>רש''י</b> [ד"ה הלכתא]. <b>ותוס'</b> [ד"ה אי] הוסיפו, שביאור זה מתקבל אם גורסים הלכתא "הוא", אך גם אם גורסים "נינהו", צריך לומר שרק אחד מהם נלמד מהלכתא, והכוונה היא לכלול עוד הלכה להלן [בע"ב לגבי בעל קרי]. <b>והריטב''א</b> כתב, כיון שלא ידוע מי מהם נלמד מהלכה, נקט סתם "נינהו". 
(26) לקמן [מד ב] שנינו שפחותה מבת ג' שנים אינה בת ביאה כי בתוליה חוזרין ודומה כנותן אצבע בעין. ולכאורה תמוה, אם כן, למה הוצרכה הלכה למשה מסיני ללמדנו שיעור זה שתלוי במציאות [ראה <b>מנחת חנוך</b> קצ שלמד <b>משו''ת הרא''ש</b> טז שהוא שיעור כגדלות]. ומוכח שחוץ מחסרון המציאות של ביאה, נקבע גם שיעור של ג' שנים, ללמד שאין בה אפילו בביאה שלא כדרכה שאינה תלויה בחזרת בתולים, וכן לאידך ביאה אף שאין לה שיעורי תורה, פחותה מבת ג' אין בה ביאה משום שבתוליה חוזרין, אך ביאה שלא כדרכה תחשב בה ביאה, כי היא תלויה רק בשיעור. 
(27) <b>החזו''א</b> [קיט ה] תמה, שהרי לולי הריבוי, קטנה פחותה מי"ב לא היתה נטמאת בביאה כי אינה בכלל אשה ואם כן אם אחר הריבוי לא נרבה אלא מגיל שלש, וכמו שפטור עליהן בכל העריות משום שפחותה מכך אין בה מציאות של ביאה, ואם כן צריך קרא לקטנה מעל שלש. והעלה מכך שכל הריבוי נצרך רק משום שתכונת הקטנה אינה כתכונת הגדולה, כי לולי השינוי במציאות ביניהן לא היתה מתמעטת מ"אשה", וכיון שהתרבתה טומאת ביאה אפילו בתכונת קטנה, נכללה בכך גם בת יום אחד, ושוב יכלול הריבוי מבת יום אחד. וראה הערה 23. 
(28) <b>רש''י</b> [ד"ה למעוטי] תמה, שמיעוט זה ראוי להכתב בפרשת נדה, ולא בדין טומאת ביאה. וביאר שאמנם גם בנדה נכתב מיעוט לאיש שראה אודם. אלא שלמדו ממנו שאפילו דם היוצא מפי האמה אינו מטמא, כי לא נאמרה בו טומאת נדה [כמבואר להלן הערה 31], אך כאן הוצרך ללמד ששכבת זרע אדומה אינה מטמאה, והוא מענין טומאת ביאה שהיא מפני שכבת זרע, ואיש אינו מטמא אלא בלובן כדרכו ולא באודם. וראה <b>תוס' רי''ד</b>. 
(29) בפשטות כוונת הגמרא היא, שיש קולא בזבה מבנדה, ולכך לא תנהג זבה בקטנות, שדינן קל מגדולות. אך <b>החזו''א</b> [קיט ח] ביאר כדרכו, שאין המיעוט בדיני נדה וזבה משום קולא בקטנה, אלא לפי שתכונתה שונה מגדולה. ונמצא, שהצריכותא היא, שזבה, כיון שטעונה ראיה אחרת מנדה, בהכרח תכונתה שונה. ואף שתכונת קטנה שייכת בנדה, לא תהא בה תכונת זבה, ואינה משום קולא בקטנה. 
(30) <b>הרשב''א</b> כתב, שלמסקנא זו נמצא, שהדרשה בעמוד א: תינוקת בת יום א' לנדתה מנין<QM> תלמוד לומר "ואשה", אינה נדרשת מהפסוק "ואשה כי תהיה זבה" [טו יט] האמור בנדה, אלא מ"אשה כי יזוב דמה" [שם כה] האמור בזבה. 
(31) <b>רש''י</b> [בראש העמוד] ביאר שדם היוצא מפי האמה אינו מטמא "בזיבה". ומשמע שלולי המיעוט היה מטמא כזבה, וצריך ספירת שבעה נקיים, ואילו כאן נקט שאינו מטמא "בנדה", והיינו, שאין בו טומאת נדה של אשה שנמשכת ז' ימים, אך פשיטא שאינו טעון ספירה, כי אין זיבה בלא נדה. ומסתבר שגם לעיל כוונתו שאינו זב מחמת זיבת הדם, וכן נקטו <b>תוס'</b> להלן [נו א ד"ה דם] שאינו נעשה זב בראיית אודם, ונמצא שמיעוט איש מאודם מלמד שאין בו אפילו טומאת זב של איש [ולא בא למעטו מטומאה באשה]. 
(32) <b>המג''א</b> [תנז ז] כתב, שקטן פחות מבן ט' שראה קרי, טמא. והשיגו <b>הדגול מרבבה</b> מסוגיין, <b>ובאליהו רבה</b> [ס"ק ט] הביא <b>שהראב''ן</b> כתב, שבסוגיין מבואר שקטן בן יומו מטמא בקרי. וראה <b>נודע ביהודה</b> [תנינא יוד קלד] <b>וברכי יוסף</b> [שם] שתמהו בכך, [ויתכן שכתבו כן רק לגבי אכילת חלה, והיא גזרה אטו גדול הרואה ולכן גזרו רק כשראה]. <b>ובברכי יוסף ובמי נפתוח</b> [אמנה לז] ביארו שכוונת סוגיין למעט רק שאין שכבת זרעו מטמאה, אבל נעשה בעל קרי אפילו ראה בן יומו, ודקדקו כן מלשון <b>הרמב''ם</b> [אבות הטומאה ה ב] "אין שכבת זרע של קטן טמא עד שיהא בן ט"', ומשמע שאינה מטמאה אחרים אך הוא עצמו טמא. 
(32א) 
 הרמב"ם [משכב ומושב א יב] כתב, שראיה ראשונה של זב דינה כשכבת זרע בין בגדול ובין בקטן. <b>והשיגו הראב''ד</b>, ששכבת זרע של קטן מבן ט' אינה מטמאה. וביאר <b>הצפנת פענח</b>, שהרמב"ם סבר שקטן התמעט משום שאינו ראוי להזריע, והוא דין בראית קרי ולא בזיבה. ואילו הראב"ד סבר שהמיעוט מגלה שאין שכבת זרע שלו מטמאה, וכיון שראיה ראשונה של זב דינה כשכבת זרע, היא אינה מטמאה כלל. ו<b>בפיה''מ</b> [הקדמה לטהרות, וכלים א א] כתב הרמב"ם שקטן מבן ט' שנים מטמא בשכבת זרע מהכתוב "ואיש". ותמה <b>המשנה למלך</b> [משכב ומושב א א], שהרי דינו נלמד מהלכתא ולא מקרא. וביאר, ש"איש" ממעט קטן, וההלכתא מלמדת שמגיל תשע נחשב איש לענין זה. אכן, לדעת הרמב"ם הנ"ל שקטן אינו ראוי להזריע עד גיל תשע, נמצא שאפשר לרבותו מ"ואיש" [וכדלהלן הערה 34], ובהכרח שלמד כהתורת כהנים [זבים א-ח] שאין צורך בקרא למעט אשה מלובן, ונלמד מקל וחומר, ומשום כך פסק שלא כסוגיין. 
(33) <b>תוס'</b> [ד"ה למעוטי] הבינו שמיעטו שלא תהא בה טומאת נדה כשראתה לובן, ולכן הקשו, הרי רק ד' מיני דמים מטמאים ומיעטו שאר דמים [כדלעיל יט א]. ותירצו, שהוה אמינא ללמוד שהרואה לובן תטמא כנדה מאיש שמטמא בלובן, אף שאינו מטמא באודם. ובפשטות, כוונתם היא, שרק שאר מיני אדמימות התמעטו, ולבן לא התמעט, ונמצא שהקל וחומר מחדש שגם לבן מטמא חוץ מד' מיני אדום, ועל כך סיימו ש"ואיש" הוא גילוי מילתא למעט אשה מלובן, ולחלק בין אשה לאיש. אולם <b>המהרש''א</b> ביאר, שהוה אמינא שהתורה גילתה שלובן הוא בכלל הדמים הטמאים, ונמצא שהקל וחומר אינו מחדש דם לבן אלא כוללו בד' מינים. <b>והחזו''א</b> [קיט ט] תמה, שהרי בתורה לא התפרשו המראות אלא נאמר "דם", ולובן אינו דם. אך המעיין בסוגיא שם יראה שירוק בכלל דם אלא שהתמעט מ"ראיה", והיינו, שכל "מראה" נקרא דם, ומקל וחומר יכללו גם לבן. <b>ותוס' הרא''ש והר''ן</b> הביאו תשובת רש"י, שהמיעוט בד' מיני דמים הוא לענין טומאת נדה, והנידון בסוגיין הוא לטמאותה טומאת ערב כראיית שכבת זרע באיש [אף שלא יתכן בה ראיית קרי]. וביאר <b>החזו''א</b> [שם], דהיינו, כנידון טומאת שכבת זרע אדומה באיש. ולכאורה תמוה, שבאשה היא טומאת מגע בבית הסתרים. 
(34) גם בשקלא וטריא זו ביאר <b>החזו''א</b> כנ"ל [בהערה 29], שלכאורה תמוה, הרי יש צורך לרבות קטן כדי שלא יתמעט מ"איש", ואילו פחות מבן ט' אינו בכלל הריבוי, כי אינו במציאות של ראיית קרי [כהרמב"ם], ובהכרח שקטן מתמעט רק מפני החילוק בין תכונותיו לתכונות הגדול, ואם יתרבה, גם בן יומו יכלל בריבוי. ונמצא לפי זה, שגם חילוק ראיית נקבות שתלויה בימים, אינו משום קולא, אלא מפני חילוק תכונותיהן מהזכרים. ואם כך, גם ג' ראיות בג' ימים בזכרים אינו מדין ימים אלא מדין ראיות, כי תכונתם תלויה בראיות בלבד. וראה חידושי <b>רבי אריה ליב</b> [ח"ב יג]. 
(35) <b>תוס'</b> [במשנה ד"ה תחתון] הביאו <b>שרשב''ם</b> פירש ש"עליונו" הוא דבר שהכריעו הזב כשהיה כנגדו בכף מאזניים. ותמהו, שהרי זהו היסט, ודינו נלמד להלן [מג א] מקרא אחר. ולכן ביארו, ש"עליונו" הוא בגד שמקצתו על הזב ומקצתו נגרר בארץ. ואין בו משום היסט, כי היסט הוא רק כשמסיטו כולו. <b>ובתוס' הרא''ש</b> כאן ביאר, שעליונו הוא באופן שמניח הזב את אצבעו תחת הנדבך, ועליו אוכלין ומשקין, שאינו מסיטן כלל. ונמצא, שדעת הכל שדין עליונו של זב הוא דין נפרד מהיסט. וכן דעת <b>הר''ש</b> זבים [ה ב] <b>והגר''א</b> [שם ה י]. אך <b>הרמב''ן</b> פירש, שעליונו הוא מצע שעליו, וחידושו הוא שמטמא אפילו עשר מצעות שעליו, מה שאין כן בהיסט, שמטמא רק את התחתונה שנשאת על ידי הזב, והשאר הן היסט דהיסט, וטהורין. ובאמת, גם עליונו הוא מדין היסט, והוא רק גילוי שמטמא גם עשר מצעות. וכעין זה כתב ליישב בשיטת הרשב"ם, שבאמת עליונו מטמא מדין היסט, ונאמר בו פסוק נוסף כדי ללמד שאינו מטמא אדם וכלים באב הטומאה. ובאופן נוסף כתב ליישב, שהיסט מטמא רק כשהזב לבדו מכריע את הטהור, אך כשההסט נעשה על ידי זב וטהור יחד, נטמא מדין עליונו של זב. <b>והרשב''א</b> הביא תירוץ זה רק לגבי היסט כלים, ואילו <b>הריטב''א</b> הביאו שם לגבי היסט אדם. וראה <b>חזו''א</b> [זבים ד ז] שהוכיח כי באדם די שיסיט מקצתו. <b>והריטב''א</b> הקשה לאידך גיסא, למה צריך פסוק לטומאת היסט, והרי כל היסט טמא משום עליונו. ותירץ, שנפקא מינה לאופן שאינו נישא על הטמא, אלא שהטמא מסיטו במקל או במאזניים. וביאר <b>החזו''א</b> [זבים שם], שאף אם עליונו של זב נוהג בכל דבר [ולא רק בדבר הראוי למשכב, ראה תוס' עירובין כז א], יש חידוש בהיסט שמטמא גם בהכרעת כף מאזניים, כי אף שהוא נכלל במשכב, מסתבר שאינו נחשב עליונו עד שיהא הזב תחתיו, וטומאתו רק מדין היסט. אך <b>בתוס'</b> [הנ"ל] מבואר שגם הכרעת מאזניים נחשבת עליונו. עוד כתב החזו"א, שאף אם עליונו נוהג בכל דבר, היינו, דוקא בכלים, אך אדם ואוכלין אינם נטמאים אלא בהיסט. 
(36) כך פירש <b>רש''י</b>, <b>והרשב''א</b> פירש שנוגע במשכבו ומושבו. 
(37) <b>הרמב''ן</b> הקשה, הרי במשכב ומושב טעון כיבוס בגדים, ובהיסט לא, ואם כן אי אפשר ללמדו מ"וכל הנוגע". ותירץ, שמצד קושיא זו היה אפשר לומר שסוף הכתוב "והנושא בגדיו" נסוב גם על עליונו, ואמנם יהא טעון כיבוס בגדים, ולכן נקטה הגמרא הוכחה אחרת. 
(38) פירש רש"י, שנאמר "וכל הנוגע בכל אשר יהיה תחתיו הזב יטמא, והנושא אותם יכבס בגדיו", וכיון שהפסיק וכתב באמצע "יטמא", משמע שתחילת הפסוק נאמר רק על אוכלין ומשקין, ואילו סופו נסוב על אדם נטמא כשנושא משכב ומושב של זב, ולא עליונו. 
(39) <b>הראב''ד</b> [משכב ומושב ו ג] כתב, שעליונו מטמא גם כלי שטף במגע. ותמה <b>הר''י קורקוס</b> מסוגיין שמטמא רק אוכלין ומשקין. וביאר <b>האור שמח</b> [שם ה"ה ד"ה והנה] שבזמן שהזב תחתיו עליונו נחשב כאב הטומאה לטמא כלים, ורק כשפורש ממנו דינו כראשון לטמא אוכלין ומשקין. [והיינו, שבעליונו התחדש דין חיבורין בכלים וראה <b>מרכבת המשנה</b> שעליונו מטמא כלים אפילו בחיבור אוכלין, וכלי הנוגע באוכל שעליו טמא]. ובא ליישב קושיית <b>תוס'</b> [ד"ה עליונו] שהרי לאוכלין אין טהרה במקוה, ובפסוק נאמר יטמא עד הערב, ובהכרח היינו בכלי שנגע בעליונו כשהזב תחתיו. וכ"כ <b>במשך</b> <b>חכמה</b> [ויקרא טו] <b>ובחזו''א</b> [שם] וראה <b>מקדש</b> <b>דוד</b> [טהרות נב]. 
(40) <b>הר''ש</b> [זבים ה ב] כתב, שעליונו של זב נקרא בלשון המשנה "טומאת מדף" כי טומאתו קלה, כ"קול עלה נדף", וכן נקט <b>הרמב''ם</b> [משכב ומושב ו ג] שעליונו הוא טומאת מדף והוא רק מדבריהם [ראה <b>רש''י</b> ד ב ד"ה בשם אית דאמרי]. והשיגו <b>הראב''ד</b>, שבסוגיין למדוה מקרא. <b>ובלקוטי הלכות</b> הוסיף להקשות, שהרי דימו לו תחתונו של בועל נדה, והוא מן התורה. <b>ובכסף משנה</b> כתב, שבסוגיין היא אסמכתא בעלמא. וראה פתחי נדה [ד א]. <b>ובפיה''מ להרמב''ם</b> [שם ד ו] שנקרא כך מלשון ריחו נודף, והכוונה היא שהוא מטמא כלים שעליו, אפילו שהם זה על גבי זה ולא הסיט אלא תחתון [ראה רמב"ן הערה 35]. ובפרה [י א] ביאר שנקרא כך מלשון הדף, כי די בהיסט מכוחו אף שאינו נושאו על ידי גופו. 
(41) כך פירש <b>רש''י</b>. ולכאורה תמוה, שהרי חייבי טבילות טובלין בלילה, ובועל נדה בכללן כמבואר ביומא [ו ב]. ויתכן, שבהוה אמינא, כיון שעולה לרגלה טובל כנדה בלילה. ולמסקנא, אף שטומאתו כטומאתה [כדלהלן], אינו צריך לטבול בלילה כי אין לו דין ספירה, שהיא דוקא ביום, שהרי אינו סותר ימיו בראיית קרי. 
(42) <b>הראב''ד</b> [בביאורו לתו"כ סוף מצורע] כתב, שהבועל שומרת יום, דינו תלוי בה, שאם תראה ג' ימים, יספור שבעה כמותה, ואם לא, יטבול ויטהר לערב. ואף על פי שהרואה מעת לעת אינה מטמאה בועלה למפרע [כדלעיל ו א] היינו, משום שלא חל עליה איסור נדה, אך שומרת יום שחל עליה כבר האיסור מטמאת את בועלה כיון שחל עליה טומאת שבעה למפרע [ואף שהיא מונה שבעה משעה שפוסקת לראות, בועלה סופר משעת ביאה, כי חל עליו רק דינה בשעת ביאה, ומה שלא מנתה עד יום השלישי אינו מדיני טומאתה בתחילה, ראה <b>מקדש דוד</b> [טהרות מח]. ומוכח מדבריו שהפסוק מלמד רק שאינו עולה לרגלה [והיינו, שאין ספירתה מועילה לו], אך טומאתו היא כטומאתה. ובשו"ת <b>עצי</b> <b>ברושים</b> [טו] העלה מכך שהבועל יולדת נקבה, יטמא שבועיים, כמותה. אך <b>במנחת חנוך</b> [קפב], <b>ואור שמח</b> [משכב ומושב ג א] <b>ומלבי''ם</b> [מצורע קצ] <b>ומי נפתוח</b> [אמנה מח] נקטו שבועל שומרת יום יטמא שבעה ימים, כי הכתוב מלמד שאין טומאתו תלויה בטומאתה. ומסתבר שנידון זה תלוי בשאלה האם טומאת הבועל היא טומאה עצמית או שמקור הטומאה הוא בנדה, ונרחיב בזה בהערה 45. וראה בספר <b>דרכי שמואל</b> [אהלות א לד] שהוכיח כי בועל נדה, אף שאין לו ספירה, אינו יכול לטבול ביום הראשון, אלא כנדה שטובלת ביום שביעי מפני הטומאה. 
(43) <b>רש''י</b> גרס "מטמאה אדם לטמא בגדים שעליו". והיינו, שבועל נדה דינו כנדה לגבי טומאה בחבורים, [אך היינו דוקא בגדי אדם הנוגע בו, כי רק אדם מטמא בחבורים, אך בגד הנוגע במשכבו אף כשהוא עליו, אינו נטמא, כי אין חבורין בכלים כמבואר באהלות [א ה], וכן משמע <b>מתוס'</b> שנקטו שמטמא כנבלה [וחמור ממנה שמטמא כלי חרס]. <b>והרא''ש</b> הביא <b>שהשר מקוצי</b> [הוא <b>הר''ש</b>, בכלים א ג] סובר שדינו כטמא מת שמגעו אינו מטמא אדם לטמא בגידם, והסתפק אם נושאו טמא כי דינו כנבלה שהנושאה טמא. וראה <b>תוס'</b> <b>להלן</b> [ע"א ד"ה מערה]. <b>ומשנה למלך</b> [משכב ומושב ג א]. וראה להלן שנחלקו אם הבועל הוא מקור הטומאה, והנוגע בו מטמא בחבורו למקור, או שהנדה היא המקור, ואין הנוגע בו מחבר את הכלים למקור הטומאה. 
(44) <b>רש''י</b> גרס "וכלי חרס בהיסט", והיינו, שהגמרא נקטה בדוקא כלי חרס, כדי ללמד שמטמא בהיסט, שהרי אינו מקבל טומאה במגע אלא מאוירו, ורק היסט זב ונדה מטמאו. אך <b>תוס' ותוס' הרא''ש</b> נקטו שמטמא כלי חרס רק במגע באוירו, וביארו שנקטו דוקא כלי חרס, כי מצינו שהנושא נבלה מטמא שאר כלים ולא כלי חרס וקמ"ל שבועל נדה מטמאם. וכן דעת תוס' להלן [ע"א ב] שבועל נדה אינו מטמא בהיסט כי טומאתו קלה מנדה כשם שאינו מטמא משכבו אלא כעליון. 
(45) <b>הריטב''א</b> ביאר ש"עליו" מלמד להחמיר עליו שיטמא במגעו אדם לטמא בגדים, והיינו, שמלמד שיטמא במגעו אדם לטמא בגדים, והיינו, שמלמד שהבועל עצמו הוא מקור הטומאה, ולכן הנוגע בו מטמא בחבורים. <b>ובזכר</b> <b>יצחק</b> [נה] ביאר שאין טומאתו באה מבעילת הנדה הטמאה, אלא מכח האיסור חלה בו טומאה עצמית. אך <b>במשך חכמה</b> [ויקרא טו כד] ביאר שמשמעות "עליו" היא כאילו נושא שדם הנדה עליו כל שבעה ימים, ומטמא בחבורים לנדה, ולכן אינו כמשכב, שאינו מטמא בגדים אחר שעמד ממנו הבועל. ולדבריו כל טומאתו ממנה והוא עצמו לא יטמא אדם לטמא בגדים, [וראה <b>אור שמח</b> משכב ומושב ב א שכתב בזכר יצחק]. ויתכן שבנדון זה תלויה המחלוקת [בדף טו א] אם הרואה מעת לעת מטמאה בועלה, שרבי עקיבא סובר שטומאתו נגררת מטומאתה, ולכן נטמא. ואילו תנא קמא סובר שטומאתו היא טומאה עצמית מפני האיסור, ואתמול עדיין לא נאסרה. וראה ביבמות [נד א] שטומאת בועלה מוכיחה על חומר איסור נדה. אלא שלפי זה תמוה, למה נטמא אפילו באונס [ראה מו"ק טו א וירושלמי יומא א א]. 
(46) <b>תוס'</b> [ד"ה תניא] הקשו, שהרי לעיל [יט ב] רבי מאיר מטמא דם ירוק, וביארו שכאן מדובר בירוק דוהה, ולא טיהר אלא ירוק גמור. ולעיל [שם ד"ה ירד] כתבו שטימא ירוק רק מדרבנן, אך ודאי אם ראתה אחריו אדום צריכה למנות מתחילה, ודחו שבאמת איסורו מדאורייתא, ולעיל מדובר כשמצאתו על כלי, ואינה חוששת לו כי אינו שכיח לצאת מגופה. וראה שם עוד ב' תירוצים. 
(47) <b>תוס'</b> [ד"ה דאיהו] הסיקו שאין הלכה כרמי בר חמא, שהרי להלן [סט א] מבואר שרק הכותים מונים מקצת היום ככולו. <b>והרא''ש</b> כתב, שגם רמי בר חמא סבר שאין מצרפין מקצת היום, ורק אמר שאינו יודע מה הטעם לכך. עוד כתבו <b>תוס'</b> [ד"ה סופרתו] שאף על פי שלדעת רבי יוסי [בפסחים פא א] מצרפין מנין מקצת היום, היינו, רק בסוף הספירה, אבל בתחילתה רק הכותים מונים. וראה <b>תוס' בר''ה</b> [י א ד"ה שנים] שגם לרבנן בסוף הספירה מקצת היום ככולו. וטובלת ומותרת לבעלה, אלא שלא נגמר היום, אלא שאם ראתה אחר כך, לרבנן סותרת ולרבי יוסי אינה סותרת. <b>והחזו''א</b> [יו"ד צב יט] ביאר, שרבנן סוברים שרק יום שלם נקי נחשב נקי, אבל הטהרה חלה על ידי חלק ממנו, ולכן אם ראתה בסופו נמצא שאין לה אפילו מקצת יום נקי, והיינו, שאין אומרים מקצת היום ככולו לנקיון [וכן משמע בתוס' להלן עא ב]. ורבי יוסי סבר שדי במקצת יום נקי, ולא איכפת ליה אם ראתה אחר כך. אולם <b>הגרי''ז</b> ביאר שגם לרבנן די במקצת יום נקי, אלא שסברו שהראיה סותרת בכל היום, אפילו אחר שטבלה, וכשם שטומאה מפסקת וסותרת ימים שכבר ראתה [אף שאין צריך שיהיו רצופין, וכדלהלן הערה 53]. ולרבי יוסי, הרואה אחר מקצת יום ז' נחשבת כרואה ביום ח', כי מקצת היום נחשב לגמרי כיום שלם, ואחריו אין סתירה. <b>ובנאות יעקב</b> [כז] הוכיח כדבריו מקושית התוס', שהרי בתחילת הספירה ראתה באותו יום, ואם צריך שיהא כולו נקי, איך הוה אמינא לצרפו. <b>והרשב''א</b> הקשה, למה המתחלת לראות בסוף היום מצטרף יום זה לימי זיבה, והרי תחילת היום טהור, ומקצת היום אינו נחשב כיום שלם. והעלה מכך שהנדון על מקצת היום, הוא רק על חלקו שגורם טומאה או טהרה, אך כשחלקו אין בו משמעות לכאן או לכאן נחשב מקצתו ככולו, וכיון שבתחילת ראיתה אין תחילת היום גורם טומאה או טהרה, נחשב סופו ככולו. 
(48) כך פירש <b>רש''י</b> [ד"ה פולטת], וטעמו, משום ששכבת זרע מסרחת אחר ג' ימים, ונחשבת כמים, וכיון שזבה היא הרואה ג' ימים רצופים, נמצא שאינה יכולה לפלוט בימי ספירתה אלא אם שמשה באיסור. <b>והראב''ד</b> ביאר, שהנידון הוא בזבה ששמשה ביום השביעי לספירתה אחר שטבלה, ופלטה בו ביום. וסבר שנחשבת כמשמשת בהיתר, כי סותרת רק לטהרות, כמבואר להלן [לז א] שרק דבר הגורם טומאה סותר לבעלה, ושכבת זרע אינה גורמת לו טומאה [ובכך נחלק עמו רש"י שסותרת גם לבעלה, ונמצא ששמשה באיסור]. ותמה <b>הרא''ש</b>, איך סותרת לחצאין<QM> ולפיכך נקט כדעת רבינו יונה, שרק זבה הרואה דם וזב הרואה זיבה, שסותרים כל מניינם, הם סותרים עד סוף היום השביעי, אבל פולטת, שסותרת רק יום אחד, כיון שספרה מקצת יום שביעי שוב אינה סותרת, כי סתירתה היא "משום שאין הימים נקיים", וכיון שכבר ספרה מקצת יום נקי, שלמו הנקיים. [וראה <b>בסדרי טהרה</b> [קצ"ו מד] שדן אם הוא דוקא כשטבלה, או אפילו לא טבלה]. <b>והריטב''א</b> נקט דעה שלישית, שפולטת ביום השביעי סותרת רק לטהרות [אך בשאר ימים סותרת גם לבעלה]. ונחלקו בטעם רבנן שהרואה בסוף היום סותרת. הרא"ש סובר, שהוא דין סתירה אחר שבעה נקיים, ולזה צריך דוקא דם או זיבה, אך שכבת זרע אינה "סותרת" אלא מגרעת בנקיון, והיום כבר נקי על ידי מקצתו. <b>והראב''ד</b> סובר, שצריך שיהיה כל היום נקי, וגם שכבת זרע מגרעת עד סוף היום, ואף אם ראיה בסוף היום סותרת, שכבת זרע הוקשה לזיבה, וכשאינו גורם אינו סותר, ולכן אינה סותרת לבעלה. והריטב"א סובר, ששכבת זרע גם סותרת וגם מגרעת בנקיון, אלא שאחר מקצת יום ז' לא יתכן לגרע בנקיון, כי די במקצתו, ומדין סתירה אינה סותרת לבעלה. וראה <b>קובץ הערות</b> [לט ד]. <b>והתוס'</b> [ד"ה רואה] כתבו, שיתכן שתפלוט אף אם שמשה בהיתר קודם שראתה, כיון שאמרו [שבת פו ב] ששכבת זרע מסרחת רק אחר שש עונות שלמות, ונמצא שאם שמשה במוצאי שבת פולטת בליל רביעי עד שעת שימושה במוצאי שבת, ויתכן שתפלוט אחר ג' ימי זיבה [וראה הערה הבאה]. עוד כתבו התוס', שאחר תקנת רבי זירא [להלן סו א] שיספרו ז' נקיים אחר כל ראיה, נמצא שפולטת בימי ספירה אחר ששימשה בהיתר [וסברו שטעונה נקיים אפילו משכבת זרע]. והעלו מכך להלכה, שהמשמשת ומיד ראתה, לא תתחיל לספור ז' נקיים עד שיעברו ד' ימים שבהם יכולה לפלוט זרע. <b>ובתרומת הדשן</b> [רמה] הכריע להמתין יום נוסף, שמא תשמש ביום ראשון בין השמשות, ותסבור שהוא יום, ויתכן שהוא לילה, ואם תמתין רק עד יום חמישי ימצא שתחילת ספירתה בתוך שש עונות של פליטת שכבת זרע. והוסיף, שבזמננו אין לחלק בין שמשה או לא, אלא כל הרואה ואפילו כתם, תמתין ה' ימים ורק אחר כך תחל ספור שבעה נקיים, כי לא פלוג רבנן בחשש זה. והביאו <b>הרמ''א</b> [רצו יא] להלכה. וראה <b>ב''ח וש''ך</b> אם חשש זה גם כשאין בעלה בעיר. אך <b>הרא''ש</b> כתב, שאם רוצה לספור מיד אחר ששמשה, תקנח יפה או תרחץ במים חמים לנקות כל הזרע, ושוב לא תהיה בחשש פליטה. 
(49) <b>הר''ן</b> העיר שלפי ביאור הא' בתוס' שרמי בר חמא דן באופן ששמשה בהיתר, ופלטה אחר שש עונות שלמות, נמצא לכאורה, שרבא לא התייחס לאופן שבו דן רמי בר חמא, כי באופן זה הנידון הוא דוקא בפולטת ביום הראשון למניינה, וגם לעולם אינה מפסקת באמצע ספירה. ולכן ביאר שכוונת רבא לומר, כיון שאילו שמשה באיסור אין פליטתה סותרת [ממה נפשך], לפיכך גם כששמשה בהיתר ופלטה ביום א' אינה סותרת. כי לא מסתבר שלפעמים תסתור ולפעמים לא. והוסיף שלביאור זה יתכן שרמי בר חמא דן אפילו אם שכבת זרע מסרחת אחר ג' עונות, ונעמיד שהנידון הוא בזבה קטנה ששומרת יום אחד, אם תסתור אותו יום בפליטתה, ועל כך אמר רבא שכיון שזבה גדולה ששמשה באיסור ופלטה אינה סותרת גם זבה קטנה אינה סותרת. וראה <b>בפתחי נדה</b> למה מיאנו תוס' בביאור זה. <b>והמהרש''א</b> כתב, שרבא טען כן לדעת רמי בר חמא שאמר לעיל שמקצת היום ככולו אפילו בתחילת ספירה, ואם כן נמצא שאחר ב' ימים היא כבר מתחילה לספור, ויתכן שתפלוט ביום שני לספירתה. 
(50) <b>הרשב''א</b> [להלן מב א] כתב, שלדעת רבינו יונה צריך לבאר שקושיית הגמרא רק בפולטת בתוך שבעה, כי אחר שספרה מקצת יום שביעי נקי, אינה סותרת. אולם <b>השטמ''ק</b> [כריתות ו אות א] פ כתב שאפילו בליל שמיני סותרת, וכן נקט הש"ך [קצו יב] ותמה <b>המקדש דוד</b> [מח ב], הרי אינה סותרת אלא יום אחד, ומה לי שיום שמיני אינו עולה לספירה. 
(51) <b>הרא''ש</b> הביא שרבינו תם ביאר שהנידון הוא רק בפולטת שכבת זרע של זב, כי גם בועלה לא היה סותר אלא משום ששכבת זרע מעורבת בצחצוחי זיבה [כדלעיל כב א, שאינו סותר כל שבעה אלא בזיבה גמורה, אך בעירוב שכבת זרע סותר יום א']. ותמה עליו, שהרי להלן [מב א] דרשו מקרא שנחשבת רואה [ראה שם רש"י ד"ה ואליבא]. וגם אמרו שם שהחמירו עליהן בסיני, אף ששם ודאי לא היו כולם זבים. וראה עוד <b>בתורת הבית</b> [בית הלל ש"ז]. <b>וביראים</b> [כו] הוכיח כרבינו תם מאביי, הסובר שנחשבת רואה, וסותרת, אף שלדעתו אין קושי סותר בזיבה כי צריך דבר הגורם. ובהכרח, שפולטת שכבת זרע של זב, שהוא דבר הגורם. וראה <b>אור שמח</b> [איסו"ב ו' טז] שתמה, הרי באשה לעולם אין צחצוחי זיבה נחשבים כדבר הגורם. וראה רש"י [לז א] שלסתירת יום אחד אין צורך בדבר הגורם. אכן <b>הרמב''ם</b> [אה"ט ה יא] נקט שפולטת מטמאה מדין ראית קרי כזכר, ולא התחדש בה דין זיבה נפרד, ולדבריו מובן למה דיה כבועלה, [ומה שחלקו רבנן להלן מ"ב על דין זה הוא מגזירת הכתוב שבעל קרי מטמא בחוץ ופולטת בפנים, ואילו רש"י סבר שדעת רבנן שפולטת אינה בכלל בעל קרי ולכן אינה כבועלה]. 
(52) כך פירש <b>רש''י</b>, <b>והרי''ף</b> [שבועות פ"ב] גרס "אחר אחד לכולן". וביאר <b>הר''ן</b>, שלא יהיה לנקיים שלה אלא "אחר" אחד, ואם טומאה מפסיקה בספירתה נמצאת כשתי ספירות, ולכן צריכה לחזור ולספור כולה בספירה אחת. וראה <b>סדרי טהרה</b> [קצו לא]. 
(53) ממסקנת הגמרא משמע שאין הלכה שתספור ז' רצופים, שהרי בראיית קרי אינה מפסדת אלא יום אחד מספירתה, ובהכרח שטומאת זיבה המפסקת גורמת לסתירה. וכן הוכיח <b>הגרי''מ פיינשטיין</b> מדברי רבי יהושע [סח ב] שהבודקת בא' וז' צריכה למנות עוד ה' ימים, ואמרו שם שמונה לסירוגין, ופירש"י [ז ב] שרק אם ידוע שראתה סותרת לספירה ראשונה, אך משום חשש מונה לסירוגין, ומוכח שאין צריך למנות ז' נקיים רצופין. <b>והטור</b> [קצו] כתב, שצריך שיהיו רצופין, וכתב <b>הב''י</b> שלדידן אין נפקא מינה בדין זה, אחר שתקן רבי זירא שיספרו ז' נקיים בכל ראיה. <b>והט''ז</b> [שם ג] כתב, שנפקא מינה לאשה שיש לה וסת שאינה בודקת כי יש לה חזקת טהרה, אך בז' נקיים בודקת כי בימים אלו יש לה חזקת טומאה, וקמ"ל שגם בסוף ז' נקיים אינה חוזרת לחזקת טהרתה כי אם תראה בסופם סותרת הכל, ומשמע כנ"ל שעיקר דין זה הוא לסתירה ולא לרציפות. וראה <b>סדרי טהרה</b> [שם לו] <b>וחוות</b> <b>דעת</b> [שם ג]. אולם ראה <b>במאירי</b> [לז א] שימי לידה, אלמלא היו עולין, היו מפסיקין אף על פי שאין בהם זיבה, מפני שהם הרבה. ומשמע שראיית קרי אינה מפסקת את הרציפות כי היא בתוך השבעה, אך הפסקה גדולה מפסקת [ולהלן שם נברר שיטת שאר הראשונים]. 
(54) כך ביארו <b>רש''י ותוס'</b>, וכתב <b>המהר''ם</b> שלדבריהם לא גרסינן "אלמא אספיקא לא שרפינן תרומה", כי אין הקושיה שישרפוה מספק [כי מצינו כמה מקומות שאין שורפין מספק], אלא שתיפוק ליה מצד ספק בגדי עם הארץ. אך <b>הרשב''א</b> ביאר שכוונת הגמרא היא, אלמא על ספק <b>זה</b> אין שורפין, ועל כך מקשינן למה לא ישרפו בו מצד <b>נגיעת</b> עם הארץ, והרי אפילו על ספק בגדיו שורפין, כל שכן על נגיעתו עצמו [וראה בסמוך]. 
(55) <b>בערוך לנר</b> ביאר, שהקדים ואמר לו כך, משום שראה ששוחט לו שור שלא כדרך המכבדים לשחוט עגלא תלתא, והסתפק אם מרמז לו על קושייתו שמבקש תשובה ברורה ואמיתית שהיא בבחינת "שור שחוט לפניך", ועל כך הקדים שאופן היחס לתשובתו יוכיח אם השור נשחט לכבודו או לרמז הנ"ל, כי ידע שיש טענה על תשובתו, אלא שסבר שכותי בועל נדה יכול להחשב כחבר לדברים אחרים וכדלהלן. 
(56) ביארנו כפשוטו. ולפי זה יתכן שיהיה "כותי חבר", אלא שרב שמואל סבר שבועל נדה בהכרח אינו חבר. ורב פפא סבר שהוא חבר לשאר דברים כמבואר בתוס'. אך <b>החזו''א</b> [יו"ד קיט יא] ביאר שרב פפא סבר כי כותים המשמרים בטהרה לא היו בכלל גזירת טומאת עם הארץ, ואין חוששין אלא בדברים שטעו, ורב שמואל ענה לו שהגזירה על כל החשודים באיזה דין מהטהרות שאינם נוהגים בו על פי חכמים. ונמצא שאין כותי חבר, וראה הערה 68. 
(57) <b>תוס'</b> [ד"ה שדרס] ביארו שלא תירץ שהכותי עצמו נגע בתרומה, כי במשנתנו מדובר על משכבו, ולכן נקט "שדרס". והוסיפו [בד"ה ותיפוק], שאילו לא טבל, היה מטמא <b>במגע</b>, כי עם הארץ אינו מטמא במדרס [ולא גזרו על בגדיו אלא משום אשתו, ורק לגבי טומאתו מצד בועל נדה נקטו ש"דרס", וראייתם ממה שטרח רב שמואל להקשות סתירה במשניות, ולא הקשה למה תחתונו כעליונו של זב, והרי מדרס עם הארץ מטמא. <b>והרשב''א</b> נקט שעם הארץ מטמא מדרס כזב, ולכן לא נקטו ש"טבל ונגע". ומה שלא העמידה הגמרא שהכותי לא טבל אלא עמד על דבר המפסיק בינו לבגדי החבר, ביארו התוס', שהיה הכרח שטבל, כי אילולי זאת אין חילוק אם בועל מקרוב או מרחוק, ואין ספק ספיקא. 
(58) משמע שטבילה לטומאה קלה מועילה לה, אף שיש על הטובל גם טומאה חמורה שלא נטהרה בטבילתו, וכן הוכיח <b>באבני נזר</b> [יו"ד רסד] מקרא [ויקרא יד ח] שהרי מצורע נטהר בטבילה ראשונה מצרעתו, אף שנשאר בטומאת אב הטומאה עד טבילה שניה. אולם <b>בשערי</b> <b>יושר</b> [ב כא] הביא בשם <b>הגר''ח</b> שאין טבילה מועילה כשהטובל נשאר בטומאה אחרת וראה <b>בכתבי הגר''ח</b>, שתלוי אם היתה אותו טומאה או חמורה ממנה. ויתכן, שמועילה רק לטומאת עם הארץ, שלא גזרו בו כאשר טבל ואין עליו חשש טומאה. ועוד יתכן, שעם הארץ טובל משום חשש טומאה חמורה, ואף שגזרו עליו רק טומאה קלה, עולה לו טבילתו שנעשית משום טומאה חמורה, אף במקום שנשאר בטומאה חמורה אחרת. ומאידך, יתכן שאין טבילתו טבילה לטומאה, כי באמת אין חשש שראה זיבה אלא גזירה היא שיהא טמא כזב, ואילו אחר טבילה אינו בכלל החשש של עם הארץ כל זמן שידוע שלא נטמא [רמב"ם משכב ומושב יג ב], ואינה תלויה כלל בטומאה אחרת שעליו. 
(59) <b>התוס' רי''ד</b> הקשה, הרי לא מנה ז' נקיים<QM> והוכיח מכך שטומאת עם הארץ אינה טעונה ז' נקיים. ויתכן שטעמו כנ"ל, שטבילת עם הארץ רק גורמת שמכאן ואילך אין לחוש שנטמא ואינו בכלל עמי הארץ שגזרו עליהן, אך אינה כטהרה לחשש טומאת זב אמיתית, ולכן אין בה דיני טהרה של זב. <b>והחזו''א</b> [קיט יב] הוכיח מכאן שטומאת הארץ היא דוקא בגדולים, כי אילו נהגה בקטנים וקטנות למה הוצרכו לגזור על בנות כותים, תיפוק ליה מצד טומאת עם הארץ. ואין לומר שהוצרכו לגזירה באופן שטבלה, שהרי היא כמו שלא ראתה שלא גזרו בה, וכדלעיל. [ואין להעמיד בבת כותי חבר, שאין בה טומאת עם הארץ אך טמאה בקטנותה כי לא דרשי ואשה, שהרי כיון שהוא חשוב על הטהרות נחשב עם הארץ לכל ענין כמבואר בהערה 55]. 
(60) <b>בתפארת ישראל</b> [טהרות ו ד] העלה מכאן שאין שורפין תרומה על ספק ספיקא של טומאה, וכדעת <b>הרמב''ם</b> [אבות הטומאה יג יג, יח ה]. וראה <b>בבינת אדם</b> [קנט] <b>ושערי יושר</b> [א יג] ואבי עזרי [איסו"ב טו] שביארו טעמו. אולם <b>תוס'</b> [ב"ב נה ב] הביאו שר"ת נקט שספק ספיקא בטומאה לחומרא, [שהרי בכל ספק היה ראוי להעמיד על חזקת טהרה, אלא שלמדו מסוטה לטמא, ומה לי ספק אחד או שנים וכן דעת <b>הר''ש</b> טהרות ד ו] ולדבריהם בסוגיין אין שורפין כי מדובר בטומאה דרבנן. וראה <b>תוס'</b> <b>שבת</b> [טו ב] <b>וקרית ספר</b> [אה"ט שם] את התרומה אכן כבר ביררנו לעיל [ד א] שספק ספיקא מטמא רק כסוטה שודאי נסתרה וספק אם נטמאה, והיינו, באופן שהיתה טומאה קבועה, אך כאן יתכן שהספק בראיה, והנידון הוא אם היתה טומאה כלל, ובזה ספק ספיקא טהור. וראה <b>חזו''א</b> [קיט יח] שרמז לזה, [ויש לדון, שאין הספק על ראיה מסויימת, אלא על מנהגו]. והוסיף שרוב כותים טהורין הן, ואין ספק ברה"י טמא כנגד רוב. [ולביאור תוס' שמצד ספק בועל נדה לא היו שורפין אלא משום שהחמירו כספק בגדי עם הארץ, יתכן שבספק ספיקא הקלו כספק ספיקא בעם הארץ]. 
(61) <b>הריטב''א</b> הוכיח מכאן כדעת תוס' שהנידון הוא על מגע עם הארץ ולא על מדרסו, שהרי הנושא מדרס אינו מטמא במדרס, ובהכרח שקושיית הגמרא שעם הארץ הלובש בגדים שהם מדרס של אשתו יטמא במגע. 
(62) <b>התוס'</b> [ד"ה בכותי] העירו למה צריך לומר שהיה ערום, והרי העיקר שדרס ברגל יחפה ובגדו לא נגע בתרומה. וביארו, שאילו היה לבוש היה אב הטומאה כנושא מדרס [שמא ישבה אשתו על בגדיו] ומטמא כלים, ולכן העמידה הגמרא בעכו"ם שפרש מהמדרס, ודינו כראשון שאינו מטמא כלים, ונמצא שאין בו חשש מדרס, אלא רק מגע, וכיון שטבל בגדי החבר טהורים מטומאת עם הארץ. וראה <b>מהרש''ל ומהרש''א</b> שאין חילוק אם בין הטבילה לנגיעה לבש את בגדיו ופשטן או שלא לבשן כלל, כי לדעת תוס' הנידון הוא בנושא מדרס שדרס, אם מטמא בגדי החבר והעיקר שבעת הדריסה אינו לבוש. אך <b>הר''ן</b> כתב, שהנדון הוא שיטמא במגעו בתרומה, ולכן נקט שנגע בה קודם שנגע בבגדיו, כי אילו לבשן, אפילו אם פשטן הרי הוא מטמא אחד במגעו. <b>והרמב''ם</b> [משכב ומושב ב י] כתב, שאין שורפין תרומה על טומאת כותים, ולא הזכיר את אוקימתא זו של כותי ערום וכו'. וביאר <b>הערוך</b> <b>לנר</b> שאחר שגזרו על הכותים שיהיו כעכו"ם לכל דבריהם, בטלה גזירת בנות כותים, ואין דינם כעם הארץ אלא כעכו"ם אף לקולא, וכמבואר בהערה 3 למשנה. 
(63) <b>הערוך לנר</b> כתב, שגם דין הצדוקין עצמם תלוי במנהג בנותיהם שאם נהגו בדרכי ישראל הם טהורים ואם לא דינם כבועלי נדות. וראה בסמוך. 
(64) <b>החזו''א</b> [קיט טו] כתב, כי אף על פי שגם הצדוקין לא דרשו "ואשה" בנותיהם מטמאות רק כשהן גדולות, ולא מעריסתן כבנות כותים, כי לא גזרו עליהן בי"ח דבר, ומהתורה סומכין על רוב שלא ראו עם חזקת טהרה כמבואר בתוס' [לב א ד"ה ורבי]. וביאר עוד, שהוצרכו לגזור בהן טומאה, אף שהן מטמאות מדין עם הארץ, כדי לטמאות בועליהן. 
(65) <b>החזו''א</b> [שם] דן אם כוונת תנא קמא שאיןנ מטמאות את בועליהן, כי החלו להראות פתחיהן לחכמים, אך עדיין הן בטומאת עם הארץ, ורק בעליהן שטבלו אינם בכלל בועלי נדה. או שכוונתו שנאמנות אף על פתחי נדותם, ואם טבלה טהורה אפילו לטהרות. 
(66) כך פירש <b>רש''י</b>, וביאר <b>הריטב''א</b> שעל טומאת עצמו לא חש כי יכול לטבול בקל, ולביאורם מיושבת קושיית <b>תוס'</b> [סד"ה ותיפוק וכדלהלן הערה 68]. ומשמע שהתוס' ביארו שהוריקו פניו כי חשב שהוא עצמו נטמא כנושא רוקו של זב. 
(67) תמה <b>הרשב''א</b> איך האמין לה, והרי החשוד בדבר אינו מעידו, וגם למה שאל אותה ולא את הצדוקי עצמו. וכתב <b>הריטב''א</b>, שקושיא אחת מתורצת בחברתה, שכיון שראה הצדוקי שהוריקו פניו, שוב לא יכל לשאלו, והקדים לדבר עם אשתו לפני שיספר לה בעלה שהוריקו פניו, כדי שתהא תשובתה בגדר מסיח לפי תומו, ואינה בכלל עדות חשוד. <b>והר''ן</b> הוסיף שנאמנותה במסיח לפי תומו רק משום שהוא איסור דרבנן. 
(68) <b>החזו''א</b> [שם טז] כתב, שלא תירצו שהצדוקי טבל, כי מנין ידע הכהן פרט זה. 
(69) <b>תוס'</b> [ד"ה ותיפוק] כתבו שעם הארץ מטאמ רק במגעו או בצינורא [שהיא מעינות הזב] כי יכול להזהר בה, אך לא גזרו בו על משכבו ומושבו והיסטו ובגדיו וכליו טמאים מחשש שישבה עליהם אשתו נדה. וביאר <b>החזו''א</b> שעם הארץ עצמו טמא מחשש שהוא זב, וכיון שזוב לא שכיח לא גזרו עליהן כזבים אלא בדבר שיכולים להזהר, אך נדה שכיח, ולכך גזרו על בגדיהם ככל טומאת נדה [<b>ובתוס' בשבת</b> טו ב משמע שגם טומאת בגדיו משום מדרס זב, כי אף שלא גזרו על מדרסו כי אין הציבור יכול לעמוד בגזירה זו, על בגדיו שהן עמו וברשותו גזרו]. אך בשם <b>ר' משה מפונטזיא</b> כתבו שלא גזרו כלל שהעם הארץ עצמו יחשב כזב, אלא כל טומאתו מפני החשש שאשתו ישבה על בגדיו [והיינו, שמטמא בחיבורין בשעה שלבוש בבגדיו כנושא מדרס], וצנורא שלו אינה טמאה משום מעיינות הזב, אלא משום שנגעה בשפתיו. ותמהו התוס', אם כן, מה הקשתה הגמרא, והרי לדבריו צנורא של עם הארץ כמשקין שנטמאו ומטמאין רק את בגדיו, ומדרבנן, ולכן הוצרך לברר אצל אשתו אם הוא בועל נדה ומטמא אפילו אדם מהתורה כי נחשב כנושא רוקו של זב. ומשמע שלדעת התוס' מעיינות של בועל נדה דינם כמעיינות הזב ור' משה סובר שהם כמשקין שאין מטמאים כלים ותוס' הקשו עליו כי הבינו מדבריו שרק מעיינות עם הארץ כמשקין, ואילו בועל נדה מעיינותיו כשל זב. וראה <b>מקדש דוד</b> [מא ג]. [וראה <b>תוס' רא''ש</b> לעיל לג א, <b>ותוס' חגיגה</b> יט ב, <b>ור''ש</b> כלים א ג, טהרות ז ה]. <b>ובתוס' להלן</b> [עא ב] כתבו שבועל נדה עצמו אינו מטמא במשא, ומסתבר שמעיינותיו אינם חמורים מגופו, ומיושבת בכך קושית התוס'. וראה <b>רשב''א</b> שהכהן חשש רק לטומאת בגדיו [וכן משמע ברש"י ד"ה והוריקו] והם נטמאים בין על ידי מעיינות ובין על ידי משקין, אך לטבילת עצמו לא היה מקפיד. ועוד ביאר, שמשמע שהיה לו די בתשובת אשת הצדוקי, ועל כך מקשינן שעדיין הוא צריך טבילה לבגדיו משום צנורא של עם הארץ, אף שאינה מעיינות הזב כצנורא של בועל נדה. 
(70) <b>החזו''א</b> [שם יז] הוכיח כביאורו [בהערה 56] שגזרו על כל החשוב בדין מהטהרות, שהרי לדעת רבי יוסי הצדוקים מראים פתחיהן לחכמים, ומסתבר שנזהרים לא לטמא את הטהרות, ובכל זאת לא יתכן שיהיה צדוקי נחשב כ"חבר" שהרי יש הרבה דיני טהרות שאינם מודים בהם לחכמים, וחששו בו לכל דיני עם הארץ. 
(71) <b>הרמב''ן</b> הקשה, למה לא תירצה הגמרא כך לעיל על קושית רב שמואל בסתירת המשניות ותירץ שכותים אינם בכלל "חברים" ונעמיד שהמשנה בריש פרקין עוסקת ברגל. [וביאר <b>החזו''א</b> דהיינו, משום שבתחילת גירותין עבדו ע"ז וכעי"ז כתב הריטב"א]. <b>והרשב''א</b> כתב, שהתירו רק בצדוקים שהם מזרע ישראל, והיינו, כיון שהן טמאים כבועלי נדה וצריך לפרוש מטהרותיהן, שוב צריך לשרפן מצד טומאת עם הארץ, ואין להם מעלת "חברים ". <b>ובתוס' רי''ד</b> כתב, שרק הצדוקים היו עולין לרגל ועשאום כחברים, אך הכותים סוקלים את ירושלים וטמאים הם ברגל ככל ימות השנה. וראה עוד <b>בערוך לנר וחזו''א</b> שלא טהרו ברגל אלא משום שהוא שעת אסיפה שעולים כלם יחד לירושלים, אך כותים אינם עולים, ולא תקנו להם ויתכן לפרש כדלעיל, שטומאת עם הארץ אינה ממש מחשש זב, אלא שגזרו עליהן טומאה כטומאת זרים, ולכן מגען ברגל טהור לזמנו ואחר כך שב וטמא, אך בכותים גזרו מחשש בועל נדה ממש, ולא הקלו בהן. 
(72) כך העלה <b>הערוך לנר</b> מדברי התוס' [ע"ב ד"ה אם]. <b>ומהרמב''ם</b> [משכב ומושב ה ה], אך <b>תוס' רי''ד והמאירי</b> ביארו שהכוונה היא גם למראה טהור, כדם לבן וירוק של מצורעת. 
(73) כך פירש <b>רש''י</b> [ד"ה ובית הלל] שמטמא רק לח כיון שיש לו דין "מעיין", ומקורו ממה שדרשו [בע"ב] "לנקיבה", לרבות מצורעת למעיינותיה. אך <b>הרמב''ם</b> [משכב ומושב ה ה] נקט שמטמא רק ראשון, כי דינו כמשקין היוצאים מן הטמא. <b>ובאור שמח</b> [שם] תמה על כך מסוגיית הגמרא. [ובהערה 84 נביא ביאורו] והסיק שלדעת הרמב"ם מעיינות מצורע מדרבנן, ולכן נשנו במשנה עם דם נכרית שטומאתה מדרבנן. וראה <b>חזו''א</b> [נגעים יא יד]. 
(74) קושיית הגמרא היא שדם עכו"ם יטמא כדין דם נדה, שהוא עצמו טמא, ולא מצד מעיינות הזב, שהרי בית שמאי סברו ש"דם" אינו מטמא כמעיין, ומשום כך טיהרו דם טהרה של מצורעת. [ואף שאין בהם דין "ראית נדה", עצם הדם טמא, כמבואר <b>בשו''ת רע''א</b> סב, שמטמא אפילו כשראתה בלא הרגשה]. וראה <b>חזו''א</b> [קכ ד] שדן אם טומאת דם הנדה היא כמעינותיה או שהדם עצמו טמא כשכבת זרע של זב. 
(75) <b>רש''י</b> [במשנה ד"ה בית שמאי אומרים] כתב, שרק בעובדת כוכבים הוצרכו לטהר דמה, כי טומאתה רק מדרבנן, וכיון שהרחיקוה לגמרי בטומאת מעיינותיה חששו שיסברו כי דם דמה טמא וישרפו עליו תרומה ולכן טהרו דמה להיכר, מה שאין כן בדם טוהר של יולדת שלא טבלה, שמעיינותיה טמאים מהתורה, גזרו על דמה, ולא בטלוה לגמרי, כי לא חששו שישרפו עליה תרומה שהרי הכל יודעים שאחר ימי לידה דמה טהור, וסמכו על היכר שאינו מטמא יבש. וראה <b>מהרש''א</b>. ותוס' [ד"ה וזובו] ביארו, שבדם עובדת כוכבים טיהרו כדי שלא יראו לחלק בין לח ליבש גם בשל ישראל, אך בדם יולדת חילקו בין לח ליבש כי הכל יודעים שאין דמה טמא מן התורה, ולא ילמדו ממנה לישראל. 
(76) <b>רש''י</b> [ד"ה דם], והוסיף <b>הריטב''א</b> שודאי דם שכיח באשה כמבואר לעיל [ד א] ורק לגבי רוק אינו שכיח. 
(77) רש"י [ד"ה טמא], והעיר <b>הרש''ש</b> שהרי זוב מטמא גם במשא [כדלהלן נה א]. וראה להלן [הערה 93] <b>שתורי''ד</b> נקט שמדובר בראיה ראשונה, ועל כך הוקשה לרש"י איך יטמא במשא אם אינו מקום מעיין, ולכן נקט שמטמא רק במגע. ואף שעכו"ם נחשב זב מתחילה, רק ראיה שניה מטמאה. 
(78) מדברי רבא משמע שקריו טהור לגמרי, ונמצא שאינו נחשב כמשקין, ולכן אינו מטמא אפילו מצד משקין טמאים, אף שיצאו ונגעו בעכו"ם שהוא כזב. 
(79) <b>בתוס' הרא''ש</b> הקשה, הרי שנינו בתורת כהנים שאף על פי שעכו"ם אין מטמאין בזיבה, [מדאורייתא, מכל מקום מדרבנן] טמאין בזב ושורפין עליהם את התרומה, והעלה מכך שגזרו עליהן שוב והחמירו לשרוף. וראה <b>תוס'</b> לעיל [לג ב ד"ה ורמינהו] שהביאו בשם ר"ת ששורפין. והקשו מסוגיין. ואכן <b>הגר''א</b> מחק תיבות "תרומה וקדשים", וגרס "כי היכי דלא לחייב עליה על טומאת מקדש וקדשיו". <b>ובביאורו לתוספתא</b> זבים [ריש פ"ב] כתב, שגרס כן כי באמת שורפין עליהן תרומה. וראה <b>בר''ש</b> [שם] שהקשה כן, וצידד לחלק בין עכו"ם שראה זיבה בפועל, ששוב בין עליו לסתם עכו"ם שאף על פי שטמאוהו כזב אין שורפין עליו. וזה תמוה, שהרי בסמוך מקשינן שיעשו היכר בזובו, ומוכח שאף כשראה אין שורפין. וראה <b>חזו''א</b> [זבים ב ח] שעצם ההיכר נצרך אף אם שורפין כשראה, כדי להראות שטומאתו דרבנן, ואין חייבין עליה משום טומאת מקדש וקדשיו. וראה עוד <b>בחברותא למסכת זבים</b> [שם]. 
(80) כך ביאר <b>בתוס' הרא''ש</b>. 
(81) רש"י [ד"ה עובדת] כתב, שבהכרח הכוונה היא לטומאת השכבת זרע, כי העובדת כוכבים אינה נטמאת, כי כבהמה בעלמא דמיא. ומכאן הוכיח <b>המשנה אחרונה</b> [נגעים ג א] שעכו"ם אינו נטמא בשום טומאה, ולא <b>כהתוי''ט</b> שם שהתמעטו רק מטומאת מת. וראה <b>רמב''ם</b> [טומאת מת א יג] שכתב כרש"י. ולכאורה תמוה, אם סברא היא, למה הוצרכו ללמוד מקרא ש"אין העכו"ם מטמאין בזיבה"<QM> ויתכן שרש"י פירש כמאן דאמר שפולטת משום נוגעת, ועדיין צריך מיעוט שאינם מטמאים בראיה, ואילו למאן דאמר שפולטת משום רואה, אכן טהרתה אינה מסברא אלא מהמיעוט של "בני ישראל" שאין עכו"ם מטמאין בראיה. 
(82) <b>התוס'</b> [ד"ה כי] ביארו, שהמקשה הבין שרב פפא דן בין בתוך ג' ימים ובין אחריהם, וצדדי הספק הם, האם כיון שעכו"ם אוכלים שקצים, שכבת זרע מסרחת בגופם בתוך ג' ימים, וטהורה מיד, או כיון שאינם חרדים לקיים מצוות, אפילו אחר ג' ימים אינה מסרחת, וטמאה. <b>ובערוך לנר</b> ביאר, שמפני כך דנה הגמרא לפשוט ספיקו רק מהברייתא ולא מהמשנה הקודמת של "נכרית שפלטה שכבת זרע מישראל טמאה", כי הנידון בפולטת הוא בתוך ג' ימים כמו בישראלית, ואילו ספקו היה גם אחר ג' ימים [לדעת המקשן]. ובאמת גם הברייתא עוסקת רק בתוך ג' ימים אף שלא נקטה לשון "פולטת". 
(83) <b>בערוך לנר</b> תמה, הרי מקור דין פולטת שכבת זרע נלמד ממה שהצטוו בני ישראל לפרוש מנשותיהם לפני מתן תורה ג' ימים ולא יותר, ואז עדיין לא היו דואגים במצוות. וביאר, שבבוקר אותו יום נאמר "ויחרד כל העם אשר במחנה", ומפני חרדה זו חביל גופייהו ושוב לא נטמאו בפליטת שכבת זרע. 
(84) מכאן משמע כדברי רש"י במשנה, שמצורע יש לו "מעיינות". ותימה על <b>הרמב''ם</b> [משכב ומושב ה ה] שנקט שאין טומאתו אלא כמשקין שנטמאו ומטמא ראשון [וראה הערה 73]. וכתב <b>האור שמח</b> שהרמב"ם לשיטתו [שם א יד] שמי רגליו של זב מטמאין רק משום שצחצוחי זיבה מעורבין בהן, ובמצורע לא יתכן טעם זה, ונמצא שבית הלל שאמרו שדם טהרה כמימי רגליה, היינו, כדין משקין הנוגעים בטומאה [אולם לענין זובו של מצורע, כתב שם יג שמטמא במשא והוא אב הטומאה]. 
(85) ראה להלן [נו א] שדם פיו של זב התמעט מ"זובו", ולכן לא העמידו את הריבוי לדם היוצא מפיו של זב. <b>ובתוס'</b> [ד"ה אם] כתבו שלא ריבו מ"לזכר" דם היוצא ממצורע זכר מפיו או מנחיריו, כי לא מצינו שהוא טמא ולכן העמידוהו בדם טוהר של מצורעת, שהוא דומה לדם נדה אפילו למאן דאמר ב' מעיינות הן. 
(86) <b>רש''י</b> [ד"ה ה"ג] כתב, ש"לנקבה" נצרך למעיינותיה, ומעיינות המצורע מקורם ממצורעת, ואילו המקור למצורעת קטנה נלמד מ"אשה" ו"אשה", כי אילו נדרוש "לנקבה" לקטנה, לא נדע דין מעיינות במצורע. ולפירושו, תירוץ "ואיבעית אימה" עומד תחת הפירכא ללימוד מזכר לנקבה, ונמצא שאין יתור למעיינות במצורעת [ולכן הוסיפו שיתור "לזכר" נצרך לזב קטן]. אולם <b>בתוס' הרא''ש</b> ביאר שתירוץ זה עומד כנגד דברי רבי יצחק, שביאר טעמם של בית הלל שדרשו "לזכר" "לרבות מצורע למעיינותיו", ועל כך אמר שבית שמאי סברו שריבוי זה נצרך לזב קטן, וכן "לנקבה" בא לרבות זבה קטנה, ואין דין מעיינות נלמד מקרא זה אלא מדרשה אחרת שהיתה ידועה להם, וכן משמע <b>בתוס' לעיל</b> [לב א ד"ה לנקבה]. וראה עוד להלן [לה א]. 
(87) <b>רש''י</b> [ד"ה ה"ג] ביאר שבית הלל ובית שמאי לא למדו זב קטן מ"איש איש" כי דברה תורה כלשון בני אדם. אך <b>תוס'</b> [ד"ה ובית] כתבו שבית הלל יכלו ללמוד מ"איש איש", אך העדיפו לנקוט דרשא של "וזאת תורת" שמתקבלת גם למאן דאמר דברה תורה כלשון בני אדם. 
(88) כך פירש <b>רש''י</b>, וביאר שהתרבה מ"לזכר" כל שהוא זכר, ובפסוק זה נאמרו שתי ראיות. ודקדק <b>בתוס' הרא''ש</b> שאילו התרבה מ"זאת תורת הזב" [כתירוץ השני לעיל] היה פשיטא שבראיתו הראשונה נטמא, שהרי בפסוק זה נאמרה רק ראיה אחת. ולפיכך תמה, איך פשט רבא בעיא זו מהריבוי של "זאת תורת הזב", והרי לפי דרשא זו לא היה צד לטהר כלל. ועוד תמה, שהרי רק בית שמאי דרשו מ"לזכר" ונמצא שכל ספיקו של ריש לקיש שלא להלכה, ולכן ביאר שהנידון הוא על הריבוי מ"זאת תורת הזב", האם הוא נסוב דוקא על ראיה שניה, או גם על ראשונה. 
(89) ראה לעיל [לב ב הערה 32] שדעת <b>המג''א</b> [תנז ז] שקטן פחות מבן ט' שנים נטמא בראית קרי, ורק הראיה עצמה אינה מטמאה. ולדבריו מובן למה נקט ריש לקיש מהו שתטמא "במגע", כי כל הנדון רק על השכבת זרע, אך הוא עצמו ודאי טמא. ולדעת החולקים וסוברים שאף הקטן עצמו אינו טמא, צריך לומר שהרואה קרי נטמא במגע, ואמנם הנדון גם על הקטן עצמו, וביאור זה נצרך רק לדעת <b>רש''י</b> [ד"ה מהו] שהצד לטהר הוא משום ש"ליתיה בראיה ראשונה". והיינו, שאינו נטמא על ידה, ולשיטתו להלן [עב א ד"ה כשומרת] שכל טומאת זב חלב רק על ידי הראיה השניה. אולם מדברי <b>תוס' בזבחים</b> [כג א ד"ה טומאת] משמע שבראיה שניה מתברר למפרע שגם הראשונה נחשבת ראית זוב, ולדבריהם הקטן ודאי טמא בראיה ראשונה, והנדון רק על עצם הראיה, כי טומאת הראיה נלמדת מטומאת שכבת זרע [כדלהלן נה א] ויתכן שראית קטן אינה מטמאה, כי אין שכבת זרע מטמאה. וראה הערה הבאה. 
(90) כך פירש <b>רש''י</b> [ד"ה מטמא] ומבואר שאין כוונת הגמרא לומר שבראיה שניה מתברר למפרע שגם הראשונה מטמאה, ומצטרפות יחד לטמא, אלא הראשונה נחשבת קרי, והיא רק גורמת שהבאה אחריה תחשב שניה, ורק השניה מטמאה [וכשיטתו הנ"ל]. והצד לטמא הוא מפני שמכל מקום היא נחשבת ראיה במנין הראיות, ולא התמעטה ראית קטן אלא בקרי שאינו של זב. ולדעת <b>תוס' בזבחים</b>, הצד לטמא הוא משום שמתברר למפרע שראיה ראשונה מטמאה, ולכן אינה תלויה בטומאת שכבת זרע שהיא בבעל קרי בלבד. ואף אם ננקוט שאינה מתבררת למפרע כזיבה [ראה חי' הגרא"ל מאלין ח"ב יג], יתכן שדין טומאת קרי שלו היא מדיני פרשת זב [כמבואר להלן לה א בתוס' ד"ה מאי] ולכן מטמאה גם בקטן. והרחבנו בזה <b>בחברותא</b> <b>למסכת זבים</b> [פ"א הערות 4-7]. 
(91) <b>בתוס' הרא''ש</b> [לה א ד"ה לעולם] כתב, שספקו של רב יוסף גם בבועל נדה, [שטומאתו אינה מחמת הראיה, וכדלהלן], <b>והחזו''א</b> [יו"ד קכ יט] הוסיף שכמו כן ספיקו יתכן בזב שספר ולא טבל. 
(92) <b>רבינו חננאל</b> פירש שהנידון הוא אם מקום זיבה מעיין הוא, או שנחשב כחולי. <b>והתוס'</b> [ד"ה מקום] כתבו, כי אף שמצינו להלן [נו א] שזובו אינו מתעגל, היינו לפי צד הספק בסוגיין שאינו מעיין. ועוד כתבו, שאף אם אינו מתעגל צידד לרבותו במצורע כמעיין, משום שבזב טומאתו חמורה כרוקו ומי רגליו. וביאר <b>המהר''ם</b> שהוכיחו כי אין הנידון אם זוב מתעגל או לא, אלא אף שאינו מתעגל, יתכן שכל שטמא בזב טמא במצורע, ובכלל זה זובו. <b>והחזו''א</b> [שם] ביאר שהספק הוא אם טומאת הזוב היא טומאה עצמית, ואין בה אלא מה שנאמר בראיה שניה, או שהיא כטומאת מעיינות אף שאינו מתעגל, ולפיכך מצורע שמטמא מעיינותיו מטמא זובו. וראה הערה 99. 
(93) <b>בתוס' רי''ד</b> הקשה, הרי רבא אמר לעיל [ע"א] שזובו טמא אפילו לבית שמאי, ומוכח שמקום זיבה מעיין הוא, וכתב שאי אפשר להוכיח מזוב עכו"ם שהוא דרבנן, ולכן מטמא אפילו כשאינו ממקום מעיין, כשם שקריו טהור, אף שהוא ממעיין, ובהכרח שאין הוכחה מטומאה דרבנן לדאורייתא. ולכאורה תמוה, איך יתכן שטומאה דרבנן תהיה חמורה מדאורייתא, וגם הוכחתו מקרי תמוהה, שהרי טהרוהו לצורך היכר. אכן מעצם קושייתו מוכח שנקט כי "זובו" של עכו"ם הוא בראייתו הראשונה, משום שבא ממקום מעיין כקרי. [כי אילו טומאת עצמית של זוב כשל זב גמור, הרי טומאתו דוקא בראיה גמורה, ובודאי מטמא כזב אפילו אם אינו מקום מעיין]. ולכן הקשה שבהכרח מקום זיבה מעין הוא, ומפני כך מטמא בראיה ראשונה. ועל כך תירץ שמדובר בשאר ראיות, ובהם גזרו רבנן כזב גמור אף שאל ממקום מעיין, ולא גזרו על ראייתו הראשונה כלל. 
(94) <b>רש''י</b> [ד"ה לימד] הביא שלהלן [נה א] התבאר שאין צורך בפסוק זה ללמד שמטמא במגע, שהרי לא גרע משכבת זרע, ובהכרח בא לרבות שמטמא גם במשא. 
(95) <b>רש''י</b> [ד"ה לאחרים] ביאר שהזב מטמא את המשא שהוא נושא, כמו שמצינו שמטמא עליונו, וכל שכן שהראיה עצמה מטמאה. <b>ותוס'</b> [ד"ה לאחרים] הקשו, שעליונו אינו טומאת משא ואינו מטמא אדם וכלים. ועוד, שהרי הקל וחומר בא ללמד למשא בזוב, ואין הזוב יכול לשאת [אלא אם מכריע כף מאזניים. וביאר <b>מהר''ם</b> שזוב אינו מכריע, <b>וחזו''א</b> ביאר שרק זב מטמא בהכרעה, ולא הזוב]. ולכן פירשו, שהראיה היא ממה שגוף הזב מטמא את הנושאו. 
(96) כך פירש <b>רש''י</b> [ד"ה אלא], והיינו, שאין עושים קל וחומר אלא מטומאה שנגרמת על ידי הזיבה, אך לגבי מצורע שטומאתו שלו משום צרעתו, ולא מחמת ראייתו, אי אפשר להוכיח שראייתו מטמאה במשא ממה שזיבת ראיה ראשונה מטמאה באדם טהור. וראה <b>רמב''ן</b> <b>וריטב'' א</b>. ותמה <b>תוס' הרא''ש</b>, שהרי טומאת זב מוסיפה על טומאת מצורע שיטמא בהיסט ומשכב ומושב, ותירץ שאף על פי שמוסיף במצורע, אין ללמוד מכך לדין טומאת משא של הראיה עצמה, שהרי היא טמאה משא מחמת המצורע. ולכן צריך ריבוי לטומאת משא בראיה. וראה <b>רשב''א וריטב''א ותוס' בפסחים</b> [סז ב] שדנו בהרחבה אם מצורע מטמא בהיסט, ואף אם מטמא, האם בכל אופני היסט הוא מטמא כזב, או דוקא כשהוא נושא את הטהור. וכן לגבי משכב ומושב אף אם הוא מטמא, יתכן שהוא מטמא רק אוכלין ומשקין ולא אדם. ובהכרח שהגמרא העדיפה לפרוך משעיר המשתלח שהוא טהור לגמרי ובכל זאת גורם טומאה לאחרים. וראה <b>תוס' רא''ש</b> להלן [נה א ד"ה שעיר]. 
(97) <b>רש''י</b> [שם] פירש שמחמת נגעו היה מטמא במשא ואפילו באהל. <b>ובתוס' הרא''ש ור''ש</b> [נגעים יג] כתבו שהמקור שמצורע מטמא במשא נלמד ממה שמצורע הוקש למת בפסוק "אל נא תהי כמת", [ב"ב ט ב]. והעירו, שאם כן, יטמא באהל כמת, ולמה מועילה לו מחיצה תחת אהל אחד [ראה ר"ש כלים א ד שחלוקה טומאתו ממת בכמה פרטים]. וכבר תמהו <b>משנה אחרונה</b> [כלים א א] <b>ורש''ש</b> [ב"ב ט ב] <b>וחזו''א</b> [זבים ד ו] על רש"י שנקט שמצורע מטמא באהל. וראה <b>ברמב''ם</b> [טומאת מת א ב] שטומאת משא במת נלמדת בקל וחומר מנבלה. ולכאורה הוא מקור גם לטומאת משא של מצורע, החמור מנבלה. 
(98) <b>רש''י</b> [ד"ה ומדאיצטריך] גרס ופירש, שאילו היה נחשב מקום מעיין בראיה ראשונה, כל שכן שהיה מטמא בשניה, ולא היה צריך לרבותה מקרא. וכדרכו [סוף לד ב ד"ה זובו] שפסוק זה נאמר על ראיה שניה, שהרי מנה הכתוב שתים לטמא. אך <b>רבינו חננאל</b> גרס: "ומדאיצטריך קרא לרבויי בראיה ראשונה, שמע מינה מקום זיבה לאו מעיין הוא". וביאר, שפשיטא ליה שזב שאינו מצורע ראייתו הראשונה מטמאה במשא, וסבר רק יוסף דהיינו, רק כשאינו מצורע, והראיה גורמת לו טומאה. אך בזב מצורע הסתפק בזה, כיון שהוא כבר טמא ואין הראיה מטמאתו, ורק אם נחשבת מעיין היא מטמאה במשא. ועל כך הוכיח ממה שהוצרכה התורה לרבות טומאה בראיה ראשונה בהכרח שאינה "מעיין". ורש"י [ד"ה דאיתקש] דחה פירושו, שהרי הפסוק מדובר בראיה שניה [כנ"ל]. וגם מה לי אם הוא מעיין או לא, והרי התורה ריבתה שמטמא במשא, ונפשט הספק. ועוד, שהרי בראיה ראשונה דינו כבעל קרי ואיך פירש שגורמת טומאת משא לבעליה. 
(99) <b>תוס</b>' [לג ב ד"ה אילימא] תמהו, איך לא ידע רבא שבסוף הברייתא נשנית פירכא זו משעיר המשתלח. וראה <b>במשנת רבי אהרן</b> [טהרות כז] שהוכיח מברייתא זו ששעיר המשתלח הוא עצמו אינו טמא, אלא שהתחדשה טומאה אצל המתעסקים בו בלבד, והעיסוק בו הוא המטמא. אולם הוכיח שם <b>שהרמב''ם והראב''ד</b> [אבות הטומאה ג ג] נחלקו בזה אם השעיר עצמו מטמא על ידי העיסוק, ואם כן, יתכן שזו היא סברת רבא לחלק משעיר המשתלח. וראה <b>כתבי</b> <b>הגרי''ז</b> לזבחים [קה א]. 
(100) כתב <b>הר''ן</b>, שאביי לא פשט את הספק אם מקום זיבה מעיין הוא או לא, אלא הוכיח מהיקש שמטמא במשא, [ועל כך אין טענה "למאי איצטריך", כי אינו ריבוי מיוחד]. ולכן הקשה [בתוס' ד"ה אף] איך למדו [לד ב] מ"לזכר" לרבות דם טהרה של מצורעת, והרי הוא נצרך להקישו לזב גמור, לטמא אפילו ראיה ראשונה. וכתב <b>הגרעק''א</b>, שבאמת אביי פשט שמקום זיבה מעיין הוא, וכוונתו שההיקש מלמד שמטמא אפילו אם אינו מעיין, ונמצא שבית הלל שלמדו מ"לזכר" לטמא דם טוהר של מצורע, בהכרח סברו שאין צורך בהיקש, כי מקום זיבה מעיין הוא, [שהרי גם אילו נניח שאינו מעיין יטמא במשא משום ההיקש, ובהכרח שהוא מעיין]. אולם <b>הרשב''א</b> נקט, שלדעת אביי מקום זיבה לאו מעיין הוא, ואף שבית הלל דרשו "לזכר" לרבות דם טוהר, אפשר לדרשו כהיקש, כי אם אינו ענין למעינות, תנהו ענין למה שאינו ממקום מעין. ואם אינו ענין לראיה ראשונה שנלמדת בהיקש, תנהו ענין לנקבה. <b>והחזו''א</b> [יו"ד קז כא] תלה נידון זה בתירוצי התוס' [לד ב ד"ה מקום, ראה הערה 92], שאם הנידון בסוגיין הוא האם מעיין הוא או לא, הרי מוכח להלן [נו א] שלא נפשט, ובהכרח שאין כוונת אביי להכריע שמעיין הוא. אך אם הנידון הוא אם נתחדשה טומאה עצמית של זוב שאינה תלויה במעיינות, או שהיא מדיני טומאת המצורע, נמצא שאי אפשר לטמא מצד מעיין, שהרי אילו נאמר רק "לנקבה" והיו לומדים זכר מנקיבה, אין מקור לטמא בראיה ראשונה של זיבה, שאינה באשה ואינה מעיינות. וראה <b>סדרי טהרה</b> [חדוד הלכות] <b>ובאור שמח</b> [משכב ומושב ה ה]. 
(101) <b>רש''י</b> פירש שרב הונא דן לענין "מגע וטומאת ערב כבעל קרי, ולהצטרף לשניה לטמא כזב גמור". <b>ותוס' והרשב''א</b> הוכיחו שדן רק לענין להצטרף לשניה, שאם לא כן מה הקשו מהמשנה ש"ראה ראיה ראשונה בודקין אותו", והרי יתכן שאינה מצטרפת לראיה שניה, אך מטמאה במגע וטומאת ערב. ודקדקו כן מלשונו שנקט "ראיה ראשונה" ולא ראיה "אחת" כי לא דן על דין ראיה אחת בפני עצמה, אלא על דין הזב שראה שתים. וראה להלן [לז א], שאביי אמר "אונס בזיבה יוכיח שאינו גורם, וסותר", וביאר <b>תוס' הרא''ש</b> שחולק על רב הונא וסובר שראיה ראשונה אינה מטמאה באונס, [כי אילו ראיה מטמאה באונס הרי היא דבר הגורם לטומאה, ואין הוכחה ממנה לדם קושי] ולכאורה תמוה, שהרי אף אם ראיה באונס מצטרפת לזיבה, הרי כיון שבימי טומאה ראיה ראשונה אינה גורמת, לכן אינה נחשבת דבר הגורם. <b>והחזו''א</b> [יו"ד קכא יז] צידד ליישב [קושית תוס' הרא"ש] שראיה ראשונה אינה מדיני זיבה, אלא רק גורמת לראיה שאחריה להחשב ראיה שניה, ולכן מטמאה באונס, אך נחשבת דבר שאינו גורם. וראה להלן, <b>ובחברותא למסכת</b> <b>זבים</b> [פ"א הערה 6]. <b>והתשב''ץ</b> [ח"א קב] נקט, שראיה ראשונה בזב יש לה דין שכבת זרע והוא כבעל קרי. ולשיטתו לכאורה לא יתכן צירוף ראיות לטומאה, ובודאי הראשונה רק גורמת לבאה אחריה שתקרא שניה. אך עדיין תמוה, שהרי לעיל אמרו שקטן מטמא בראיה ראשונה, אף אם אין לו טומאת קרי. ובהכרח שדין טומאת קרי שלו היא חלק מדיני הזב, ומדיני הזב הוא שדיני ראייתו הראשונה יהיו כדיני קרי שמטמא גם באונס. וכשרואה ראיה שניה מתברר שגם הראשונה היא מראיות הזוב ומצטרפת לטמאו שבעה ימים. 
(102) <b>המשנה אחרונה</b> [זבים ב ב] הקשה, מה בכך שיתכן שבאה באונס מפני ז' דרכים, והרי עדיין ספק טומאה דאורייתא הוא, וראוי להחמיר בו. וביאר <b>הגר''ח שמואלביץ</b> [שהתורה טיהרה במקום שהיה ודאי אחד מאונסים אלו, אף שיש ספק אם הזיבה באה מחמתם, כי צריך שיהא ודאי שבאה מבשרו ורק במקום שיש ספק אם היה אחד מדרכים אלו, ראוי להחמיר]. אך בפשטות טעם הבדיקה, משום שדרכים אלו גורמים שלא תהיה סיבה להסתפק מפני מה רואה, שהרי יש לתלות בדרכים אלו, ומהיכי תיתי שזיבתו מפני חולי זיבה בבשרו. ונפקא מינה אחר שראה ב' פעמים ויש רגלים לדבר שזיבתו מחמת חולי זיבה, שלביאור השני מסברא לא יועילו ז' דרכים לטהרו, ולביאור הראשון יועילו, כי אין ודאות שבא "מבשרו", ולכן צריך גזירת הכתוב לטהרו. וראה הערה הבאה. 
(103) <b>הריטב''א והר''ש</b> [בזבים שם] נקטו שאונסו טמא משום גזירת הכתוב בהיקש זכר לנקבה, [ומה ששנינו שם ש"רגלים לדבר" נסוב על שאר דיני המשנה], ולפיכך גם אם ראה ודאי לאונסו, טמא. וכן מוכח להלן [לז א] שהוכיחו כי ראיה באונס נחשבת דבר הגורם, שהרי מטמאה בראיה שלישית, ומוכח שנחשבת אונס ואף על פי כן מטמאה, ולא שטומאתה מפני שרגלים לדבר מוכיחים שבאה "מבשרו". אך <b>המפרש</b> בנזיר [סה ב] <b>ורבינו הלל</b> [תוס' זבים א ז] <b>והרע''ב</b> [נזיר ט ד] נקטו שרגלים לדבר תולין שבאה מבשרו ולא מאונס, ותמה <b>התוי''ט</b> שהרי בסוגיין דרשו מקרא, וביאר שהטעם לגזירת הכתוב הוא משום שיש רגלים לדבר שאינו אונס. ומדברי <b>הרמב''ם</b> [מחו"כ ב ה] משמע שבראיה שלישית אין צורך בדיני זיבה, אלא כיון שכבר נטמא בב' ראיות, ראיה שלישית מחיבתו בקרבן, והיינו, שאין חיוב הקרבן נובע מתוספת טומאה, אלא הוא עומד בפני עצמו [וכן נראה שהבינו <b>המשך חכמה</b> ויקרא טו טו, <b>והגרי''ז</b> מחו"כ ג ה] ובכך גופא נחלק רבי אליעזר על רבנן, וסבר שגם חיוב הקרבן בראיה שלישית נובע מתוספת טומאה, ולכן נקט שרק הראיה הרביעית מועילה לסתור אפילו ראה באונס. [וראה <b>רש''ש</b> להלן לז א], והרחבנו בכל זה <b>בחברותא למסכת זבים</b> [פ"ב]. 
(104) יש לדון, האם לדעת רבי אליעזר ראיה שלישית באונס אפילו אינה סותרת, או שרק אינה מחייבת קרבן. ומסברא נראה שתסתור מספק שמא ראה מחמת זוב, ולא התמעטה אלא לקרבן. ולפי המבואר בהערה הקודמת בדעת הרמב"ם שרבי אליעזר סבר שחיוב הקרבן בראיה שלישית נובע מתוספת טומאה, הרי מסתבר שרק לענין חיוב הקרבן צריך ראיה מבשרו, אך לגבי סתירה די בראיה באונס. וכן משמע להלן [לז א] לגבי הנידון אם דבר שאינו גורם סותר, שהוכיחו מברייתא שרבי אליעזר אומר "ברביעית אין בודקין אותו, כי רק לקרבן בודקין ולא לסתירה", ולכאורה יכלו להוכיח מהמשנה שרק לגבי קרבן הצריך בדיקה בשלישית, ובהכרח שבמשנה היה אפשר לבאר שסותר מפני שיש רגלים לדבר שבאה מבשרו, [ולקרבן צריך בדיקה לבירור גמור וכמו שדנו שם בהו"א שלרבי אליעזר אפילו רביעית לא תסתור], ורק בברייתא מצינו שיש חילוק בין שלישית לרביעית, והיינו, שרביעית מטמאה אפילו אם ודאי ראה באונס. 
(105) כך פירש רש"י, וטעון בירור, כי החומרא בעצם מה שעושה משכב ומושב, או לחילופין במה שהוא אב הטומאה, מה שאין כן בעל קרי, ולמה צריך לומר שעושה את המשכב ומושב אב הטומאה. 
(106) <b>הרמב''ם</b> [מחו"כ ב א] ביאר שהוא יוצא בלא תאוה ובלא הנאה, אלא נגרר ויוצא. ואילו <b>רש''י בכריתות</b> [ח ב] כתב, שיוצא מכח אברו ותוקף יצרו. ותמה עליו <b>התיו''ט</b> [נזיר ט ד], שהרי מצינו שהרהור [באשה] הוא אחד מהדרכים המצילים בזוב, כי נחשב אונס. אכן, רש"י לשיטתו [בנזיר סו א] שהרהור הוא פחד, ואילו הרהור ביצרו אינו אינו אונס, אלא סיבה לחולי זיבה. 
(107) כך פירש"י, <b>והרמב''ם</b> [שם] נקט דהיינו כהה, ולכן כתב ש"דוהה כלובן ביצה המוזרת". וראה <b>בפיה''מ לזבים</b> [ב א] שהוא נוטה לאדמימות קצת. <b>ובתוי''ט</b> שם ביאר דבריו. <b>והגר''א</b> בתוספתא [ריש פ"ב בזבים] גרס "דומה" ללובן ביצה המוזרת. 
(108) <b>תוס'</b> [ד"ה אי] תמהו, הרי פשיטא שהחילוק הוא כמו שענו בית שמאי. ותירצו, שלידה הוקשה לנדה, ולהלן [לז ב] אמרו שימי לידתה כימי נדתה. ועדיין תמוה, שהרי בית שמאי לא נחלקו על היקש זה, ופשיטא שמחלקים בין נדה ללידה אחר טבילה. וביאר <b>הר''ן</b>, שמקישים כפי שאפשר, ודי בכך שמעמידים ימי טהרתה רק אחר טבילה. 
(109) כך פירש <b>רש''י</b> [ד"ה יולדת. וראה ד"ה אמרו, כאן]. ולכאורה, דין זה תלוי במחלוקת דלהלן אם ימי לידה עולין לימי ספירתה או לא. 
(110) <b>הר''ן</b> ביאר את ההוכחה הנוספת של בית הלל, כדרכו, שבית שמאי טענו להם שאין ללמוד מהיקש לידה לנדה, כי ביולדת אין חילוק בין טבלה ללא טבלה וענו להם בית הלל שיולדת בזוב תוכיח, שיש חילוק בין טבלה ללא טבלה, ואם כן אפשר להקיש יולדת לנדה שלא טבלה, שהרי אינה כנדה שטבלה. 
(111) <b>בירושלמי</b> [נדה א ג] משמע שלדעת לוי דם לידה ודם טוהר נובעים משני מעיינות ממש. וכן מבואר מדברי <b>הרשב''א וריטב''א</b> יבמות [עה א]. אך <b>תוס' להלן</b> [לו א ד"ה הלכתא בתירוץ שני] כתבו, שגם ללוי דמי טוהר באים מן המקור, אלא שהתורה טהרתם. וביארו <b>החתם</b> <b>סופר</b> [יו"ד קנד] <b>והחזו''א</b> [קכ ח] שלדעת התוס' "שני מעיינות" אינם בשני מקומות, אלא שסיבתם מפני טבעים שונים, [או שהן משני עורקים במקור]. וראייתם, מגיורת שילדה בגיותה ואחר כך התגיירה, שאין נותנים לה ימי טהרה [בכורות מו ב]. והיינו, אפילו ללוי הסובר ששני מעיינות הן. כי לא טיהרה התורה בגיורת, לפי שאין לה דין לידה, ולפיכך גם מעיינה שאחר י"ד יום טמא. וכן מצינו <b>בירושלמי</b> [נדה א ד] שגיורת, מאחר שאין לה דמים טמאים, אין לה דמים טהורים [ויתכן שסבר כרב, שמעיין אחד הוא]. וראה <b>במשנה למלך</b> [איסו"ב ה ה] שהביא מהירושלמי שיש לה דם טוהר. ותמה <b>המנחת</b> <b>חינוך</b> [קסו], הרי בבכורות אמרו שאין לה דם טוהר. וכתב <b>החתם סופר</b> [יו"ד קכב] שהירושלמי דן בהיתר לבעלה, ואילו בבכורות מדובר לענין להכנס למקדש. 
(112) <b>תוס' להלן</b> [לו א ד"ה שבוע] כתבו, שלדעת בית הלל אם ראתה בימי טוהר, אף שלא טבלה ודמה טמא, אינה נעשית בו לא נדה ולא זבה, ואינה סותרת ספירתה, כי הדם רק מעכב טהרה, אך אינו מוסיף טומאת נדה חדשה. וכן פסק <b>הרמב''ם</b> [איסו"ב ז ח]. וכן הוכיח <b>הרשב''א</b> בסוגיין ממה שאמרו "לרב רישא לקולא", אף על פי ששופעת כל היום ואינה טובלת אלא בלילה, ואילו היתה נעשית נדה בדם זה, הרי מיד כשיצאו שבעה ימים ראתה שוב. <b>והחזו''א</b> [קכ יב] דחה, שמדובר באופן שהיא במקוה מבעוד יום, ונמצא לפי זה שאפילו כששופעת ממעין אחד, אין צורך ב"יומי וטבילה" אלא לדם עצמו, אך האשה ודאי טהורה. אך <b>החזו''א</b> נקט שסברא פשוטה היא שהנידון הוא גם על האשה עצמה, ולכן תמה [בס"ק ז יט] כיצד יתכן שהדם גורם טומאה רק בשעה שהוא שופע ולא לשבעה ימים, והרי התורה לא טהרה את הימים, רק את הדם שבה, וכיון ששופעת ממשיכה דמה הטמא, למה לא תעשה נדה ז' ימים<QM> [ובדעת לוי יש לומר, שבית הלל סברו שדם לידה השופע, מטמא אותה כרואה בתוך י"ד יום, ולפיכך אינו עושה טומאת נדה נוספת, וככל נדה שרואה שוב בתוך שבעה ימים. וכן כתב <b>המרדכי</b> בשבועות הל' נדה תשל"ח לדעת רב באופן שלא טבלה]. ואכן <b>המאירי</b> כאן ולהלן [מב א] הביא שנחלקו בזה הראשונים, ויש אומרים שנעשית נדה שבעה ימים, וכן הסיק <b>הנודע ביהודה</b> יו"ד תנינא קי"ג. וראה <b>חזו''א</b> [שם יג] שרק לענין הראיה נחשב כדם נדה כל זמן שלא טבלה, אך ודאי מנין הימים אינו משתנה, ולא יימשכו ימי טוהר אחר ארבעים או שמונים בגלל איחור הטבילה. ואף שבכריתות [י א] אמרו שבשתי לידות זו אחר זו היו נותנים לה מסברא עוד ימי טוהר [ומיעטה קרא], צריך לפרש כביאור <b>הרמב''ן</b> [בפירושו על התורה], שדם טוהר הוא מחמת מותרי הדמים, ומסתבר שמותריהם מתחלקים בין מעיין טמא למעיין טהור, ולכן, בלידה אחת כשהתרבה מעיין טמא, התמעט הטהור. 
(113) <b>החזו''א</b> [שם ט] הקשה לביאור התוס', מנין שהשופעת מתוך ארבעים לאחריו טהור, והרי אחר ארבעים לא טהרתו התורה<QM> ותירץ, שמסתבר לומר שלדעת לוי טהרת הדם וטומאתו תלויים בחילוק המעיינות, ואינו נטמא אלא אם נפסק הראשון [וכוונת התוס' שבגיורת אי אפשר לתלות כך, כי לא היה לה כלל דין יולדת]. 
(114) <b>רש''י</b> גרס שפסקה יום או יומיים, וחזרה וראתה בימי טהרה אלא שלא טבלה, ומשמע, שנקט שמדובר דוקא בפסקה. אולם <b>הרשב''א</b> ביאר שסתמא קתני, ומשמע אפילו אם פסקה [ומשום כך מקשינן ללוי], אך ודאי מדובר גם בשופעת. 
(115) כבר הבאנו שהראשונים נחלקו אם רק הדם טמא או שהוא גם מטמא את האשה. וראה <b>תוס'</b> <b>להלן</b> [מב א ד"ה בירידה] "והדוה בנדתה", עד שתבא במים. ופירש <b>רש''י</b> לטבול, אף על פי שעברו ז' שלה ופסק מעיינה. <b>והרשב''א</b> שם כתב, שלדעת הדורשים מקרא זה לדרשא אחרת, המקור לטמא הדם הוא מ"במי נדה יתחטא", והיינו, שהיולדת טעונה טבילה לטומאתה אף שהגיעו ימי טהרתה. 
(116) <b>הר''ן</b> הקשה מכאן לביאור התוס' שגם ללוי צריך גזירת הכתוב להתיר את הדם, שהרי יתכן שלא התירתו התורה אלא ביומי וטבילה, ולכן מטמא לח ויבש. [והסיק מכך כתירוץ הראשון בתוס' להלן. <b>והחזו''א</b> שם יישב כדרכו]. <b>ובחתם סופר</b> [יו"ד קנד] כתב, כי ממה שהוקשה לר"ן רק קושיא זו, ולא הקשה כקושית החזו"א לעיל, מוכח שסבר כי כל הנדון על הדם עצמו, אך האשה עצמה ודאי טהורה. 
(117) כתבו <b>תוס'</b> [ד"ה בשופעת] שבשופעת לבית הלל אין חילוק אם טבלה או לא, ובהכרח שהמשנה נקטה "ולא טבלה" רק לבית שמאי, שגם לוי מודה שלדבריהם מעין אחד הוא, ובטבלה מטהרים לגמרי. <b>והרשב''א</b> כתב בשם רבינו יונה, שאילו שנינו רק דם יולדת שטבלה, לא היינו יודעים שלבית שמאי רק ביומי תליא מילתא, ולכן נקטו ש"לא טבלה" להשמיענו שבכל זאת אינה טמאה אלא לח כמעיינות, משום שביומי תליא מילתא. <b>והחזו''א</b> [קכ יט] כתב, שגם לפי התוס' להלן שלדעת בית הלל אין האשה עצמה טמאה, היינו דוקא לשיטת רב, אך ללוי שמדובר בשופעת, ודאי גם האשה עצמה טמאה. וכן משמע מדברי הרי"ף בשבועות, שלדעת רב עשו הרחקה ביולדת, ושללוי אין צריך בית הללרחקה" כי מצינו שנטמאת בשופעת. אך ראה לעיל, שלדעת התוס', לוי סבר שכל ימי שפיעתה נחשבת כרואה בתוך ימי לידה, ולכן לא נטמאת שוב כנדה. 
(118) כתב <b>הרשב''א</b>, שלדעת בית שמאי גם קודם שטבלה אין הדם נחשב כדם יולדת, אלא שמפני טומאתה, הוא מטמא לח כרוקה ומי רגליה. והוסיף, שלכולי עלמא אחר שטבלה אין הדם מטמא כלל, ולדעת רב שהן ממעיין אחד, נמצא שנחלקו על רשב"ג שאמר [טז, א] מקור מקומו טמא. והיינו שנחלקו אם כל דם הבא מהמקור נטמא מחמת המקור ואפילו דם טוהר. ובמשנה להלן [עא ב] מוכח כדברי בית שמאי ובית הלל, שדם טוהר אינו מטמא תרומה, כי אין לו אפילו טומאת מקור. אך <b>הרמב''ם</b> [איסו"ב ח יד] פסק שמקור מקומו טמא, ובכל זאת פסק [איסו"ב ו א] כרב שמעיין אחד הוא. ומוכח, שבדם טוהר לא שייכת טומאת מקור. וכן הוכיח מדבריו <b>החוות</b> <b>דעת</b> [קצז ג] וכן משמע ממה שפסק [משכב ומושב ה ד] שדם טוהר אינו מטמא אחרים. וראה <b>חזו''א</b> [יו"ד קב ב] שדן בזה. <b>והחתם סופר</b> [יו"ד קנד] הוכיח כן מדברי התוס' [להלן לו א, וכנ"ל] שרק גיורת שאין לה ימי טוהר הדם טמא בטומאת מקור, אך ישראלית שיש לה ימי טוהר, אין הדם נטמא מהמקור. 
(119) ראה <b>בהלכות נדה למרדכי</b> [במס' שבועות, אות תשלח] שכתב, שלפי רב, כל שלא טבלה, אפילו חלפו ימי הלידה, עדיין נחשבים כל הימים ל"ימי לידה" עד שתטבול, כיון שביומי וטבילה תליא רחמנא. וכשם שהדם טמא עד שתטבול, ואפילו אחר ז' לזכר, כך גם נחשבים הימים הללו כ"ימי לידה" לבעלה, עד שתטבול. והיינו, כי על אף שהתורה קבעה ז' ימי טומאה, ואחריהם יכולה להטהר, בכל זאת, עד שנטהרה, כל דם שרואה הוא בכלל דמי הלידה, ואינו בגדר ראיה חדשה, ולכן נמשכת טומאתה עד הטבילה. וטעם הדבר, משום שדם הלידה אינו מטמא מצד עצמו, אלא משום מעשה הלידה, והראיה מגיורת, שאינה טמאה לידה מחמת לידתה, ובהכרח, שאין טומאתה מצד "ימי הלידה" עצמם, אלא מפני הלידה, וטומאה זו נמשכת עד שטבלה, ולפיכך, הדמים שאחר הטבילה טהורים, אף שממעיין אחד הם. ומכאן מקור למנהג שלא לטבול כל ימי טוהר, אך אחריהם טובלים מיד [רבינו ירוחם ומהרי"ק, הובאו בב"י ודרכי משה ריש קצד. וראה להלן לז א], שהרי טעמו משום שחוששין לר"ת שצריך שתי טבילות [כדלהלן לז א], אחת אחר ימי לידה, ואחת אחר ימי טוהר. ותמה <b>הט''ז</b>, שאם כן, גם אחר ימי טוהר עדיין צריך טבילה, ואיך סופרת מיד ז' נקיים<QM> ובהכרח, שימי טומאתה נמשכים כך בימי טוהר משום שנחשבת יולדת, אך אחר ז' נקיים, אפילו לא טבלה, אינה עוד בגדר יולדת, ולכן, אחר ז' ימים יכולה לטבול. 
(120) כך פירש רש"י, והיינו שאילו היה מטמא רק בלח, היינו מפרשים ששני מעיינות הן, וטומאתו משום מעיינות. ולכאורה תמוה, שהרי דם אינו בכלל מעיינות, כמבואר לעיל [יט ב] שאינו מתעגל ויוצא, ולמה יטמא בלח. ומוכח מכך כנ"ל, שללוי דם לידה מטמא כאילו הא עדיין בתוך י"ד יום, והיינו שהוא עצם דם הנידות של הלידה, והוא דין נוסף על מעיינות, ולפיכך דם טוהר של לידה, נכלל בלימוד שלמדו בית הלל שדם טוהר של מצורע נחשב כמעיין [כמבואר לעיל לד ב תוד"ה אם]. אך למעשה, כיון שהוא בכלל עצם דם לידה, הרי הוא מטמא לח ויבש ואין נפקא מינה בדין מעיין שבו. 
(121) ביארו <b>תוס'</b> [ד"ה אי בשופעת] שלרב איצטריך להשמיענו שבית שמאי מודים ביולדת בזוב מעיין אחד הוא, כי העמיד את הרישא בשופעת, והוה אמינא שמטהרין משום ששני מעיינות הן. <b>והריטב''א</b> כתב, שגם לבית הלל הוצרך להשמיענו שמעיין אחד הוא. 
(122) ראה לעיל [לג א] שהאחרונים דנו אם הבועל יולדת נקבה שבועיים כדינה, או שבוע כנדה בעלמא, וביארנו שנחלקו אם למסקנת הגמרא שם אין דינו תלוי בנדה, כי טומאתו היא טומאה עצמית שחלה עליו מחמת האיסור, או שדינו תלוי בה, כי טומאתו מחמת טומאתה, ולמדה תורה שאינו עולה לרגלה. 
(123) הטעם שצריך ללמוד דין זה מקרא, התבאר <b>בחזו''א</b> [קכ יז] שהוה אמינא כיון שילדה סתרה כל פתחי נדות, שהרי אפילו ילדה בימי זיבתה אינה מטמאה מצד זיבה, והוה אמינא שגם טומאת זיבה שקדמה ללידה תתבטל, אכן זה ניחא לדעת הסוברים שדם קושי סותר יומו, ולדעת הסוברים שזבה גדולה אינה נעשית נדה עד שתספור ז' נקיים, אך לדעת הרמב"ם שדם קושי אינו סותר יומו, ונדה תלויה רק בימי נדה ולא בספירה יקשה למה לי קרא. 
(124) <b>החזו''א</b> [קכ טז] הקשה לדעת התוס' בסמוך [ד"ה הלכתא] שגם ללוי דם טוהר בא מן המקור, אלא שהתורה טהרתו, אם כן מנין שאינו סותר ז' נקיים, והרי אף שאינו גורם טומאה, מכל מקום אינם נחשבים ימים "נקיים" ואינה יוצאת מזיבתה הראשונה. 
(125) ואף על פי שביניהם ראתה דם בלידה, כבר נאמרו לעיל [י ב] שלשה תירוצים: א. בלידה יבשתא. ב. דם נדה לחוד ודם לידה לחוד. ג. רק ימי עבור מצטרפים לימי הנקה שלפניהם, ואמנם ימי הנקה לא מצטרפים מפני שהראיה בלידה מפסקתן. ורש"י נקט רק את החילוק השני. וראה בהערה הבאה למה נקט דוקא חילוק זה. <b>ובחכמת בצלאל</b> ביאר שנקט להלכה שאין פתיחת הקבר בלא דם ולכן לא הביא תירוץ א', ואילו לתירוץ ג' אין מקום לקושית הגמרא כןא, שהרי באמת לא שנינו שמצטרפין ימי הנקה לעבור. וראה שם שהוכיח שעיקר קושית הגמרא ללוי היא כתירוץ א, שהרי התוס' שם כתבו שימי טוהר לא מצטרפין. 
(126) מקושיית הגמרא משמע שללוי מה שלא ראתה מצטרף לג' עונות, וכל הנידון הוא למה לי ג' עונות, הרי בימי טוהר בין כה וכה הדם טהור. אך <b>באור שמח</b> [איסו"ב ח ח ד"ה והנה הרז"ה] תמה, מה שייך הפסק ג' עונות בימי טוהר לפי לוי, והרי מעיין אחר הוא והוכיח מדברי <b>הירושלמי</b> שללוי אפילו אם ג' עונות לא ראתה, אין זה מועיל לה כהפסקה, וכן הסיק <b>בפרדס רימונים</b> קפט שפ"ח סה]. <b>ובקהילות יעקב</b> [טהרות מז] כתב, שחזקת ג' פעמים היא שהתרגל טבעה לכך, ולכן גם כאשר אינה רואה במעיין אחר נעשה הרגל לטבעה. ותמוה, איך יועיל לברר שלא תראה ממעיין טמא, כל ימי הנקתה, והרי כך דרכה שאחר ימי טוהר רואה ממנו. ומוכח שג' עונות במעוברת ומניקה אינן גורמות שתהיה מסולקת דמים ככל אשה שלא ראתה ג' עונות, אלא הן רק הוכחה שהיא מעוברת ומינקת. וסילוק הדמים הוא מחמת העיבור וההנקה שאינה רואה בהן [ואין חזקה של שלש פעמים גורמת לסילוק]. ולפיכך, אף שעיבור והנקה הן שתי סיבות, הן מצטרפות לסילוק דמים. וגם ימי טוהר מצורפין, כי אינם גורמים חזקה, אלא כיון שבמציאות אינה רואה, הרי היא בדין מעוברת ומניקה שהיא מסולקת דמים. 
(127) <b>הגרעק''א</b> דקדק ממשמעות הגמרא, שאפילו אם ראתה כל ימי טומאת לידה, מצטרפים ימי ההנקה לעיבור. ותמה, שהרי רק על דם הלידה עצמה אמרו שאינו מפסיק כי "דם לידה לחוד", אך שאר דמים טמאים שראתה בימים אלו פשיטא שיפסוקו, כי ראתה ממעיין טמא [וכן הקשה <b>הרש''ש</b>]. ולביאור המרדכי לעיל יש ליישב, שכל דם שרואה בימי טומאת לידתה אינו נחשב ראיה, אלא כהמשך לידה, וכל שכן ללוי שכל ימים אלו מעיין טמא אחד הוא. <b>ובאור שמח</b> [איסו"ב ז ד] הביא <b>מהירושלמי</b> [בפ"ק] שבתולת דמים אפילו ראתה כל ז' לזכר נחשבת בתולה, כי דם לידה לחוד. ומשמע שכל ז' ימים נחשב כדם לידה. [ולביאורו מובן למה נקט רש"י דוקא חילוק זה של הגמרא לעיל]. אך יתכן לחלק, שרק בתולה נחשבת מסולקת דמים כי הלידה אינה מוכיחה שרואה דם מחמת עצמה, שהרי דמים מצויים בה ואינה רואה אלא בלידה [ראה לעיל י ב], אך מעוברת ומניקה סילוק דמיהן הוא משום שאין הדם מצוי בהן. ויתכן שאם רואה דם מחמת לידה, יפסוק בג' עונות. וראה עוד <b>בחזו''א</b> [קכ כד]. 
(128) <b>רש''י</b> [ד"ה ושוין] פירש ששמאי והלל שנחלקו בכל הנשים אם דיין שעתן או שטמאות מעת לעת - מודים בזו שדיה שעתה. ותמה בחידוד הלכות שהרי שניהם לא אמרו מעת לעת, כי אם מפקידה לפקידה, וכיון שכן יקשה עוד, איך דחתה הגמרא שאין גוזרין מפקידה לפקידה במקום שלא גזרו מעת לעת. [ועל כך תירץ, שרק במקום <b>שאי אפשר</b> לגזור מעת לעת לא גזרו מפקידה לפקידה]. ולכן ביאר <b>כרמב''ן</b>, ש"ושוין" נסוב על מחלוקת רבי מאיר ורבי יוסי [במשנה ז ב] לגבי מעוברות ומניקות אם נטמאות מעת לעת או דיין שעתן, אך <b>בתוס'</b> [ד"ה ושוין] מבואר שסוגיין שלא כרבי יוסי. 
(129) <b>תוס'</b> [ד"ה דליכא] הקשו, הרי מצינו [בכתובות לז א] שנחלקו לגבי גיורת שראתה דם תוך מעת לעת מגירותה, אם דיה שעתה או דינה ככל הנשים, אף שאין שהות שתראה מעת לעת, ותירצו, שמטמאים בה למפרע משום שגם בגיותה יש בה טומאה דרבנן. ומוכח מדבריהם כמבואר בתחילת הפרק, שחוץ מהטומאה שגזרו עליהן להרחיקן, חששו גם לראייתן, וגזרו גם על ראייתן שתטמא, שאילולי כן אין קשר בין טומאתן בגיותן לטומאת ראייתן בגירותן. <b>והרמב''ם</b> השמיט דין גיורת שראתה דם מעת לעת אחר גירותה. וראה <b>רש''ש</b>, <b>ובחכמת</b> <b>בצלאל</b> כתב, שפסק כתנא קמא בכתובות שאינה מטמאה מעת לעת, וסמך על מה שכתב [משכב ומושב ג ו] שהרואה דם במעת לעת אחר דם טוהר דיה שעתה, כי בשניהם אי אפשר לטמאה למפרע, כי מעת לעת לא היה בה דיני טומאה ולכן לא גזרו גם מפקידה לפקידה. אולם <b>בחתם</b> <b>סופר</b> נקט שאחר דם טוהר אינה מטמאה למפרע, מפני שבימי טוהר יש לה חזרה, וטעם זה אינו שייך בגיורת. וראה חידושי מהר"י שפירא. 
(130) <b>הגרעק''א</b> [בכתובות לז א] הקשה, למה הוצרכו לסברא זו, והרי דיה שעתה משום ספק ספיקא, ספק שמא בא הדם קודם מעת לעת והוא דם טוהר שהעמידוהו כתלי בית הרחם, ואפילו לא בא קודם, יתכן שרק עתה בא ודיה שעתה. אכן קושיא זו תלויה בטעם הגזירה לטמאות מעת לעת, שנחלקו בה <b>תוס' והרמב''ן</b> [ב ד] אם גזרו בה מחשש טומאה, כיון שבראית הדם הורעה החזקה ויש ספק לפנינו, או שהוא גדר וסייג בלבד [ולכן לא תקנוהו אלא בקדשים]. וראה <b>נודע ביהודה</b> [יו"ד מו] <b>ומי נפתוח</b> [פרפר מו ג] שהחשש על עונה אחת וקנסוהו מעת לעת, אך מסוגיין מוכח שאין חשש נפרד לעונה אחת, כי אם כן גם כשאי אפשר לקנוס מעת לעת למה יתבטל עיקר החשש. ונמצא, שתקנת מעת לעת שייכת אפילו כשאין חשש, וכשם שגזרוה במקום חזקת טהרה גזרוה במקום ספק ספיקא לסייג וגדר מחמת הספק. כי אין חזקה וספק ספיקא מבררים את גוף הספק, רק מכריעים לקולא, ורק במקום שיש רוב או סיבה לתלות את הראיה, בטל הספק ואינה חוששת למפרע. 
(131) <b>רש''י</b> [ד"ה והא] פירש שנקט דוקא "יולדת נקבה" כי אילו ילדה זכר הרי אינה יכולה לספור שבעה שכלם בתוך ימי לידה, כי כל ימי הלידה הן שבעה ימים, ובהכרח תפסוק אחריהן. ותמה <b>הרש''ש</b> שהרי יתכן להעמיד באופן שהחלה לספור שבעה נקיים קודם הלידה. 
(132) <b>רש''י</b> [ד"ה והא] פירש שנפתח מעינה טמא בשבוע שני, ושופע לשבוע שלישי, והוא מטמא לח ויבש לבית הלל, משום שבא ממעין טמא, והתורה לא טהרתו אלא ביומי וטבילה. ותמהו <b>המהרש''א ומהר''ם</b> שהרי כאן הגמרא דנה בדברי לוי, ולדעתו כיון ששני מעיינות הן, כל זמן שלא נסתם הטמא, אפילו אם טבלה, טמאה. והעלה מכך המהרש"א, שלמסקנא סוברת הגמרא שלוי מודה שביומי וטבילה תליא מילתא, ואפילו בשופעת אם טבלה טהורה. [והעדיפה הגמרא לבארו רק משום שלא ניחא לפרש שלוי העמיד את מה ששנינו "ולא טבלה" כבית שמאי]. אולם <b>בחידוד הלכות</b> דחה ביאורו, שהרי בסמוך כתב רש"י [ד"ה הלכתא] שלוי לחומרא בשופעת מתוך י"ד לאחר י"ד, ולביאור המהרש"א הרי בזה גם לוי מודה שמועילה טבילה. ולכן ביאר שכוונת רש"י שלוי סובר שטמא משום ששני מעיינות הן, אך גם אם מעיין אחד הוא, לא טיהרה התורה אלא ביומי וטבילה. 
(133) <b>תוס'</b> [ד"ה שבוע] דייקו מכאן שאף על פי שהדם טמא אין ראייתו סותרת שבעה נקיים, [וראה לעיל שהבאנו ביאורי האחרונים בזה]. וכתבו שאין לחלק בין יולדת בזוב לזבה בעלמא, כי אף שנעשית נדה בראיה זו, כיון ששלמו ימי ספירתה אף שהיא עדיין טמאה, אין עליה שם זבה, ולא שייך בה סתירה. [והרשב"א צידד לחלק כן לפי בית שמאי, וצ"ב למה בית הלל לא יודו בזה, והרי גם לדעתם אין דמה עושה אותה נדה אחר טבילה]. <b>והרשב''א</b> דחה ראיית התוס', ונקט שדם נדה סותר למפרע, ולכן סותר גם אחר שספרה ז' נקיים, אך בדם טוהר אמרו שאינו סותר אלא יומו, ואף לרבא [לג ב] שסותר כל שבעה היינו משום שגורם שלא יהיו רצופין, אך אחר שספרה ז' נקיים ולא שייך חסרון רצופין, אינו סותר, [וראה תוס' להלן לז א ד"ה דבה, שגם דם טוהר סותר]. ומדברי שניהם משמע שדם טוהר אינו סותר דוקא אחר שעברו ז' נקיים, אבל בימי הספירה סותר - לכה"פ מחוסר רציפות - אך להלן [לז א] כתבו <b>הרמב''ן והר''ן</b> שדם טוהר אינו סותר ואינו עולה. 
(134) <b>הרשב''א</b> ביאר שכל הימים חוץ מי"א יום שבין נדה לנדה, נקראים "ימי נדה", דהיינו שראויים לראות בהם דם נדות, וכן מבואר מדברי <b>הרמב''ם</b> [איסו"ב ז א]. וראה בפיה"מ <b>להרמב''ם</b> שפירש כי "ימי נדה" הוא הזמן המורגל אצלה לראות נדה, והרשב"א תמה על ביאורו, <b>והמאירי</b> כתב ששגרת לשון הוא, ובודאי הביאור כנ"ל. 
(135) מדברי <b>רש''י</b> [ד"ה לילה] משמע שצריך דוקא לילה ואחריו יום, וכן נקטו <b>הרמב''ם</b> <b>בפיה''מ ותוס בסנהדרין</b> [פז ב], אך <b>הרשב''א</b> כאן ביאר שצריך שפיה יותר מעת לעת, כתוספת שבת, ונקט שצריך להוסיף לפניו ולאחריו. וכתב <b>הריטב''א</b> שלא ניחא ליה לפרש שהכוונה היא שיקדם לילה ליום, כי זה כבר שמענו מ"לילה ויום" ולמה הוסיף כ"לילי שבת". והטעם שצריך דוקא יום ולילה, כתבו <b>תוס'</b> [ד"ה כלילי] ששפייה מעת לעת מחמת הולד היא, אך <b>רש''י בסנהדרין</b> [שם] כתב, שרבי יהושע סובר שמעת לעת לא מועיל, כי אם ביום השופי יש מקצת קושי, אינו נחשב שופי, ולכן צריך יום ולילה, שלא יהיה בהם קושי כלל. 
(136) <b>רש''י</b> [ד"ה אמר] נקט שמדובר בקישוי בימי זיבה. אך <b>הרשב''א</b> כתב, שדעת רב שאפילו בימי נדה אין בה טומאה אלא ליומא, וכן משמע מלשון "נדה ליומא". וראה <b>בחידושי</b> <b>הר''א</b> שפירש כרש"י, וכתב שלא אמר כד "זבה ליומא" כי אפילו זבה קטנה טעונה שימור יום, ורק נדה הרואה ביום שביעי, טהורה לבעלה כשטבלה לערב. ובטעם הטומאה והאיסור ליומא, כתב <b>הרשב''א בשם רבינו יונה</b> שדם קושי סותר יומו בספירת שבעה נקיים [ראה מחלוקת הראשונים בזה, לז א], וגזרו בכל ראיית דם קושי טומאת ערב, כדי שלא ימנוהו בספירת ז' נקיים. אך <b>בתוס' רי''ד</b> [להלן] נקט שיום שתראה בו דם קושי אינו עולה לספירה מפני שהיא טמאה באותו יום, ולדבריו טומאת יומא קדמה לסתירת יומה בז' נקיים, ומשמע שהיא מהתורה, שאילו רק רבנן גזרו בה איך תסתור ספירה דאורייתא. ויתכן שנקט שאחר המיעוט מזיבה נשאר בה דין נדה, כי כל ראיה מטמאה בנדה [חוץ מאופן שנעשית זבה] אך אינה נדה הטמאה ז' ימים. 
(137) <b>תוס'</b> [ד"ה נדה] כתבו שבלילה מותרת אפילו לבעלה, [כי אין חוששין שתשפה כשיעור מעת לעת, וכדלהלן]. <b>ובסדרי טהרה</b> [קצו ד] דקדק מדבריהם שרב ושמואל דנו גם לענין טהרות, והעלה מכך שדם קושי טהור לגמרי אפילו מטומאת מקור, שאילו היה טמא היונה נטמאת מנגיעה בו. ודחה, שיתכן כי רב ושמואל העמידו את משנתנו כמאן דאמר מקור מקומו טהור, אך לבודן<QM> שהוא טמא, גם קושי יטמא. <b>והמהרש''א</b> נקט שהנידון הוא גם לטהרות, ומה שכתבו התוס' "אפילו לבעלה", אין כוונתם שבטומאה לבעלה מחמירים יותר, שהרי גזרו יותר על הטהרות, אלא כוונתם שדין הטהרות יתברר למחר אם תשפה, אך לכאורה לבעלה יש לחוש שמא יעבור באיסור למפרע, ולכן הוצרכו לפרש שגם לו לא נאסר בלילה. וראה <b>חכמת</b> <b>בצלאל</b> שלא החמירו בטהרות אלא לענין בדיקה. אבל לענין איסור ודאי לבעלה חמור יותר. שהוא איסור כרת. 
(138) <b>באור שמח</b> [איסו"ב ז א] ביאר שהנידון הוא בקשוי הוא, אם הוא נובע מחמת הלידה או לא, והשפיה מבררת אם הקישוי שלפניה היה מחמת ולד, וסבר רב, היות ויש בירור של רוב שמקשות מחמת לידה, [כמבואר בתוס' ד"ה נדה] שוב אין חשש שמא תשפה ויתברר למפרע, כי הרוב כבר בירר שמקשה מחמת ולד. ואילו שמואל נקט שסומכים מיעוט של מפילות [שקישויין אינו מטהר] למיעוט שקישויין אינו מחמת ולד, ולכן חוששים שמא תשפה. [ויתכן ששמואל סבר שאין כאן רוב של "מקשות מחמת לידה" אלא רוב "שאינן שפות", והוא אינו מברר שהקישוי מחמת לידה, כי יש חשש שמא תשפה ויתברר להיפך]. 
(139) <b>הרשב''א והריטב''א</b> דקדקו מדברי רבי יצחק, שרב ושמואל עסקו במקשה בימי זיבה, כי אילו על קישוי בימי נדה, לא היה חולק ומטהר. 
(140) ראה <b>בתוס' רי''ד</b> [לז א] שלדעת רבי יצחק הוא כדם מגפתה, ולכן משמשת אפילו באותו יום. וכן פסק <b>הרמב''ם</b> [איסו"ב ו א] ש"טהורה", ומשמע לגמרי, כי דם קושי כדם טוהר. וכתבו רוב הראשונים, שדברי רבי יצחק נסובו על רב ושמואל, ולא על המשנה, ונקט, שאפילו מדרבנן אין חוששין שמא אחר כך תשפה, כי הולכים אחר רוב נשים שאין שפות כשיעור מעת לעת. [וכן כתבו <b>תוס'</b> ד"ה נדה לדעת רב]. ועוד, משום שכל שמתקרבת ללידתה, דרכה להקשות יותר. <b>והרשב''א הביא בשם רבינו חננאל</b> שרבי יצחק התיר רק מדאורייתא, אך סובר כשמואל שמדרבנן חוששים שתשפה, ולפיכך מדרבנן אינה טהורה אלא אחר ששמרה יום כנגד יום, וכן הביא <b>המאירי</b> בשם יש פוסקים. 
(141) לכאורה תמוה, שהרי כבר שנינו שאם קשתה שנים ושפתה יום אחד טמאה, וכל שכן כאשר קשתה קודם רק יום אחד. וכן בסיפא כיון ששנו שאם שפתה שנים וקשתה יום אחד טהורה למה הוצרכו לומר שאם קשתה אחד ושפתה אחד טהורה. וביארו <b>תוס'</b> [ד"ה או] שבסיפא השמיענו כי די בקישוי מקצת היום הסמוך ללידה כדי לטמא. וברישא נקטו אופן זה אגב הסיפא, שהרי רק שופי מעת לעת גורם לטמא. וראה <b>מהרש''א וחזו''א</b> [קכא ט]. 
(142) <b>הרש''ש</b> העיר שבאופן זה רוב זיבה בזמן ששפתה, ונמצא שברייתא זו אינה סוברת כרבי יהודה להלן [לח א] שקשתה שני ימים בחודש השמיני ואחד בתשיעי, הרי זו יולדת בזוב כי הולכים אחר רוב זיבה. וראה <b>סדרי טהרה</b> [קצד ב]. 
(143) כתב <b>החזו''א</b> [קכא ה] שחלק מאופנים אלו טהורים רק מלידה בזוב, שאינה טעונה ספירת ז', אך ודאי כאשר שפתה יום אחד וקשתה שנים, תהא שומרת יום כנגד יום, שהרי מדובר בשפתה מהצער ולא מהדם, וגם בקשתה ושפתה וחזרה וקשתה, צידד לטמא כמו בשפתה ב' ימים, אולם דן שיום השופי בין ימי קושי, נחשב כמו שלא פסקה מהקושי, ויטהר לגמרי. וראה עוד להלן [לז א]. 
(144) כך ביאר <b>הר''ן בשם רש''י</b>. <b>וראה</b> <b>רשב''א</b> שהקשה, אם כן, נמצאת שיטתו כרבי יהודה במשנה, ולהלן [לז ב] משמע שהיא שיטה בפני עצמה. והביא שיש מפרשים <b>כרש''י</b> [ד"ה כל] שחנינא סובר שאינה זיבה אלא אם שפתה כל יום שלישי המביא לידי זיבה, וכן הביא <b>הרמב''ן</b> בשם רש"י. [וראה <b>מהר''ם</b>]. והביא עוד פירוש [ובריטב"א הובא בשם רש"י] שחנניא סובר שדי בשפיה מעת לעת, אך אם קשתה בשלישי - שהוא היום המשלים לזבה גדולה - אינה נחשבת יולדת בזוב, ואפילו שפתה יומיים, אלא אם כן ראתה שוב שלשה ימים נוספים בשופי. <b>והרמב''ם</b> [איסו"ב ז ד] כתב, שאם חל שלישי ביום הלידה, אפילו כל היום בשופי, אין זו יולדת בזוב, שהרי יום הלידה סמוך לקושי, וכתב <b>המגיד משנה</b> שכוונתו לפסוק כחנניא, וביאר בדבריו שהלידה עצמה נחשבת קושי, <b>ובליקוטי הלכות</b> העיר שבפירוש המשניות נקט להיפך, ששופי ביום הלידה גורם שתהיה זבה, ואולי אינו כחנניא. וראה <b>בחזו''א</b> [קכא י-יד] סברות נוספות בטעמו של חנניא. 
(145) ביאר <b>החזו''א</b> [קכא יב] שבקושיא סברה הגמרא שראוי לטהר בכל אונס שהקלה בו התורה בזב, ובתרוץ נקטה הגמרא שמאחר ולא התמעט אלא אונס אחד, בהכרח שהוא אונס הלידה, וסמכה על סברת הברייתא שאונס הלידה מטהר, משום שיש טהרה אחריו. ומדברי <b>תוס'</b> לעיל [ט א ד"ה קושי] דייק שאונס הלידה מטהר כי הוא אונס מיוחד וחלוק משאר אונסין. 
(146) <b>הרמב''ם</b> [איסו"ב ז א] כתב: דם קושי שבא בימי זיבתה, טהור. שנאמר בזבה "דם יהיה זובה בבשרה", ולמדו, זוב מחמת עצמה, ולא מחמת ולדה. ותמוה, שהביא את הפסוק שנאמר כנדה ודרשו רק לזבה ולא לנדה, ולא הזכיר את מסקנת סוגיין. ועמדו על כך <b>סדרי</b> <b>טהרה</b> [קצד ד] <b>חכמת בצלאל וערוך לנר</b>, ראה דבריהם. 
(147) כך פירש <b>רש''י</b> [ד"ה זו]. <b>ותוס'</b> פירשו [בד"ה ואימא] שסמך על מה שזב באונס טהור, ולכן דרש ש"זיבה" בקושי טהורה. וראה <b>ברשב''א</b> שריש לקיש סבר ש"חשב" משמעותה שרק ישיבה אחת תהא כזו, ולכן ריבה רק זיבה כזב. 
(148) קושיית הגמרא התבארה לפי <b>מהר''ם</b>, וכתב שאין הקושיא על עצם הפסוק למה הוצרך, שאם כן היה צריך להקשות כן גם על "זובה". וראה <b>בחכמת בצלאל</b> ש"זובה" ו"תשב" נדרשים להלן לדרשות אחרות, ולכן הקשו רק על "דמה". 
(149) כך פירש <b>רש''י</b> [ד"ה צנעיה]. ואילו <b>הרשב''א והריטב''א</b> הביאו בשמו שרב חזר בו, והחמיר כשמואל שצריכה לשמר מעת לעת שמא תשפה, ושילא הקל שאינה טמאה אלא ביום. ולכן נדהו רב אסי, כי אם היה מחמיר לטמא יום אחד, לא היה ראוי לנדותו על כך. 
(150) כך פירש <b>רש''י</b> [ד"ה גדייה]. <b>ותוס'</b> [ד"ה גדייה] כתבו שלא אמרו לו "גבייה" אלא גדייה בד' רפויה, שמשמעותו משכהו בדברים, והוא הבין בד' דגושה, שמשמעותו הכאה בנידוי. <b>ובחכמת בצלאל</b> הביא שמהר"י פישלס ביאר שרב אסי הבין בטעותו שרב חוזר לחומרא, ולכן סבר שראוי לנדותו, אך האמת שחזר לקולא, ולכן אמר להחזירו בדברים, כי אין לנדותו על מה שמחמיר. 
(151) <b>בערוך</b> [ערך אסיתא] ביאר שהכוונה היא לכלי הנקרא "אסיתא חסידתא" על שם שסובל המכות החסיד הנעלב, וכוונת רב אסי שרגיל בכך, ופירוש אחר, שהכוונה היא לכלי הנקרא "אסיתא חסירא" והיא המדוכה שחסרה בפנים, והבוכנא - המדוך - מכה בה בפנים. ועל כך השיבו שילא בר אבינא שהוא מדוך קשה המשבר את המדוכה. 
(152) <b>רש''י</b> [ד"ה דבר] פירש שהנדון רק על ספירת ז' נקיים, כי את יום הראיה עצמו ודאי סותר, שהרי אפילו ראיית קרי סותרת יום אחד, אף על פי שאינו דבר הגורם לטומאת שבעה. ובפשטות כוונתו כהרשב"א דהיינו משום שאינה נחשבת "סתירה" אלא שיום זה "אינו עולה למנין" כי אינו "נקי", ולכן אפילו אם סתירה תלויה ב"דבר הגורם לזיבה", מכל מקום יום הראיה ודאי אינו נכלל בספירה. אך ראה לעיל [כב א ד"ה אלא] שנקט שקרי סותר ביום שביעי, ומשמע שעיקר כוונתו כאן שרק לסתירה גמורה צריך "דבר הגורם", אבל יום אחד אינו נחשב "סתירה" כי סתירה היא לכל הימים שאחריו, ולכך אינו צריך דבר הגורם. [וכן משמע מסיום דבריו "דחד יומא הוא סותר", דהיינו, שאמנם יש בכך "סתירה" ולא רק חסרון נקיות, אבל סתירה שאינה על הימים שלפניה אינה תלויה בדבר הגורם]. אולם <b>הרמב''ן</b> נקט שאין צד להצריך "דבר הגורם לזיבה", אלא "גורם לטומאה", ולכן קרי סותר יומו כטומאתו, ואדרבא, יום שראה קרי יכול לעלות למנין, כי הקרי בא ממעין אחר, ונחשב כיום "נקי מזיבה", ורק סותר יום אחד כטומאתו. והנידון הוא רק בדם קושי, אם סותר כל שבעה כי אותו מעיין מטמא בימי נדה, או שהסתירה תלויה בטומאה בפועל ודם קושי שאינו מטמא בימי זיבה אינו סותר בהם אפילו יומו. והוסיף הרמב"ן, שאף על פי שאינו סותר, מכל מקום אינו עולה למנין הנקיים כי דם קושי ממעין אחד הוא, וכן כתב <b>הראב''ד</b> [איסו"ב ז י]. אולם <b>הריטב''א</b> כתב בשמו שגם עולה למנין, וכדעת <b>רבינו חננאל והרמב''ם</b> [שם], וביאר <b>המגיד משנה</b> [איסו"ב ז י] שנחלקו אם דם קושי טיהרתו התורה כדם מחוטמה, שהרי אינו אוסר אפילו בשעה שהוא שותת, ולכן נחשב כיום נקי לגמרי. וכן כתב <b>הרשב''א</b> [תוה"ב ז ו]. וראה <b>סדרי טהרה</b> [קצג ד] שהאריך בזה]. אך הראב"ד והרמב"ן סברו שאף על פי שאינו סותר, אינו עולה למנין. [ועל דברי <b>הרמב''ן</b> שראית קרי נחשב יום נקי, כי בא ממעין אחר, תמה <b>הרשב''א</b> שהרי קרי סותר משום צחצוחי זיבה [כדלעיל כב א] והתחדש בגזירת הכתוב שאינו מטמא שבעה, <b>ובמקדש דוד</b> [מח ג] נקט שזב הרואה קרי כל השכבת זרע סותרת, אלא שלולי הצחצוחי זיבה שבה אין בה אלא טומאת מגע, ונמצא שהשכבת זרע מטמאה ממעין אחר, וצחצוחי זיבה רק עושים אותה לטומאת ראיה]. <b>ובתוס' רי''ד</b> כתב, שרבא דן רק לשיטת רב, שאמר לעיל [לו ב] שהמקשה בימי זיבה נעשית נדה ליומא, ולדרכו בהכרח שהנידון הוא על סתירת יום הראיה בלבד. וכן נקט <b>בתוס'</b> <b>הרא''ש</b> שכל הנידון הוא על סתירת יום אחד. וראה הערה הבאה. 
(153) פשטות לשון הגמרא הוא כמבואר בפנים, שדם המטמא בימי נדות סותר. אך <b>התוס' רי''ד</b> נקט שהצד לטמא הוא כרב, שאמר לעיל כי אף בימי זיבה דם קושי מטמאה ליומא, אך לרבי יצחק היא טהורה לגמרי ואיך תסתור ספירתה. [כמבואר בהערה הקודמת]. ומוכח מדבריו שלרב היא טומאה דאורייתא, ולא תקנת חכמים, שאם לא כך, איך תסתור טומאה דרבנן את ספירתה מהתורה. וראה לעיל [לו ב]. ולדעת <b>הרמב''ם</b> [בהערה הקודמת] שדם קושי נחשב "נקי", לכאורה תמוה, למה נחשב "דבר המטמא" ומה הצד שיסתור בספירה<QM> וביאר <b>הגרא''ל מאלין</b> [ח"ב סח] שהנידון הוא אם סתירה נחשבת כטומאת זיבה, או אף אם אין על הראיה שם זיבה היא סותרת, ואם דבר המטמא סותר, נמצא שאינה תלויה בזיבה, ואין לה טהרה בקושי, שהיא דין טהרה שהתחדש רק בטומאת זיבה ולא בסתירה שהיא טומאה בפני עצמה. אך אילו רק דבר הגורם סותר, נמצא שסתירה היא מדיני טומאת זיבה וקושי מטהרה כי נחשב "נקי". 
(154) <b>תוס'</b> [ד"ה דבר] כתבו שהנידון הוא רק בדם קושי, כי דם טוהר סותר אף שאינו גורם טומאה, משום שאם לא ילדה היה נחשב כדם נדה [לרב הסובר ששניהם ממעין אחד], ואינו כדם קושי שלעולם אינו גורם זיבה. [ומה שצדדו לעיל לו ע"א ד"ה שבוע שאינו מטמא בנדה, הוא רק אחר ספירה, אך בתוך הספירה ודאי סותר]. <b>והרשב''א</b> [בסמוך] נתן טעם לזה, כי בתוך ימי הספירה אינו נחשב דם טוהר, שהרי ביומי וטבילה תלה רחמנא, וכיון שלא גמרה לספור דם נדה גמור הוא. <b>והמהר''ם</b> כתב, שהמקור לזה לעיל [לה ב] שלמדו "מצותה תטמא" לרבות יולדת בזוב שצריכה ז' נקיים. ודחה <b>הסדרי טהרה</b>, שאין מכך ראיה אלא שאינם עולים למנין, אך מנין שסותרים מה שספרה כבר<QM> ומסתבר, שסברו כהרא"ש [הובא לעיל לג ב], שדם באשה וזוב באיש תמיד נחשבים סתירה, ו"חסרון נקיים" התחדש רק בפולטת שכבת זרע בזבה. אולם <b>הרמב''ן</b> נקט שגם ראיית דם כלול בחסרון "ימים נקיים", ולכן כתב, שדם טוהר אינו עולה למנין, אך אינו סותר כל שבעה, כי אינו גורם לטומאה, וכנ"ל. ודעת <b>הרמב''ם</b> [איסו"ב ז ז-יא] שדם טוהר בתוך ז' סותר, ואחר שספרה, הדם טמא, אך היא טובלת ומותרת מיד. ומאידך כתב, שימי לידה, אם לא ראתה בהן, אין סותרים, ואפילו עולים למנין, ואם ראתה בהם, אין סותרין ואין עולין למנין. וביאר <b>המגיד משנה</b> שדם טוהר תלוי ביומי, ולכן סותר בימי הספירה, אך דם לידה הוא דם טמא, ואפילו בלי ראיה היא טמאה, ולכן כשרואה אינו סותר, וכשאינו רואה עולין למנין. <b>ובחדוד הלכות</b> תמה, כיצד יתכן שדם לידה הטמא לא יסתור [אלא יומו], ודם טוהר שהוא טהור יסתור שבעה. ולהלן בהערות נרחיב בזה. 
(155) <b>בתוס' הרא''ש</b> כתב, שאביי חולק על רב הונא שאמר לעיל [לה א] שראיה ראשונה של זב מטמאה באונס, שאם כדבריו הרי גם ראיה ראשונה גורמת לטומאה. וכבר הבאנו לעיל <b>שהחזו''א</b> [יו"ד קכא יז] תמה, אם כן איך הוכיחו בסמוך מדברי רבי אליעזר שדבר שאינו גורם סותר, הרי יתכן שסובר שאונס הוא דבר הגורם, וכרב הונא, ולכן חילק בין הנידונים, וביאר שראיה ראשונה בפני עצמה אינה מטמאה מדיני זיבה, אלא רק גורמת לראיה שאחריה להחשב כראיה שניה המטמאה, ולפיכך אינה נחשבת דבר הגורם לטומאה, ואפילו ראה באונס, מצטרפת. 
(156) מראית הגמרא משמע שראיה שלישית גורמת לתוספת טומאת זיבה, ואינה רק מוסיפה חיוב קרבן, על הזב שכבר נטמא לגמרי בשתי ראיות, שאם כן הרי לא היתה נחשבת "גורמת לטומאה" [ושלא כמבואר לעיל לה א בהערות ובסמוך]. וכעין זה תמה <b>הרש''ש</b>, שהרי אינה גורמת טומאת שבעה ימים, שכבר נטמא בשניה. ובהכרח צריך לפרש, כי אף שאינה מוסיפה טומאה להשלים שם זב שלו, שכבר נשלם בשתי ראיות, אך מכל מקום חיוב הקרבן נוצר מתוספת טומאה לקרבן, וגם זה בכלל דבר הגורם. והרש"ש כתב, שאינו מונה שבעה נקיים מראיה שניה אלא משלישית. ותמוה, שאין זו טומאה חדשה, אלא סותר את הספירה, ולכן מונה שוב, ולמה תחשב דבר הגורם. 
(157) מבואר בגמרא, שרק בברייתא מוכח שראיה באונס סותרת, ואילו במשנה הוה אמינא שראיה באונס אפילו אינה סותרת [ואין הבדיקה נצרכת רק לקרבן], והיינו משום שבמשנה יתכן לבאר שסותר משום שרגלים לדבר שרואה מ"בשרו" בלא אונס, ורק בברייתא מבואר כי אף על פי שבשלישית תולין באונס, הרביעית סותרת אף שמסתבר שראה גם אותה באונס. ואמנם, אחר שהוכח שגם באונס סותר, מסתבר שגם ראיה שלישית באונס תסתור. וכבר ביארנו לעיל [שם] שטעמו משום שסבר כי חיוב הקרבן בראיה שלישית נובע מתוספת טומאה, וראיה באונס אינה מוסיפה טומאה, אך לגבי סתירה מועילה אפילו בראיה שלישית. 
(158) כבר ביארנו שלדעת רש"י אינו סותר שבעה אלא יום אחד, ולדעת <b>הרמב''ן</b> אינו סותר כלל, אך יום הראיה אינו עולה לספירה. ולדעת <b>הרמב''ם</b> אפילו יום הראיה עולה לספירה. <b>ובסדרי טהרה</b> [קצד ד] כתב נפקא מינה בזה, לאשה שראתה דם בתוך ז' נקיים בלא הרגשה, שאף על פי שאינו גורמת טומאה מהתורה אלא בהרגשה [כדלהלן נז ב], מכל מקום, לרש"י סותרת יום אחד, ולפי הרמב"ן יום הראיה אינו עולה למנין, ולפי הרמב"ם אף הוא עולה למנין. ואף שהרמב"ם סובר בדם טוהר כתוס' שסותר שבעה, היינו, משום שאם לא טבלה, היה נחשב כדם טמא, אך דם בלא הרגשה הוא דם טהור כמו דם קושי, ויחשב כיום נקי. ובחידושי <b>הגרא''ל מאלין</b> [ח"ב סח] תמה, שהרי הריטב"א הביא שדעת הרמב"ן כהרמב"ם שדם קושי עולה למנין ובכל זאת נקט להלן [נב א] שדם בלא הרגשה אינו עולה למנין, ובהכרח שחלוק דם קושי שנחשב לדם טהור לגמרי ועולה לנקיים, מדם בלא הרגשה שרק אינו גורם טומאה, אך אינו טהור לגמרי ואינו עולה. ובשו"ת <b>נודע בשערים</b> [תנינא יו"ד יג] ובשו"ת <b>משיבת נפש</b> [ל] הוכיחו מפשטות סוגיין, שהדם צריך להחשב לפחות כ"דבר המטמא", כדי ש"תהא טומאה מפסקת ביניהם" ואילו דם שלא בהרגשה אינו טמא כלל מחמת עצמו, אלא משום שנוצר במקור שמקומו טמא, וטומאתו טומאת מגע בלב, ד ובודאי אינו סותר שבעה ימים. וכן נקטו <b>המנחת חנוך</b> [קפא] <b>והאבני</b> <b>מלואים</b> [תשובה כג] <b>והחתם סופר</b> [יו"ד קעז] <b>ומהרש''ם</b> [ח"ב קפב] האריך. אך <b>בחוות דעת</b> [קצו ג] כתב, שסותרת כל שבעת הנקיים, כי מקור מקומו טמא. וראה בהרחבה בהערות להלן [נז ב] ובשו"ת <b>מנחת</b> <b>שלמה</b> [ח"ב ע ענף ג]. 
(159) מדברי <b>רש''י</b> [ד"ה מהו, אינה] <b>ותוס'</b> [ד"ה רבא] מוכח שרבי מרינוס עוסק בלידה שלא ראתה בה דם, ורק באופן זה נחלקו אביי ורבא בסמוך, אם ימי הלידה מצטרפין לספירת שבעה. וכן ביאר <b>הרשב''א</b>. אך <b>רבינו חננאל</b> ביאר, שמדובר ברואה דם קושי סמוך ללידה, ורבי מרינוס פסק כאביי לעיל שאין קושי סותר בזיבה, וכאן נחלקו אם נחשב דם קושי כדם טהור לגמרי, ויום ראייתו הוא יום נקי שמצטרף למנין שבעה נקיים [ומה שאמר רבא בסמוך שצריך שיהיו נקיים מכל דם, היינו, מדם שרואה ששפתה]. ובהמשך הסוגיא נביא ראיות וקושיות לביאוריהם. <b>ובתוס' רי''ד</b> כתב, שרבי מרינוס סבר שכל דם שרואה בימי הלידה נחשב דם קושי כי הם מחמת הולד, וכן משמע מדברי רש"י בע"ב. 
(160) <b>תוס'</b> [ד"ה אביי] הביא, שרש"י פירש בתשובה שלהלכה גם אביי מודה שימי לידה עולין למנין שבעה, כמבואר להלן [נד ב], וכל הנידון הוא בדעת רבי מרינוס, שנקט רק "אין לידה סותרת" ולא הזכיר אם עולה למנין שבעה נקיים. ואביי דייק מדבריו שאינה עולה, ואילו רבא הבין שבכלל דבריו שאינה עולה כשם שאינה סותרת, שהרי אם אינה עולה נמצא שטומאה מפסקת ביניהם וסותרת. אולם <b>רבינו תם</b> דחה את הראיה מהסוגיא להלן, ונקט שאביי סבר שימי לידה אין עולין למנין שבעה והלכה כמותו. <b>ובבית יוסף</b> [קצד] כתב, שלדבריו כל יולדת טעונה שתי טבילות להתירה לבעלה. טבילה אחת אחר ימי טומאת לידה, והשניה אחר שתספור עוד ז' נקיים ותטבול שוב, שהרי אינה יכולה לספור שבעה נקיים בימי לידה. <b>ובדרכי</b> <b>משה</b> כתב, שזהו מקור המנהג שלא לטבול בתוך ימי טוהר [מ' לזכר ופ' לנקבה], כי אנו איננו נוהגים לטבול שתי טבילות, וכיון שחוששין לר"ת שצריך שתי טבילות, אי אפשר לטבול עד סוף ימי טוהר. ואף שלדעת ר"ת אי אפשר לטבול גם אחר ימי טוהר, עד שטבול קודם ספירת ז' נקיים, לא נהגו להחמיר אלא בתוך ימי טוהר [וראה שם <b>ש''ך וט''ז</b>]. 
(161) <b>בתוס' הרא''ש</b> כתב, שאביי מודה שאם ראתה דם בימי לידה, סותר כל מנין שבעה, כי צריך שיהיו נקיים מדם. והיינו, שכל השבעה יחד צריכים להיות נקיים, וראיה באחד מהן סותר הכל. ומדברי <b>הר''ן</b> משמע להיפך, שכתב כי גם רבא מודה שאם ראתה דם אין הימים עולים למנין, אך אינו סותר, ומשמע שכן היא גם דעת אביי שאינו סותר כל שבעה. ומוכח שנקט שחסרון נקיים אינו סותר הכל, אלא יומו, וכדעת רש"י לעיל שסתירת יום אחד אינה סתירה התלויה בדבר הגורם טומאה, אלא חסרון נקיות בעלמא. 
(162) <b>תוס'</b> [ד"ה רבא] הקשו [לביאורם, שהנידון הוא רק באופן שלא ראתה דם], הרי דעת רבא [סו א] שאי אפשר לפתיחת הקבר בלא דם, וכיון שהחלה לספור קודם הלידה, תסתור מפני דם הלידה, והקושיא מפני שצריך "נקיים מדם". <b>והר''ן</b> הקשה, ש"גורם לטומאה שמביא לידי זיבה", והיינו הך, כי רק דם הגורם לטומאה סותר בז' נקיים, וכהרא"ש ש"חסרון נקיים" סותר כל ז', ולא עצם פתיחת הקבר. וביארו התוס', שרבא כאן נקט ש"עולה" רק לדעת רבי מרינוס, שמדבריו מוכח שהוא סובר שאפשר לפתיחת הקבר בלא דם, שהרי אמר ש"אינה סותרת". <b>והרשב''א</b> כתב, שרק לגבי לידת נפלים אמרו שנטמאת משום ש"אי אפשר לפתיחת הקבר בלא דם", כי אין קושי לנפלים, אך היולדת ילד חי, אין לך קושי גדול מלידה, ודם קושי הוא שטהרתו התורה. ואף שסותר יומו, שאר ימי לידה עולין למנין הנקיים, ולהרמב"ם שדם קושי עולה, גם יום הלידה יעלה למנין שבעה. ותוס' לא תירצו כן כי לשיטתם [לח א ד"ה מאי] היולדת בשופי דמה טמא. וקצת תמוה, למה לא העמידו ביולדת בקושי. וראה <b>סדרי</b> <b>טהרה</b> [קצד סק"ב] שהוכיח כי לדעת התוס' דם בפתיחת הקבר אינו דם קושי [עיין בד"ה מעתה, וסק"ד ד"ה והנה]. 
(163) מדברי רבא משמע שלידה אינה סותרת ספירת נקיים משתי סיבות: א. כי ימי לידה עולים לספירה, וכל שכן שאינה סותרת [ואף שלדעתו כל טומאה המפסקת סותרת, ימי לידה לא יסתרו]. ב. שאין סתירה אלא בימים שאינם נקיים, וההפסק גורם סתירה, אם נעשה על ידי דבר הגורם לטומאה, אף שאין הטומאה גופא סותרת], אך לידה שאינה נחשבת זיבה, אין בה הפסק, ואינה סותרת. 
(164) <b>בגליון הש''ס</b> הביא קושית <b>הטורי אבן</b> [מגילה ח א] למה הוצרך קרא ללמד שטומאת נגעים עולה לה, ובשאר טומאות עולין לה מסברא. וכתב, שנאמר בצרעת וכי יטהר וספר לו, ומשמע שאין לו ספירה בימי טומאתו, ודוחק]. ויתכן שלולי הפסוק הוה אמינא ששתי טומאות אלו [צרעת ולידה] מעכבות זו לזו כיון שהן בדבר היוצא מגופו. 
(165) <b>הריטב''א</b> ביאר, שודאי אין כוונת אביי לחלוק על התנא ששנה כך בברייתא אלא כוונתו שאין זו הלשון המקורית של הברייתא, כי אם אמוראים שסברו כרבא הוסיפו בה דרשא זו של "ולא מלידתה". וראה <b>בערוך לנר</b> שדן איך למדו שני מיעוטים מתיבה אחת. 
(166) <b>רש''י</b> [ד"ה נקיים] פירש, שאפילו לא ראתה כאילו ראתה דמי, שהרי ימי לידה טמאים בלא דם, והיינו, כמבואר לעיל בשיטתו, שסתירת יום אחד אינה נקרא "סתירה", והיא כדין "חסרון נקיים" שאינה סותרת ואינה עולה, ודנים סתירת כל יום בפני עצמו. 
(167) <b>הרשב''א</b> ביאר, שרבא עצמו הוא שדחה כך את ראיית אביי, ומכאן הקשה על ביאור <b>רבינו חננאל</b> המעמיד את נידון סוגיין בדם קושי, שהרי דנו אם צריך נקיות מ"לידה" או מ"דם", ואם הנידון הוא על דם קושי, היו צריכים לנקוט "דם לידה" ו"דם שופי". ובהכרח, שגם רבא סובר שאם ראתה דם, אין ימי הלידה עולים לה, ולא נחלקו אלא בלידה שלא ראתה בה דם. 
(168) לדעת <b>הרמב''ם</b> שדם קושי אינו סותר יומו [איסו"ב ז י] וגם נעשית נדה אף שלא ספרה, אם הגיעו ימי נידותה [ראה הערה הבאה], לכאורה תמוה, למה צריך קרא ללמד שיולדת בזוב טעונה ז' נקיים, והרי ודאי לא פקע ממנה דין ספירה, כזבה שנכנסה לימי נדה. ומוכח שיולדת בזוב אינה ככל יולדת, שהרי נקט [שם הי"א] שאין לה דם טוהר עד שתספור ז' נקיים, ונמצא שגם אין לה ימי טוהר, שהרי בהם אינה ראויה לזיבה ולכן צריך גזרת הכתוב מיוחדת שיולדת בזוב תספור ז' נקיים. אמנם היינו רק לגבי ימי טוהר, שאינם נוהגים על דם זיבה, אלא על דם טוהר, אך ימי לידה ודאי תלויים בעצם הלידה, ולפיכך נקט הרמב"ם שהרואה בימי טוהר סותר כל שבעה, כי אין ימי טוהר ליולדת בזוב, אך בימי לידה אינה סותרת אלא יום ראייתה, כזבה הרואה בימי נדתה, ומיושבת תמיהת <b>הסדרי טהרה</b>. 
(169) <b>רש''י</b> [ד"ה מה] ביאר שאינה נעשית נדה עד שתספור שבעה נקיים, וקודם לכן, אף אם עברו י"א יום, ראייתה רק סותרת ספירה, ולא מטמאה כנדה. אולם דעת <b>הרמב''ם</b> [איסו"ב ו ד] שכל ימיה של אשה יש בהם סדר של שבעה ימי נדה, ואחריהם אחד עשר ימי זיבה ואינם תלויים בספירתה, והוסיף [שם ז יא] שימי נדה שלא ראתה בהם דם עולים לספירת שבעה נקיים, ואם ראתה דם, אין עולין אך אין סותרים את כל הספירה, כי רק של ראיה של זוב סותרת. <b>והמגיד משנה</b> הביא <b>שהרמב''ן</b> [להלן נד א] תמה עליו מסוגיין, שמשמע שאינה נעשית נדה אפילו אחר י"א יום, עד שתספור שבעה נקיים, <b>ולהרמב''ם</b> הרי יכולה לספור גם בימי נדה. וראה <b>חכמת בצלאל</b> שסמך על ברייתא להלן [נד ב]. <b>ובאור שמח</b> [שם ז יא] כתב, שהרמב"ם גרס "מה ימי נדה אין ספירת שבעה עולה מהן אין ראויין לזיבה, אף ימי לידה שאין ספירת שבעה עולה מהן אין ראוין לזיבה", והיינו, שזה גופא לומדים מההקש, שימים שאינם ראויים לספירה אינה נעשית בהן זבה. וראה <b>בביאור רבינו הלל</b> לתו"כ תזריע א יג, <b>ובחזון יחזקאל</b> [ה ג] <b>ובחידושי הגרא''ל מאלין</b> [ח"ב סח] ובהערה הבאה. 
(170) כך גרס <b>רש''י</b> [ד"ה אף], וביאר שההיקש לנדה מלמד שאין ימי לידה עולין לספירת שבעה, אך מה שאינה נעשית זבה בימי לידה, הוא משום שהיא כבר טמאה מהלידה, וכדעת <b>תוס'</b> לעיל [לו א ד"ה שבוע] שדם לידה הוא ככל דם נדה. אך <b>תוס' הרא''ש והר''ש והראב''ד</b> [בתו"כ] גרסו "אף ימי לידתה אין ראויין לזיבה", ונקטו שההיקש נצרך ללמד שראיית לידה אינה עושה זיבה, ונמצא שדם לידה שוה לדם נדה שאינם עושים זיבה, ולכן שוין גם לענין שאין ימיהם עולים לספירת שבעה נקיים. וראה הערה הבאה. 
(171) <b>רש''י</b> [שם] פירש שהתורה מיעטה "דמה - ולא מחמת ולד", ונקט שנחשב כדם קושי כיון שבא מחמת הלידה. אך <b>תוס' הרא''ש</b> תמה, שהרי מיעוט זה ממעט רק דם קושי, ולא כל ימי לידה. [וביותר שרש"י להלן, לח ב ד"ה קמ"ל, נקט שקודם לידה אם לא בא בקושי מטמא כזיבה, ואחר לידה ודאי אינו בקושי ולמה לא יטמא]. ולכן גרס כנ"ל שהכל נלמד בהקש מנדה. <b>ובסדרי טהרה</b> [קצד ה ד"ה ולולי] כתב, שסברת רש"י היא שרק דם קודם לידה צריך לבא בקושי, כי אם בא בשופי מוכח שאינו מחמת הלידה, אך אחר הלידה כולו מחמת ולד, ולעיל הבאנו כך בשם <b>תוס' רי''ד</b>. [ולכן צריך מיעוט מדמה ולא מחמת ולד] ונפקא מינה ליולדת נפל שנעשית זבה בימי לידה, כי אין קישוי לנפלים. ודבריו תמוהין, שאם כן מצינו ימי לידה הראויים לזיבה, ובגמרא מבואר שאינם ראויים. וצריך לומר כמבואר, שדם זה אינו נחשב כראיה חדשה, אלא הוא בכלל המשך טומאת לידה שנמשכת כל יד יום, ולכן אינו טעון קושי לטהרתו. ומה ש"אין קישוי לנפלים" הוא רק לפני לידה, אך מהלידה ואילך כל דם טהור, כיון שבא מחמת ולד. וראה <b>מרחשת</b> [ח"א לד טו בהגהה]. 
(172) <b>רש''י</b> [ד"ה מסתר] ביאר, שרבי אליעזר [בע"א] סובר שגם זוב באונס וזיבה בקושי סותרים ספורה, אף שאינם גורמים טומאה, והוא הדין שימי לידה יסתרו. וביאר <b>החזו''א</b> שמטומאות אלו מוכח שלדעת רבי אליעזר כל אבקה של טומאת נדות סותרת ספירת זיבה, ולכן גם טומאת לידה סותרת, שהיא מדיני טומאת נדה, והיא סוג אחד עם ראיית הדם. והקשה לדעת <b>הראב''ד</b> שדם קושי אינו עולה, ואילו ימי לידה עולין לספירה, הרי מוכח שדם קושי גרע מימי לידה, ומנין לרבא שימי לידה סותרים לפי רבי אליעזר. 
(173) כך פירש רש"י [ד"ה משאי], <b>והאור שמח</b> [שם] כתב, שלגירסת הרמב"ם צריך לפרש, ש"אפשר" שיולדת תהיה זבה, אם תלד בזמן שלפי חשבונה הם ימי זיבה, ואיך נלמד מנדה ש"אי אפשר" שתהיה זבה, כי אם ימים אלו ראויים לזיבה נמצא שלעולם תחשב ב"לא עת נדתה" ומתי תהיה נדה. 
(174) כך <b>פירש''י</b> [ד"ה רבי], וביאר <b>החזו''א</b> [קכא א] שתולים את כל הראיות בגורם אחד, ולכן מסתבר שגם מה שראתה קודם אינו מחמת הצער. ולכאורה באופן זה ששפתה רק מהצער גם רב חסדא מודה שזו הוכחה כי הדם שראתה אינו מחמת הצער, ורק כששפתה מזה ומזה הוא מטמא משום שהשפוי מוכיח שהדם אינו מחמת הלידה, ונמצא שחלוק טעם הטומאה בין שפתה מהצער בלבד, לשפתה מצער ומדם. אך בסמוך נוכיח שרב חסדא סובר שגם בשפתה מהצער בלבד טומאתה משום שאינו מחמת הלידה. 
(175) <b>בתוס' הרא''ש</b> כתב, שרבי חנינא דיבר רק על אופן ששפתה מעת לעת [כמו במשנה], כי לא מסתבר שיקדימו חיילותיו של מלך יותר מ כך. 
(176) לכאורה תמוה, שהרי עדיין צריך להשמיענו גם שפתה מזה ומזה, כי בשפתה מן הצער יש הוכחה שאין ראייתה מחמת הצער, אך כששפתה מזה ומזה אין הוכחה אלא שאינה מחמת הלידה, אך יתכן שראתה מחמת הצער, וצריך להשמיענו שהיא טמאה. ומוכח מכך שרב חסדא חולק על טעם הטומאה כאשר שפתה מהצער בלבד, ודעתו שאין ההוכחה ממה שרואה כעת שלא בצער, [כי אין תולים את כל הראיות בגורם אחד] אלא שעצם השפיה מוכיחה שאין הצער מחמת הלידה, ולפיכך נטמאת בראייתה מקודם כי אינה מחמת הלידה, ונמצא שבין שפתה מזה ומזה ובין שפתה מדם בלבד, טומאתה משום שלא ראתה מחמת הלידה, ולכן לא הוצרכה המשנה להזכיר שפתה מזה ומזה, שכבר נשמע מ"שפתה מן הצער", שיש הוכחה כי ראייתה מקודם אינה מחמת הלידה. [והעדיפה להשמיענו "בשפתה מן הצער" שלא נתלה ב"תונבא בעלמא"]. 
(177) <b>החזו''א</b> [שם ב] העיר, למה לרבי חנינא צריך שתשפה מעת לעת, והרי לדעתו העדר הצער מוכיח שאינו סיבת הדם, אלא שהזדמנו בזמן אחד, ולשם כך די בשפיה של משהו. וכתב, שרבי חנינא הצריך שני תנאים לברר שלא ראתה מחמת הלידה: א. שפיה מעת לעת. כי בפחות מכך, יתכן שעד השפיה רואה בקושי, ורק מעט בשופי. ב. שפיה מצער ולא מדם. כי אם שפתה מזה ומזה יתכן ש"חיילותיו לפניו". וההוכחה היא ממה שהדם אינו פוסק אף שכבר אינו רואה מעת לעת, ובהכרח שאינו מחמת הקושי, אך עד מעת לעת תולים שהוא שופע מחמת הקושי שקדם לו. והעלה מכך שאם פסקה מעט בזמן ששפתה, הדם הקודם טהור, כי תולין שעתה נפתח מעיין חדש. ומאידך אם לא שפתה מעת לעת גם מה שראתה בשופי, טהור, כי תולין שהדם שופע מחמת הקושי הקודם. וכן מוכח מברייתא לעיל [לו ב], שפתה יום אחד וקשתה שנים טהורה. ולכאורה, לרבי חנינא תולין כל הראיות בגורם אחד, ואף בשני הימים ראיתה אינה מחמת הצער, ובהכרח ששפיה מצער בלבד אינה ראיה, אלא כאשר שפתה סמוך ללידה, שאז מתברר שאין הצער מחמת הלידה, ואף שראתה בצער אין הדם נטהר אלא כשהצער מחמת הלידה, אך כששפתה מזה ומזה אין הוכחה שראיתה לא באה מחמת הצער, ולכן טהורה. 
(178) <b>רש''י</b> [ד"ה הא] ביאר, שהחידוש הוא שטמאה אף על פי שראתה בקצת יום השלישי ולא שפתה לילה ויום כלילי שבת ויומו, אלא לילה ושני חצאי יום. וביאר <b>המהר''ם</b> שבאופן זה אמר חנניא לעיל שטהורה, כי כיון שחל קישוי ביום שלישי, לא מועיל שיפוי מעת לעת, וצריך שיפוי יום רביעי, <b>והחזו''א</b> [שם י] תמה, למה הוא תלוי ביום שלישי, והרי העיקר אם אחר כך שפתה לילה ויום או לא. 
(179) <b>החזו''א</b> [שם כה] תמה, הרי קושי שקודם ארבעים יום אינו מחמת הלידה, אלא מחמת חוליה, והרי הוא בכלל אונס אחר שאינו מטהר ראיה. וביאר, שהקושי מתחיל כבר חמישים יום קודם הלידה, אלא שאינו גורם את יציאת הדם, אבל בחולה שכל מקרה קל גורם ליציאת הדם, גם קושי לידה בתחילת חמישים יום גורם, ולפיכך הוא מטהר. 
(180) ביאור המחלוקת: לדעת לוי ראית דם קושי אחר י"א יום מטמאת, כי לא נטהר הדם בימי נדה. וגם רב מודה לו באופן שלא החלה לראות בתוך י"א, אלא שדעתו כי אם התחילה לראות בקושי בתוך ימי זיבתה ונמשכה ראייתה לשבעת ימים שאחריהם, טהורה, משום שלולי היתה זיבתה טהורה מפני הקושי, הרי היה עליה לספור ז' נקיים ולא היו מתחילים ימי נדה, ולפיכך נכללה גם ראיה זו בטהרת דם קושי שטהרתו תורה. [ע"פ <b>חזו''א</b> שם כו]. 
(181) <b>תוס'</b> [ד"ה ורב] הבינו שז' ימים שאחר י"א ימי זבה, אף אם ממשיכה לראות בהם נחשבים ימי נדה, אלא שיש בהם טהרת קושי לידה, ולכן תמהו מה הוסיף רב אדא, והרי רב מטהר בשבעה ימים אלו. והעלו מכך שאינם נחשבים ימי נדה עד אחר שבעה ימים שסופרת לזיבתה, וחידש רב אדא שגם מאז ואילך ראייתה טהורה,, כי ראויין לספירת זיבתה. <b>ורבינו חננאל</b> [בתוס'] ביאר, שבאמת שבעה ימים אחר י"א נחשבים ימי נדה, ונבלעים בימים הראויים לספירה, ולוי טיהר רק בתשעה ימים הראשונים שראויה להעשות בהן זבה, כי ביום י' וי"א אינם ראויים לכך, [שהרי אפילו תראה בהם וביום שאחריהם בשופי אינה אלא נדה]. ורב הוסיף לטהר שני ימים אלו וחמשה שאחריהם, שהם שבעה ימים שראויים לספירת זבה. ורב אדא הוסיף לטהר גם שני ימים שבסוף השבעה שאחר י"א, כי אף שדם אחר שבעה ימים מיום שיכלה להעשות זבה. ונקט שגם רב ורב אדא מודים שהטהרה תלויה בימים שאשה זו יכלה לראות בשופי אחר הקושי, ולהעשות זבה, ולכן לא טיהרו כל ימי הספירה של זבה בעלמא, ולא חישבו שהיא יכלה לראות בט' י' וי"א, ולספור שבעה אחריהם, אלא רק כסופרת אחר ימי הקושי שנחשבו טהורים. וראה <b>מהר''ם וחזו''א</b> [שם כט] ובהערה הבאה. 
(182) לפי המבואר לעיל בסברת רב, נמצא שרב אדא בר אהבה לא נחלק עליו, אלא ביאר דבריו, [וכן נקט <b>המגיד משנה</b> איסו"ב ז א]. והיינו, כיון שנטהרו כל הימים, שלולי טהרת הקושי היתה טומאת הזיבה נמשכת בהן, נמצא שגם ימי ספירת סתירת זיבתה בכללן, וכן משמע מהשקלא וטריא בסמוך. אך כל זה באופן שהחלה לראות ראית המטמאת בימי זיבה. אך כשהחלה לראות ביום י', ואז כבר אינה יכולה להעשות זבה בראיה זו, אם נמשכה הראיה לימי הנדה, נטמאת בה. [ראה חזו"א שם כו-כז]. 
(183) כך פירש <b>רש''י</b> [ד"ה זבה]. והיינו, אפילו אם ראתה בתוך ט' ימים הראשונים, אך <b>תוס'</b> [ד"ה להיות] הביאו בשמו שאם ראתה זבה קטנה בי' או בי"א, טמאה, כי בימים אלו אינה יכולה להתחיל זיבה גדולה. <b>והחזו''א</b> [שם ל] דקדק כן מלשון הגמרא "ימים הראויין", דהיינו, ט' ראשונים שבהם היא טהורה אפילו לא ראתה אלא יום אחד, כיון שאם ראתה ג' היתה נעשית זבה. <b>ורבינו חננאל</b> ביאר, שביום הראשון והשני של ספירת זבה, אין דם קושי טהור, כי עדיין אינה יכולה להעשות זבה עד שתראה ג' ימים, והוצרך לבאר כן לשיטתו בלישנא קמא, שביאר כי גם רב מודה שביום י' וי"א דם קושי טמא, ובהכרח שבלישנא זו הכוונה היא לימים הראשונים. 
(184) ללישנא זו נמצא שלדעת רב רק ימים הראויין לזיבה טהורין, ולא הראויין לספירת סתירת זיבה, אך <b>המגיד משנה</b> [איסו"ב ז א] כתב, שהלכה כרב אדא בר אהבה שולד מטהר גם ימים הראויין לספירת סתירת זיבה, וכבר תמה <b>הערוך לנר</b> שהרי בדאורייתא ראוי להחמיר כלישנא בתרא. 
(185) מכאן משמע לכאורה שג' ימים שאינם רצופים, אינם מצטרפים לזיבה גדולה, אפילו אם לא שמרה ימים שביניהם בטהרה. וראה <b>תוס'</b> <b>להלן</b> [נד א ד"ה תשמש] שהרואה ביום יא צריכה שימור בימי נדה, ואם כן יש לתמוה על מה שכתבו שם [ד"ה וארבעה בשם רבינו סעדיה] שאפילו מפוזרים מצטרפים [וביארו <b>הערוך לנר והגרא''ל מאלין</b> ח"ב יג דהיינו באופן שלא היה שימור בין הימים, ולכאורה גם בנידון דידן אין שימור]. אכן מסתבר לחלק, שרק אם היו שלשת הימים מפוזרין בתוך י"א יום של זיבה אחת הן מצטרפין, אך כאשר הן משני סדרים של ימי זיבה אין מצטרפין, אף שלא היה שימור ביניהם. 
(186) <b>רש''י</b> [ד"ה כיצד] כתב, שילדה ביום ס"ב, ודייק <b>הרש''ש</b> מדבריו ש"ארבעים וחמישים יום" הם חוץ מיום הלידה. וראה להלן [ע"ב בהערה]. <b>ובחזו''א</b> [שם מה] כתב, שצריך חמישים מיום ליום וכולל יום לידה. 
(187) <b>החזו''א</b> [שם לא] הוכיח מכאן כביאורו [קכ יג, הובא לעיל], שאפילו לבית הלל שאפילו לבית הלל ש"ביומי וטבילה תלה רחמנא", אם לא טבלה, אינה נטמאת בראייתה, כי אף שעדיין לא החלו ימי טוהר לגבי טומאת הדם, אין ראייתה נחשבת כראיה חדשה, אלא כרואה שוב בתוך ימי נדתה, ולכן בנידון דידן, אף שהיא זבה קטנה, אינה נעשית זבה בראייתה, כי לגבי טומאה חדשה נחשבת כרואה בימי טוהר. 
(188) <b>בסדרי טהרה</b> [קצד ה ד"ה ולולי] ביאר, שודאי אשה מתקשה בלידת נפלים, אלא שלא דרשו לטהר אלא דם הבא מחמת ולד, ולא מחמת נפל. ודייק כן מלשון רש"י [ד"ה אין] שפירש "אין הנפל מטהר קישויו". <b>והחזו''א</b> [שם לו-מז] דן בזה, אם אינו כקושי גמור ונחשב כשאר אונסין שאינם מטהרים, או שלא טהרו אלא בקושי מחמת ולד, ונפקא מינה לקושי מחמת ולד גמור, אך לבסוף לא נולד כי המיתוהו, שאין חסרון בעצם הקושי אלא בדיני הטהרה שלא נולד ולד. וראה בהערה הבאה, שלדעת הרמב"ם לידה מטהרת אפילו בשופי, כי רואה את הדם מחמת הולד, ובכל זאת אין קושי לנפלים, ובהכרח שהחסרון בדם הוא בולד, ולא בקושי. 
(189) <b>תוס'</b> [ד"ה מאי] הקשו לרבי מאיר, הרי מצינו שאינה נעשית זבה לעולם אפילו כשראתה בלא קושי, כגון באופן שהפילה אחר שמונים לנקבה. וכתבו, שעל ברייתא זו אין להקשות כך, כי יתכן לומר שעוסקת רק בולד אחד או בבן קיימא, ולא בכמה נפלים. <b>ובסדרי טהרה</b> [קצד ב ד"ה והן] דקדק מדבריהם שראיית דם בשעת פתיחת הקבר [של ולד חי] אינה נחשבת כדם קושי [<b>וכפרש''י</b> בד"ה קמ"ל, "הואיל ובלא קושי ראתה"]. כי לדעת <b>הרמב''ם</b> [איסו"ב ז ד] <b>והרשב''א</b> [תוה"ב ז ו] שאפילו ילדה בשופי, הדם שרואה נחשב כדם קושי, בהכרח מדובר בנפל, כי הגמרא לומדת מכאן שאפשר לפתיחת הקבר בלא דם, ולדבריו בולד יתכן שטהור משום שנחשב כדם קושי. וראה לעיל [לז א על תוס' ד"ה רבא]. וטעמו של הרמב"ם הוא, שהטהרה משום שראתה מחמת הולד, והקושי רק גורם לייחס את הראיה לולד. אך בלידה אין צורך לקושי, כי ודאי בא מחמת הולד, וטהור. וכן מבואר <b>ברמב''ן</b> כאן, ואילו התוס' למדו שהטהרה מחמת הקושי, אך כל קושי הוא אונס, ורק קושי הולד מטהר, דבלידה ללא קושי אינו טהור. אולם בדעת רש"י כבר הבאנו שהטהרה מחמת הולד, ולכן אחר הלידה אפילו ראתה בשופי דמה טהור, ובהכרח הטעם שבפתיחת הקבר דמה טמא, הוא משום שאינו נחשב מחמת ולד, וכמו שדקדק שפתיחתו "קודם הלידה", ואז רק הקושי מייחס את הראיה לולד. ויתכן לבאר כדברי <b>הגרא''ל מאלין</b> [ח"ב סח], שנחלקו אם דם קושי הוא רק חסרון בראיה, וכאונס המטהר בזב, או שהוא דין טהרה כדם טוהר. והיינו, שחסרון הראיה הוא תלוי בקושי בפועל, אך אם נלמד דין טהרה בולד, הרי כשיש ולד אין צורך בקושי דוקא. וראה הערה 96. 
(190) ראה לעיל [לו ב בהערה] <b>שהרש''ש</b> הוכיח שנחלקו התנאים אם הולכים אחר הרוב בימי קושי, שהרי שנינו שם שהרואה שנים בשופי ואחד בקושי אינה יולדת בזוב [כי סוף ראייתה בקושי] ואין היום השלישי נמשך אחר שנים הראשונים. אך מסתבר לחלק, שדוקא בימי החודש הולכים אחר הרוב, אך אין רוב שפיה מועיל לעשות יום קושי כראיה בשופי. וכן יתכן לפרש בדברי רבי מאיר [במשנה] שקשויה חמישים יום. והיינו, שקודם לכן אינו מטהר אפילו אם רובו בתוך חמישים, שהרי אמרו בברייתא שראתה שבעה של נדה ושנים שאחריה וחמישים של ולד, ומשמע שאינו מועיל לטהר מצד רוב, וכמבואר ברש"י [ד"ה ואין] שקודם לא ראתה בקושי. אכן, בסמוך מצינו בברייתא על דברי רבי יוסי ורבי שמעון [בע"ב] שגם הרואה בקושי קודם הזמן שנקבע לקושי, לא מועיל הרוב לטהרה. וכן פסק <b>הרמב''ם</b> [איסו"ב ז א] שאם התחילה לראות דם קודם חמשה עשר יום, [כדעת ר"י ור"ש] הרי היא יולדת בזוב, אף שראתה רק יום אחד. ומשמע שלא נחלקו רק בשיעור הקישוי, אם נמשך חודש או פחות או יותר, אלא שרבי יוסי ורבי שמעון [ויתכן שגם רבי מאיר] סברו שבשיעור זה הדם בא מחמת הלידה, וקודם לכן כאילו שפתה, ולכן אינו נמשך אחר הרוב, כי קודם אינו מחמת הלידה. ובכך גופא נחלק רבי יהודה, וסבר שכל קושי מחמת ולד מטהר אפילו שאינו מחמת הלידה, והשיעור של חודש הוא משום שקושי הולד מטהר רק בזמן שראוי ללידה, וכיון שקושי הולד הוא המטהר, זמנו נקבע לפי רוב ימים אם ראויים ללידה. 
(191) כך פירש רש"י [ד"ה ואפילו]. <b>ובתוס'</b> <b>רי''ד</b> תמה, שלא מצינו שנחלקו התנאים אם בשפתה מעת לעת טהורה אי טמאה, וכשם שרבי מאיר ורבי יוסי מטמאין בשפתה בתוך שיעור הראוי ללידה, כך גם רבי יהודה. אולם לפי המבואר בהערה הקודמת, אכן בכך גופא נחלק רבי יהודה, וסבר שאין צריך שיהיה קושי מחמת לידה, אלא הקושי מחמת הולד צריך שיהא בזמן הראוי ללידה, ולפיכך לא איכפת לו אם שפתה, אך שאר התנאים סברו שהטהרה תלויה בקושי מחמת הלידה, וכששפתה התברר למפרע שלא קשתה מחמת הלידה. 
(192) תוס' [ד"ה שיפורא] כתבו, שבהכרח דין הראיה תלוי בזמן חודש הנקבע במולד הלבנה, כי אם הכוונה היא לחודשי ההריון, איך יתכן ביולדת למקוטעין "חדשה" והרי ילדה בתחילת החדש, ורק בחצי לבנה נקרא "חדשה" מראש חדש, ועוד, שבחדשי ההריון אי אפשר לדעת מתי בדיוק מתחיל החדש, כי לא ידוע מתי נקלט הזרע [שהוא בספק ג' ימים, וכדלהלן]. והוסיפו שגם אם התעברה בסוף חדש הלבנה, תחילת החדש הבא נחשב שפורא גרים ויולדת בתחילת תשיעי, כי אם צריך שמונה חדשים מלאים לפני שיפורא התשיעי, נמצא שלא תלד אלא בעשירי. וראה <b>בתוס' רא''ש</b> שלפי זה לדעת היולדת לשבעה שיולדת למקוטעין, יתכן שתלד בחמשה חדשים ושני ימים, כשנתעברה בסוף חדש, ויולדת אחר שעברו עליה ששה ראשי חדשים, והביאו <b>הרמ''א</b> [אה"ע ד יד]. <b>והמהרי''ט</b> [ח"ב טו] הקשה, שהרי רש"י [שמות ב ג, שמואל א, א ב] כתב, שהיולדת לשבעה יולדת למקוטעין בששה חדשים ויום אחד, אולם יתכן שכל דברי רש"י רק לפי שמואל בסמוך שאינו סובר ששיפורא גרים, כשהתעברה בסוף חדש ודברי תוס' רא"ש הם רק לפי רבי יהודה. 
(193) כך פירש רש"י [ד"ה אלא], והיינו, שחששו לספק קליטת זרע בתוך ג' ימים מהתשמיש. וכתב <b>בסדרי טהרה</b> [קצו מז] שלדעת <b>הפלתי</b> שרוב זרע הראוי להריון נקלט מיד, צריך לומר שחששו למיעוטא, ועל כן נחשב חששם כמדת חסידות. וראה שו"ת <b>ריבית שמאי</b> [תמו]. <b>והר''ן</b> ביאר שלא חששו שתלד בשבת [כי לרוב נקלט מיד], אלא שמא תלד ג' ימים קודם לשבת, ויולדת מחללין עליה את השבת בכל ג' ימים ראשונים, וזה כמו שאין מפליגין בספינה ג' ימים קודם השבת. <b>ובערוך לנר</b> הוכיח מדבריו שאין מונים ליולדת ג' ימים מעת לעת, שהרי מותר לשמש באופן שתלד ביום רביעי, ואין חוששין שיחללו עליה בליל שבת. 
(194) ראה <b>בביאור הגר''א</b> [אה"ע ד לסעיף יד] שגם הרמב"ם שפסק כשמואל [יבום וחליצה א ה] מודה ביולדת לשבעה שיולדת לחמשה חדשים ושני ימים, אך לפי המבואר לעיל מדברי רש"י, שמואל סובר שאין שיפורא גרים למי שהתעברה בסוף חודש, ויולדת רק לששה חדשים ושני ימים. 
(195) לעיל [לו ב] למד אבוה דשמואל ממקרא זה שדם קושי בימי זיבה טהור, ואילו ריש לקיש למד מ"תשב" וביארו <b>תוס'</b> [שם ד"ה ואימא] שריש לקיש סבר ש"תשב" נסוב על ימי זיבה ולא על ימי נדה כי רק בזב מצינו שטהור באונס, ויתכן שגם ריש לקיש לא דרש כן אלא לדעת רבי מאיר שמטהר כל ארבעים וחמישים יום, וסבר כרבי לוי [בע"א] שאינו טהור לגמרי ומטמאה כזבה קטנה [לפי לישנא בתרא] בזב שנשאר בעל קרי בראית אונס, אך לדעת רבי יוסי שהמקור מ"שבועים" נמצא שטהורה לגמרי, ולכן פסק הרמב"ם [איסו"ב ז א] שגם בימי ספירת סתירת זיבתה טהורה לגמרי, ולא החמיר כלישנא בתרא. 
(196) <b>הרמב''ם</b> [איסו"ב ז א] פסק שאם התחילה לראות דם ט"ו יום או יותר קודם הלידה, הרי היא יולדת בזוב, וביאר <b>המגיד משנה</b> שאינה נעשית זבה גדולה מחמת ראית יום אחד, אלא כוונת הרמב"ם שקודם שבועיים אינו דם קושי, וביום אחד דינה כזבה קטנה, ובג' ימים [דהיינו, י"ז יום לפני הלידה] נעשית זבה גדולה. וכן מפורש בתוספתא [פ"ה]. ובספר <b>נאות יעקב</b> [כח] הקשה, שהרי דעת הרמב"ם [שם ה"י] שדם קושי עולה לז' נקיים, ואם כן תטהר בשבועים שלפני לידה. <b>ובחזון</b> <b>יחזקאל</b> [שם] כתב שדם קושי עולה לספירה רק אחר שהפסיקה בטהרה, ולכאורה תמוה, לשם מה נצרך ההפסק, והרי כעת אין לה אלא דם קושי, כי אם בלא הפסק תולין שהוא נמשך מזיבה הקודמת הרי גם אם ראתה רק יום אחד לפני השבועיים תעשה זבה גדולה בהמשך הדם בלא הפסק. ויתכן, שדעת הרמב"ם היא שבתוך שבועיים אפילו אם נמשך הדם ממקודם ונמצא שגם בלי הקושי היתה רואה, יש כאן דין "טהרה" על הדם, ואינו מצטרף לעשותה זבה, אבל אינו עולה לספירת ז' נקיים, כי דם קושי עולה רק כשהקושי גורם ל"חסרון בראיה", אבל באופן שהחלה לראות קודם ונמשך הדם מזיבתה, אינו עולה לספירה, כי גם בלא הקושי היתה רואה, [וראה בהערה שרש"י ותוס' נחלקו בגדר טהרת דם טוהר ומדברי הרמב"ם משמע ששני סיבות הן לטהרתו]. 
(197) <b>הרש''ש</b> הקשה, למה נדחקו רב ששת ורבא בביאור הברייתא, והרי אפשר לבאר שהמקשה כה יום וילדה ביום כו, טהורה, אך אם לא ילדה בכו היא זבה, [והיינו, משום שנקט שיום הלידה אינו כלול במנין ימי הקושי]. אך <b>החזו''א</b> [שבת מה] נקט שיום הלידה כלול בימי הקושי, וחילק בין רבי מאיר ששיעורו הוא חמישים יום מעת לעת כמשמעות לשון רש"י [ע"א ד"ה כיצד] לרבי יוסי ורבי שמעון שלמדו מ"שבועיים" האמור בימי זיבה, ובהם מקצת היום ככולו. 
(198) <b>רש''י</b> [ד"ה ורבי] כתב, "כיון דבקושי בא לאו דם טוהר הוא אלא מחמת ולד שבמעיה", ולכאורה תמוה, אם מעיין אחד הוא והתורה טהרתו, מאי נפקא מינה אם בא מחמת ולד, ולמה לא יחשב דם טוהר [וראה <b>מאירי</b> שכתב שמעין אחר הוא ולא דם טוהר, וצ"ב]. ומשמע שנקט כי התורה טהרה רק דם שממשיך מחמת הלידה, ובו יש חילוק בין ימי לידה לימי טוהר, אך אם מתחדשת סיבה לראיה, כגון מחמת ולד, אינו דם טוהר. ונמצא שאין זמן "ימי טוהר" גורם טהרה באשה, אלא רק בדם שאינו דבר הגורם טומאה [ראה לז א בהערה], ולכן כשרואה דם קושי אין לו טהרה זו. 
(199) <b>הר''ן</b> כתב, שתנא קמא ורבי אליעזר סברו שיש קושי לנפלים, שאם לא כן, אינה בכלל הטהרה של "ולא דמיה מחמת ולד" וכן אי אפשר ללמוד בקל וחומר מדם קושי שלפני לידה, שהרי אם אין להם קושי אינו מטהר. אך <b>בחידוד הלכות</b> כתב, שאפילו אם אין קושי לנפלים אפשר ללמוד קל וחומר מדם קושי שמטהר בולד גמור. ודקדק לשון <b>הרמב''ם</b> [איסו"ב ז ט] שכתב כי דם קושי בתוך שמונים נחשב דם טוהר אפילו אם אין קושי לנפלים. ולכאורה, אדרבא, כיון שאין קושי וראתה בשופי, הרי הוא דם טוהר. ובהכרח, שכוונת הרמב"ם היא, שהקל וחומר אינו רק למאן דאמר שיש קושי לנפלים, אלא אפילו לדידן לומדים מקל וחומר מדם קושי של ולד גמור. ובהערה לגמרא נברר כוונתו. וראה <b>חתם סופר וחזו''א</b> [קכא מו-ז]. 
(200) כך ביארו <b>רש''י ותוס'</b>. אך <b>הרמב''ם</b> <b>בפיה''מ</b> נקט שכוונת רבי אליעזר שאם ראתה בימי זיבה מטמאה כנדה, כי אין הקושי מטהרה לגמרי אלא רק מטומאת זיבה, ונמצא שהקל וחומר לא הועיל כלל לדם בימי זיבה, כי דינו כדם קושי ואינו בכלל דם טוהר. והיינו, כמבואר שבימי טוהר חל דין הטהרה בדם ולא באשה, וכן הדין בדם זיבה שאינו עושה נדה, אך לו תראה דם נדה תטמא גם בימי זיבה, ולכן אינו בכלל טהרת דם קושי, ומטמא בנדה, וסבר רבי אליעזר שדם קושי אחר לידה אפילו בימי זיבה נחשב כדם נדה, ומטמא נדה. 
(201) לדעת המבארים את משנתנו אפילו כמאן דאמר אין קישוי לנפלים, לכאורה תמוה, איך נדרוש מחמת עצמה ולא מחמת ולד, והרי נפל קודם לידה אינו מטהר, ולמה יטהר בימי טוהר, [וראה לעיל בהערה שלמדו מולד גמור], ולפי המבואר [בהערה לעיל] הביאור פשוט, כי רק לדם קושי שקודם לידה צריך שיהא דם הבא בקושי שהוא מחמת ולד כדי לטהרו, וכשאין לו קושי הוא בכלל דם הבא מחמת עצמה, וטמאה. אך דם טוהר אינו מטהר עד שיהא הדם בא מחמת הלידה, וכיון שבא מחמת הולד אף שאין לו קושי, אינו מטהר. 
(202) זו היא שיטת רוב הראשונים. אבל לשיטת <b>הרמב''ם</b> [איסו"ב פרק ח, הלכות ט י] מונים את ימי הנדה והזיבה באופן אחר: משעת הראיה הראשונה, או מיום הוסת, כשיש לה וסת, מתחילים למנות שבעת ימי נדה ולאחריהן י"א ימי זיבה, ומיד לאחריהם מונים שוב שבעת ימי נדה, בין אם ראתה בהם דם ובין אם לא ראתה. ולאחריהם מונים שוב י"א ימי זיבה על אף שלא נטמאה עדיין בטומאת נדה, וכן לעולם חוזרים על עצמו ז' ימי נדה וי"א ימי זיבה במחזוריות קבועה, בזה אחר זה, ואינם תלויים בראיותיה כלל. וראה בהמשך, בהערה שבנוגע לנידון של הסוגיא שלפנינו, גם הרמב"ם מודה לשאר הראשונים. 
(203) עיין תוספות דף ט א ד"ה הא ליכא, שהוכיחו כי התנא כאן סובר ש"ווסתות דאורייתא", ולכך אם עבר יום וסתה ולא בדקה, טמאה. 
(204) מבואר בגמרא לקמן דף סח ב, שהטעם שאין אשה קובעת וסת בימי זיבה, הוא משום שהיא מסולקת מדמים בי"א ימי זיבה. 
(205) נחלקו <b>רש''י ותוספות</b> באיזה מקרה נסתפק רב פפא. <b>רש''י</b> פירש שמדובר באופן שקבעה וסת ב"ימי זיבה" [כגון שראתה ג' פעמים להפלגת ט"ו יום], וספיקו של רב פפא הוא האם צריכה לפחות לחשוש פעם אחת ליום ט"ו שיבוא. אך ה<b>תוספות</b> פירשו שמדובר באופן שקבעה וסת רגיל ב"ימי נדה", וספיקו של רב פפא הוא באופן שיום הוסת שאמורה לראות בו פוגע הפעם הזאת בתוך ימי זיבה, האם צריכה לחשוש לו. וכן פירשו <b>הרמב''ן והרשב''א</b>. ולפירוש זה הקשו הראשונים, שלפי רב הונא, הסובר בהמשך הגמרא שבוסת להפלגת ימים מונים לעולם את ימי ההפלגה מיום שראתה בו את ראייתה האחרונה, איך יתכן כלל שיום הוסת של ימי נדה, שהוא להפלגת י"ט ימים לפחות, יפגע בתוך ימי זיבה, שהם, בהכרח, רק עד י"ח יום. <b>וברשב''א</b> תירץ, שרק באופן שלא ראתה ביום הוסת אלא איחרה את ראייתה ליום אחר, סובר רב הונא שאין מונים את ההפלגה הבאה מיום הוסת אלא מיום ראייתה האחרונה, ואז אכן לא יתכן לחשוש לוסת בימים הראויים לזיבה. אבל באופן שכן ראתה ביום הוסת, אלא שהקדימה וראתה שוב עוד ראיה נוספת, מודה רב הונא שמונים את ימי ההפלגה מיום וסתה, דהיינו, מהראייה הקודמת שהיתה בזמן הווסת, ולא מהראיה האחרונה. ובאופן זה יתכן שיפגע יום וסתה בימי זיבה [והוא כשיטת הט"ז בסימן קפ"ט ס"ק י"ח עיין בהערה לקמן]. וצריך ביאור מדוע לא ניחא להם לראשונים, להעמיד את ספיקו של רב פפא באופן שקבעה וסת לימי החודש, שבאופן זה ודאי יתכן שיום הוסת יפגע בימי זיבה אף לרב הונא. 
(206) רש"י פירש את ספיקו של רב פפא כשקבעה וסת בימי זיבה. וצריך ביאור, איך מוכיח מכאן רב פפא שחוששין לוסת שנקבע בימי זיבה<QM> והרי כאן במשנה מדובר שקבעה וסת בימי נדה, שראתה להפלגת כ"ב יום, ושמא דווקא באופן זה שקבעה מתחילה בימי נדה, לכך צריכה לחשוש לו כשפוגע אחר כך בימי זיבה, אבל אם מתחילה קבעה רק בימי זיבה, אינה צריכה לחשוש לו כלל. והר"ן בחידושיו תירץ, שהגמרא סברה שאין חילוק בין שני האופנים, ואם כשקבעה מתחילה בימי זיבה לא צריכה לחשוש לו כלל, הוא הדין כשקבעה בימי נדה אינה צריכה לחשוש לו כשפוגע אחר כך בימי זיבה. והוכיח כן גם מהגמרא לקמן סח א [ועיין בסידרי טהרה קפ"ט ס"ק ט' ד"ה אגב]. 
(207) ומכאן הקשה <b>הרמב''ן</b> [דף נד א] על <b>שיטת הרמב''ם</b>, הסובר שמנין ימי הנדה והזיבה אינו תלוי כלל בראיה בפועל, אלא מתחילין למנותם מיום וסתה, אף אם לא ראתה בו, והרי כאן בגמרא מבואר שמונים מיום הראיה בפועל, אף אם אינו יום וסתה. וכן הקשה <b>המהרש'' א</b>. ובחוו"ד [קפג ב] כתב ליישב את שיטת הרמב"ם, שאף הרמב"ם מודה ש'ימי זיבה' שמדובר בהם בסוגייתנו, הם שונים מ'ימי זיבה' שמדובר בהם בשאר מקומות. שבשאר מקומות הנידון של ימי זיבה הוא לענין הדינים המיוחדים שיש בהם 'גזירת הכתוב', שעל ידי ראיית דם בימים אלו, היא נהיית זבה קטנה או זבה גדולה, אבל כאן מדובר לענין שאין קובעים וסת בימים אלו. והרי הטעם בזה הוא משום שהיא מסולקת מדמיה בימים אלו, ובזה אף הרמב"ם מודה שזה תלוי ביום הראיה בפועל, שעל ידי מירוק הדם בשבעת ימי נדה, היא מסולקת מדמים בי"א ימי זיבה [וע"ע בפרדס רימונים בפתיחה, ובחזו"א קכ"ב ס"ק ד']. 
(208) היוצא מהסוגיא, שלדעת רב הונא מונים את ימי ההפלגה מיום שראתה בפועל את ראייתה האחרונה, ולדעת רב פפא מונים מיום הוסת שהייתה אמורה לראות בו אף שלא ראתה בו בפועל. ובחידושי <b>הרמב''ן</b> משמע, שיסוד המחלוקת הוא איך פועל טבע הוסת של הפלגת ימים. רב הונא סבר שטבע הוסת של הפלגת ימים פועל מכח המחזוריות של מילוי הדם והנפיצה שלו ברחם האשה, וכשיש לה וסת להפלגת כ"ב יום, טבעה להתנפץ ולראות דם לאחר כ"ב יום מהנפיצה הקודמת, ולכך סובר רב הונא שמונים את ימי ההפלגה רק מיום ראיתה בפועל, שמיום זה מתחיל מחזור חדש של מילוי ונפיצה, ולא יתכן כלל למנות מיום כ"ב שלא ראתה בו, אלא מיום כ"ז שראתה בו [ודימה ענין זה לטבע ההטלה של התרנגולת]. ורב פפא חולק וסובר שטבע הוסת של הפלגת ימים, דומה ל'וסת החודש', שאינו תלוי כלל במחזוריות מילוי הדם וניפוצו שבטבע האשה, אלא עצם היום המסוים בחודש גורם לה לראות דם, והוא הדין בוסת להפלגת ימים גם כן פועל כך, שפעם בכ"ב יום יש סיבה בעצם היום שגורם לה לראות דם, ואין זה משנה כלל אם לא ראתה דם ביום הוסת הקודם, או שראתה דם פעם נוספת באמצע הכ"ב יום שלא בשעת וסתה. ומשום כך סובר רב פפא שמונים את ימי ההפלגה מיום כ"ב שהיתה אמורה לראות בו, על אף שלא ראתה בו בפועל [על פי חזו"א סימן פ"ה ס"ק כ"ט ול"ד]. ועיין בהערה לקמן שבשיטת <b>רש''י</b> מוכרח שביאר את מחלוקתם של רב פפא ורב הונא באופן אחר ממה שנתבאר כאן. 
(209) ובגמרא בעמוד הקודם פירש רב הונא בר חייא <b>אמר שמואל</b> שמשנתנו באה לומר שאין אשה קובעת וסת בימי זיבתה. ושיטת <b>הרמב''ן</b> <b>והראב''ד</b> [ורש"י בדף יא א, ד"ה מתוך ימי זיבתה], שרבי יוחנן וריש לקיש שאמרו כאן שאשה קובעת וסת בתוך ימי זיבתה אינם חולקים על שמואל. אלא שרבי יוחנן וריש לקיש דיברו כשלא כל הראיות היו בימי זיבה, וכמו שביארו רב פפא ורב הונא בהמשך הגמרא לענין ימי נדותה. אבל שמואל דיבר באופן שכל הראיות היו בימי זיבה. אמנם, אפשר שזה דווקא בוסת החודש, שאינו מוכרח לפגוע בימי זיבה אלא שקרה מקרה ופגע בימי זיבה, בזה קובעת וסת באופן שלא כל הראיות היו בימי זיבה. אבל במקרה של וסת להפלגת ט"ו יום, אף שלא כל הראיות הן בימי זיבה, בכל אופן לא תקבע וסת זה, לפי שבוסת זה הרי הוא חייב לפגוע גם בימי זיבה, ולא יתכן כלל שיהיה לאשה טבע באופן זה [וכמו שנתבארה שיטת הרמב"ן בהערה לעיל]. ועיין ברש"י, שפירש ששמואל מדבר בוסת להפלגת ט"ו יום. ושיטת <b>תוספות</b> [ד"ה רב הונא בר חייא] שרבי יוחנן וריש לקיש נחלקו על שמואל, וסוברים שאשה קובעת וסת בימי זיבתה. ותוס' לשיטתם שפירשו [בסוף ד"ה אלמא] שגם רבי יוחנן וריש לקיש מדברים במקרה שכל ג' הראיות היו בימי נדה [והוא הדין לענין ימי זיבה, כמבואר ברמב"ן] ולכך הוכרח להם לפי שיטתם שרבי יוחנן וריש לקיש חולקים על שמואל. 
(210) ובטעם הדבר שלא תיתכן קביעות וסת ב"ימי נדה", מבואר ברש"י [ד"ה א"ל לא] שהוא משום "דאורחא בהכי שנפתח מעיינה". והיינו שעד שבעה ימים מתחילת ראייתה עדיין מעיינה פתוח, וכל ראיית הדם בימים אלו הוא המשך הראיה של היום הראשון, ואין לראיות אלו סיבה עצמית, ולכך לא יתכן לקבוע בימים אלו וסת. 
(211) כן מבואר <b>ברש''י</b>, וגם בתוספות משמע כך, וכן הוא בהדיא בתוס' לקמן דף סד א בתחילת ד"ה אתמר, [ועיין בחזו"א פ"ד ס"ק ד', וצ"ע], אבל <b>ברמב''ן</b> פירש את כל הסוגיא בוסת הפלגה. 
(212) וריש לקיש נחלק וסובר שאינה קובעת וסת, ובהמשך ההערות יבואר במה נחלקו רבי יוחנן וריש לקיש לפי האוקימתא של רב פפא. 
(213) כן מבואר ברש"י ד"ה א"ל רב פפא. ובתוס' ביארו, שהדיוק של רב פפא הוא מלשונו של רבי יוחנן ד"קובעת" וסת, ולישנא שקובעת הולך על הראיה השלישית שבה נקבע הוסת. אולם פשוט דאין כוונת רש"י שההוכחה היא רק מדקדוק הלשון שקרו לראייה השלישית ראיה בתוך ימי נדה, אלא ההוכחה היא מעצם הדין, כיון שמשמע שכל הטעם של ריש לקיש שסובר שאינה קובעת וסת באופן זה, הוא רק משום שגם פעם ג' נחשב כראיה בימי נדה, [כן מבואר ברש"י שם, וז"ל "לריש לקיש לא הוה וסת דהא תרי זימני קמאי דה' בירחא הוי תוך ימי נדה ממש וכו' ופעם ג' הוה ימי נדה לפי חשבון הראוי"] אבל אילו לא היתה הראייה שלישית בתוך ז' ימי נדה, היתה קובעת אף לריש לקיש, שהרי רק באופן שכל ג' הראיות היו בימי נדה אין קובעים וסת, ומכח זה הוכיח רב פפא שאף שבפעם ג' לא ראתה בא' בחודש, אף על פי כן נחשב כימי נדה, [על פי <b>חזו''א</b> סימן פ"ה ס"ק ז']. ובזה גופא באמת נחלק רבי יוחנן, וסבר שעל אף שנחשב כימי נדה, מכל מקום, כיון שבפעם הג' לא היתה ראייה גמורה בימי נדה שהרי לא היה המעיין פתוח בפועל בימים אלו, אין זה נחשב שכל ג' הראיות היו בימי נדה, כי לדעת רבי יוחנן רק במקרה שהמעיין פתוח בפועל נחשב כימי נדה לעניין לקבוע בהם וסת, כי רק אז אנו אומרים שאין כאן סיבה חדשה לראיית דם, שהרי המעיין כבר פתוח. 
(214) בגמרא משמע שראתה ב' פעמים בא' בחודש. <b>ובתוספות</b> הקשו, כיון שראתה רק ב' פעמים בא' בחודש הרי עדיין לא קבעה כלל וסת לא' בחודש, והאיך יתכן לומר שבחודש השלישי, אף שלא ראתה בא' בחודש הרי זה נחשב כאילו ראתה, הרי עדיין אין לה וסת כלל ליום זה. והתוס' לשיטתם תירצו, שמדובר שראתה ג' פעמים גם לריש ירחא וגם לה' בירחא, ונידון הגמרא הוא על הפעם הרביעית. <b>ובחזו''א</b> [סימן פ"ה ס"ק ז'] כתב שגם לפי שיטת רש"י צריך לומר על דרך שביארו התוס', שמדובר באופן שכבר קבעה קודם לכן ל-א' בחודש, וראתה יותר מב' ראיות בא' בחודש. 
(215) כן מבואר <b>ברש''י</b>. <b>וברמב''ן</b> הקשה על רש"י, שהרי אף רב פפא שסובר שמונים את ימי ההפלגה מיום הוסת ואף שלא ראתה בו, הרי מודה "שנדה ופתחה מכ"ז מנינן" ואין "ימי נדה" מתחילים אלא לאחר ראיה בפועל, ואיך יתכן לומר שעל אף שלא ראתה בריש ירחא, נחשבת ראיית ה' בירחא כראייה בתוך ימי נדות<QM> וגם צריך ביאור מה הדמיון בין הדין של רב פפא שנאמר לענין מנין ימי ההפלגות "בוסת הפלגה", לבין דין זה של מנין ז' ימי נדה, שמדובר בכלל ב"וסת החודש", ואיך הוכיח רב פפא מדין זה על דין זה<QM> והביאור בשיטת רש"י [עיין <b>חזו''א</b> סימן פ"ד סוס"ק ג'] הוא, שרש"י סובר שטעם המחלוקת של רב פפא ורב הונא מהיכן מונים את ימי ההפלגה, הוא משום שרב פפא סבר שאף שלא ראתה דם ביום וסתה אף על פי כן אנו אומרים שודאי היתה קיימת ביום זה סיבה לראיית דם, אלא משום איזו שהיא סיבה היא לא ראתה בו דם בפועל. ולכך יתכן למנות את ימי ההפלגה מיום זה, שהרי לא נשתנה סדר ימי וסתה, והוא הדין לענין זה שאין קביעות וסת ב"ימי נדה", שהטעם הוא, משום שמעיינה כבר פתוח בימים אלו, ועד ז' ימים אין ראייותיה נגרמות מכח סיבה חדשה אלא מכח הסיבה של היום הראשון. וסובר רב פפא, שגם במקרה שלא ראתה בא' בחודש שהוא יום וסתה, אף על פי כן, כשרואה אחר כך בה' בחודש, אנו אומרים שאין כאן סיבה חדשה לראיית הדם, אלא ראתה מכח יום א' בחודש, שהוא הגורם לראיה כל ז' ימים, שהרי אנו אומרים שהיתה ביום זה סיבה לראיית דם, ואף שלא גרמה לראייה באותו יום בעצמו, מכל מקום, אין זו סיבה שהמשך הטבע שתמיד גורם לראייה בתוך ז' ימים, לא יפעל, ולכך אין היא יכולה לקבוע וסת על ידי ראייה זו של ה' בחודש [לריש לקיש. אבל רבי יוחנן נחלק בזה, וסבר שאף על פי שנחשב כימי נדות, אף על פי כן לעניין קביעות וסת רק אם המעיין פתוח בפועל אי אפשר לקבוע וסת, כמו שנתבאר בהערה הקודמת]. ורק לענין קביעות וסת ב"ימי זיבה" מודה רב פפא "שנדה ופתחה מכ"ז מנינן", שלענין זה הוא תלוי רק בראייה בפועל, שעל ידי מירוק הדם בז' ימי נדה, היא נהיית מסולקת מדם בי"א ימי זיבה, שזה הטעם שאין קובעים וסת בימי זיבה, אבל רב הונא חולק וסובר, כיון שלא ראתה בפועל ביום זה, אמרינן שינתה וסתה בפעם הזאת, ולא היה יום זה סיבה לראייה כלל, ולכך לא יתכן למנות את ימי ההפלגה מיום זה, וגם אין ז' ימים שאחר כך נחשבים כימי נדה, שהרי לא היה כלל סיבה לראיית דם ביום זה, ובהערות לעיל נתבאר באופן אחר מחלוקתם של רב פפא ורב הונא והוא בשיטת שאר הראשונים. 
(216) ומשמע, שרק בשיטת רב הונא הוצרכה הגמרא לבאר שטעמו של רבי יוחנן הוא משום שמפרשים את ראיית כ"ה בחודש כ"תוספת דמים", מה שאין כן לעיל בשיטת רב פפא, לא ביארה הגמרא שטעמו של רבי יוחנן מצד שמפרשים את שתי הראיות של א' בחודש כתוספת דמים. והיינו, משום שרב הונא סבר שאף באופן שרק ראיה אחת היתה בימי נדות כבר אינה יכולה לקבוע וסת, לפי שלא שייכת כלל סיבה לראיה חדשה בתוך ימי נדות, ולכך מוכרחים לפרש את טעמו של רבי יוחנן שקובעת וסת, שהוא משום שמפרשים את ראית כ"ה בחודש כתוספת דמים, ואין כאן כלל ראיה בימי נדה. אבל רב פפא סובר שרק באופן שכל ג' הראיות היו בימי נדה אין היא קובעת וסת, שאין זה דבר מוחלט שלא שייכת סיבה לראיה חדשה בתוך ימי נדות, ולכך, אם פעם אחת ראתה שלא בימי נדות, הרי זה מגלה גם על שאר הראיות, שעל אף שהן בימי נדה אין הן המשך של הראיה הראשונה אלא ראתה אותן מכח סיבה עצמית, שיש לה טבע לראות ביום זה. וזהו טעמו של רבי יוחנן שקובעת וסת, כיון שבפעם השלישית שראתה בה' בחודש לא היתה הראיה בימי נדה [וריש לקיש חולק משום שסובר שאף הפעם השלישית נחשבת כראיה בימי נדות], ולכך אין צורך בטעם של תוספת דמים לפי שיטת רב פפא. 
(217) וכן נפסק להלכה כרב הונא, שמונים את ימי ההפלגה מיום כ"ז שראתה בו, ולא מיום כ"ב. והנה, רב פפא ורב הונא נחלקו במקרה שהיה לה וסת קבוע להפלגת כ"ב ושינתה פעם אחת והפליגה לכ"ז, שעדיין צריכה לחשוש להפלגת כ"ב, דרב פפא סובר שמונים כ"ב יום מיום כ"ב שעבר שהיתה אמורה לראות בו, ורב הונא סובר שמונים כ"ב יום מיום כ"ז שראתה בו בפועל. ויש לבאר את טעמו של רב הונא בג' אופנים: א. משום שלא ראתה בכ"ב, ולכך אי אפשר למנות את ימי ההפלגה מיום כ"ב. ב. משום שראתה בכ"ז, וסובר רב הונא שאין מונים אלא מראיה אחרונה. ג. משום דבעינן לב' הדברים כאחד, גם שלא ראתה בכ"ב וגם שראתה בכ"ז, אבל אם ראתה גם בכ"ב וגם בכ"ז או שלא ראתה לא בכ"ב ולא בכ"ז, מודה רב הונא שמונים את ימי ההפלגה מיום כ"ב שהוא יום וסתה. ונחלקו הפוסקים בזה. שיטת <b>הט''ז</b> [סימן קפ"ט ס"ק י"ח ול"א] שלא נחלק רב הונא אלא באופן שלא ראתה בכ"ב וראתה בכ"ז, כיון שלא ראתה ביום וסתה וגם ראתה ביום אחר, אנו תולים שודאי שינתה וסתה בפעם הזאת ליום אחר, אבל אם לא ראתה בכ"ז מודה רב הונא שמחשיבים אותה כאילו ראתה בכ"ב, כיון שלא ראתה ביום אחר תלינן שטבעה הקודם קיים ורק שבפועל לא ראתה בו, וכל שכן במקרה שראתה גם בכ"ב שודאי לא שינתה את וסתה, ומודה רב הונא שמונים את ימי ההפלגה מיום כ"ב. [וכל זה מובן לפי הדרך שנתבאר בשיטת רש"י בהערה לעיל, שיסוד מחלוקתם של רב פפא ורב הונא הוא, אם אף שלא ראתה ביום כ"ב אמרינן שנחשב כאילו ראתה ולא נשתנה טבעה, או כיון שלא ראתה בו אמרינן שנשתנה טבעה בפעם הזאת]. ושיטת <b>הב''ח הפלתי והסידרי טהרה</b> [שם ס"ק י"ד] שרב הונא נחלק בכל האופנים, וסובר שלעולם אין מונים אלא מהראיה האחרונה, ולא יתכן כלל למנות ימי הפלגה מיום שלא ראתה בו, ולכך אף אם ראתה גם בכ"ב וגם בכ"ז אינה מונה אלא מכ"ז, וגם במקרה שלא ראתה לא בכ"ב ולא בכ"ז אינה מונה את ימי הפלגה מיום כ"ב, כיון שלא יתכן למנות מיום שלא ראתה בו. וכן היא שיטת הבית מאיר סימן קפ"ט סעיף י"ג, ובש"ך בנקה"כ סובר כשיטת הט"ז רק בוסת קבוע. וזה מובן לפי הדרך שנתבארה לעיל בהערה בשיטת הרמב"ן, שיסוד מחלוקתם של רב פפא ורב הונא הוא, איך פועל הטבע של הפלגת ימים, שרב הונא סובר שהוא פועל מכח המחזוריות של המילוי והנפיצה שבטבע האשה, ופשוט שלשיטתו לא יתכן להפליג אלא מראיה בפועל. 
(1) <b>בפירוש המשניות לרמב''ם</b> [בכורות סוף פ"ב] <b>כתב</b> שעושים כן [חותכים את הדופן] לאשה המקשה לילד, והגיעה עד שערי מות. ורש"י כתב, שמדובר באופן שהתרפאה אמו לאחר שחתכו את הדופן. וכונת רש"י לומר, שיש אפשרות שאמו של יוצא דופן תשאר בחיים על אף שחתכו את דופן בטנה. <b>והעיר בפתחי</b> <b>נדה</b> שמשמע <b>בפירוש המשניות להרמב''ם</b> [בכורות פ"ח מ"ב] שאשה אשר יצא ולדה דרך הדופן, אין לה רפואה, והיא מתה. ולכאורה קשה, אם מתה האשה, הרי אין כלל אפשרות של ימי טומאה וטהרה וחיובי קרבן. ותירץ הפתחי נדה, שגם לפי הרמב"ם היא אינה מתה מיד, אלא לאחר זמן, ורק סופה למות ממכה זו. אך <b>יש שתירצו</b>, שכוונת הרמב"ם לומר, כי אחרי שנחתך הדופן, היא אינה חוזרת ומתעברת ויולדת. אבל אין זה בהכרח שתמות האשה. <b>ועיין באגרות משה</b> [יו"ד ח"ב עד] שהיום נשתנה הטבע, ואין סכנה בניתוח קיסרי. 
(2) <b>במקום שמזרעת</b>. שנינו לעיל [כה ב]: איש מזריע תחילה, יולדת נקבה. אשה "מזרעת" תחילה, יולדת זכר, שנאמר "אשה כי תזריע, וילדה זכר". 
(3) <b>רש''י הקשה</b> לרבנן, הלומדים מהפסוק "אשה כי תזריע" שרק לידה דרך מקום שמזריעה מטמאת, מנין הם לומדים את הדין שלידת ולד נימוח גם נחשבת לידה<QM> <b>ותירץ</b>, שרבנן סוברים שולד נימוח יש עליו שם של ולד גמור לכל דבריו, ולא צריך לכך פסוק. ומביא ראיה לדבריו ממה שלמדנו [לעיל כו א] מחלוקת רבנן ורבי שמעון אם ולד שנימוח מטמא את הבית, ושם אין פסוק, ורבנן לשיטתם שאפילו בלי פסוק יש עליו שם של ולד מטמא את הבית ככל ולד שמת, ורבי שמעון לשיטתו, שזה חידוש לומר שיש עליו שם של ולד, וצריך פסוק לחדש כזה דבר, ולכן, לגבי לטמאות את הבית, שאין לנו שום פסוק, אין עליו שם של ולד, ואינו מטמא את הבית. התוספות והרמב"ן והר"ן תירצו מזה שלא כתוב 'אשה כי תבעל וילדה', והייתי יודע שלידה זה במקום שהיא נבעלת, אלא כתוב אשה כי תזריע, יש כאן עוד לימוד, לומר, שאפילו ולד שנימוח כעין שהזריעה, גם הוא מטמא לידה. התוספות [לעיל יח א ד"ה שליא] מתרצים, שלרבנן אכן אין מציאות של שליא בלי ולד של קיימא, ומה שמוצאים את הולד נימוח, זה אירע בבית החיצון של הרחם אחרי שכבר נחשב שהיתה לידה. ולכן לא צריך פסוק שולד נימוח נחשב לידה. 
(4) <b>הקשה הריטב''א</b>, בשביל מה צריך פסוק לרבות טומטום ואנדרוגינוס<QM> והרי לגבי אנדרוגינוס הסתפקו חכמים מה דינו, אם יש לו דין של זכר או של נקבה, וכלפי שמיא גליא מה דינו של האנדרוגינוס. ותירץ, שכאן ריבה הכתוב שאנדרוגינוס דינו כזכר או כנקיבה, אלא שלא היה ברור לחכמים איך לדרוש הפסוק, האם האנדרוגינוס הוא באמת זכר או נקיבה. ובטומטום מרבה הפסוק שיש הלכה מסיני שאם אנחנו לא יכולים להכיר אם זה זכר או נקבה, טמאה אימו בטומאת לידה, גם של זכר וגם של נקבה. 
(5) <b>הקשה החזון איש</b> [סימן קט"ז סק"ג] מה היתה ההוה אמינא למעט טומטום ואנדרוגינוס<QM> הרי הגמרא לעיל מרבה אפילו נימוח כעין שהזריעה אימו טמאה לידה. ודבר נימוח ודאי אינו ניכר אם הוא בן ודאי, או בת ודאי. ותירץ החזון איש שטומטום ואנדרוגינוס מעולם לא ניכר בהם אם הוא בן או בת, מה שאין כן ולד הנימוח, שכבר ניכר בו אם הוא בן או בת, אלא שאחרי אשר חל עליו שם בן או בת גמור, הוא נימוח, ושוב לא פוקע ממנו שם הבן או הבת. [ולפי זה צריך לומר שטומטום מתחילת ברייתו מכוסה האבר שלו בעור, ולא היה ניכר אף פעם אם הוא בן או בת]. 
(6) <b>הגרי''מ פיינשטיין</b> [בשיעוריו לכריתות י ב, נדפס בישורון] מדייק ומבאר <b>ששיטת רש''י</b> [כריתות י ב] שמלאת ימי הטהרה והאפשרות להטהר, הם היוצרים את חיוב הקרבן, ולא הלידה. <b>ואילו שיטת הרמב''ם</b> [מחוסרי כיפורים א ח] שהלידה היא היוצרת את חיוב הקרבן, אלא שעד מלאת ימי הטהרה, אין אפשרות להקריב את הקרבן. 
(7) בגמרא מבואר שאפילו אם היתה לידה של תאומים, הדבר הקובע אם זו לידה אחת לגבי חיוב קרבן, הוא, האם היתה הלידה השניה תוך מלאת ימי הטהרה של הלידה הראשונה. וכן להיפך, אם ילדה, ושוב התעברה בהריון חדש, והפילה, אם היה זה תוך מלאת של הראשון, נחשב הכל ללידה אחת. וביארו בזכר יצחק [סימן ל] <b>ובאבי עזרי</b> [מחוסרי כיפורים א ח] שאף על פי שהלידה מחייבת את הקרבן, תכלית הקרבן הוא להכשירה לאכול בקדשים. ואם אין את התכלית, מכל סיבה שהיא, היא אינה חייבת בקרבן. ולכן, כשמלאו ימי הטהרה ויש את התכלית להכשירה בקדשים, מספיק שתביא קרבן אחד על כל הלידות. אבל אם כבר חל עליה חיוב קרבן, וכעת יש סיבה חדשה לחייב אותה קרבן, חל עליה חיוב נוסף, מלבד החיוב הקודם שהיא כבר התחייבה בזה. וכתבו, שעל פי זה יש נפקא מינה. <b>שהרמב''ם</b> [מחוסרי כיפורים א ח] סובר שאשה שעברו ימי מלאת הטהרה שלה, וילדה, שוב לא יכולה להביא קרבן עד שימלאו ימי הטהרה של הלידה השניה. <b>וביארו בזכר יצחק ובאבי עזרי</b> הטעם, כי עד שאין את תכלית החיוב, לא חל חיוב על האשה. 
(8) <b>הקשה החזון איש</b> [בכורות יט ד], לרבנן, הסוברים שיוצא דופן אינו נחשב לידה לגבי טומאת לידה, ולפי מה שמבואר בגמרא שיש גם גזירה שווה של קדשים לאדם, וגם של קדשים לבכור [ודווקא פה, שזה סותר אחד את השני יש נידון ממה עדיף ללמוד], נלמד קדשים מאדם שיוצא דופן לא נחשב לידה, ואחר כך נלמד בכור מקדשים, ולא נצטרך את הפסוק של פטר רחם למעט יוצא דופן בבכור. ותירץ החזון איש, אף על פי שאפשר ללמוד בגזירה שוה, עדיף לכתוב בפירוש. אי נמי, מפטר רחם לומדים שבכור של אדם פטור מפדיון הבן אם יצא דרך דופן. 
(9) <b>התוספות הקשו</b>, הרי רבי יהודה סובר שגם לרצפת העזרה יש קדושת מזבח, ואם עלו על רצפת העזרה, כאילו עלו על המזבח ולא ירדו. ואם כן, איך יתכן שהקרבנות לא עלו למזבח, והרי תמיד היו על רצפת העזרה, שיש לה דין מזבח<QM> ותירצו התוספות, שאם היתה מחיצה בין הבהמה לרצפת העזרה, אזי רצפת העזרה אינה מקדשת, ובאופן כזה, אם הבהמה נפסלה לא יעלה אותה לכתחילה להקטיר במזבח. ובערוך לנר העיר, שלפי שיטת רש"י [זבחים יד] שרבי יהודה סובר שרק הרצפה שבין המזבח לאולם מקדשת, אבל שאר רצפת העזרה אינה מקדשת, מתורצת הקושיא, כי כל בהמה שנשחטה בחלק האחר של העזרה נוהג בה הדין שרק אם עלו לא ירדו. אבל לכתחילה לא יעלו. 
(10) <b>דנו האחרונים</b>, האם הטעם של הפסולים שנאמר בהם הדין של "אם עלו לא ירדו", הוא מצד שהתורה אסרה את מעשה העלאה שלהם למזבח, אבל כיון שיש עליהם עדיין שם קרבן, ויש מצות הקטרה, לכן, אם כבר עבר על איסור העלאה, יש חיוב של הקטרה, על אף שנשארו בפסולם, או שמא הדין הוא שהמזבח מקדש ומכשיר את הקרבן, ועל ידי שעלה למזבח, בטל ממנו הפסול שלו. 
(11) <b>המקדש דוד</b> [קדשים ח"א סימן ד] דן בשאלה האם אותם הפסולים שנאמר בהם הדין שאפילו אם עלו ירדו מהמזבח, זה בגלל שאין למזבח כח לקדש פסול שכזה, או בגלל שלפסול שכזה לא מועילה קדושת המזבח. ונפקא מינה, אם קרבן נפסל על גבי המזבח אחרי שכבר היה למזבח כח לקדש אותו, האם נפסל הקרבן. כי אם החסרון הוא בכך שאין למזבח כח לקדש קרבן שיש בו פסול כזה, הרי פה המזבח כבר קידש את הקרבן. אבל אם החסרון הוא בכך שאין קדושת המזבח מועילה לקרבן פסול שכזה, הרי לא יעזור מה שהמזבח כבר קידש את הקרבן. 
(12) <b>בתוספות ובריטב''א ביארו</b> שרבי יהודה צריך שלשה מיעוטים, מיעוט לכל פסול, ואילו לרבי שמעון מספיק מיעוט אחד לי"ז פסולים. <b>וביארו</b>, שלרבי שמעון הוא ממעט כל מה שבכלל פסולו, בקדש והכל מיעוט אחד. <b>והרמב''ן תירץ</b>, כיוון שכל הי"ז הם פסולים שקולים, ואין סיבה לרבות אחד מהם יותר מהשאר, מרבים את כולם. 
(13) <b>והקשו התוספות והרשב''א</b> <b>והריטב''א</b>, הרי לרבי יהודה יש עוד פסול, שאם עלה לא ירד, והיינו עולה שנשחטה בדרום העזרה, ומנין למד את הפסול הזה<QM> ותירצו, שהמקור שהנשחט בדרום פסול, הוא מהפסוק "מכל דבר רע", וכיון שנקרא 'רע' הרי זה פשוט שצריך להורידו מהמזבח, כי כתוב "לא יגורך רע". ועוד תירצו, כיון שלא נשחט במקום שהצריכה התורה, לא חל עליו שם של שחיטת קדשים, וכלפי קדשים הרי זה כאילו חנקו את הבהמה ומתה בלי שחיטה, וזה פשיטא שאפילו אם עלו למזבח, ירדו. 
(14) <b>כן שיטת רש''י ותוספות</b> שהלן מתייחס לדם שנשאר כל הלילה, והנותר מתייחס לאימורים שנשארו כל הלילה. <b>אבל בתוספות</b> <b>רי''ד</b> לא גרס <b>'</b>והנותר<b>'</b>, כי הוא סובר שזה בכלל "הלן", ועל אימורים לא חל שם נותר. <b>ובאמת</b> בזבחים הגירסא הוא בלי <b>'</b>והנותר<b>'</b>. 
(15) <b>רש''י מפרש</b> פסולו בקודש היינו שנפסלו משבאו לעזרה. <b>והקשו התוספות</b> <b>ותוספות הרא''ש</b> שפסול של רובע ונרבע וכו' יכול לקרות גם אחרי שבאו לעזרה. <b>וביארו</b> <b>התוספות</b> שהפסולים האלו יכולים להיות גם קודם שבאו לעזרה, מה שאין כן הפסול של "פסולו בקדש", שאינו יכול להיות רק בעזרה. אמנם התוספות ותוספות הרא"ש לומדים שהלשון "פסולו בקדש" משמעותו שהפסול נעשה בהקרבה ובקדושה, ולא בבהמה עצמה. ובמקום שהתורה מתירה באיזה אופן את הפסול בקדשים, כגון בבמה וכדומה, על כרחך אין זה הפסול שבבהמה עצמה אלא בהקרבה ובקדושה. 
(16) <b>רש''י תמה</b>, הרי כל שכן למאן דאמר משעת יצירתן הם קדושין. ולכן לא גרס רש"י דבר זה. ובתוספות גרסו, וביארו, כי אף על פי <b>דקסבר</b> רבי שמעון <b>ולדות קדשים בהויתן</b>, ביציאתן מרחם אמן, <b>הן קדושים</b>, והיה מקום לומר, הואיל והפסול של יוצא דופן והקדושה החלה בשעת הויתו ויציאתו מבטן אימו, חלין בבת אחת, לא נתקדשה הבהמה, קא משמע לן הגמרא שהואיל וחלה הקדושה בבת אחת, יש מקום לקדושה לחול, ורק על בהמה שנפסלה כבר לא חלה הקדושה. 
(17) <b>הקשה הגר''ח</b> [סטנסיל עמוד רא] הרי הרמב"ם פוסק ש"נדמה, אין לך מום גדול מזה", ואם כן, למה צריך פסוק למעט אותו מקרבן, הרי בלאו הכי אסור להקריבו, כיון שהוא בעל מום. <b>ותירץ</b>, שצריך למעט אותו ממעשר בהמה או תמורה, שחלים על בעל מום, אבל כיון שנדמה התמעט לגמרי מפרשת קרבנות, ולא חלה עליו קדושה, לא חל עליו שם מעשר בהמה או שם תמורה, אף על פי שהם חלים על בעל מום. 
(18) דם קושי טהור רק באופן שנולד ולד בר קיימא ולא באופן שנולד נפל. <b>וחקר החזון איש</b> [סימן קכ"א ס"ק ל"ו] האם הסיבה היא מצד זה שרק דם המתעורר לצאת מחמת ולד בר קיימא נחשב דם קישוי, או שהלידה נותנת למפרע שם של דם קישוי על הדם שקדם לה. והוכיח החזון איש מהסוגיא שלנו שאף על פי שהדם יצא מחמת לידה רגילה של ולד בר קיימא, והדם מצד עצמו הוא דם קושי שיצא על ידי התעוררות ולד רגיל לצאת, ורק בסוף קרה דבר מחודש שהוציאו את הולד דרך הדופן, ועל כרחך שהלידה היא תנאי לתת לדם שם של דם קושי למפרע. וכן הוכיח החזון איש שאם יומת הולד לפני שנולד, אין הדם דם קושי, אף על פי שמצד הדם שכבר יצא, אין הבדל אם הולד הומת. ועל כרחך שבהעדר לידה בסוף, אי אפשר לתת לדם שם של דם קושי. 
(19) <b>מקור מקומו טמא</b>. שיטת <b>רש''י</b> <b>והתוספות והריטב''א והרא''ש</b> שהמקור הוא דבר טמא, ולכן הדם, והוא הדין כל דבר אחר, נטמא על ידי שהוא נוגע במקור. ו<b>הקשו</b> <b>התוספות</b> [לעיל טז א], הרי הדם נוגע במקור בבית הסתרים, ויש לנו כלל שרק מגע במקום גלוי מטמא, ולא טומאת בית הסתרים. <b>ועוד</b> הקשו התוספות [שם], אם הדם נטמא בגלל שנגע במקור, אם כן למה כל אשה אינה טמאה, והרי המקור נוגע בגופה. <b>ועוד</b> הקשה תוספות הרא"ש [בסוגיא], למה הדם מטמא את האשה, הרי הדם נגע בטומאה, והוא נהיה ראשון לטומאה, וראשון לטומאה אינו יכול לטמא אדם וכלים. <b>ועוד</b> הקשה תוספות הרא"ש, הרי הדם אינו לא אוכל ולא משקה, ואינו מקבל טומאה. ותירצו, שהלכתא גמירי ליה שהמקור מטמא את הדם להיות אב הטומאה, אף על פי שמצד הכללים של טומאה בכל התורה אינו ראוי להיטמא. אבל האשה טהורה כי על הדם יש הלכתא גמירי ליה וגזירת הכתוב. וכתב הסדרי טהרה [יו"ד קפ"ח ד' ד"ה ולענ"ד נראה דאף] שרש"י [לעיל כב א] חולק על תוספות וסובר שאינו הלכה למשה מסיני, אלא נחלקו איך דורשים את הפסוק, וממה התמעטו המראות הטהורות, האם התורה מיעטה אותם רק שיש עליהם דין צדדי שאשה הרואה אותם אינה נדה, אבל הדם מצד עצמו נשאר דם נדה, או שהתורה מיעטה אותם מלהיות דם נדה בכלל. אמנם שיטת הרמב"ן והרשב"א והר"ן מכח כל הקושיות הנ"ל, שבוודאי המקור אינו מטמא את אשה במגע, והמקור עצמו אינו טמא. אלא, כיון שמצינו כי הדם אשר נתגדל במקור נטמא, ומטמא את האשה בטומאת נדה, הוא הדין כל דם הגדל במקור, הרי הוא טמא ונעשה אב הטומאה, אבל לא מצד שנגע במקור. ועל זה חידשה הגמרא שכל הדמים הבאים מן המקור טמאים, ולא רק דם שלא יצא מפרוזדור הרחם או דם קישוי או דם טוהר, אלא אפילו דם לבן טמא. ורק שאין הדמים האלה מטמאים את האשה בטומאת ראיית דם נדה [טומאת שבעה]. ויותר מזה חידש ריש לקיש, שאפילו אם נפלה חתיכת בשר, גם היא נטמאת מכח שנתגדלה במקור. והסדרי טהרה [ק"צ צ"ג ד"ה מזה] <b>כתב</b> <b>נפקא מינה</b>, שלפי הרמב"ן והרשב"א והר"ן הטעם שנתגדל במקור, וזה דם הנדה גמור, זה מטמא במשא, אמנם לתוספות, שזה לא דם הנדה ורק הנגיעה במקור מטמאה אותו, הדם מטמא רק בטומאת מגע ולא בטומאת משא. 
(20) <b>ואזדא רבי יוחנן לטעמיה</b>. <b>הקשו</b> <b>התוספות</b> מה הראיה ממה שאמר רבי יוחנן משום רבי שמעון בן יוחאי שאשה לא מטמאה דרך דופן, הרי גם ריש לקיש מודה שרבי שמעון [וסתם רבי שמעון הוא רבי שמעון בן יוחאי] שמטהר בדם מטהר באשה. ותירצו התוספות, שרבי יוחנן סובר שאין מחלוקת בעצם הדין שדם שיצא דרך הדופן, האשה טהורה, וגם רבנן מודים לזה. אלא נחלקו אם חל על הדם ההיתר של דם קישוי. אבל לא מסתבר שרבנן נחלקו על רבי שמעון בעוד מחלוקת, האם דם שיש עליו היתר של דם קישוי אבל יצא דרך דופן שיהיה טמא. מה שאין כן ריש לקיש, שהוא לומד שנחלקו רבנן ורבי שמעון גם בדם שיצא דרך דופן. ולפי זה תירצו הראשונים קושיא אחרת, שלכאורה קשה, לפי ריש לקיש המסביר את הברייתא שהסיפא מדברת על דם שיצא דרך הדופן, חוזרת קושיית הגמרא היינו רישא. <b>ותירצו</b>, לפי מה שמבואר כאן שיש עוד מחלוקת יסודית בנושא אחר לגמרי בין רבנן ורבי שמעון, מה דין דם טמא שיצא דרך הדופן, האם הוא מטמא את האשה או שאין האשה נטמאת בכך. ואם כן, יש כאן חידוש שונה מהרישא, כי הרישא אמנם מדברת באותו מקרה, אבל הסיבה שנחלקו שם שונה לגמרי, ששם נחלקו האם דם של לידת יוצא דופן נקרא דם קישוי. 
(21) לכאורה קשה, הרי מהתורה אין אשה טמאה עד שתראה דם בהרגשה, ולכאורה דרך הדופן לא שייך הרגשה. ואם כן למה צריך פסוק הרי בלאו הכי מדאורייתא האשה טהורה, כי לא היתה הרגשה. אמנם לשיטת <b>הנודע ביהודה</b> [קמא יו"ד נ"ה] שגם הרגשה של זיבת דבר לח נחשב הרגשה, תיתכן הרגשה גם דרך הדופן. 
(22) <b>שיטת התוספות רי''ד</b> [לעיל כב א] שדם ירוק ושאר מראות טהורות אינם מטמאים אפילו טומאת מגע, ודווקא כשתי טיפי מרגליות מטמא, כי חז"ל ידעו שלא יוצא מהמקור דם טהור [מלבד כשתי טיפי מרגליות]. אבל מהלשונות של שאר הראשונים נראה שהם חולקים על דינו של התוספות רי"ד. 
(23) <b>בצפנת פענח</b> [איסורי ביאה פ"ה ה"ב] חקר האם הדין של כל הנשים מטמאות בבית החיצון, הוא כי עד שיוצא לבית החיצון אינו מטמא, כי אין לדם שם של דם נדה. או דלמא גם בבית הפנימי נחשב דם נדה, ורק לא נחשב שהאשה ראתה דם עד שיצא לבית החיצון. 
(24) בפירוש המציאותי איך נראה בית החיצון והפרוזדור, ואיפה הם נמצאים, עיין פרק שני [דף יז]. 
(25) ואף על פי שפסוק זה נאמר בטומאת נידה ילפינן מהא דנקט הכתוב לישנא דזוב למדרש שגם זבה נטמאת בבית החיצון. 
(26) וסבר רבי שמעון דיה כבועלה. והיינו שפולטת שכבת זרע יש לה דין כמו בעל קרי, שאינו נטמא עד שתצא טומאתן לחוץ. <b>והקשו</b> <b>התוספות</b>, הרי הפסוק שמקיש אשה נדה לבועלה, מדבר במשמשת ולא בפולטת שכבת זרע, ובמשמשת מודה רבי שמעון שטמאה אפילו לא נפלט הזרע מחוץ לגופה. ותירצו התוספות, שעכשיו, שהניחה הגמרא שאין הבדל בין משמשת לבין פולטת, קא סלקא דעתך של הגמרא שמשמשת אינה טמאה מצד המעשה ביאה, אלא מצד פולטת שכבת זרע. כי נכנס זרע לבית הפנימי ויצא חזרה לבית החיצון ונחשב פולטת, ולכן טמאה מדין פולטת. 
(27) ה<b>אחרונים חקרו</b> מהו הגורם לטומאה של משמשת, האם עצם הביאה מטמאת אותה או כניסת הזרע לגופה. <b>שיטת המשנה למלך</b> [איסורי ביאה ג טו] שגם הכנסת האבר בלי הוצאת זרע מטמאה. <b>ואילו השער המלך</b> <b>מוכיח מהסוגיה</b> שצריך יציאת זרע, מאחר והזרע הוא סיבת הטומאה ולא המעשה של הביאה. 
(28) <b>שיטת התוספות</b> שלמסקנא אשה שהלכה, טהורה, כי בוודאי כל הזרע כבר יצא. <b>אמנם שיטת הר''ן</b> שגם למסקנא אשה שהלכה היא טמאה מספק, שמא נשאר בה מעט שכבת זרע. והערוך לנר הביא ראיה לשיטת הר"ן ממה שהזהירה התורה את בני ישראל שלא יגשו אל אשה ג' ימים לפני קבלת התורה. ודוחק לומר שהתורה הזהירה את כל בני ישראל שמא אחת תשכב במטה ג' ימים ולא תקנח. ובעמוד הבא נביא נפקא מינה למעשה בין השיטות, האם צריך להמתין בין ראיית דם הנדה לתחילת ספירת שבעה נקיים חמשה ימים. 
(29) <b>רבי עקיבא איגר מקשה</b>, למה הגמרא לא מתרצת שכיבדה את הבית [שהאשה הוציאה את כל השכבת זרע], <b>והוכיח</b> מכאן שאסור לאשה להשחית את זרעה בכל זמן. <b>ודלא</b> <b>כשיטת המגן אברהם</b> [הלכות יוהכ"פ] שאסור לאשה להשחית את הזרע רק בזמן שיכולה להתעבר, דהיינו סמוך לעונתה וסמוך לווסתה [ועיין באחיעזר שסתר את הוכחת רבי עקיבא איגר]. 
(30) <b>רואה הויא</b>: <b>שיטת הריב''ש</b> [החדשות סימן ל"ד] שאשה הפולטת שכבת זרע נחשבת רואה מדאורייתא רק אם הרגישה ביציאת הזרע, וכמו נדה, שטמאה מדאורייתא רק אם הרגישה ביציאת הדם. וכן כתב האור שמח [איסורי ביאה פ"ו הט"ז]. 
(31) יש בראשונים כמה שיטות באיזה מקרה סותרת מנינה. <b>שיטת ר''י</b> [תוספות לעיל לג א, והובא בראשונים כאן] <b>וכן נפסק להלכה</b> שסותרת בכל מקרה. ולקמן נרחיב בשיטה זו, בנפקא מינה למעשה בזה. שיטת ר"ת [שם] שכל הספק בגמרא אם פולטת שכבת זרע רואה הויא, ואם סותרת את השבעה נקיים, זה דווקא אם מעורב בזרע צחצוחי זיבה. שיטת הראב"ד [הובא ברמב"ן וברשב"א] כי מה שהגמרא אומרת שסותרת מנינה היינו דווקא לגבי טומאה וטהרה, כי הואיל ופולטת שכבת זרע טמאה, לא נחשב ליום 'נקי'. אבל כלפי איסור לבעלה, שפולטת שכבת זרע מותרת לבעלה, כלפי בעלה נחשב ל'נקי'. ולכן בזמן הזה שאין לנו טהרות, אין נפקא מינה במה שפולטת שכבת זרע רואה. שיטת רבינו יונה [הובא ברשב"א כאן] שאף על פי שאינו נחשב שבעה נקיים, כי לא חל על זה שם נקי, בכל זאת אשה שראתה אחרי השבעה נקיים לפני שטבלה אינה צריכה לסתור שוב, כי זה לא עוקר את השבעה נקיים, ורק לא נחשב ליום 'נקי'. 
(32) <b>הקשו הערוך לנר והרש''ש</b> הרי המדרש [מדרש רבה נשא רפ"ז] אומר שכל הזבין והמצורעים נתרפאו לפני מעמד הר סיני. ואם כן, לא היו זבין ומצורעים במעמד הר סיני שיש להזהירם שלא ישתתפו. ותירץ הערוך לנר, שאמנם נתרפאו הזבים והמצורעים ממחלתם כשבאו להר סיני, אבל כדי להטהר מטומאת זיבה ומצורע היו צריכים לחכות ז' ימים, ונמצא שבו' סיון בשעת מתן תורה היו עדיין טמאים. 
(33) <b>הקשה הערוך לנר</b>, לכאורה למה זה נחשב חידוש, הרי התוספות [שבת פז] מבארים את הטעם שהתורה לא החמירה על זבים ומצורעים והחמירה על בעל קרי, כי בעל קרי בא על ידי קלות ראש ולכן נאסרו בלימוד תורה. וצריך עיון. 
(34) <b>שיטת ר''י</b> [תוס' לעיל לג א וברמב"ן וברשב"א כאן] שגזרו מכח מסקנת הסוגיא שפולטת שכבת זרע רואה הויא, שכל אשה שראתה טיפת דם תמתין האשה ג' ימים מעת לעת מהביאה האחרונה, ורק ביום הרביעי תעשה הפסק טהרה ותתחיל למנות מהיום החמישי שבעה נקיים. כי אם תפלוט שכבת זרע מהביאה האחרונה צריכה שבעה נקיים מחדש, כפי שמסקנת הסוגיא שרואה הויא וסותרת מנינה, ואחרי ג' ימים שכבת הזרע כבר מסרחת, ואפילו אם יצאה, אינה נחשבת רואה, ואינה סותרת את המנין. ובמהרי"ק [החדשים תשובות סימן מ"ט] כתב שהיות ובאו לידי כמה מכשולים, גזרו לספור ג' שלמים משעת ראיית הדם אפילו אם בעלה לא בא עליה לפני כן, אטו אשה שבעלה בא עליה מיד לפני שראתה את הדם. ועוד גזרו, שימנו ה' ימים, כי היו נשים שראו בין השמשות וספרו יום א', ועשו הפסק טהרה ביום הרביעי לפני שעברו ג' ימים מעת לעת בין הראיה להפסק טהרה. וכן נפסק בשו"ע וכן המנהג. [ובחלק מקהילות מרוקו נהגו להמתין ו' ימים, ובקהילות תימן ממתינים ז' ימים]. אמנם לפי <b>שיטת ר''ת</b> שהבאנו לעיל, שבפולטת זרע של אדם טהור ולא של זב אין בכלל צד שתסתור ז' נקיים, כי לא מעורב בזה צחצוחי זיבה. אם כן לא צריך להמתין, כי לביאת זב לא חששו. וכן לפי <b>שיטת הראב''ד</b> שהבאנו לעיל שסותרת את המנין של ז' נקיים רק כלפי טומאה וטהרה, אבל כלפי האיסור של בעלה לבא עליה מחשב שעברו ז' נקיים ואם תטבול תהיה מותרת לבעלה. ואם כן לא צריך להמתין, ולא איכפת לנו אם תפלוט. שיטת הרמב"ן, מעיקר הדין סובר כר"י, אבל בפועל סובר שלא מצוי שיבואו לידי מכשול, כיון שכל זמן שהאשה שוכבת במטה באמת חוששת שתפלוט וצריכה להמתין מלספור שבעה נקיים שמא תפלוט, אבל אשה שקמה והלכה, יכולה להתחיל לספור שבעה נקיים מיד, כי הגמרא לעיל אמרה שמהלכת בוודאי פולטת את כל השכבת זרע, ויותר לא צריכה לחשוש. אמנם אשה שהלכה והתחילה למנות שבעה נקיים, ובאמצע השבעה נקיים קרה שבכל זאת הרגישה שפלטה שכבת זרע, סותרת מנינה. 
(35) <b>הקשה בערוך לנר</b> מה טען רב ביסנא, ומה השיב אביי. <b>ותירץ הערוך לנר</b> שרב ביסנא הסתפק מה הדין אליבא דרבי שמעון, ומהלשון שאביי ענה לו ולא חילק בין רבנן לרבי שמעון, הבין רב ביסנא שאביי עונה לו רק אליבא דהלכתא כרבנן, ולכן חזר ושאל את האחרים, והואיל וגם הם ענו באותו נוסח, חזר לאביי, ואמר לו שאני לא שואל מהו השמועה ששמעתם הלכה למעשה, ועל זה ענה לו אביי שפיר ענו לך, כי גם אליבא דרבי שמעון רואה הויא. 
(36) <b>בתוס' רי''ד כתב</b>, אף על פי שנחשב ליציאה מה שיצא הדם לבית החיצון, עדיין נחשב גם כן שהדם בגופה, ונפקא מינה לאשה שיצא לה דם לבית החיצון לפני השקיעה, ואחרי השקיעה אותו דם יצא מהבית החיצון מחוץ לגוף האשה לגמרי, שנחשב הדבר שהאשה ראתה דם שני ימים, ואם תראה ביום השלישי תהיה זבה גדולה. <b>ובפתחי תשובה</b> [יו"ד קפ"ג סק"ב] הביא שנסתפקו בזה האחרונים. 
(37) <b>הקשו התוספות והרמב''ן והרשב''א</b> <b>והריטב''א</b> הרי בעמוד ב' אביי סובר שטומאה באותו מקום היא טומאה בלועה, ורבא סובר שאותו מקום אינו בלוע [אלא מגע בית הסתרים] והלכה כרבא. ואם כן מה קושית רבי ירמיה. <b>ותירצו</b>, שדרך הש"ס לשאול שאלות לפי שיטה אפילו שלא אליבא דהלכתא. ועוד תירצו, שכל המחלוקת של אם אותו מקום נחשב טומאה בלועה אינו אלא על תחילת הבית החיצון, אבל החלק הפנימי של הבית החיצון של הרחם גם רבא מודה שזה טומאה בלועה. [ועיין בהערה בעמוד ב' בטעם ההבדל בין תחילת הבית החיצון לחלק הפנימי של הבית החיצון]. 
(38) <b>הקשו הראשונים</b>, מה היא ההוה אמינא לגזור דווקא ביולדת שתטמא אפילו בטומאה בלועה, יותר מבשאר הטומאות. ותירצו, כיון שהטבילה מטהרת את הדם בבית הפנימי והופכת אותו לדם טוהר, ויש מקום לטעות שמועילה הטבילה גם על הדם בבית החיצון, לכן טימאו חכמים את הדם אפילו אם הוא טומאה בלועה. 
(39) <b>דנו הראשונים</b> אם חוץ לפרוזדור בלידה היינו אותו חוץ לפרוזדור שדנים עליו לגבי דם נדה או שזה מקום אחר בגוף האשה. [רש"י, תוספות, ריטב"א, מאירי. ועיין במהרש"א], <b>ושיטת האור זרוע</b> [ח"ב קג] שחוץ לפרוזדור היינו אויר העולם. 
(40) <b>עיין בחזון איש</b> [יו"ד צ"ב ל"ג] שולד שיצא לבית החיצון, זה נידון חדש ואינו שייך להלכות של מטמא בפנים כבחוץ, ולא יתכן ללמוד את זה משאר הטומאות. כי זה תלוי רק אם נגמרה לידת הולד, ולא תלוי בדינים אם חלים על האמא דיני טומאה. 
(41) <b>ברשב''א הקשה</b> מאחר והגמרא כבר הוכיחה שיש את הדין שיציאת הולד לבית החיצון, כבר נחשבת לידה, למה צריך עוד הוכחה מרבא. ונשאר בצ"ע. <b>ובריטב''א תירץ</b> שמרב אושעיא למדנו שגזרו טומאה בפנים הגוף אטו בחוץ. ומרבא למדנו שבחוץ, היינו הבית החיצון ולא מחוץ לגוף לגמרי. 
(42) <b>בטעם הדבר כתב רש''י</b> [בסוגיא] שהבלוע נידון כמי שאינו קיים לפנינו, ולכן אין עליו את הדינים של טומאה וטהרה. והר"ש [מקוואות י ח] כתב שהטעם הוא מפני שהבלוע בבעל חי טהור מתבטל לבעל חי. <b>ובכתבי הגרי''ז</b> [בכורות כב א] <b>הוכיח</b> <b>שהרמב''ם סובר</b> שיש לזה דין <b>'</b>הצלה<b>'</b>, כמו שצמיד פתיל מציל את מה שבתוכו מלקבל טומאה. והראבי"ה [חולין אלף קלד] בשם רבינו יואל סובר, שאף על פי שלא התעכל, התורה נתנה לזה דין כאילו שזה מעוכל. 
(43) <b>ברמב''ן וברשב''א ובריטב''א ובר''ן</b> <b>ביארו</b> סברת המחלוקת בין אביי לרבא האם תחילת בית הבליעה נחשב למקום בלוע או לא. אבל בסוף בית הבליעה, גם רבא מודה שנחשב למקום בלוע. <b>המנחת חינוך</b> [<b>מצוה קסא</b>] מביא שהגמרא [כתובות ל ב] מחלקת בין שבחלק מבית הבליעה אפשר להחזיר משם את האוכל, וחלק כבר אי אפשר. ומסתפק האם במקום בבית הבליעה שאפשר עדיין להחזיר משם את האוכל, גם נבלה מטמא. וצדדי הספק הם, האם נבלת עוף טהור מטמאת כשחל עליה שם אוכל והנאת גרונו, וגם בתחילת בית הבליעה יש הנאת גרונו, או שנבלת עוף טהור מטמאת כשהיא בלועה בתוך הגוף, וכל זמן שאפשר להחזירה היא לא נחשבת בלועה. ובמאירי [נדה סב ב] כתב, שכדי שיחשב לבלוע צריך שהבלוע לא יכול לצאת בידי אדם, אלא רק בידי שמים. ורק אז נחשב בלוע. הגר"ח [אבות הטומאה ג ד] סובר שיש מחלוקת תנאים האם האכילה של נבלת עוף טהור מטמאת, או שעצם ההימצאות של הנבילה במקום בית הבליעה מטמאה את האדם. ונפקא מינה, אם אפשר עדיין להוציא את האוכל, שאז עוד לא נגמרה האכילה, ואינה מטמאת עדיין משום אכילה, אבל אם הטומאה היא משום הימצאות הנבילה בבית הבליעה, הרי עתה הנבילה נמצאת בבית הבליעה. ועוד נפקא מינה, אם מועילה אכילת כזית של נבלת עוף טהור שלא בבת אחת אלא בזה אחר זה בשיעור זמן של אכילת פרס. כי אם צריך אכילת כזית, גם בשיעור זמן של אכילת פרס נחשב לאכילה. אבל אם צריך שתהיה הטומאה במקום בית הבליעה, הרי רק אם היה בבת אחת כזית טמא הוא מטמא, ולא מועיל מה שיש טומאה בשיעור זמן של אכילת פרס. והוכיח מהסוגיא כאן, שרבא סובר שמקום בית הבליעה הוא בית הסתרים, וזה ודאי מקום שאפשר להוציא משם את האוכל, ושם עוד לא נעשתה האכילה, ובכל זאת לפי אביי המקום נחשב בלוע. והחזון איש [בגליונות על הגר"ח] נחלק על הגר"ח ופשוט לו שרק במקום שאי אפשר להחזיר את האוכל נחשב בית הבליעה. והעיר הגרי"פ פרלא [הגהות למנחת חינוך] שלכאורה לפי הראשונים זו היא המחלוקת של אביי ורבא. 
(44) <b>בתוספות ביארו</b> שרבא מעמיד את הברייתא באופן שהיה בית הבליעה כל כך גדול שתחבו בו כזית נבילה, ולא הזיז את הנבילה, ולכן אין טומאת משא. 
(45) <b>רש''י סובר</b> שטעם הדבר ששרץ בקומטו לא נחשב כנמצא ב"תוך תוכו" הוא, כי רק אם היה כלי בתוך כלי חרס, והפתח של הכלי הפנימי הוא מחוץ לכלי חרס החיצוני, ויש שרץ בכלי הפנימי, נחשב השרץ כמי שנתון ב"תוכו" של כלי הנמצא בתוך כלי החרס, ולכן כלי החרס החיצוני טהור. אבל שרץ בקומטו, שגם הפתח של קומטו נמצא בתוך הכלי, לא נחשב כמצוי ב"תוך תוכו". <b>והריטב''א סובר</b>, שהטעם הוא, שרק מין כלי חוצץ ומבדיל בין אויר הכלי החיצון לאויר הכלי הפנימי, ונחשב שהשרץ נמצא רק בכלי הפנימי ולא בחיצון. אבל אדם, שאינו מין כלי, אינו מבדיל, ונחשב שהשרץ נמצא גם בכלי החיצון. 
(46) <b>רש''י סובר</b> שזה המקור לדין הכללי בכל התורה שמגע של טומאה בבית הסתרים לא מטמא. <b>אבל התוספות סוברים</b>, שמכאן לומדים רק שגם היסט הזב של דבר שהוא בבית הסתרים לא מטמא, אבל את הדין הכללי שאם נגע דבר טמא [כגון מת, זב, שרץ נבילה וכדומה] בבית הסתרים אינו מטמא לומדים ממה שהתורה מצריכה נגיעה, ונגיעה משמע במקום גלוי. 
(47) <b>הקשה תוספות הרא''ש</b> הרי לטמא תרומה זה איסור דאורייתא, שכתוב "משמרת תרומתי", והתורה ציוותה לשמור על התרומה שלא יטמא, ואילו האיסור לאחוז באמה זה רק מדרבנן, שמא הוא יתחמם ויוציא שכבת זרע, ואיך מותר לו לעבור על איסור דאורייתא בשביל להמנע מדין דרבנן. ונשאר בצ"ע. <b>והמגיהים בש''ס ווילנא</b> [בית מדרשו של החשק שלמה] תירצו, שלפי מה שכתב הזוהר והובא בבית יוסף ונפסק בשולחן ערוך [אבה"ע כב] שעוון של הוצאת שכבת זרע יותר חמור מכל העבירות שבתורה, ולכן אפילו חשש דרבנן שיבא לעבור על עבירה זו חמור מאיסור דאורייתא של משמרת תרומתי. <b>אך בבית</b> <b>שמואל</b> [שם] הסביר שדברי הזוהר הם לאו דווקא, וכוונתו שזה עוון חמור אבל יותר משאר עבירות חמורות. <b>ועוד תירצו</b>, שלא לאחוז באמה זה שב ואל תעשה, והואיל ולא היה לו מה לעשות על פי דין נחשב ששמר בכל יכולתו על התרומה, ואינו חייב לאחוז באמה ולעבור על איסור דרבנן. 
(48) <b>הקשו התוספות</b>, שבגמרא מבואר ששכבת זרע שנעקרה בהרגשה ויצאה שלא בהרגשה ראויה להזריע, אף על פי שלא ירה את השכבת זרע כחץ. ודווקא אם נעקר בלי הרגשה אינו ראוי להזריע. ומאידך, אשה הטוענת שבעלה אינו יורה את הזרע כחץ, נאמנת, מאחר ורק היא יכולה להבחין בזה, ויכולה לתבוע גט מבעלה כי אינו יכול להוליד. ואם צריך רק שיעקר הזרע בכח אך לא צריך שייצא הזרע מגוף הבעל בכח ובהרגשה, איך יכולה האשה להרגיש אם השכבת זרע של בעלה ראויה להזריע. ותירצו, שהלישנא קמא סוברת שאין צורך שהשכבת זרע תהיה ראויה להזריע עכשיו, אלא מספיק שהיתה ראויה להזריע שעה אחת, ולכן, אם בשעת העקירה היתה ראויה להזריע, היא מטמאה. <b>ועוד תירצו</b>, שהשכבת זרע ראויה להוליד מצד עצמה, ורק אם אינו יורה כחץ היא אינה מגיעה בפועל עד לעומק הרחם, למקום שתזריע, ולכן בפועל לא יצליח להוליד. <b>אך הרמב''ן</b> כתב, שאשה הטוענת שבעלה סריס כי אינו יורה כחץ, הכוונה היא שהסריס מרגיש בעקירת השכבת זרע וביציאתו, ורק האשה אינה מרגישה שהזרע יורה כחץ מחמת חולי הזרע, ונחשב ראוי להזריע אף על פי שבפועל מחמת החולי לא יבא לידי זרע. אבל לטמא, צריך רק שהאיש ירגיש בעקירתו, וללישנא קמא גם ביציאתו. ולא תלוי כלל בהרגשות האשה. 
(49) <b>והקשה הריטב''א</b> אם זה מחלוקת תנאים ופסק שמואל כרבי נתן בשם רבי ישמעאל למה לא אמר דבר בשם אומרו, ולא אמר הלכה כרבי נתן<QM> <b>ותירץ</b> שלא היה מפורסם הדבר בשם רבי נתן ואילו אמר הלכה כרבי נתן לא היו יודעים מה אמר רבי נתן שהלכה כמותו. ועוד תירץ שהיו ששנו את הדין בשם תנאים אחרים ולא היה ברור לשמואל איזה תנא הוא בעל המימרא. 
(50) <b>בתוספות הקשו</b>, הרי הגמרא [לעיל לב ב] לומדת מהפסוק "זב מבשרו", ולא כשיצא לאונסו, וכאן הגמרא לומדת שצריך יצא הזוב מבשרו ואינו מטמא בפנים. ותירץ, שאפשר ללמוד את שתי הדרשות מפסוק אחד. <b>וביאר</b> <b>הערוך לנר</b>, כי ממה שלא כתב "זב ממנו" אלא "זב מבשרו" לומדים ולא לאונסו, וממה שכתב זב מבשרו ולא זב בשרו, לומדים שצריך שיצא מגופ ו. 
(51) אבר שלם אף על פי שאין בו כזית, האוכל אותו לוקה והנוגע בו נטמא, וטעם הדבר: <b>שיטת רש''י</b> [שבועות כא ב] דבריה [דבר שלם כמו כברייתו] הוא דבר חשוב כמו שיעור כזית, ואילו <b>שיטת התוספות והרא''ש</b> [חולין צו א] שמאחר והתורה אמרה ששרץ מטמא ואסור לאכול נמלה כאילו שפירשה התורה שבכל שיעור שנקרא נמלה או שרץ חלים עליה הדינים. 
(52) <b>הגמרא</b> [נזיר נא ב] <b>מסתפקת</b> האם מספיק שחתיכה כל שהוא יחתך מהשרץ בשביל שלא יטמא אלא אם יש כזית, או שהפירוש שנחתך חתיכה כל שהוא שעל ידי חסרון החתיכה השרץ לא יכול לחיות. 
(53) <b>ברמב''ם פסק</b> ששכבת זרע מטמאת בנגיעה בכעדשה. <b>והקשה בערוך לנר</b> שהרי בכל הש"ס פסק דון מינה ואוקי באתרה, ולכאורה מבואר בגמרא שלפי התנאים שדורשים דון מינה ואוקי באתרא שכבת זרע מטמא במשהו. ואם כן, למה פסק הרמב"ם ששכבת זרע מטמאת במשהו. <b>ותירץ</b>, לפי מה שמבואר בברכת הזבח בשם חתנו הר"י כהן, שהרמב"ם סובר שדווקא בגזירה שווה אמרינן דון מינה ואוקי באתרא, אבל בהיקש אמרינן דון מינה ומינה, אם כן כאן שזה היקש, אמרינן דון מינה ומינה, ונלמד לגמרי משרץ שצריך שיעור של עדשה. 
(54) <b>התוספות מקשים</b>, שלכאורה יותר מסתבר כמו רב הונא, שנלמד שכבת זרע מ"או איש" של שכבת זרע, ולא מפרשה אחרת של שרץ. <b>ומבארים תוספות</b> את הסברא של רב פפא שעדיף ללמוד טומאת מגע ממגע של שרץ ולא מראיה של שכבת זרע. ובריטב"א תירץ שה"או" של שרץ הוא בתחילת הפסוק, וה"או" של שכבת זרע הוא באמצע פסוק, ואם כן, לפי התנאים הסוברים בכל הש"ס שאי אפשר לדרוש מ"או" כי צריך תיבה לחלק, אם כן רק ה"או" של שרץ שהוא בתחילת פסוק מיותר, שלא בא לחלק, ואילו ה"או" של שכבת זרע בא לחלק ואינו מיותר. 
(55) הגמרא מדייקת שכל הדברים במשנה הם דווקא בבן יום אחד, אבל בעובר לא נוהג כל הדינים של המשנה. <b>ובמאירי</b> [סוכה כא א] <b>כתב הטעם</b>, לפי שהטומאה נוגעת בעובר בהיותו בבית הסתרים, וטומאה הנוגעת בבית הסתרים אינו מטמאת. <b>והמגן אברהם</b> [או"ח שמג ב] כתב, שהעובר הוא בגדר "טהרה בלועה" בגוף אחר, ולמדנו לעיל [מב ב] שטהרה בלועה אינה מקבלת טומאה. <b>וברוקח</b> [סימן שטו] כתב, שאשת כהן מעוברת מותרת להיכנס לאהל המת, ולא צריכה לחשוש שמא היא מטמא בכך את העובר הכהן שבבטנה, כי יש ספק שמא העובר הוא נקבה, ועוד ספק, אפילו אם העובר הוא זכר, שמא העובר נפל. וכיון שיש ספק ספיקא האם יש כאן כהן שאסור לטמאות אותו, מותר לה להיכנס לאהל המת. <b>ומקשה החלקת יואב</b> [קבא דקשיתא מג], שמשמע מהרוקח שאם היא יודעת בוודאות שהעובר הוא כהן זכר בר קיימא, היתה אסורה להיכנס לאהל המת מפני שהיא מטמאה אותו. והרי במשנה מבואר שעובר אינו נטמא, ואם כן, אפילו אם תדע שהעובר זכר בן קיימא תהיה מותרת להיכנס. <b>אמנם באחיעזר</b> [חלק ג' סימן סה ו] <b>ובקובץ</b> <b>שיעורים</b> [חלק ב' סימן מא] כתבו, שאפילו אם הכהן לא נטמא, אסור לו להיות באהל המת. ולכן, אם לא היה ספק ספיקא, אז אף על פי שהעובר הכהן אינו נטמא, אסור להכניס אותו לאהל המת. ורק בגלל שזה ספק ספיקא מותר למעוברת להיכנס. 
(56) הגמרא [ערכין ג א] מבארת את ההוה אמינא שקטן אינו מטמא בנגעים, מפני שכתוב "איש צרוע" [ויקרא יג מד], וסתם איש בתורה זה גדול. ומקשה הגמרא אם לומדים מהפסוק "אדם" לרבות קטן, למה כתוב באמת איש<QM> ומתרצת הגמרא, שבא למעט אשה מצורעת מדיני פריעה ופרימה. אמנם התוספות בסוגיא מבארים את ההוה אמינא שקטן אינו נעשה מצורע מפסוק אחר, שכתוב "איש או אשה כי יהיה בו נגע" [ויקרא יג כט]. 
(57) רש"י מבאר, ש"אדם" משמע כל שהוא, שהרי כתוב לגבי מדין "ונפש אדם מן הנשים", ושמה מדובר בקטנות פחותות מבת ג', ורואים ש"אדם" משמעו אפילו קטנה. 
(58) הגמרא [ערכין ג א] מבארת את ההוה אמינא שקטן אינו מטמא במת, מפני שכתוב בפרשת הזאת מי חטאת "ואיש אשר יטמא ולא יתחטא, ונכרתה הנפש ההיא מתוך הקהל. כי את מקדש ה' טמא" [במדבר יט כ]. ומקשה הגמרא, אם לומדים מהפסוק שנפש כל דהו מטמא ואפילו קטן, מה נלמד מהפסוק של "ואיש אשר יטמא ולא יתחטא"<QM> ומתרצת הגמרא, שנלמד שאף על פי שקטן נטמא, בכל זאת הוא אינו חייב כרת אם נכנס לקדש בלי הזאת מי חטאת. 
(59) בתוספות כתבו, שאין חידוש בכך שגם קטן זוקק ליבום ופוטר מן היבום, והחידוש של המשנה הוא שרק בן יום אחד זוקק ליבום ופוטר מן היבום, אבל עובר אינו זוקק ליבום, ואינו פוטר מן היבום. ועל זה מביאה הגמרא פסוק שדווקא אם היתה להם ישיבה אחת בעולם ביחד אז זוקק ליבום. 
(60) <b>בתוספות מקשים</b>, הרי הגמרא דורשת בכמה מקומות גבי יבום "וזרע אין לה", ונדרש 'אין לה' מלשון 'עיין לה', לרבות מעוברת, ולמה צריך את הפסוק של "כנעוריה"<QM> והרי דורשים זאת כבר מ"וזרע אין לה"<QM> <b>ומתרצים התוספות</b>, שהרי גם לגבי יבום אין העובר פוטר, אלא יש להמתין ולעיין אם ייוולד וולד בר קיימא. אבל בזמן שהיא מעוברת, היא פטורה מיבום, ואם כן, הוא הדין כאן, בזמן שהיא מעוברת תהיה מותרת בתרומה. ולכן צריך את הפסוק 'כנעוריה', למעט את הזמן שהיא מעוברת. 
(61) <b>רש''י והרי''ף ביארו את סברת</b> <b>המחלוקת</b> בין התנא של המשנה שלנו לבין רבי יוסי האם יש לעובר כח לזכות בירושה. רבי יוסי סובר שעובר גם כן זוכה בירושה, ולכן העבדים שייכים גם לעובר, ואילו המשנה שלנו סוברת שלעובר אין כח לזכות בירושה, ולכן אין העבדים שייכים לעובר עד שנולד. <b>אך שאר הראשונים</b> לומדים שרב ששת סובר שגם המשנה וגם רבי יוסי סוברים שעובר זוכה, אלא שהתנא של המשנה סובר שעל פי רוב העובר אינו יורש, כי חצי מהעוברים הם זכרים וחצי הם נקיבות, ונקיבות אינם יורשות, ומתוך הזכרים חלק נבראו נפלים ואינם ראויים לחיות ואינם יורשים, ונמצא שהרוב לא יורשים, ולכן כל זמן שלא נולד העובר העבדים אוכלים בתרומה מאחר ויש רוב שאין העובר יורש והם אינם עבדים של העובר החלל. 
(62) <b>האחרונים חקרו</b> בגדר האח היורש את אחיו, האם הוא יורש ישירות, או שהוא יורש במשמוש, והיינו, שאם האבא חי, האב יורש את הבן, ואם לא, האחים מהאב יורשים. ובזה הסתפקו האחרונים איך האח יורש, האם מאחר ואין אב, זוכה עתה האח מכח עצמו, או שהאב המת יורש בקבר את ירושת בנו, והאח חוזר ויורש את אביו [לירושה בקבר קוראים האחרונים ירושה במשמוש]. ויש כמה חילוקי דינים איך האח יורש. למשל, אם האב היה חייב כסף לראובן, ומת, ולא היתה לו ירושה שממנה יגבה ראובן, ועכשיו מת הבן, וראובן רוצה לגבות את חובו מהירושה של הבן, הרי אם האב המת יורש את בנו בקבר, וחוזר הבן החי ויורש, אז ראובן יכול לגבות מהירושה תמורת החוב. אבל אם האב אינו יורש כלל את הירושה, והאח יורש מעצמו את ירושת האח, ולא דרך האבא בכלל, אז אין הבעל חוב יכול לגבות מהירושה. <b>והריטב''א</b> [בסוגיא] <b>הוכיח</b> שאין הבדל איך יורשים, ממה שהגמרא כתבה שאי בעי מהאי ירית ואי בעי מהאי ירית. חוץ, מהנפקא מינה שכתובה בגמרא למעט בחלק בכורה. 
(63) <b>בראשונים הקשו</b> שהרי [חולין עד א] בן פקועה [אם שחטו בהמה ומצאו בתוכה עובר חי], מועילה השחיטה של האם לוולד, ומוכח שהאם מתה והוולד לא מת. וכן מצינו [ערכין ז א] באשה מעוברת שחייבת מיתה בבית דין, שמכין אותה על רחמה כדי שימות העובר לפניה. ומוכח, שאם יהרגו אותה בבית דין יתכן שהיא תמות לפני העובר. וכן מצינו [ערכין ז א] שאם אשה מתה תוך כדי לידתה, מחללים שבת כדי להביא סכין לחתוך את הרחם להציל את העובר. ומוכח שיתכן הדבר שהאם מתה והעובר עוד חי. <b>ומתרצים הראשונים</b>, שהכלל האומר שהעובר מת לפני האם זה דווקא אם האם מתה בידי שמים, כי הטיפה של מלאך המוות הורגת את העובר קודם. אבל אם האם נהרגה בידי אדם או מחמת קושי הלידה, ולא מתה על ידי הטיפה של מלאך המוות, יתכן שהאם תמות קודם. 
(64) אבל ההורג עובר אינו חייב מיתה. אבל לדעת רוב הראשונים [תוספות סנהדרין נט א חולין לג א] יש איסור לאו המבואר בגמרא [סנהדרין נז ב] "שופך דם האדם, באדם דמו ישפך" [בראשית ט ו]. איזהו אדם בתוך אדם אחר שאסרה התורה<QM> זה עובר במעי אמו. וחיוב המיתה נאמר רק על בן נח. אמנם שיטת <b>הר''ן</b> שהאיסור נאמר רק לבני נח ואילו לישראל האיסור להרוג עובר הוא רק מדרבנן. ולהלכה עיין <b>באגרות משה</b> [חו"מ ח"ב ס"ט]. <b>הקשו התוספות</b> הרי [ערכין ז א] אם האם נהרגה בשבת והעובר חי, מותר לחלל שבת ולהעביר סכין ארבע אמות ברשות הרבים כדי להציל את העובר, ואם אינו נחשב נפש וההורג את העובר פטור ממיתה למה מחללים עליו את השבת. <b>ותירצו</b> שלחלל שבת מספיק שיהיה פיקוח נפש, וגם הצלת עובר העומד להגיע לעולם נחשב פיקוח נפש, אף על פי שעובר אינו נחשב חי. ותוספות הביאו ראיה שמחללים שבת גם על נפש שאין חיוב מיתה בהריגתו, כי מי שהורג גוסס שנפצע על ידי אדם פטור השני שקירב את המיתה, ובכל זאת מחללים שבת גם על גוסס שנפצע בידי אדם. <b>אבל הרמב''ן והרשב''א והריטב''א</b> [בסוגיא] <b>מתרצים</b> שבאמת אין מצילין את העובר מצד הדין של 'פיקוח נפש', אלא מצד הדין של 'אמרה תורה חלל עליו שבת אחת כדי שיקיים שבתות הרבה'. ואת ההיתר הזה יש גם בעובר, כי גם הוא עתיד לקיים שבתות הרבה. <b>תירוץ נוסף הובא ברמב''ן</b> [בתורת האדם] <b>ובריטב''א בשם יש מפרשים</b> [בסוגיא] <b>וברא''ש ובר''ן</b> [יומא פב א] שכל זמן שהאם חיה נחשב העובר כאבר מאיבריה, ולא מחללים שבת על אבר, אבל אחרי שמתה האם אין העובר יותר נגרר אחריה, וכיון שאין העובר יונק יותר מאמו נחשב שנולד והוא חי גמור, ורק גוש בשר מכסה אותו. 
(65) <b>התוספות יום טוב</b> שואל, למה נקרא "חתן"<QM> והביא בשם מורו שמתאבלים עליו כאילו כבר זכו להכניסו לחופה. והתוספות יום טוב עצמו סובר שכל קטן שנימול נקרא חתן. 
(66) <b>הריטב''א כתב</b> שרבי שמעון בן גמליאל חולק על כל מה שכתוב במשנה שמספיק בן יום אחד, וסובר שצריך שלושים יום. 
(67) <b>התוספות מקשים</b>, שבסוגיתנו וכן ביבמות [לו] מבואר שרבנן מקילים, וסוברים שמיד כשנולד מתאבלים עליו, ורבי שמעון בן גמליאל מחמיר וסובר שאין מתאבלים עליו אלא אם חי ל' יום. ואילו בתוספתא [שבת פרק טז] וכן ביבמות [פ] מבואר להיפך, שרבנן מחמירים שבן ח' שנולד אפילו שעברו ל' יום אין מתאבלים עליו, ורבי שמעון בן גמליאל מחמיר וסובר שאין מתאבלים עליו אם לא חי ל' יום. <b>ותירצו</b>, שרבנן סוברים שזה תלוי רק אם נולד בן ח' או בן ט' אבל לא איכפת לנו אם עברו ל' יום בין לקולא בין לחומרא. ורבי שמעון בן גמליאל סובר שבין לקולא בין לחומרא צריך את הסימן של ל' יום שהוא בן ט'. 
(68) <b>התוספות מקשים</b>, אם העובר נהרג או נפל מהגג, אי אפשר לומר שמיתתו היא ראיה שהוא נפל, ולמה לא נלך אחרי רוב, שהרי רוב הנולדים הם בני קיימא<QM> <b>ותירצו</b>, מאחר ומצוי מאד שנולדים נפלים נחשב למיעוט חשוב, ויש כאן ספק, ולכן מחמירים, ואילו באבלות יש כלל שבכל ספק מקילים. <b>אמנם רש''י סובר</b> שזה ספק גמור. <b>ומסביר</b> <b>המרומי שדה</b> שלא הולכים אחרי הרוב כי התורה ציוותה להסתפק ולא לעשות פדיון הבן עד אחרי חודש. 
(69) בכל ההלכות התלויות בגיל, שאמרו חכמים מספר שנים "ויום אחד" [כגון קטנה הראויה לביאה החל מג' שנים "ויום אחד", או קטן הראוי לביאה מבן תשע שנים "ויום אחד", וכן גדלות של בת, שהיא בת י"ב שנה "ויום אחד", ובן י"ג שנה "ויום אחד" הוא בר מצוה], יש מחלוקת אחרונים מה פירוש "ויום אחד": <b>שיטת רוב האחרונים</b> [ש"ך, סמ"ע, חו"מ ריש סימן ל"ה, ב"ח, ט"ז, מג"א, או"ח נג י] שמיד אחרי שקיעת החמה של היום האחרון של השנה האחרונה [היום שלפני יום ההולדת], בתחילת היום הבא [יום ההולדת], נחשב שהוא כבר בן כך וכך שנים ויום אחד, ומספיק משהו מהיום הבא. <b>ויש אומרים</b> שצריך מספר שנים מלא מעת לעת, ואם נולד בשעה תשע בבוקר, אינו בר מצוה עד תשע בבוקר ביום שמלאו לו שלש עשרה שנים ויום אחד [בדברי חמודות על הרא"ש בסוגיא מסתפק בזה, והביא ראיות מהראשונים שצריך מעת לעת, והש"ך דחה ראיותיו]. <b>ויש מי שאומר</b>, שרק בסוף יום ההולדת, מיד בשקיעת החמה, כשמלאו לו כך וכך שנים מלאות, <b>ועוד יום אחד מלא</b> [שיירי כנסת הגדולה או"ח סוס"י נה בשם מהר"י ברונא]. 
(70) ומה שהמשנה נקטה הלשון של "משכב תחתון", היינו ללמדנו, שאם היו כמה בגדים [משכבים], אחד על גבי השני, ושכב בועל הנדה על העליון, נטמאים כל המשכבים ואפילו התחתון. 
(71) בגמרא מבואר שהיה ידוע לחז"ל, הלכה למשה מסיני, שאם נבעלה יום אחד לפני גיל שלש, אזי בתוליה חוזרים ומתרפאים. אבל אם נבעלה יום אחד אחרי גיל שלש, היא מאבדת את בתוליה. <b>ובירושלמי</b> [נדרים פ"ו סה"ח] הוכיח מכאן שיש כח לחכמים לשלוט על הטבע, שהרי גיל שלש נקבע לפי התאריך, הנקבע על ידי החלטת חכמים אם לעבר את השנה, וכן אם לקבוע את החדש, מלא או חסר, ועל ידי זה קובעים את גיל התינוקת, ולאחר שחכמים קובעים את גילה, נהיה בה שינוי מציאותי בבתוליה, אם יתרפאו או לא. ויתירה מכך, אם נולדה ביום הראשון לחודש אדר ב', ונבעלה אחרי שלש שנים ביום השני לחודש אדר, אין בתוליה חוזרין. אבל, אם באמצע החודש יחליטו בית דין לעבר את השנה, ונמצא שהתאריך עכשיו הוא אדר א', ולפי זה עדיין לא מלאו לה שלש, יחזרו בתוליה. ועל פי זה מפרש הירושלמי את הפסוק "אקרא לאלוהים עליון לאל גומר", שהקדוש ברוך הוא מסכים להחלטות בית דין של מטה, ומשנה את המציאות לפי פסיקתם. <b>ברא''ה</b> [בדק הבית בית ז שער ג ט א] כתב שחשבון הווסתות הוא לפי המולד ולא לפי ראש חודש, כי הירח משפיע על מחזור הווסת, ואם דחו את ראש חודש ביום אחד אין השפעת הווסת משתנה, אמנם הרשב"א [משמרת הבית] סובר שקביעת בית דין משנה את המציאות. והביא הש"ך [יו"ד קפט יג] ראיה מהירושלמי לשיטת הרשב"א. 
(72) <b>עיין בספר אור החמה ביאור</b> מהו המשל כנותן אצבע בעין. 
(73) בלשון התורה ובלשון חכמים כאשר תינוק נולד, נחשב גילו בתחילת השנה הראשונה שלו [או בתחילת היום הראשון שלו], ולכן הוא נקרא מיד "בן שנה", או בן יום אחד, אף על פי שעוד לא נגמרה השנה שלו. ואילו ביום ההולדת שלו, שכבר גמר שנה שלמה והתחיל את השנה השניה, או את היום הבא בשנה השניה, הוא נקרא בן שנתיים, או בן שנה ויום אחד. 
(74) <b>בריטב''א כתב</b> שלגבי למנות שנים כולם מודים שמספיק חלק מהשנה, כגון בערלה שצריך למנות שלש שנים, נחשב העץ בן שלש אפילו שעברו עליו רק שתי שנים מלאות ומעט מהשלישית. וכשעושה תנאי במכירה או נדר ואומר שנה, צריך שנה שלמה, שיעברו י"ב חודש מלאים, ונחלקו רבי מאיר וחכמים מהו המנין שאמרו לגבי גיל שנים בבתולים, האם שלש שנים מלאות, או מנין של שלש. והסיבה שרבי מאיר חילק בין בתולה לשאר הגילים שצריך שנים שלמות, מאחר וסובר רבי מאיר שבמציאות נראה שבתוליה של קטנה נפגעים גם לפני גיל שלש. ולכן סבר שהלכה למשה דיברה על מנין של שנים. [ועיין <b>בחברותא למסכת פרה</b> א א, ביאור ההבדל בין שתי צורות המנין]. 
(75) ואף על פי שיצא דם, אינו דם הבתולים אלא דם אחר. 
(76) <b>רש''י סובר</b> שגם לפי הצד שבתולים ניצודים, זה דווקא אם ראתה דם גם לפני גיל שלש וגם אחרי גיל שלש, ואז אומרים כי מה שראתה קודם זה דם נדות, אבל אם ראתה דם רק לפני גיל שלש ולא ראתה אחר כך, לא אומרים שלפני שלש היה דם נדה, כי לפעמים קורה שנפתח הבתולים גם לפני שלש, ורק בסתמא שראתה שני פעמים דם בתולים, ואם כן, אחד מהם זה דם נדות תולים שמסתמא ניצודו בתוליה אחרי שלש ככל העולם. <b>אבל התוספות סוברים</b> שלא איכפת לנו אם ראתה אחרי שלש [והגמרא נקטה שראתה גם לפני וגם אחרי רק אגב הרישא] וכל שראתה לפני שלש בוודאי זה דם אחר ולא דם בתולים, בגלל שידוע לחז"ל שלא יתכן בשום אופן שבתוליה ניצודים לפני גיל שלש. 
(77) <b>התוספות מבארים</b> שבתחילה לא הביאה הגמרא את הנפקא מינה הזאת, כי הגמרא העדיפה להעמיד נפקא מינה השייכת גם לזמנינו [אם נפסלה לכהן], אבל היום שנוהגים איסור גם בדם בתולים אין נפקא מינה אם זה דם בתולים או דם נדה. <b>בסדרי טהרה הקשה</b> שלכאורה יש נפקא מינה גם היום האם זה דם בתולים או דם נדה, כי בדם בתולים אינה נאסרת על בעלה אם ראתה שלש פעמים דם מחמת תשמיש. <b>אך הערוך לנר</b> <b>מסביר</b> שאין בזה נפקא מינה כי אם ראתה דם נדה שלש פעמים מחמת תשמיש בזמן שלא היתה ראויה לביאה, אינה נאסרת בזמן שהיא ראויה לביאה. 
(78) <b>בחיד''א</b> [פתח עינים] <b>מסביר</b> שחז"ל סיפרו לנו את המעשה עם יוסטני, ללמדנו מוסר השכל עד כמה גדולה תאוות הגוים לעריות, שארורה זו שהיתה בת מלכים ולא היה חסר לה דבר, והתחתנה בגיל שש, ובכל זאת בכתה על תאווה של שלש שנים אלו, מגיל שלש עד גיל שש שיכלה להנות יותר. 
(79) <b>נחלקו האחרונים</b> האם חכמים באו להקל על דברי רבי מאיר ולומר שמותר לשמש בלי מוך, ואין איסור מפני סכנה, או שבאו להחמיר על דברי רבי מאיר ולומר שאין היתר של מוך, ואסור לשמש במוך מפני שהוא משחית את הזרע. ובגמרא [שבת פו] מבואר שיש שינוי בגוף גם מפני שאוכלים שרצים ורמשים ולא דאיגי במצוות. 
(80) ו<b>בחתם סופר</b> [שבת פו עבודה זרה לא ב] <b>הביא</b> שלישראל יש כמה שינוים בגוף בטבע, ולכן אי אפשר ללמוד ממחקר של גויים על טבע של בני ישראל. [ועיין בשיעורי שבט הלוי [נדה קפז ח ג] להלכה על איזה מחקרים רפואים אפשר לסמוך ועל איזה אי אפשר לסמוך]. 
(81) <b>בגינת המלך</b> [גן המלך סימן קלא] שבפועל גוים יכולים ללדת מגיל שלש, <b>והסביר</b> <b>החזון איש</b> [יו"ד סימן רטו כאן] שטבעם דומה לבהמות שממהרות להתעבר, <b>אמנם בחיד''א</b> [פתח עינים כאן] כתב שהמסקנא הוא כמו התירוץ השני שאין הבדל בין גוי לישראל בטבע של העיבור, ויוסטני היתה שקרנית בעלמא. 
(82) <b>הריטב''א מבאר</b> שבהוה אמינא סברה הגמרא שבשקר העשוי להתגלות לא חששו שיוסטני תשקר ובמיוחד לא לאדם חשוב כמו רבי, ועל זה מתרצת הגמרא שבכל זאת פיהם דיבר שווא. ועוד מבאר, שבהוה אמינא הבינה ממה שרבי לא הכחיש אותה סימן שהאמין לה. ומתרצת הגמרא שרבי לא חשש להכחיש את דבריה כי הכל יודעים שפיהם דיבר שוא. 
(83) <b>שיטת רש''י</b> [בסוגיין ובקידושין יט א] <b>והרמב''ן והר''ן</b> [בסוגיין] שקטן בן ט' שנים ויום אחד הבא על יבמתו, קנאה מדאורייתא. <b>אבל התוספות והרשב''א והתוספות רי''ד</b> [קידושין יט א] סוברים שהוא קונה את יבמתו רק מדרבנן. <b>ובאחרונים</b> [<b>תוספות יום טוב ערוך לנר</b> <b>משנה ראשונה</b>] <b>העירו</b> על כמה סתירות בדברי רש"י אם הוא סובר שהקנין דאורייתא או דרבנן. ובעיקר העירו, שמרש"י כאן משמע שקונה אותה רק לגבי לרשת את נכסי אחיו המת [ככל יבם שיורש את נכסי המת, ואין לשאר האחים חלק בירושה], ואילו אם האשה תמות, לא יירש אותה ככל בעל שיורש את אשתו. וכן אם הוא כהן, והאשה תמות, אסור לו לטמא לה, ואינו ככל בעל כהן שמותר לו להיטמא לאשתו. <b>וביד המלך</b> ביאר את סברת הראשונים, שיבם בן תשע קונה את היבמה לאשה מדאורייתא, כי ביאת יבום קונה גם אם נעשית באונס או בשוגג ואין צריך בה כוונה או דעת, אך בכל קנין המצריך דעת לחרש שוטה וקטן אין דעת לעשות את הקנין. אבל כאן שלא צריך דעת גם חרש שוטה וקטן שאין להם דעת וכוונה יכולים לקנות. 
(84) המקור שקטן נהיה גדול בגיל י"ג ויום אחד: <b>שיטת רש''י</b> [נזיר כט ב] שנלמד מלוי שנקרא איש כשהרג את שכם אף על פי שהיה רק בן י"ג שנה ויום אחד. <b>שיטת שו''ת הרא''ש</b> [כלל טז א] שאין לזה מקור וזה רק הלכה למשה מסיני. וכן כתב בשו"ת מהרי"ל [נא] שהמקור זה הלכה למשה מסיני, והביא שהראשונים הביאו רמז שכתוב "עם זו יצרתי תהילתי יספרו" "זו" בגימטריא י"ג, וכתב שזה אסמכתא בעלמא. <b>ושיטת התוספות</b> [סנהדרין סט א ד"ה בידוע] שזה נקבע על ידי חכמי הדור, ובימי קדם היו גדולים והיו מביאים שערות בגיל ח' וט' שנים. 
(85) <b>רש''י מקשה</b> אם בודקים אותו ורואים שאין לו דעת, איך חלים הנדרים וההקדשות שלו<QM> <b>ומתרץ</b>, שגם אם אינו יודע לשם מי נודר הוא נחשב בר דעת, ורק אם מקרע כסותו ולן בבית הקרבות ויוצא יחידי בלילה הוא נחשב שוטה, אבל אם יש לו יותר דעת משוטה, ורק אינו חכם ואינו יודע לשם מי נודר, הנדרים שלו חלים. אבל קטן לפני הגיל שנהיה גדול, צריך להיות מופלא הסמוך לאיש, דהיינו חכם ובגיל הסמוך לאיש, ואם יש לו דעת שלא לקרוע כסותו אבל אינו חכם לדעת לשם מי נודר, אינו מספיק בשביל להיות מופלא. 
(86) <b>שיטת רוב הראשונים</b> שצריך לבדוק את הקטנה עד שפעם אחת יודעת לשם מי נודרת. ומאז היא בחזקת שמבינה ולא צריכה יותר בדיקה. <b>אך הרמב''ם סובר</b> [נדרים יא א] שכל השנה צריכה בדיקה, אפילו אם כבר נדרה כמה פעמים וכל פעם ידעה לשם מי היא נודרת, בכל זאת עדיין צריכה להבא בדיקה על כל נדר שנודרת. 
(87) <b>הקשו המפרשים</b>, שכאן בגמרא מבואר שיש לנשים בינה יתירה, ואילו בכמה מקומות מבואר [שבת לג ב קידושין פ ב] שנשים דעתן קלה<QM> <b>ומתרצים הריטב''א ותוספות הרא''ש</b> שגיל התבגרות קודם, אבל לאחר שהגיעו לדעת המלאה, נשים דעתן יותר קלה. <b>ובפירוש המשניות מבאר</b> הטעם שנשים ממהרות להביא סימנים, לפי שחייהן קצרים יותר [והכל אצלן יותר מוקדם]. ועיין בתוספות [כתובות נב א ד"ה רצה] שהביא ירושלמי שנשים ממהרות למות לפני האנשים. ובתוספות כתובות [פג ב ד"ה מיתה שכיחא] כתב שהטעם הוא, שמתות הרבה בלידה. <b>ובבן יהוידע מבאר</b> שלפני החטא היתה לנשים בינה יתירה, ולכן בפסוק של יצירת האשה, לפני החטא מרומז שיש להן בינה יתירה, אבל אחרי החטא דעתן יותר קלה, ורק לגבי זמן ההתבגרות זה נשאר כמו לפני החטא. <b>ובמהר''ל</b> [חידושי אגדות בסוגיא] האריך לבאר את הבדל בין חכמה שיש לנשים פחות לבין בינה שיש לנשים יותר. ורבי צדוק הכהן [דובר צדק נר מצוה מ"ע א] מבאר שבינה זו יראת שמים. 
(88) <b>התוספות הקשו</b>, וכי סובר רבי שמעון בן אליעזר שתינוק שלא הולך לרבו ללמוד יהיה גדול יותר מאוחר<QM> <b>ותירצו התוספות</b>, שתינוק בטבעו תמיד יוצא ונכנס ואם לא לבית רבו אז למקומות אחרים. <b>אמנם תוספות הרא''ש תירץ</b> שגם תינוק שלא לומד ולא יוצא ונכנס, אינו משתנה מתולדות אבותיו ואבות אבותיו. 
(89) <b>והעיר הערוך לנר</b> שהערמימות מגיעה יחד עם החכמה כמו שלומדים חז"ל מהפסוק "אני חכמה שכנתי ערמה" [סוטה כא ב]. 
(90) אבל הקטנה טבעה להשאר בבית, שכל כבודה בת מלך פנימה. <b>יעב''ץ</b>. 
(91) <b>התוספות מבארים</b> את דברי הגמרא שבנדרים לא תלוי בשערות, כי הרי נדרים בודקים שנה לפני שנעשה גדול, ומנין לנו מתי יבואו שערות, אלא בהכרח, סומכים על חזקה דרבא המבוארת לקמן, שעל פי רוב הסימנים מגיעים בזמן [של הבת בגיל י"ב שנה ויום אחד, ושל הבן בגיל י"ג שנה ויום אחד]. <b>אך הרמב''ם</b> [נדרים יא ג] סובר שנדר תלוי רק בשנים ולא בשערות. וכן סובר התוספות רי"ד. <b>אך בהמשך</b>, <b>התוספות רי''ד חוזר בו</b>, שהרי הגמרא מביאה ראיות מנדרים שתוך הזמן כלפני הזמן. ולכן מסביר שהגמרא העדיפה להעמיד את הספק בעונשין, שצריך איש גמור, ולא בנדרים, שמספיק גם מופלא הסמוך לאיש. <b>שיטת המאירי</b> שגם למאן דאמר תוך הזמן כלפני הזמן, לגבי נדרים עדיין צריך בדיקה. [ועיין בר"ש משאנץ [בפירושו לתורת כהנים פרשת בחוקתי ד"ה ואם גאל יגאל] שכתב כעין זה, ועיין מה שהקשה על זה בדבר אברהם [ח"ב סי' י' ס"ק ו]. 
(92) לקמן [מח ב] נחלקו אי תוך הפרק כלפני הפרק, <b>ושיטת רוב הראשונים</b> שזו היא אותה מחלוקת של הגמרא כאן אם תוך הזמן כלפני הזמן. <b>אך רבינו תם סובר</b> כי שמה המחלוקת היא רק אם כבר גמרה את שנת הי"ב, והיא ביום האחד של השנה הבאה, האם צריך י"ב שנה ויום אחד מלא, או שמספיק חלק מהיום. ועיין בהערה לעיל, שהבאנו בזה מחלוקת אחרונים. 
(93) פירשנו את הסימן כפי הפירוש הראשון ברש"י, <b>ורש''י</b> מביא עוד פירוש שבמילה בישראל מובלע השם רב. <b>ותוספות הרא''ש</b> מפרש, שרבי יהושע בן לוי היה לוי ואילו רב ורבי חנינה הסוברים לפנים [כלפני הזמן] המה ישראלים [בישראל]. ו<b>בהגהות הב''ח</b> פירש שהתיבה "בישראל" בגימטריה 543 וכן התיבות "רב ורבי חנינה" בגימטריה 543. 
(94) <b>שיטת הרמב''ם</b> [נדרים י"א ג] <b>וההלכות גדולות</b> [הלכות מיאון] שגדול לגבי נדרים זה תלוי רק במספר השנים ולא בסימני שערות, <b>ומקשה המשנה למלך</b> אם כן איך הגמרא מביאה ראיות שלגבי נדרים לא אומרים תוך הזמן כלפני הזמן. הרי בנדרים זה לא תלוי בכלל שסימני הגוף ובשערות. <b>ומתרץ השב שמעתתא</b> [שמעתתא ה יא] שלמאן דאמר ששערות מועילות בלי שנים והוא גדול לכל דבריו, מודים הרמב"ם וההלכות גדולות ששערות מועילות גם לגבי נדרים, ורק להלכה שאנו פוסקים כמו מאן דאמר שצריך גם שערות וגם שנים, סוברים הרמב"ם וההלכות גדולות שמספיק שנים לבד. 
(95) <b>נחלקו הראשונים מהי שיטת רבי יוסי</b> <b>ברבי יהודה</b>: שיטת הרשב"א והריטב"א והר"ן היא, שגם קטן שגדל לו שערות בגיל י"ב ויום אחד נעשה גדול רק כשיש לו גם שנים וגם שערות כלומר בגיל י"ג ויום אחד, והמחלוקת בין רבי יוסי ברבי יהודה וחכמים היא, שלרבי יוסי השערות שהופיעו מקודם הן סימנים, ורק צריך שני תנאים לגדלות, שנים וסימנים, וגם אם אחרי גיל י"ג ויום אחד לא מופיעות שערות חדשות אפשר להסתמך על השערות הקודמות. ואילו לחכמים השערות שהופיעו לפני הזמן הן שומא בעלמא, ולכן הן לא מהוות הוכחה לגדלות, גם אחרי שנת הי"ג. <b>שיטת התוספות רי''ד</b> [בסוגיא] <b>והרא''ש</b> [נזיר ל] שרבי יוסי ברבי יהודה סובר שנעשה גדול מיד בהופעת השערות, ולא צריך שנים [ורק הוא גדול בתנאי שלא ינשרו הסימנים, ולכן גדלותו מוטלת בספק עד גיל י"ג שנה ויום אחד, ואם השערות עודן בו אז, הוא נעשה גדול למפרע]. וכן דייק מהר"י בכר מהירושלמי [דברי אמת סי' ו' ד"ה ויש לדקדק]. 
(96) בגמרא כאן מבואר שכל מי שהגיע לגיל י"ג שנה ויום אחד, הרי הוא בחזקת גדול, ובחזקת שהביא ב' שערות, כי על פי רוב השערות מגיעות באותו יום. וחזקה זו קרויה "חזקה דרבא", על שם רבא שאמרה. ונחלקו האחרונים במהות החזקה: <b>שיטת המהרי''ט</b> [ח"א מט נא] שמדאורייתא החזקה היא חזקה גמורה, ורק מדרבנן חששו, כפי שמבארת הגמרא. <b>שיטת המהר''ם קאשטאליץ</b> [מובא במהרי"ט] שהחזקה היא מדרבנן בלבד, כי מדאורייתא הנער עדיין בחזקת קטנות, עד שיביא ראיה ברורה שגדל. <b>שיטת המגיד משנה</b> [גירושין יא] שמדאורייתא יש ספק, כי החזקה דרבא מתנגדת לחזקת קטנות. <b>שיטת האבני נזר</b> [אה"ע רטו יז] שמדאורייתא החזקה מועילה לגמרי, ורק מדרבנן צריך בירור במקום שאפשר לברר. ועיין בהערה הבאה למה חוששים למיעוט שלא מביאים סימנים בזמן. 
(97) מבואר בגמרא שחזקה דרבא מועילה רק לחשוש שהוא גדול, אבל לא לסמוך עליה להקל. <b>וביארו הרמב''ן והרשב''א</b> [חולין ג א, מלחמות ה' חולין י] הטעם, שכל ספק שאפשר לברר לא סומכים על רוב וחזקה אלא צריך לברר. אך בהרבה אחרונים נראה כי גם במקום שאי אפשר לברר לא סומכים על חזקה דרבא. ועיין בהערה הקודמת. ומאחר וחזקה דרבא מועילה רק להצריך אותנו לחשוש שמא היא כבר גדולה, <b>הקשו</b> <b>הראשונים</b> למה היא נקראת חזקה<QM> <b>ותירצו</b>, מאחר ויש חזקה, מספיק שנשים יבדוקו אותה ולא צריך עדים כשרים. <b>ועוד</b> <b>תירצו</b>, שלגבי דינים דרבנן סומכים על חזקה דרבא. <b>ועוד תירצו</b>, שאם לא מוצאים שערות ולא ידוע לנו בת כמה היא, אנחנו מניחים שאם היתה גדולה היתה מביאה שערות, ולכן דנים אותה כקטנה. 
(98) <b>שיטת רש''י ותוספות</b> [וכן נראה ברוב הראשונים] שמופלא [היודע לשם מי נודר] הסמוך לאיש [בשנה לפני גודל] נדרו נדר רק בתנאי שבאמת יביא שתי שערות תוך שנה, אבל אם יביא שתי שערות אחרי שנתיים יתברר למפרע שהוא לא היה גדול בשעת הנדר, כי בשעת הנדר הוא לא היה "סמוך לאיש". והסיבה שלוקים על הנדר אפילו שזה רק ספק אם הוא כבר "סמוך לאיש", שהרי בשעת הנדר אין לנו ידיעה מתי יביא שערות, כי סומכים על חזקה דרבא שיביא שערות בזמן. ומכח החזקה לא נחשב אפילו התראת ספק. <b>והקשה בשב שמעתתא</b> [שמעתתא ה יג] הרי חזקה דרבא היא רק ספק, ומועילה רק לחומרא<QM> <b>ומתרץ</b>, שיש כלל בהלכות חזקה, ש"שמא מת לא אמרינן, שמא ימות אמרינן". והיינו, אם ידוע לנו על אדם שהוא קטן או שהוא חי, אנחנו מניחים שבעתיד הוא יגדל, ובעתיד הוא ימות, אבל אנחנו לא מניחים שהוא כבר מת, או שהוא כבר גדל. ולכן, כאשר אנחנו דנים אם הקטן כבר גדל, אנו לא אומרים שיש חזקה דרבא, כי החזקה שאנחנו מחזיקים אותו שהוא במצבו הנוכחי [קטן] עדיפה על החזקה דרבא. אבל כאשר אנחנו מסתפקים אם בעתיד הוא יגדל [במקביל לחשש שמא ימות], אין חזקה שהוא לעולם לא יגדל, ולכן סומכים על חזקה דרבא. 
(99) <b>והקשו הראשונים</b> והרי יש מצוה לחנך את הקטן במצוות, ואם כן איך מותר להאכיל אותו נבילות<QM> <b>ותירצו</b> שחינוך זה רק להרגילו במצוות עשה, ולא להפרישו מלא תעשה. <b>ובמאירי</b> [נזיר כח ב] כתב שמצוות חינוך לא שייכת במצוות שאדם מחייב את עצמו כגון נדר ונזירות. 
(100) פירשנו על פי רש"י שנחלקו בזה ביבמות. <b>אמנם הרשב''א הקשה</b> על רש"י, שהרי באיסור דרבנן כולם מודים שלא מצווים להפריש את הקטן, וכאן זה הרי איסור דרבנן<QM> <b>ותירץ האחיעזר</b>, שבאיסור כזה שגם אם יתרגל בקטנותו לא יבא לעבור על איסור דאורייתא כשיגדל [כגון מוקצה], כולם מודים שבית דין לא מצווים להפריש את הקטן. אבל בנדר, אם יתרגל עבור על נדריו בקטנותו, הוא ימשיך לעבור על נדריו בגדלותו, ויעבור על איסור דאורייתא. 
(101) <b>הקשו הראשונים</b>, אם כן, למה התורה צריכה לחדש שיש לבעל כח להפר את נדרי אשתו, והרי גם בלאו הכי, האשה תמיד נודרת רק בתנאי שבעלה יסכים<QM> <b>ותירצו</b>, שחידוש התורה הוא רק לגבי הדין שאם קיים לה בעלה את הנדר, או עבר יום שמעו, אינו יכול להפר עוד. <b>ועוד תירצו</b>, שחידוש התורה הוא אפילו במקום שנדרה ואמרה בפירוש שנודרת אפילו אם בעלה לא יסכים לנדרה, בכל זאת בעלה יכול להפר. <b>ועוד תירצו</b>, שכל הסיבה שאשה נודרת על דעת בעלה, זה רק מאחר והתורה נתנה לו כח להפר, וגם אשה זו הנשואה מדרבנן חושבת שבעלה יכול להפר, ונודרת רק על דעת שבעלה יסכים. אבל לולי שהתורה היתה נותנת כח לבעל להפר, לא היתה האשה נודרת על דעת בעלה. 
(102) <b>בתוספות ביארו</b> שאפשר להביא ראיה רק מרבי יוסי, אבל אי אפשר להביא ראיה הפוכה מרבי יהודה הסובר שקטן אינו יכול להפריש תרומות ומעשרות, כי גם אם יש לקטן חיוב לקיים נדריו, עדיין אין זה ראיה שיש לו כח להתיר את הטבל. 
(103) להלכה נחלקו הרמב"ם והראב"ד [תרומות א כו] אם חיוב תרומות ומעשרות בזמן הזה מדאורייתא או מדרבנן. 
(104) עיין בצפנת פענח [תרומות א כו] שבזמן הזה שאין ביאת כולכם ואינו חייב להפריש חלה מדאורייתא, אבל אם הפריש חלה חל החלה, וצריך לנהוג בו בדיני חלה מדאורייתא. 
(105) <b>בראשונים הקשו</b>, הרי היובל לא נוהג אלא בזמן שיושביה עליה, ושיטת רבינו תם שנהג בבית שני, מאחר והיה מקצת מכל שבט, ובגמרא פה משמע שצריך שהכל יעלו, ובימי עזרא לא עלו הרוב<QM> <b>ותירצו</b>, שביאת כולכם משמע יותר שצריך את כולם ממש. 
(106) <b>רש''י ופירוש המשניות של הרמב''ם</b> <b>לומדים</b> שכל הסימנים האלו מתייחסים למהו "צמל"<QM> ומתי יש לה דין בוגרת. <b>אבל התוספות לומדים</b> שכל הסימנים מתייחסים רק למהו "בוחל"<QM> ומתי יש לה דין נערה. אבל לבוגרת יש שיעור זמן קבוע, והוא ששה חודשים בדיוק אחרי שהופיעו סימנים הנערות. ולא צריך סימנים נוספים. <b>אך בגמרא</b> [קידושין עט א] מבואר שאמנם סימני הבגרות מופיעים תמיד ביום המשלים את הששה חודשים מהופעת סימני הנערות, אבל יש כאלה שהסימנים מופיעים בבוקר ויש כאלה שהסימנים מופיעים לה בסוף היום. 
(107) <b>בתוספות הקשו</b>, הרי רב יהודה [תלמידו של שמואל] סובר שאם ביישו עבד לא צריך לשלם לו, ואם כן למה היה שמואל חייב לשלם לשפחתו על מה שביישה<QM> ואפילו הסובר שצריך לשלם, הרי התשלום הוא לאדון, ואם כן, שמואל זכה בתשלום ואינו חייב להביא את התשלום לשפחתו. <b>ותירץ</b>, שבאמת מצד הדין לא היה חייב שום דבר, אבל מאחר וסבר שיש איסור לבייש אותם, אם כן יענש על מה שבייש אותם, ולכן נתן להם כסף לרצות אותם שימחלו לו על הבושה. 
(108) <b>התוספות הוכיחו</b> מכאן שעבד ושפחה כנענים מותרים לזנות עם גוים, כי אם היה אסור להם, ודאי לא היה נותן להם רב ששת לעבור על איסור. 
(109) <b>לרש''י</b> הפירוש שיהיו הדדים גדולים הרבה. <b>למאירי</b> הפירוש שיהיו הדדים תפוחים כל כך עד שיתקשקשו בנגיעתן. 
(110) <b>ברשב''א הקשה</b>, איך רבי החמיר כדברי כולן, והרי הגמרא במסכת חולין [מד א] אומרת שהרוצה לעשות תמיד כדברי בית שמאי יכול לעשות, ומי שרוצה לעשות תמיד כדברי בית הלל יכול לעשות, אבל מי שעושה תמיד את הקולות הוא רשע, ומי שעושה תמיד את החומרות עליו הכתוב אומר "הכסיל בחושך הולך". ומוכח שלהחמיר ככל השיטות זה כסיל, ואיך רבי מחמיר כמו כל השיטות<QM> <b>ותירץ</b>, שכסיל נקרא זה שיודע איך היא ההלכה, ורק להחמיר על עצמו הוא עושה כפי כל השיטות. אבל כאשר יש לאדם ספק איך נפסקה ההלכה, הוא מחוייב לעשות לפי כל השיטות על מנת לצאת מן הספק. 
(111) רבי ינאי סובר [בבא מציעא פח א] שרק ההכנסה של הפירות אל הבית עצמו מחייבת במעשר, ורבי יוחנן סובר שדי בהכנסתם לחצר. <b>ומקשה רבינו תם</b>, שבמשנה כאן מפורש שגם חצר חייבת במעשר. <b>ותירץ</b>, שגם רבי ינאי מודה שההכנסה לחצר מחייבת מדרבנן, ונחלק רק בדין דאורייתא, שלדעתו אין חיוב עד שיכנסו הפירות לבית. 
(112) <b>בגמרא</b> [יבמות פ] נחלקו רב ושמואל האם איילונית נעשית גדולה למפרע מי"ב שנה ויום אחד, או שרק מגיל עשרים והלאה היא גדולה. 
(113) <b>ברש''י דייק</b> שבאשה כתוב "תביא ראיה", ומשמע שהאיילונית בעצמה תביא את הראיה, ואילו באיש כתוב "יביאו ראיה", ומשמע שיש אנשים אחרים הרוצים להוכיח שהאיש סריס. ומסביר, כי באשה, שהיא רוצה להפטר מיבום וחליצה, עליה מוטל להביא ראיה. ואילו באיש, קרובי אשת המת, הרוצים לפטור את קרובתם מיבום וחליצה, יוכיחו כי היבם סריס, ואז קרובתם תוכל להנשא למי שתרצה. <b>ובראשונים</b> הביאו גירסא שהאיש יביא ראיה. ופירשו, שאם האיש קידש את אשתו ורוצה לשאת את אמה, עליו להוכיח כי הוא סריס, ונמצא שהקידושין שעשה באשתו הם מקח טעות, כי אשה שהתקדשה בסתמא לא מתקדשת על הצד שבעלה סריס, ואז יוכל לשאת את אמה של אשתו. ויש מכאן ראיה לשיטת האחרונים שבקידושי טעות, כאשר האשה לא הסכימה להתקדש באופן כזה, יכול גם הבעל לבטל את הקידושין, אפילו אם האשה עכשיו לא דורשת את ביטול הקידושין. 
(114) <b>ובפירוש המשנה לרמב''ם וכן נפסק</b> <b>בטור</b> שזהו גיל שלושים וחמש, כי נאמר בתהילים "ימי שנותינו בהם שבעים שנה", ואם כן רוב שנותיו הם שלושים וחמש שנה ומשהו. <b>והרשב''ם</b> [בבא בתרא קנה א] סובר שהם שלושים ושש שנה. <b>והיד רמה</b> [שם] סובר שהם שלושים וחמש שנה ושלושים יום. 
(115) <b>בתוספות</b> הביאו גירסא הפוכה, שלפעמים הסימנים נושרים מחמת רוב השומן, ולפעמים הם נושרים מחמת שהוא כחוש. ולא שהשומן או הכחוש הם הסיבה הגורמת לסימנים לבא. 
(116) יש כמה הבדלים בין השנים, והברייתא רק חידשה שבכולם לא הולכים אחרי מנין העולם אלא שצריך שנה שימלאו בו י"ב חודש. הבדל א' הוא, שבקדשים "כבש בן שנתו" פירושו הוא במשך השנה הראשונה, מאז שנולד עד שעוברת שנה. ואיל בן ב' שנים, פירושו הוא, לאחר שעבר י"ב חודש עד שיעבור כ"ד. ואילו בבתי ערי חומה ובשדה אחוזה, ובעבד עברי, ובבן ובבת, "שנה" פירושה שנה שלמה מליאה. ורק לאחר שעברו י"ב חודש מלאים נחשבת בהם השנה, ורק לאחר שיעברו כ"ד חודש מסתימת השנה השניה. ועיין בהערות לעיל בשני סוגי מנין השנים. והבדל נוסף, שבקדשים ובבתי ערי חומה "מעת לעת" כולל גם שעות, ואם נולדה בשעה שמונה בבוקר, כשרה לקרבן רק עד שעה שמונה בבוקר. ואילו בעבד עברי ובשנים מספיק שהגיע היום שנולד בו, ולא צריך להמתין עד השעה המדויקת. <b>תוספות רמב''ן רשב''א ריטב''א</b>. והערנו לעיל שכן שיטת רוב הפוסקים [ש"ך סמ"ע ב"ח ט"ז מג"א] שהגיל נקבע בשעת השקיעה של היום הראשון של השנה הבאה. אבל <b>הדברי חמודות</b> סובר שגם לבר מצוה צריך שנים מלאות מעת לעת, ואם נולד בשעה שמונה בבוקר, לא יהיה בר מצוה עד שמונה בבוקר. ושיטת השיירי כנסת הגדולה בשם מהר"י ברונא שרק בשקיעה של היום השני יהיה גדול. 
(117) <b>ברשב''א ובתוספות הרא''ש</b> הקשו, למה צריך פסוק לקדשים, הרי ניתן להוכיח את זה מכך שהתורה מחייבת להביא כבש "בן שנתו" בראש השנה, והרי אסור להקריב קרבן עד שיעברו עליו שבעה ימים מיום הוולדו, ולכן, על מנת שנוכל להקריב קרבן בראש השנה בודאי נולד כבר הכבש בכ"ג אלול, ועברו עליו ז' יום. ואם מונים למנין העולם, הרי כשהבהמה נולדה בכ"ג אלול היא מיד נעשית בת שנה ראשונה, ובראש השנה היא כבר בת שנתיים, ואם כן, איך יתכן להקריב בראש השנה קרבן כשר בן שנתו למנין העולם<QM> <b>ותירצו</b> שהברייתא סוברת כמו המאן דאמר שמתחילים לספור את השנה של הכבש רק מאז שהיא מותרת להקרבה [אחרי שעברו עליה שבע ימים], ואם כן יתכן שרק בראש השנה מתחיל הכבש את השנתו הראשונה. <b>ועיין בתוספות</b> [ערכין יח ב] הסוברים שבאמת צריך את שתי הראיות, גם מהכבש של ראש השנה, וגם משנתו שלו ולא שנה של מנין עולם. 
(118) <b>מקשים הראשונים</b> אם רב לא מפרש את הבן והבת שבברייתא בסריס ואיילונית, אם כן אין לו ברייתא הסוברת כמוהו, ואם כן איך נחלק על המשנה ורבי יוסי בן כיפר ורבי הסוברים שלא צריכים בסריס מעת לעת. <b>ותירצו</b>, שלרב היה דרגא של תנא ויש לו כח לחלוק על תנאים אחרים. 
(1) הטעם שקטנה אינה מתייבמת לפי רבי מאיר, מבואר לעיל [לב א] שמא תמצא איילונית, ובאיילונית אין מצות יבום לפי שאינה ראייה להקים לנפטר שם, ולכן היא נחשבת אשת אח שלא במקום מצות יבום, ואסורה באיסור ערוה. <b>והרמב''ם בפירוש המשניות</b> מפרש הטעם, שלפי רבי מאיר הוקשה אשה לאיש, שכפי שקטן אינו חולץ כך קטנה, ואף שהיקש זה הוזכר בגמרא רק לגבי חליצה, נקט הרמב"ם שכן הדין לענין יבום, שמקישים יבום לחליצה וכל שאינו עולה לחליצה אינו עולה ליבום. ועל הטעם הראשון שכתבנו, שאינה מתייבמת שמא היא איילונית, מקשה ה<b>ריטב''א</b>, אף שרבי חושש למיעוטא, אבל הרי למיעוט דמיעוט אינו חושש כמבואר ביבמות דף קי"ט, וכאן זה חשש מיעוט דמיעוט, שראשית אנו חוששים שמא היא מהמיעוט שבא הסימן העליון אף שעדיין הן קטנות, ושוב אנו חוששים שמא היא איילונית שגם זה מיעוט. ומתרץ ה<b>ריטב''א</b>, כיון ששתי החששות הללו אינם תלויים אחד בשני, אינם מצטרפים יחדיו ליצור מצב של 'מיעוטא דמיעוטא'. וה<b>ערוך לנר</b> מתרץ, כיון שרוב נשים כשמגיעות לגיל מביאות סימן תחתון, וזו לא הביאה, יש לנו סיבה לחשוש ולתלות שהיא איילונית, ונשאר רק המיעוט שהביאה סימן העליון קודם התחתון, ואין זה 'מיעוט דמיעוט', עוד מקשה רבי עקיבא איגר והלא יש לה סימן העליון - דדים, וזה כבר מוציאה מחשש אילונית כמבואר במסכת יבמות דף פ'. ומחמת זה מחדש <b>רבי עקיבא איגר</b> שדברי הגמרא ביבמות שאילונית היא רק אם אין לה שום סימנים, אבל כשיש לה סימן אחד כגון דדים היא כבר אינה אילונית, זה הכל רק להוציאה מידי <b>ודאי</b> אילונית, אבל עדיין נשארת ספק איילונית. 
(2) על ההוה אמינא של הגמרא שגם רבנן מודים שיש מיעוט שמביאות סימן עליון קודם לתחתון, רק שאין צריך לחוש לזה ולבדוק, מקשה ה<b>פתחי נדה</b>, נסמוך את המיעוט הזה לחזקת קטנה, ובאופן זה אין מועיל רוב ואף לרבנן שיצטרכו לבדוק. ומתרץ, שרבנן חולקים על היסוד של סמוך מיעוטא לחזקה ורק רבי מאיר חושש לזה, עוד הקשה <b>המהרש''ם</b> על הוה אמינא זו, אם כן מדוע לא צריכים לבדוק, הרי כלל בידינו שבמקום שאפשר לברר על ידי בדיקה, הצריכו חכמים בדיקה, ובפרט פה שיש חזקת קטנה. ומתרץ <b>הרש''ש</b>, שהחזקה של קטנות אינה נחשבת חזקה כיון שהיא חזקה העומדת להשתנות, וגם אין זה נקרא שאפשר לברר, היות שאפילו אם נבדוק ולא נמצא שערות עדיין קיימת אפשרות שהיו ונשרו, אם כן אין זה נקרא אפשר לברר ואין חיוב בירור. 
(3) מקשים הראשונים, איך מועילה בדיקה על פי נשים והלא זה נפקא מינה לדבר שבערוה - חליצה, ולכל דבר שבערוה צריך עדות של שני עדים כשרים. ומתרצים <b>הרמב''ן</b> וה<b>ריטב''א</b> שכיון שאינם מעידים ישירות על דבר שבערוה, אלא על כך שהיא גדולה, והדבר ערוה היא תוצאה ממילא, וגם זה דבר שעתיד להתגלות אם יש לה שערות או לא, לכן אין לזה דין דבר שבערוה ואין צריך לזה עדות גמורה. 
(4) כתב ה<b>ריטב''א</b>, שלמדנו מכך שצריך למסור לאשה הכי כשירה שיכול למצוא, ולכן מסר רבי אליעזר לאשתו. עוד כתב ה<b>ריטב''א</b>, שאף על פי שאשה אחת כשירה לזה, מכל מקום, עדיף לבדוק על ידי שתי נשים או יותר, ואף שבדיני עדות אין חילוק בין אשה אחת לשתים, מכל מקום, כך יתברר הדבר בצורה טובה יותר. ודין נוסף שנלמד מכאן, שגם אשה קרובה כשירה לבדוק. וכן נפסק בשלחן ערוך אבן העזר סימן קנ"ה סעיף ט"ו, וכפי שמבאר שם <b>הגר''א</b>, שכל עדות שאשה כשירה, כשירה גם קרובה. 
(5) <b>המרומי שדה</b> מדייק את לשון המשנה "כלי חרס" שהוא מכניס וכו', וקשה מדוע נקט התנא כלי חרס, הלא זה דין כללי בכל הכלים. ומוכיח מזה כדעת <b>הרמב''ם</b> בהלכות כלים פרק י"ט הלכה י' שבכל הכלים שנשברו ונפסדה צורתן, אין שבריהן מקבלים טומאה, אף על גב שאותן שברים ראויים לתשמיש, חוץ משברי כלי חרס, שאם היה בהם חרס הראוי לקבל, הרי זה מקבל טומאה, <b>והראב''ד</b> שם חולק עליו, ולדעת הרמב"ם מדויקת לשון המשנה, שדוקא בכלי חרס נאמר הדין שיש חילוק בין מכניס משקה למוציא משקה, והיינו שבמוציא משקה יש בכלי חרס דין גיסטרא, ואילו בשאר כלים יש בהם רק דין כונס משקה, ובזה מתבארים דברי <b>הטור</b> באורח חיים סימן קנ"ט האומר שדין זה שאין נוטלים ידים בשברי כלים, מדובר דוקא באופן שאינם מקבלים רביעית. <b>והמגן אברהם</b> שם בסעיף קטן ג' חולק. ולפי זה זוהי מחלוקת הרמב"ם והראב"ד, שלדעת הרמב"ם אין על שברי כלי שם כלי כלל, ורק בכלי חרס התרבה שמקבל טומאה. ומכל מקום גם בכלי חרס אינו נחשב כלי ופסול לנטילת ידים, ואילו הטור פסק כראב"ד שדין זה הוא דין כללי גם בשאר כלים, ואם כן יש לשבר כלי חשיבות כלי ונוטלים ממנו ידים. 
(6) <b>רש''י</b> מפרש שזו גם כן בדיקה טובה. ומקשה ה<b>ערוך לנר</b> אם כן הלא זו הבדיקה הקלה ביותר ומדוע נכתבה אחרונה<QM> ועוד הוא מקשה, מדוע לא כתוב גם בזה "ואם לאו, בידוע שמוציא משקה". ומכח שתי קושיות אלו מציע הערוך לנר ביאור אחר בזה, שאכן אין זו בדיקה טובה, ואין זה אלא סימן, שאם זה מטפטף טיפה אחר טיפה, <b>בודאי</b> שניקב בכונס משקה, אבל גם אם אינו מטפטף טיפה אחר טיפה, עדיין <b>יתכן</b> שניקב בכונס משקה. 
(7) שיטת <b>הרי''ף</b> היא, שגר גמור דן את חבירו דיני ממונות, ואם אמו מישראל יכול לדון כל אדם דיני ממונות, אבל לדיני נפשות הוא פסול אף שאמו מישראל. ומקשה <b>הרשב''א</b>, אם כן, באיזה מקרה דברה הגמרא אצלנו<QM> אם אין אמו מישראל, הלא אינו ראוי לדון ישראל, והמשנה כתבה שכשר לדון ומשמע אף ישראל, אלא מדובר שאמו מישראל, ואם כן קשה ממה נפשך, אם התעברה מגוי, הוי הולד כשר ואינו נקרא גר, שמתייחס רק אחר אמו, ואין לו שום יחוס לאביו הגוי, ואם התעברה מגר, אם כן איך אומרת הגמרא בצריכותא שבא מטיפה פסולה, הלא גם אביו וגם אמו הינם יהודים, ובהכרח צריך לומר שהמשנה מדברת על גר שאין אמו מישראל, אלא גם היא גיורת. ומה שכתוב במשנה שכשר לדיני ממונות, בהכרח הכוונה לדון את גר חבירו, ודברי <b>הרי''ף</b> שמפרש את המשנה באמו מישראל קשים ועיין <b>בברכי יוסף</b> חושן משפט סימן ז' שמתרץ ומבאר שיטתו. 
(8) ה<b>קצות החושן</b> בסימן ז' מקשה, לפי המבואר ברמב"ם הלכות סנהדרין פרק ד' הלכה ה' שמי שלא ראוי לדון דיני נפשות, אין סומכים אותו אפילו לא לדיני ממונות, אם כן איך ימצא גר שדן דיני ממונות, הלא הוא פסול לדיני נפשות ואין סומכים אותו כלל, והנה לשיטת <b>רש''י</b> ביבמות דף ק"ב שגר שאמו מישראל דן גר חבירו דיני נפשות, אם כן יתכן לומר שנחשב ראוי לדיני נפשות כיון שיכול לדון גר, אבל לשיטת <b>הרי''ף</b> ושאר פוסקים שפוסלים אותו לדיני נפשות אף לדון גרים יקשה. ומתרץ הנתיבות המשפט, שאכן בזמן שדנו סמוכים, לא יכול היה גר לדון כיון שאין סומכים אותו, ודברי המשנה נסובים על הזמן הזה שהכשירו חכמים לדיני ממונות אף דיינים שאינם סמוכים, ולכן מצד חסרון סמיכה אין עכוב. אולם נשארה הפרעה אחרת, שאסור למנות גר לשום מינוי של שררה ואף לא לאחראי על חלוקת מכסות המים, ואם כן ייאסר לגר להיות דיין שהרי זה מינוי על הציבור, ועל זה הולכים דברי המשנה שיכול לדון גר חבירו, ואם אמו מישראל יכול לדון אף ישראל. 
(9) מקשה <b>הכנסת הגדולה</b> [חושן משפט סימן ז'] איך ישבו שמעיה ואבטליון בסנהדרין ודנו דיני נפשות, הלא היו גרים כמבואר ברמב"ם בהקדמתו ליד החזקה. ותירץ <b>התוספות יום טוב</b> על אבות פרק א' משנה י', שלא היו גרים בעצמם אלא מקהל גרים, ואמם היתה מישראל. אולם עדיין אין זה מתרץ לפי הדעות שאף באופן זה פסול לדיני נפשות. ו<b>התומים</b> בחושן משפט סימן ז' מתרץ שאכן לא דנו דיני נפשות, אלא היו נשיאים ואבות בית דין לבירור ההלכה, וכעין זה מתרץ <b>החתם סופר</b> שלא היו ראשי הסנהדרין, ובכנסת הגדולה תירץ, שכל שקבלו הקהל עליהם ומרוצים במינויו, יכול לדון אפילו בדבר שררה וכפיה, והקשה התומים על דבריו, שרק בדיני ממונות מצאנו שיכול אדם לקבל עליו דיין קרוב או פסול, אבל בדיני נפשות אין זה שייך. ומתרצים ה<b>פתחי נדה והברכי יוסף</b> ששמעיה ואבטליון היו גדולים בתורה, ולא היה כמותם בישראל. וכל האיסור למנות גר זה רק אם נמצא כמוהו בישראל, ולכן יכלו למנותם עליהם והועילה קבלת הציבור אותם לדיינים עליהם, כיון שלא היה בישראל כמותם, והתומים מתרץ, שהתמנו על פי המלך, ולכן יכולים לדון בכפיה מכח סמכות המלך. 
(10) ה<b>ערוך לנר</b> מסתפק לגבי טריפה האם כשר לדון, ואף שאין סומכים בעל מום לסנהדרין ונדרש מהפסוק "ומום אין בך", אולם טריפה שונה, וכפי שרואים שכהן בעל מום פסול לעבודה וטריפה כשר. ואפשר לדייק מן הכלל כל הכשר לדון כשר להעיד, וטריפה הרי בדיני נפשות פסול להעיד מפני שאי אפשר לקיים בו כאשר זמם, שאי אפשר להורגו מפני שנחשב כבר כמת, ואם כן בהכרח שפסול גם לדון, שאם לא כן אין הכלל נכון, שמצאנו טריפה שכשר לדון ופסול להעיד. ואפשר לדחות, שהמשנה דברה רק בסוגי פסול של יוחסים, או שכיון שכשר להעיד בדיני <b>ממונות</b>, ממילא כשר לדון בדיני <b>נפשות</b>. ולדעת <b>הנודע ביהודה</b> [קמא, אבן העזר ע"ב] שכל שפסול להעיד בדיני נפשות פסול גם בדיני ממונות מחמת הפסוק "משפט אחד יהיה לכם" אם כן מאחר שטריפה פסול לעדות בכל הדינים, יהיה פסול גם לדון, אם לא שנחלק ונאמר שהמשנה דברה רק בפסולי יוחסין. 
(11) <b>הקרבן אהרן והתורת חיים</b> מפרשים שהדרשה מזה שכתוב לכל מראה <b>עיני</b> הכהן, ומשמע שצריך שתי עינים. אולם ב<b>רש''י</b> כאן מבואר שהדרשה מזה שכתוב <b>לכל</b> מראה, שצריך שיהיה את כל הראיה, והסיבה שלא הסביר <b>רש''י</b> כדברי הקרבן אהרן, ולכאורה זו היא דרשה פשוטה ומסתברת יותר, מבאר ה<b>ערוך לנר</b>, מפני שבמשנה במסכת נגעים פ"ב נאמר: כהן סומא באחת מעיניו או שכהה מאור עיניו, לא יראה את הנגעים, שנאמר "לכל מראה עיני הכהן". וזה ברור, שכהן אשר כהה מאור עיניו, שאינו רואה טוב וראייתו כהה, נלמד מהמילה <b>לכל</b> מראה, שצריך את כל הראיה. וסבר <b>רש''י</b>, היות שהתנא כלל את שני הפסולים הללו, כהה מאור עיניו וסומא בעין אחת, והביא על שתיהם את הדרשה 'לכל מראה', ולגבי כהה מאור עיניו ודאי שהדרשה היא מהמילה לכל, הוא הדין שסומא באחת מעיניו נדרש מהמילה לכל. 
(12) הגמרא מוכיחה זאת מהמילים "או אל אחד מבניו". ומקשה ה<b>ערוך לנר</b> מדוע לא נוכיח זאת מתחילת הפסוק, "ובא אל אהרן הכהן", ומשמע שאהרן לחוד יכול לראותו. ומתרץ על פי שיטת <b>רש''י</b> במסכת סנהדרין שיחיד מומחה דן דיני ממונות מדאורייתא, ואם כן מאהרן הכהן אין אפשרות להוכיח, מפני שהיה מומחה, וזה גם בדיני ממונות כשר, ורק מהמשך הפסוק שכתוב או אל אחד מבניו, ובמשך הדורות יהיו הרבה כהנים שאינם מומחים. אולם כל זה לשיטת <b>רש''י</b> שגם בדיני ממונות יחיד מומחה כשר מן התורה, אבל שיטת ה<b>תוספות</b> שזה רק מדרבנן, ואם כן חוזרת השאלה נוכיח מאהרן הכהן שלא צריך בנגעים שלשה. 
(13) להלכה, סומא בעין אחת כשר לדון כרבנן, וסומא בשתי עיניו. דעת <b>הרמב''ם</b> וה<b>שולחן</b> <b>ערוך</b> [חושן משפט סימן ז'] שפסול לדון ולפי זה צריך לתרץ הגמרות שרב ששת ורב יוסף שהיו סומים ודנו, שמדובר שקבלו עליהם בעלי הדין, טעם הדבר שסומא פסול מבאר הלבוש שגם רבנן מודים לרבי מאיר בהיקש של ריבים לנגעים, אבל רק לגבי סומא גמור, והסמ"ע ביאר הטעם שסומא גמור דינו כלילה מכיון שאינו רואה ואין מתחילים דין בלילה, ולפי זה כתב התומים שאם התחיל לדון ואחר כך התעוור, יהיה כשר. <b>שיטת התוספות</b> שאף סומא בשתי עיניו כשר וכפשטות סוגייתינו שחכמים חולקים על רבי מאיר. 
(14) הסיבה שאוכל מחובר לקרקע אינו מקבל טומאה, ויותר מזה שאף טומאה שכבר היתה בו לפני שנזרע, פוקעת כשנזרע בקרקע, מבואר ב<b>רש''י</b> בפסחים דף ל"ד שכשהוא מחובר לקרקע פוקע ממנו שם <b>אוכל</b>, וממילא הטומאה עוזבת אותו, מפני שטומאה יכולה לחול רק על אוכל. אולם מקשה <b>הקובץ שעורים</b> בפסחים, שמבואר בגמרא שתרומה שנטמאה וזרעה בקרקע, הרי היא אסורה באיסור תרומה מדאורייתא, אולם הטומאה עוזבת אותה, ואם נאמר שההסבר שכשמחובר לקרקע, כבר איננו אוכל, אם כן גם קדושת תרומה צריכה להפקע מזה, ומשמע שהטעם שהטומאה עוזבת אותו, זה אף על פי שעדיין יש לו שם אוכל, מכל מקום בטומאה נאמר דין שאין טומאה במחובר לקרקע, ולכן למרות שנשאר אוכל נקדוש בקדושת תרומה, הטומאה תעזבנו, וכמו-כן דן <b>הגרי''ז</b> בחידושיו לתחילת פרק שני במסכת זבחים, האם הסיבה שאין טומאה בבעלי חיים היא משום שאיננו <b>אוכל</b> עדיין, או שמא הטעם שהח<QM>יו<QM>ת שבהם מונעת מהטומאה לחול ומביא שם ראיות לצד השני עיין שם. 
(15) על פי שיטת <b>התוספות</b> שתרנגולתא דאגמא זה מין שהזכר טמא והנקיבה טהורה. ולשיטתו, אומר <b>המשך חכמה</b> מתפרש הפסוק בפרשת נח [פרק ז' פסוק ג'] בציווי שנאמר לנח להכניס את העופות לתיבה, "גם מעוף השמים שבעה שבעה, זכר ונקבה לחיות זרע". ו<b>רש''י</b> מפרש, שהכוונה לעופות טהורים. ומקשה המשך חכמה מדוע לא כתוב בפירוש עופות טהורים. ומיישב לפי דברי ה<b>תוספות</b>, שהרי בתרנגולתא דאגמא הזכר טמא, ובכל זאת ציותה התורה להביא שבעה גם מן הזכרים, כדי לחיות זרע והנקבה שתולד ממנו תהיה טהורה, מה שאין כן בבהמות טהורות, שם מטרת הבאתם היתה רק לשם קרבן, ולכן לא מוזכר שם "לחיות זרע". והקשה על דבריו בספר <b>שארית יצחק</b> הרי מהעופות הטהורים שהביאו שבעה, היה זה לצורך הקרבת קרבנות, ואם כן מתוך השבעה נקבות הטהורות, ששה נשחטו ורק אחת נשארה בחיים. ומדוע היה צריך שבעה זכרים. 
(16) מבואר ב<b>תוספות</b> שאם נפרש שבתרנגולתא דאגמא הזכר טמא והנקבה טהורה, מכל מקום עוף זכר שיצא מן הביצים יהיה טמא, ואף שכלל בידינו היוצא מן הטהור - טהור, מתרצים ה<b>תוספות</b> שהאמא הרי לא מולידה אפרוח אלא ביצה, ולכן נחשב שהאפרוח יצא מן העפר ואינו מתייחס לאמו הטהורה. ומבאר ה<b>חזון איש</b> ביורה דעה [סימן י"ד [א'] סעיף י"ב] שאף שודאי שגם בעופות נאמר הכלל של 'היוצא מן הטהור - טהור', ולכן אם יצא עוף עם סימני טומאה מביצה שהוטלה על ידי אמא טהורה, העוף הזה יהיה טהור, ורק בתרנגולתא דאגמא, שכך נבראו מששת ימי בראשית שהזכר טמא והנקיבה טהורה, ולכן בזה אנו אומרים שאם יצא מן הביצה ולד זכר הרי הוא טמא, ואם תצא נקיבה היא טהורה, מפני שבמין זה, עיקר המין מתייחס לביצה, האם ביצה זו טהורה או טמאה, אבל בעוף טהור גמור שנולד ממנו עוף עם סימני טומאה, בזה ודאי שטהור, מפני שבין שנלך אחרי האם ובין שנלך אחרי הביצה, הם טהורים, וממילא היוצא מהם טהור. 
(17) ומסקנת הדברים: א. נבלת בהמה טהורה, בין בכרכים ובין בכפרים, ונבלת עוף טהור בכרכים, אינם צריכים הכשר מים ולא הכשר שרץ, מפני שסופן לטמא טומאה חמורה. ב. נבלת בהמה טמאה, וכן החלב שלה בכל מקום, וכן גוזל שנפל לגת בכל מקום, ונבילת עוף טהור בכפרים, צריכים מחשבה לאכילה, אולם אינם צריכים לא הכשר מים ולא הכשר שרץ, מפני שסופן לטמא טומאה חמורה. ג. רק חלב בהמה שחוטה בכרכים, אף שאינו צריך מחשבת אכילה, ואף לא הכשר מים שהוכשרה בשחיטה, אבל הכשר שרץ צריך, מפני שאין סופו לטמא טומאה חמורה. ולפי זה אומר <b>הרמב''ן</b>, שצריך להוסיף במשנה שנבלת בהמה טהורה בכל מקום, ונבלת עוף טהור בכרכים, אינם צריכים מחשבה ולא הכשר מים ואף לא הכשר שרץ, ואילו חלב בכרכים, אף שאין צריך הכשר מים, אבל הכשר שרץ צריך. ודברי המשנה שאינם צריכים הכשר, מתפרשים ביחס לנבלה, הכשר מים ושרץ, וביחס לחלב, רק הכשר מים. 
(18) <b>רבי עקיבא איגר</b> [מובא בבכורות דף י'] נשאל על דברי <b>רש''י</b> בבכורות ובחולין [דף קכ"א] שסופו לטמא טומאה חמורה, מועיל רק לגבי שלא צריך הכשר מים, אבל צריך מגע שרץ כדי לטמאותו טומאה קלה, והקשה השואל מגמרתנו, שמבואר בה בפירוש שלא צריך לא הכשר מים ולא הכשר שרץ. וכתב רבי עקיבא איגר שלחומרת השאלה חובה עלינו לטרוח למצוא יישוב, ולכן הוא מבאר ששיטת <b>רש''י</b> שסופו לטמא טומאה חמורה, פוטר רק מהצורך להכשר מים, וזה פשטות לשונו של תנא דבי רבי ישמעאל שדורש את הפסוק "וכי יתן מים על זרע", שמדבר לגבי הכשר מים, ודורש רבי ישמעאל שפסוק זה לא נאמר על מי שסופו לטמא טומאה חמורה, ואם כן, יש לנו מיעוט רק על הכשר מים, ודברי הגמרא אצלנו, "מאי שנא הכשר שרץ דלא בעיא, כדתנא דבי רבי ישמעאל, הכשר מים נמי לא תבעי", זה בדרך כל-שכן, שאם אנחנו מפרשים את דרשת רבי ישמעאל לגבי הכשר שרץ, שכלל לא הוזכר בפסוק, קל וחומר לגבי הכשר מים שכתוב מפורש בפסוק. אבל להיפך, לומר שרק הכשר מים ממעטים, והכשר שרץ לא ממעטים, יתכן שעל זה הגמרא לא דברה. ועוד מתרץ רבי עקיבא איגר ש<b>רש''י</b> סבר שזו היא מחלוקת בין הסוגיא בנדה לבין הסוגיא בזבחים דף ק"ה, שמשמע שם בפשטות שסופו לטמא טומאה חמורה מועיל רק לגבי הכשר מים. <b>ועיין בחברותא למסכת עוקצין</b>, <b>בסימנים שבסוף הספר</b>, <b>שהתבאר שם</b> <b>בהרחבה הענין של סופו לטמא טומאה</b> <b>חמורה</b>. 
(19) דעת <b>הרמב''ם</b> שביעור שביעית, הכוונה שכשיגיע הזמן שכלה לחיה מן השדה, חייב לבערם מן העולם, וכך כתב בהלכות שמיטה ויובל פרק ז' הלכה ג':. שורף באש או משליך לים המלח ומאבדן לכל דבר שמאבד. אולם כל הראשונים חלקו עליו, וסוברים שמצות ביעור היא להפקיר ולהוציא מהבית את הפירות, וכן נפסק להלכה, ואחר שהוציאו לרחוב והפקירו יכול לחזור ולזכות בו, אם כבר עבר הזמן שכלה לחיה מן השדה, אבל אם עדיין לא עבר הזמן, אינו יכול לחזור ולזכות בהם, מפני שיתחייב לחזור ולבערם שנית. ופעמים רבות זמן הביעור מסופק ונמשך כמה שבועות, ולכן חייבים להפקירו לפני תחילת הזמן המסופק, ואסור לחזור ולזכותו עד שיעבור כל הזמן המסופק, אלא יכניס הביתה ויתנה מפורש שאינו חוזר וזוכה בו, אלא הרי הוא הפקר בביתו וכל הרוצה יכול לקחתו, ואסור להחמיר ולשרוף כדעת <b>הרמב''ם</b> מכיון שזה מקלקל פירות הקדושים בקדושת שביעית. 
(20) פסק <b>הרמ''א</b> [אורח חיים סימן תקפ"ו סעיף א'] ששופר של בהמה טמאה פסול לתקיעת שופר של ראש השנה. ומקשה <b>הב''ח</b> מסוגייתנו שכל שיש לו קרנים יש לו טלפים, ואם כן כל בהמה שנמצא לה קרנים, ודאי שמפרסת פרסה, ואף שפרסה זה רק סימן טהרה אחד, ועדיין אין הוכחה שמעלת גרה, אולם הרי רק חזיר הוא מפריס פרסה ולא מעלה גרה, ומכיון שלחזיר אין קרנים, אם כן כל בהמה שנמצא לה קרנים, בהכרח שמפרסת פרסה ומעלת גרה, ואם כן אין בנמצא קרנים מבהמה טמאה. ומתרץ המגן אברהם ששאילה זו היא רק לשיטת <b>תוספות</b> בחולין דף נ"ט. אולם לשיטת <b>הר''ן</b> שם זה תלוי במחלוקת תנאים, ולתנא אחד יתכן שיהיה לבהמה טמאה קרניים. <b>והבאר</b> <b>הגולה</b> תירץ, שמדובר בבהמה טמאה שילדה בהמה עם סימני טהרה, ופרסותיו של הולד שסועות ויש לו קרנים, ובכל זאת הוא בהמה טמאה כיון שהנולד מן הטמא - טמא. 
(21) מקשים האחרונים על תירוץ הגמרא 'יגדיל תורה ויאדיר' שעדיין זה קשה הרי על ידי קשקשת לבד נוכל לדעת את כשרות הדג ולאיזה צורך כתבה התורה סנפיר<QM> ומתרצים [עיין <b>בשל''ה</b> תורה שבעל פה דף ט"ו ע"ב] שהאמת שדג טהור נהיה טהור מחמת שיש לו גם סנפיר וגם קשקשת, וכל קושית הגמרא היתה, מדוע התורה כותבת לנו את שני הסימנים, הרי על ידי קשקשת לבד, כבר נדע איך להזהר ולא להכשל במאכלות אסורות. ומתרצת הגמרא, יגדיל תורה ויאדיר. דהיינו, אף שלצורך המנעות ממאכלות אסורות, אכן מספיק לכתוב רק קשקשת, אבל התורה רצתה ללמדנו את האמת, שדג נהיה טהור מפני שיש לו גם סנפיר. אולם תירוץ זה תלוי בשאלה האם סימני הכשרות הינם 'סימן' או 'סיבה' שאם נאמר שזה רק סימן שנתנה לנו התורה לזהות מי הם הדגים שהקב"ה מתיר לנו אכילתם, אם כן קשה, היינו יכולים לזהותם על ידי סימן אחד. אולם אם זה ה'סיבה' לכשרותם וכפי שמבואר <b>ברמב''ן</b> על התורה או מחמת סיבות וטעמים אחרים, אם כן מובן, שרצתה התורה ללמדנו מהי הסיבה שדגים אלו כשרים, ולא הסתפקה התורה בנתינת סימן שנוכל לזהות מי הם הכשרים. 
(22) <b>הבית יוסף</b> באורח חיים סימן כ"ט מקשה, לדעת <b>הרמב''ם</b> שהמניח תפילין בלילה עובר בלא תעשה, אם כן מדוע לא פסק כבני מערבא שצריך לברך בשעת הסילוק. ומתרץ הגהות <b>מהר''צ חיות</b>, <b>שבירושלמי</b> מבואר שהיו מברכים כשחולצים התפילין, ומשום דהשמר המוזכר לגבי מצות עשה, הרי הוא עשה. ולכן פסק <b>הרמב''ם</b> שלא מברכים שרק בני מערבא סברו שזו מצות עשה, אבל הרמב"ם פוסק שעובר בלא תעשה, ועל המנעות מלעבור לאו, אין מברכים וכפי שמבאר הכסף משנה בהלכות ברכות פרק א' שהרמב"ם מסביר מדוע מברכים על מצוות דרבנן, משום שכתוב 'אשר יגידו לך תעשה', ולא הביא את הפסוק 'לא תסור' מפני שעל לאו לא מברכים. 
(23) הטעם שלא מברכים על ריח ברכה אחרונה כתב <b>רש''י</b> מפני שהיא הנאה מועטת, <b>והמגן</b> <b>אברהם</b> בסימן רט"ז מביא בשם <b>הכלבו</b> טעם נוסף, מפני שברגע שמפסיק להריח, עוברת כל ההנאה, ונחשב כמו שהתעכל המזון במעיו, ובאופן כזה גם באוכל, לא מברכים אחר שנתעכל וכבר אין הנאה ממנו. והעיר בספר <b>נזר</b> <b>הקודש</b> שלפי זה קצת קשים דברי הגמרא שהתנא בא לרבות ריח, שאין זה דומה לברכת המצוות ששם היה ראוי לברך לאחריה ובכל זאת אין מברכים, מה שאין כן בברכת הריח שכלל לא ראוי שיברך אחרי זה מפני שכלתה ההנאה, ואין זה דומה בטעם הדבר לברכת המצוות. 
(24) <b>הרמב''ם</b> בהלכות אישות פרק ב' הלכה י"ז, פוסק ששתי השערות צריכות להיות דוקא במקום הערוה, ופירש הרב המגיד שמקורו בדברי חכמים שפסקו 'עד שיהיו שתי השערות במקום אחד' ומפרש <b>הרמב''ם</b> שהכוונה למקום הערוה. אולם ראשונים אחרים פירשו את דברי רבנן, שצריכים להיות שתי השערות במקום אחד כלומר יחד, אבל מקום זה יכול להיות בקשרי אצבעות היד, וכתב <b>הגר''א</b> [בביאור הגר"א אבן העזר סימן קנ"ה אות ס"ב] שגם הרמב"ם מפרש את הגמרא כאן 'במקום אחד' כפשוטו, שצריכים שתי השערות להיות יחד, וזה שפסק הרמב"ם שדוקא במקום ערוה, מקורו מהגמרא ביבמות דף פ' וכפי המבואר <b>בפירוש המשניות</b> <b>לרמב''ם</b> ביבמות סוף פרק י' וכך כתוב שם, ומזה יתבאר לך ששתי השערות הנזכרות בכל מקום באיש ובאשה אינו רוצה לומר שיצמחו באיזה מקום שיהיה בגוף, אלא מתנאי השערות שיצמחו למטה בגוף במקומות הידועים שהשער צומח בהם, וכתב הרש"ש ראיה נוספת לדעת הרמב"ם, שהרי בלשון המשנה נקראים סימני גדלות 'סימן התחתון' ואם נאמר שמועילות שערות אפילו בקשרי האצבעות, אם כן אין ראוי לקרוא ליד סימן <b>תחתון</b> ביחס לשאר סימני הגוף, ועל כל פנים אף לחולקים על הרמב"ם, מכל מקום גם הם מודים שלא מועילות שערות בכל מקום בגוף, אלא דוקא בקשרי האצבעות. ומכח זה מתקשה ה<b>חזון איש</b> בדברי הרמ"א באבן העזר סימן קע"ב סעיף ה' לגבי סריס, שפסק <b>הרמ''א</b> היו לו שתי שערות בשאר הגוף אינו סריס, ולשונו מאד קשה, שהרי לפי הרמב"ם זה רק אם שתי שערות אלו נמצאות במקום הערוה, ואף לחולקים על הרמב"ם, על כל פנים צריך שיהיו בקשרי היד, אבל לא בכל מקום בגוף. 
(25) <b>המשנה למלך</b> בהלכות אישות פרק ב' מקשה, אם אנו חוששים לכל הסימנים להחמיר, אם כן ממתי שיש לה הסימן הראשון היא כבר ספק גדולה, וכך היא תשאר עד שיגיע הסימן האחרון, ואם כן מה המשמעות של הסימן האמצעי ומתי יצטרכו לחשוש לו, ותירץ ה<b>סדרי</b> <b>טהרה</b> שיש נפקא מינה, אם התקדשה אחרי שיש לה את הסימן הקטן וחזרה וקיבלה קידושין מאדם אחר אחרי שהביאה את הסימן השני - האמצעי, ואם לא היינו חוששים לאמצעי, אם כן לא היינו חוששים לקדושי השני, שהרי ממה נפשך, אם הסימן הראשון נחשב סימן אם כן היא כבר מקודשת וקדושי השני אינם חלים, ואם הסימן הראשון אינו סימן, אם כן היא קטנה עדיין עד הסימן האחרון וגם קידושי השני אינם כלום שקדושי קטנה שקידשה עצמה לא חלים, אבל עכשו שאנו חוששים גם לסימן האמצעי, אם כן תצטרך גט גם מהראשון שמא כבר היתה גדולה, וכן תצטרך גט מהשני, שמא הסימן הראשון אינו סימן ורק הסימן האמצעי הוא סימן. ומקשה על כך ה<b>ערוך לנר</b>, שהרי זה ספק ספיקא ביחס לשני, ספק אחד שמא כבר בסימן הראשון היא גדולה, ואם כן היא כבר מקודשת לראשון, וספק שני שאף אם נאמר שאז היתה עדיין קטנה, מכל מקום אולי גם אחר הסימן האמצעי היא עדיין קטנה, ובספק ספיקא לא חוששים אפילו באיסור דאורייתא, ולתירוץ קושית המשנה למלך, אומר ה<b>ערוך לנר</b> שמדובר שהתקדשה אחר שהביאה הסימן הראשון, ואחר כך חזרה וקבלה קדושין מאדם קטן שיש לו סימן אמצעי, ואם הסימן האמצעי אינו סימן, אם כן אינה צריכה גט מהשני, שהרי ממה נפשך או שקידושי הראשון חלו, ואם לא, אז גם קידושי השני לא חלו, אבל עכשו שאנו חוששים גם לסימן האמצעי, צריכה גט גם מהשני, ואין להקשות על זה את אותה השאלה, אם כן זה ספק ספיקא, מפני שזה ספק בשתי גופים, ספק אחד בה, וספק שני במקדש ובאופן זה דעת השער המלך שלא נאמר הכלל של ספק ספיקא מותר. 
(26) <b>הרמב''ם</b> בהלכות טומאת צרעת פרק ח' הלכה ה' פוסק לגבי שער צהוב בנגע, שזה סימן טומאה, שצריך שיהיה אורך השער הצהוב כדי שיוכל להנטל בזוג, ואילו לגבי השער השחור שזה השער שמטהר את הנגע, כתב הרמב"ם ששיעורו כדי שיוכל לכוף ראשן לעיקרן, כלומר, בשני הדברים פסק הרמב"ם לחומרא כמסקנת הגמרא 'וכולם להחמיר'. אולם הדבר קשה שהרי אם השער הצהוב והשחור, שניהם באורך שינטל בזוג, אם כן ממה נפשך, הנגע טהור, שאם זה מספיק אורך שהשער הצהוב כבר נחשב שער, אם כן זה גם אורך כלפי השער השחור ומטהר את הנגע, ומדוע הצריך הרמב"ם שהשער השחור באופן זה יהיה כדי לכוף ראשו לעיקרו. ומחדש <b>רבינו חיים הלוי</b> בדעת הרמב"ם, שדברי הגמרא 'וכולם להחמיר' לא בתורת ספק נאמרו, אלא כך התקבלה ההלכה. שבשער נאמרו כמה שיעורים, ולגבי כל נידון שיתעורר, השיעור הוא להחמיר בתורת ודאי, ולכן לגבי השער הצהוב הטמא, השיעור בתורת ודאי הוא כדי נטילת הזוג, ואילו לגבי השער השחור המטהר, השיעור הוא בתורת ודאי כדי לכוף ראשן, ולכן אף אם באותו נגע יהיה לנו שער שחור וצהוב כדי נטילת הזוג, לא נאמר ממה נפשך טהור, אלא הנגע טמא, מכיון שהצהוב שיעורו קטן והשחור שיעורו ארוך. אולם לגבי שיעורי גדלות של בן ובת פוסק הרמב"ם בהלכות אישות פרק ב' הלכה ט"ז שמשצמחו השערות והגיעו לכדי נטילת הזוג ועד שיגיעו שיכוף ראשן לעיקרו דנין בהם להחמיר בכל מקום לפיכך בבן ובבת נחשוב אותם גדולים להחמיר הואיל וצמחו כדי להנטל בפי הזוג ונחשוב אותם קטנים להחמיר הואיל ולא הגיע לכוף ראשן לעיקרן. ומשמע שרק בתור ספק מחמירים, מבאר <b>הגר''ח</b> שלגבי שיעור גדלות של קטן, לא שייך לומר, נחמיר ונחשיבנו גדול, מפני שמצד אחד זה חומרא ומצד שני זה קולא, ואין פה מצב מוחלט שהוא חומרא, ולומר שהוא גם גדול וגם קטן, זה בלתי אפשרי, לכן בהכרח פה מתפרשת ההלכה שזה ספק מתי יגדיל. <b>ובאבי עזרי</b> הקשה על הרמב"ם מדוע השמיט את הסימן האמצעי המוזכר בגמרא לגבי בן ובת. ומתרץ, שדברי מר עוקבא 'הלכה כדברי כולם להחמיר' נאמרו בין לגבי בן ובת ובין לגבי דיני נגעים ופרה אדומה, ובפרה אדומה ובנגעים אין אפשרות לומר שניתנה הלכה על שלש שיעורים שהרי כפי שהסביר <b>הגר''ח</b> השיעור לחומרא הוא בתורת ודאי, ואם כן או שהחומרא הוא בקטן או בגדול, אבל אף פעם לא תהיה חומרא בתורת ודאי בסימן האמצעי. ומכח זה פירש הרמב"ם שדברי מר עוקבא אכן התייחסו אך ורק לשיעור הקטן והגדול בלבד, ואם כן גם לגבי בן ובת נאמרו רק שתי שיעורים אלה. 
(27) <b>רש''י</b> מפרש שהחשש הוא שמא הכתם הזה הוא משלשה ימים שראתה כל פעם שיעור גריס ועוד. ומקשה <b>הסדרי טהרה</b> [סימן ק"צ סעיף קטן ע"ד], הרי הכלל הוא שכתם מטמא למפרע רק עשרים וארבע שעות, ומדוע חוששים פה ליומיים וכתב השלמי יוסף לתרץ, שרק לגבי דברים שנוגעים לטמא למפרע, בזה חוששים רק לכ"ד שעות, אבל במה שנוגע להבא, חוששים שהכתם הוא מלפני יומים ושלש, ולכן לגבי לטמא טהרות שנגעה בהם לפני שמצאה את הכתם, חוששים רק יום אחד, אבל לגבי שתהיה זבה מכאן ולהבא, חוששים שראתה לפני יומיים. 
(28) <b>רש''י</b> מפרש שני ימים וחלוק אחד, שהחידוש הוא שלמרות שהיו שתי ראיות מושלמות, וגם נמצא בבגד כתם, והיה מקום לומר שודאי ראתה ראיה שלישית, ויכולה להביא קרבן זבה בתורת ודאי ויאכלוהו הכהנים. וזה חדשה הברייתא שאחרי הכל זה ספק והקרבן אינו נאכל מחשש שמא הוא חולין, וכיון שנמלק כדין קרבן, אם כן הוא נבילה שחולין שנמלקו הרי הם נבילה. ומקשה <b>הרמב''ן</b> על דברי <b>רש''י</b> מדוע אנו מחשיבים שהכתם בבגד יצטרף לראיה שלישית ומביאה קרבן מספק והרי כל טומאת כתמים אינה אלא דרבנן, ומדאורייתא כתם אינו נחשב לראיה כלל, ואסור לה להביא קרבן בעזרה אפילו לא בתורת ספק שזה ודאי חולין בעזרה. ולכן הוא מפרש שנעשית זבה לענין שצריכה לספור שבעה נקיים, אבל אין מביאה קרבן אף לא בתורת ספק. וכעין קושיה זו מקשה <b>הרמב''ן</b> גם לקמן דף נ"ג ע"ב לגבי אשה שמצאה כתם, ויום אחר כך ראתה דם, ודעת רבי שחוששת למפרע מהזמן שמצאה את הכתם, ופירש <b>רש''י</b> שהכוונה שמתחילה למנות ז' ימי נידות, מהיום שמצאה את הכתם, ולא ממחרת, מהיום שהתחיל הוסת, וגם שם הקשה <b>הרמב''ן</b> איך יתכן שנתחיל לספור ז' ימי נידה, מיום מציאת הכתם, והרי כל טומאת כתמים היא מדרבנן, ומדאורייתא אין זו ראיה כלל, וכתב בספר שלמי יוסף לתרץ שיטת <b>רש''י</b>, שסובר <b>רש''י</b> שהסיבה שכתם אינו מטמא מדאורייתא, הוא משום שזה לא בא בודאי מהאשה, וכיון שיש מקום לומר שהגיע הדם מדבר אחר, כזה דם אינו מטמא [מדאורייתא] אפילו אם באמת כן הגיע מן האשה, ולכן סבר <b>רש''י</b> שאם ראתה שתי ראיות תקינות ואת השלישית מצאה בבגדה, כיון שיש סברא לומר שזה המשך של שתי הראיות הקודמות, אם כן זה נחשב כאילו התברר לנו שודאי בא מגופה, עד כדי כך שיכולה להביא קרבן, אמנם אינו נאכל מחמת ספק, שמא בכל זאת אין זה מגופה, אבל לצד שזה בא מגופה, היא טמאה מדאורייתא ואין זה ככל כתם שטהורה מן התורה, מפני ששם אין לנו סיבה לתלות שבא ממנה יותר מאשר לומר שבא מדברים אחרים, וזה גם ההסבר בדברי <b>רש''י</b> לקמן בדף נ"ג שכיון שמצאה כתם ותוך פחות מעשרים וארבע שעות התחילה ראיה, זה הוכחה שגם הכתם בא מגופה, ולכן באופן זה הכתם טמא מדאורייתא ומתחילים לספור את ז' ימי הנדה מיום מציאת הכתם, וכל זה לדעת <b>רש''י</b>, אבל שאר הראשונים חולקים וסוברים שהסיבה שכתם אינו מטמא מן התורה, מפני שהיתה זו ראיה בלי הרגשה, ולכן אף אם ודאי בא הדם מגוף האשה, בכל זאת היא טהורה כיון שלא הרגישה ובלי הרגשה אין האשה נטמאת מן התורה. 
(29) מבואר בסוגיא שאף ברואה כתם בגודל שתי גריסים ועוד, נהיית זבה, שחוששים שמא ראתה גריס ועוד ביום אחד, והגריס ועוד השני בבין השמשות של היום השני והשלישי, ויש כאן רצף של שלשה ימים, ואם בדקה עצמה במשך כל בין השמשות ולא ראתה, אם כן יש כאן רק שתי ראיות ואינה נעשית זבה, ומפרש <b>רש''י</b> שצריכה לבדוק את עצמה גם בבין השמשות שבין היום הראשון לשני, וגם בבין השמשות שבין היום השני לשלישי. אולם <b>הרמב''ם</b> [איסורי ביאה פרק ט' הלכה י"ג] כותב שאם בדקה עצמה בבין השמשות של היום הראשון והיתה טהורה, וביום השלישי מצאה כתם שאין בו שלש גריסים, אינה חוששת לזיבה. ומקשה <b>הסדרי טהרה בחידוד</b> <b>הלכות</b> [לדף נב ב] מה עוזר לנו שבדקה ביום הראשון, הרי עדיין קיים חשש שביום השני ראתה בין השמשות, ואם כן יש לנו רצף של שלשה ימים ונהיית זבה. ומתרץ, שבדיני כתמים הכלל הוא לדעת <b>הרמב''ם</b> שכתם הנמצא דנים אותו כאילו עכשו ראתה דם ואע"פ שלענין לטמאות קדשים חוששים כ"ד שעות למפרע, לענין ספירת ימי נידות וזיבות, מתחשבים בשעת מציאת הכתם כאילו זו שעת ראיה, ולכן כיון שביום השלישי בדקה ומצאה כתם בשיעור שני גריסים ועוד, לכן שיעור גריס ועוד, נחשב שראתה עכשו ביום שלישי, והשיעור של הגריס ועוד השני, אם נאמר שראתה אותו בבין השמשות שבין היום השני לשלישי, אם כן יש לנו רק שתי ימים יום ב' שראתה בסופו, ויום ג' שראתה בתחילתו ושוב ראתה בהמשכו, ועל ידי שתי ימים אינה נעשית זבה, ורק נשאר החשש שמא ביום הראשון ראתה בבין השמשות, ויש כאן שתי ימים שראתה, יום ראשון ויום שני, והכתם שנמצא ביום השלישי נחשב לראית יום שלישי. ולכן כתב הרמב"ם שאם בדקה בבין השמשות של יום ראשון הרי היא טהורה. 
(30) <b>החזון יחזקאל</b> [פ"ט הלכה ח'] מקשה על הדין הזה שמצאה כתם ובתוך עשרים וארבע שעות ראתה דם, תולה כתמה בראייתה, ואינה מטמאה למפרע עד שעת הכיבוס, וקשה מהגמרא להלן דף ס' ע"ב שלש נשים שהיו ישינות במטה אחת, ונמצא דם תחת אחת מהן, כולן טמאות. בדקה אחת ומצאה עצמה טמאה, היא טמאה וכולן טהורות. ואמר על זה רב יהודה "והוא שבדקה עצמה בשיעור וסת", כלומר מתי תולים את הכתם בזו שרואה, רק אם בדקה עצמה מיד אחר מציאת הכתם, אבל אם עבר זמן ממציאת הכתם עד שבדקה עצמה, אין תולים את הכתם בה, וכל השלש נשים טמאות, ומדוע אצלנו תולים הכתם בראיה עד עשרים וארבע שעות. ומתרץ, ששונה שם שאנו מניחים שהכתם הנמצא הוא מאחת משלשת הנשים. ולכן כיון שהספק הוא האם מזו או מזו, כל זמן שאין לנו ראיה ברורה על אשה מסוימת, חוששים לכל השלשה, ולכן רק אם בדקה מיד, זה מהווה הוכחה מוכרחת שהדם ממנה. אולם בסוגייתינו יתכן שהכתם כלל אינו ממנה אלא דם מבחוץ, ככל כתם שזה רק מדרבנן, ולכן כשאפשר לתלות ולהקל שהוא מחמת הראיה, תולים בראיה ולא חוששים למפרע. 
(31) בביאור סוגיא זו נאמרו כמה פירושים בראשונים. <b>שיטת רש''י</b>, שאם ראתה כתם וביום שאחריו ראתה דם, אזי אם בסוף היום השביעי למציאת הכתם עשתה הפסק טהרה, גילתה דעתה שתחילת הראיה היתה מיום מציאת הכתם. אולם אם לא בדקה בסוף היום השביעי, גילתה דעתה שתחילת הראיה היא מהיום שאחר מציאת הכתם, והכתם אינו קשור לראיה, וממילא מטמא הכתם למפרע מהיום שהתחילה ללבוש הבגד הזה. ה<b>תוספות</b> לומדים שכל מה שרבי תלה את הכתם בראיה ולא מטמאה למפרע מיום הכיבוס, זה רק אם בעשרים וארבע שעות שלפני מציאת הכתם בדקה עצמה, אבל אם בעשרים וארבע שעות שלפני הכתם לא בדקה עצמה, אז נטמאת אף לרבי מיום הכיבוס כך סובר ריש לקיש, ורבי יוחנן חולק וסובר שאף שלא בדקה בתוך עשרים וארבע שעות, אלא אפילו בדקה יומיים ושלש קודם לכן, גם כן אינה מטמאת למפרע. <b>הרמב''ם</b> בהלכות איסורי ביאה פרק ט' הלכה ט"ו מפרש את הגמרא [כפי שביארו המגיד משנה] שהספק היה שמצאה כתם היום וכתם למחרת, ובאופן זה אם היה ביום הראשון כתם וביום השני ראיה גמורה, היתה תולה הכתם בראיה, ונסתפקה הגמרא האם תולים כתם בכתם ואפילו אם אחר מציאת הכתם הראשון לא בדקה עצמה, או שמא תולים כתם בכתם רק אם אחר מציאת הכתם הראשון בדקה עצמה ומצאה שהיא טהורה. ומסקנת הסוגיא שבכתמים תולים כתם בכתם רק אם בדקה עצמה אחר הכתם הראשון, ומצאה עצמה טהורה. שיטה נוספת היא שיטת <b>הראב''ד</b> שמדובר שנעשתה זבה על ידי שמצאה שלשה כתמים, והסתפקה הגמרא האם צריכה בדיקת שבעה נקיים בוקר וערב כדין זבה, או שמא מספיק בסוף שבעת ימים לעשות בדיקה אחת לפנות ערב כמו לגבי נדה ומסקנת הסוגיא שצריכה בדיקת בוקר וערב בכל שבעת הימים הנקיים. 
(32) מבואר בסוגיא שברואה יום כן ויום לא, משמשת ביום השמיני ובליל התשיעי, ובתשיעי ביום כשתראה - תאסר. והקשה <b>החכמת בצלאל</b> לדעת האור זרוע שמביא הש"ך ביורה דעה סימן קפ"ד סעיף קטן ז' שצריך אדם לפרוש מאשתו בעונת הראיה ועוד עונה אחת לפניה, ואילו פה בסוגיא מבואר שרואה בתשיעי ביום, ומותרת בליל תשיעי. ומתרץ, שמדובר באשה שיש לה שעה קבועה ביום שאז היא רואה, ואז גם לדעת האור זרוע אינה חוששת בעונה שלפני עונת הראיה. 
(1) ראה <b>חזו''א</b> [יו"ד ק"כ ד] שמסתפק בדם נדה אם טומאתו היא מדיני <b>הנדה</b>, טומאת מעיינות, ולפי הצד הזה יהא דמה טמא אף אם יצא הדם בשפופרת, וכדומה, על אף שהיא עצמה אינה נטמאת בראייה באופן הזה. או שטומאת הדם אינה טומאת מעיינות, אלא היא טומאה עצמית, כמו קרי [ועל אף שהקרי אינו מטמא אלא בנגיעה, כאן יש גזירת הכתוב לטמא אף במשא], ולפי הצד הזה הדם אינו מטמא אלא באופן שהיתה כאן ראייה המטמאת את האשה בטומאת נידה. 
(2) ראה <b>תוס'</b> [ד"ה דם הנדה] שהעירו, כיון שעל פי הגמרא לעיל [לה א] יש טעם נוסף שדם נדה יטמא מגעו ומשאו, בלימוד של קל וחומר, שאם הדם, שהוא הגורם שהאשה תהא נדה, גורם לה שתטמא במגע ובמשא, כל שכן שיהא הדם עצמו מטמא במגע ובמשא, הרי לפי הטעם הזה לדם נדה של מצורעת יש צורך בלימוד מן הכתוב שיטמא, כיון שהדם של המצורע אינו הגורם לטומאת המגע והמשא של המצורע, אלא היותו מצורע מביאו לטומאה זאת. עיין בדבריהם. וראה <b>פתחי נדה</b> שהקשה, ממה שמרבים לעיל [לד ב] דם טהרה של מצורעת שמטמא, ואם כן עדיין יקשה, למה לי קרא לדם נדה של מצורעת שמטמא, והרי לא גרע דם נדה של מצורעת מדם טהרה שלה, שהוא מטמא. עוד הביא להקשות, הרי גם במצורעת גורם הדם נידות לטומאה, כגון לתשמיש המטה, שהרי מצורעת שאינה נידה מותרת בתשמיש [לד ב]. ועוד, דדם נדה מטמא בועלה טומאת ז', ולטומאת משכב ומושב, דבר שאינו נוהג במצורעת. ומתרץ, שכוונת התוס' לומר שאין דם הנדה גורם לטומאת משא, ובועל נדה אינו מטמא במשא, ראה תוס' להלן [עא ב]. ובעיקר נידון התוס' ראה <b>בתשובות רעק''א</b> [פא] שהעיר, שאם נאמר כי דם בלא הרגשה טמא אף שהאשה טהורה, ואפילו למאן דאמר מקור מקומו טהור, יכלו התוס' לתרץ דאיצטריך קרא כדי לטמא דם בלא הרגשה, שאינו גורם שום טומאה לאשה. 
(3) פירשנו לפי תירוץ א' <b>בתוס'</b> ד"ה [ותו] ראה שם, <b>ובתוס' הרא''ש</b>. 
(4) <b>בחידושי הר''ן</b> ביאר הפשט בגמרא משום שאבן מנוגעת <b>לאו ''בר מושב ומשכב''</b> היא, ממעטינן לה מדכתיב "הזב", דאי לאו הכי, מנלן דלמעוטי אבן המנוגעת אתא<QM> וכן ביאר בהמשך מיעוט הגמרא בדם הנדה. אמנם נראה, <b>שהתוס'</b> לא סוברים כן, משום שהקשו [בד"ה יכול] על הקל וחומר שבגמרא, מת יוכיח, שמטמא בביאה ואינו עושה מושב ומשכב. ועוד, מצורע גופיה, דעת ר"ת היא שאינו עושה מושב ומשכב אלא לטמא אוכלין ומשקין. ומתרצים התוס', שגם מצורע ומת ממעטינן מקרא ד"הזב", כדמסקינן הכא. ולביאור הר"ן זה אינו, שהרי מצורע שייך בו משכב ומושב. ודעת ר"ת שמצורע אינו עושה משכב ומושב לטומאה חמורה, אך לטומאה קלה של אוכלין ומשקין הוא מטמא. וראה <b>תוס' הרא''ש</b> שתירץ כמו התוס', והוסיף, שאבן מנוגעת נמי עושה משכב ומושב לטמא אוכלין ומשקין, ולא ממעטינן מ"והזב" אלא מטומאה חמורה. [וכן נראה <b>מהתוס'</b> להלן ד"ה אף]. ולכאורה, לדעת הר"ן שהמיעוט לאבן מנוגעת ולדם הנדה הוא משום שלא יתכן בהם מושב ומשכב, אי אפשר לחלק בין טומאה חמורה לטומאה קלה, כיון שלא נתפס עליהם כלל שם משכב ומושב. ויתכן לומר, שהרי שיטת ר"ת [בתוס' עירובין כז א ד"ה כל] היא שאף דבר <b>שאינו ראוי</b> <b>למושב ומשכב</b> שנתמעט מתורת משכב ומושב, לא נתמעט אלא מטומאה חמורה, אך עדיין מטמא טומאה קלה של אוכלין ומשקין. ויתכן שהביאור הוא, שיסוד טומאת משכב ומושב דזב אינו משום <b>קבלת</b> טומאה מן הזב, אלא עצם היותו משכב ומושב הזב גורם לו טומאה עצמית, ולפיכך הוא אב הטומאה כמו הזב, ולכן אינו יורד בדרגת הטומאה, ואינו כמו כל דבר המקבל טומאה שיורד בדרגת הטומאה מהדבר המטמא אותו. אך אפשר שכל זה אמור רק ביחס לטומאה החמורה שלו, אך כלפי הטומאה הקלה, אין צורך לומר שיש לו שם טומאה עצמית, כי גם אם הוא מקבל טומאה, הרי דינו הוא שמטמא אוכלין ומשקין כשאר הנטמאין, ואם כן, יתכן שדברי ר"ת שבכדי להיטמא בטומאת מושב ומשכב צריך שיהא ראוי לכך, זה רק כלפי שם הטומאה העצמי של משכב ומושב, דבעי שיקרא "<b>משכב הזב''</b>, אבל להיות <b>נטמא</b> בכלל מושב ומשכב כשאר הנטמאין אין צורך שיהא ראוי להיקרא משכב. ולפיכך סובר ר"ת כי אף דבר שאינו ראוי למשכב נטמא להיות מטמא בטומאה קלה של אוכלין ומשקין. ולפי זה יש לומר כן אף בדעת הר"ן. 
(5) <b>פירש''י</b> שאף שאין דמה עושה משכבה אב הטומאה, אבל מטמא הוא את שתחתיו משום משא להיות ראשון. ומבואר מדבריו שטומאת משא אינה רק באדם אלא גם באבן ובכלים. <b>ובגליון הש''ס לרעק''א</b> ציין לדברי רש"י בשבת [פג ב ד"ה כרעו] שאין טומאת משא נוהגת אלא באדם. וראה <b>בתוספתא</b> [זבים ה'] והובאה בר"ש [שם ה' א'] שאין לך דבר שאין בו רוח חיים מטמא בהיסט, ראה שם <b>הגהות</b> <b>הגר''א</b>. ולדברי רש"י בסוגיין צריך לומר שדין זה הוא רק בהיסט, שיסוד טומאתו הוא על ידי שמנידו ממקומו, ובהיסט על ידי כלים אין זה מכוחו, אבל במשא, שיסוד טומאתו הוא זה שהדבר על גביו, שפיר מטמא אף דבר שאין בו רוח חיים. <b>הסדרי טהרה</b> [ק"צ סוס"ק ל"ג] העלה לפי דברי רש"י כאן שאם נמצא כתם על דבר שאינו מקבל טומאה המונח בכלי המקבל טומאה, טמאה, הואיל והדם מטמא הכלי במשא. <b>והמנחת חנוך</b> [קסא] כתב, שרוב הראשונים סוברים שאין בכך טומאת משא לפי שאינה אלא באדם, ופסק כן להלכה לסמוך בכתמים דרבנן. אך לכאורה, אם האשה עצמה מחזיקה דבר שאינו מקבל טומאה שעליו הכתם, נטמאת האשה משום כתם. אמנם ראה <b>בפרדס רימונים</b> [בפתיחה לסי' ק"צ סוס"ק ד] דפשיטא ליה שאינה טמאה. והטעם פשוט, שכל טומאת האשה הוא מפני שמטמאינן העד, ואם מטהרינן לעד הרי גם האשה טהורה. וראה <b>נודע ביהודה</b> [יו"ד נ"ב] ובשו"ת <b>דברי חיים</b> [ח"ב פ']. 
(6) <b>ר''ת</b> [בתוס' בעירובין כז א] מוכיח כשיטתו [ראה הערה קודמת] מכך שהיתה הוה אמינא שיטמא דם הנדה באבן מסמא אף לאחר שכבר נתמעט מתורת משכב ומושב, והרי כל טומאת אבן מסמא היא מתורת מושב ומשכב, ובהכרח שיש צורך במיעוט נוסף שלא תהיה אף טומאה קלה. והתוס' שם חלקו עליו, שודאי המיעוט ממושב ומשכב הוא לטהרו לגמרי, <b>כל שאינו</b> <b>ראוי למושב ומשכב</b>. והוכיחו כן מהתורת כהנים. אך בביאור הגמרא הסכימו עמו שהוצרכנו למיעוט אבן מסמא מטומאה קלה, שכל טומאת אבן מסמא היא לטומאה קלה, אף שנתמעט מטומאת מושב ומשכב. וראה תוס' כאן [ד"ה אף וד"ה אבן] שכל עיקר טומאת אבן מסמא היא רק טומאה קלה, ולא טומאה חמורה. 
(7) נציין בקצרה שיטות הראשונים ברבותא של טומאת אבן מסמא: א. שיטת <b>רש''י</b> בסוגיין [ד"ה אי] שהרבותא היא בטומאת משא, שעל אף שהיא אבן גדולה שאינה ראויה להיטלטל, והיה מקום לומר שאין בה "מעשה משא", קא משמע לן שמטמא במשא. ורש"י הולך כאן לשיטתו, שפירש [בד"ה היא] שהמיעוט הראשון, "היא" ולא דמה, ממעט שאין הדם עושה משכב אב הטומאה, אבל מטמא הדם את שתחתיו <b>משום משא</b>, <b>להיות ראשון</b>. ומבואר, שכל משכב הזב נטמא גם משום משא, ועל זה קאי המיעוט השני של דם הנדה באבן מסמא, שכאשר המשכב נושא אבן מסמא, ועל גבי האבן יש דם נדה, אינו נטמא משום משא. ומיושבת קושיית התוס' מאי סלקא דעתך שיטמא משום אבן מסמא אחר שנתמעט ממשכב, כי המיעוט הראשון ממעט אמנם ממשכב, אך עדיין נצרך מיעוט נוסף ללמד שאין דם הנדה מטמא בטומאת משא על גבי אבן מסמא. <b>ב</b>. שיטת <b>רש''י</b> במסכת שבת [פב ב] שאבן מסמא היא אבן המונחת על גבי יתדות, וזב שוכב עליה, ונצא כלי תחת האבן, וטמא הכלי מקרא "וכל אשר יהיה תחתיו". וראה <b>תוס'</b> [ד"ה אבן] שהבינו לפירושו, שאין הריבוי בהלכות משכב ומושב. והקשו על זה מהתורת כהנים, האומרת שכלים אשר אינם ראויים למושב ולמשכב אינם נטמאים, ואילו לפירש"י יש לטמא אף אם אינם ראויים למושב ולמשכב. ועוד, הרי מבואר בתורת כהנים שהריבוי לאבן מסמא נלמד מ"וכל המשכב". וראה <b>חזו''א</b> [כלים א א] שנקט בדעת רש"י שמטמא אף אם יש הפסק אויר בין הכלי שתחת האבן לאבן, ואין צורך שיהא הכלי שמתחת רצוץ לאבן. אמנם שנינו במסכת טהרות [ח ב] שהמפקיד כלים אצל עם הארץ, רבי יוסי אומר, אם מסר לו תיבה מלאה בגדים, בזמן שהיא רוצצת טמאין מדרס, אם אינה רוצצת טמאין מדף. <b>ובחידושי הגר''א</b> פירש, שאין טמאין אלא רק טומאת מדף הקלה, משום דאיכא אויר המפסיק בין הנדה למשכב. ומסיים הגר"א שזה דלא כפירש"י בשבת. <b>ג</b>. שיטת <b>התוס'</b> כאן, שיש כמה אופנים באבן מסמא, אך עיקר הפירוש שהיא אבן גדולה כבידה כל כך שמונחת על הכלים, והזב יושב עליה, שאין כבדו של הזב ניכר כלל כלפי הכלים, ונתחדש, שמכל מקום מטמאינן לבגדים <b>בטומאת משכב</b>, ובאופן שיד הטהור או רגלו תחת האבן התם נתחדש באבן מסמא דמטמאינן לטהור משום טומאת משא אף שבאמת אינו נושא לזב כלל שאין ניכר כבדו. עוד אופן פירשו התוס', שאם אצבעו של זב נמצאת תחת האבן, והטהור יושב על גבי האבן, נטמא הטהור מדין טומאת היסט של זב [אף שאין כבדו נרגש], ואפילו כלי חרס. <b>ד</b>. <b>הר''ש במסכת כלים</b> [א ג] מבאר את החידוש של אבן מסמא על פי שיטתו שבכל טומאת משא לא סגי שהטהור נושא את הטומאה, אלא בעינן גם שיזיז אותה. ובזב התחדש שהנושא אותם נטמא גם בלא שיזיזם כלל, וכגון שזב נמצא על אבן מסמא, ואצבע הטהור נמצאת תחת האבן, אף על פי שלא הזיז הזב כלל, נטמא הטהור במשא, מה שאין כן במת, שאינו מטמא בכהאי גונא. וחידוש זה נאמר גם בטומאת היסט, שאצבעו של הזב תחת האבן, והטהור על האבן, אף על פי שלא הזיזו הזב, נטמא. וכן נתחדש בטומאת משכב ומושב, שכאשר הזב על האבן, והאבן על המושב ומשכב, אף על פי שהמשכב לא הזיז את הזב, נטמא. וכן להיפך, אם הטהור על האבן שעל המשכב ומושב הטמאים, אף על פי שלא זז מחמת המושב ומשכב, נטמא. ראה עוד <b>חזו''א</b> זבים [ד א]. וראה עוד פירוש <b>הרע''ב</b> במשניות טהרות [ח ב]. ראה <b>חזו''א</b> [כלים א א] שהעיר כי למסקנת התוס' שיש רבותא באבן מסמא לענין טומאת משא כשאצבע הטהור תחת האבן אם כן, אין הכרח כלל לומר שעיקר טומאת אבן מסמא אינה אלא טומאה קלה, ודלא כמהרש"א בתוס' [ד"ה אף]. וראה עוד <b>בריטב''א</b> שהעיר כן. ראה עוד <b>בפיר''ש</b> [כלים א ג] בפירושו השני. ועיין <b>ברמב''ם</b> [משכב ומושב ז' ח', וכן בפרק ח' ד] ובחידושי הגר"ח הלוי שם, ובהרחבה <b>בחברותא למסכת כלים</b>. 
(8) <b>פירש''י</b>, אך <b>התוס'</b> [ד"ה חוץ] פירשו דלא פריך אלא לריש לקיש עיי"ש. 
(9) <b>התוס'</b> [ד"ה שמא] הקשו, היאך יעשה כן, הרי מת אסור בהנאה [<b>הריטב''א</b> מוסיף שאם שערו אסור בהנאה, אף שאינו מטמא, כל שכן עורו. מיהו דעת <b>הרמב''ם</b> הלכות אבל [יד כא] ששער המת אינו אסור בהנאה]. ומתרצים ב' תירוצים: <b>א</b>. משום גזירת טומאה בדילי טפי משום שחמור עליהם טומאה טפי. <b>ב</b>. עור המת אינו נאסר בהנאה. והריטב"א אינו מסכים עם תירוץ זה. 
(10) הקשו <b>התוס'</b> [ד"ה כי] שגם למשא אין צריך קרא, דלא גרע משכבת זרע של זב, דילפינן [ב"ק כה א] מקל וחומר שמטמאה אף במשא: מה טהור בטהור, דהיינו רוק של אדם טהור שהוא טהור, מכל מקום בזב רוקו טמא מדין מעיינות הזב בין במגע ובין במשא, אם כן, שכבת זב שהוא טמא אף באדם טהור, אינו דין שיהא טמא בזב, שהוא טמא בין במגע ובין במשא. ומתרצים התוס' [ראה <b>מהר''ם ומהרש''א</b>], שהקל וחומר הנ"ל אינו אלא במי שכבר נעשה זב קודם ראיית הקרי, אבל הכא הנידון הוא בזוב שעל ידי ראייתו נעשה לזב בעל ב' ראיות, ובמצב זה ליכא להאי קל וחומר. 
(11) כתב <b>הרמב''ם</b> משכב ומושב [א יב]: זובו של זב אב מאבות הטומאות כזב, שנאמר "זובו טמא הוא", ומטמא במגע ובמשא בכל שהוא. ויש להעיר, שמהכתוב "זובו טמא" ילפינן רק לטמא במשא אבל עדיין לא ידעינן שהוא אב הטומאה כזב שמטמא אף אדם ובגדים במגע, דלהא הוצרכה הגמרא להיקשא לזב. <b>ובחידוד הלכות</b> ובספר <b>מי נפתוח</b> [פרפר כו-ג] הקשו על מה שכתב הרמב"ם שמטמא בכל שהוא, הרי בסוגיא מבואר שהזיבה טמאה משום שלא גרעה משכבת זרע, ואם כן, הדין נותן שתהיה שיעורה לטמא כשכבת זרע, שהיא בכעדשה, כפי שפסק הרמב"ם הלכות אבות הטומאות [ה א]. ואי נימא שמטמא בכל שהוא, מנלן דקרא "זובו טמא" בא למשא, ואולי הוא בא לרבות נגיעה בזיבה בכל שהוא, ולמשא לא ידעינן. ומה שהביא <b>הכס''מ</b> מקור שמטמא בכל שהוא מריש פרק יוצא דופן, כבר העירו ששם לא אשכחן אלא לענין טומאת ראייה. אך לענין שהזיבה עצמה מטמאה בכל שהוא, מנלן. ובמי נפתוח רצה לומר, דלא אשכחן שיהיה דבר שיטמא במשהו ולא יטמא במשא, ואין הכי נמי כוונת הגמרא בסוגיין למילף מקרא שיטמא במגע במשהו, אלא בהכרח שאם מטמא במשהו גם מטמא במשא. וראה עוד להלן. 
(12) מבואר שנחלקו רב ורבי יוחנן אם יש למי האף דין מעיין הזב או לא. וראה <b>ברשב''א</b> שנחלקו אם הוא מתעגל ויוצא וחוזר ונבלע כרוק או לא. מקשה <b>הרשב''א</b>, לרב דאמר נגררין דרך הפה ומשום שאי אפשר בלא צחצוחי הרוק, היכי מרבינן לעיל בברייתא מ"וכי ירוק", הרי זה רוק עצמו, ולא מריבויא. ומתרץ, שהוצרך לרבות, דאי לא, הוה אמינא שאינו מטמא אלא רוקו הגמור, אבל צחצוחי הרוק כלל לא, דהפרש יש בין גוף הדבר לצחצוחין כדאמרינן [כב א] זיבה גמורה סותרת שבעה, צחצוחי זיבה יום אחד. 
(13) ראה סוגיית הגמרא כריתות [יג ב] שמקבילה לסוגייא כאן, ושם נוסף "אבל זובו רוקו ומימי רגליו מטמאין טומאה חמורה <b>בכל שהוא''</b>. הרי מפורש לדינו של הרמב"ם שזובו מטמא אף בכל שהוא ולא רק בראייה. אמנם ראה <b>ברמב''ם</b> משכב ומושב [א טז], ולגירסתו שם מבואר שאין מקור לזיבה עצמה שמטמאה בכל שכן, אלא למעיינות הזב. ו<b>רש''י</b> [שם] כתב: רוקו בכל שהוא, דכתיב "וכי ירוק הזב בטהור", וזובו ומי רגליו ילפינן מרוקו במסכת נדה בפרק דם הנדה. <b>ובפתחי</b> <b>נדה</b> תמה, דבשלמא מי רגלים, אף שמבואר לקמן דילפינן מקרא "זובו טמא וזאת", מכל מקום חשיב, דילפינן מרוק, כדלהלן בגמרא, שמשום דהוי דומיא דרוק שמתעגל ויוצא הוא דילפינן מקרא לרבות מי רגליים. אבל זובו לא נזכר כלל בגמרא שנלמד מרוק, ולעיל ילפינן לה מקרא מיוחד, ואדרבה, להלן בסוף הסוגייא מקשינן שנלמד שאר משקין מזוב, דאף שאין מתעגל ויוצא יהיו טמאים. עוד יש לעיין במה שפירש <b>רש''י</b> כאן [ד"ה טומאה חמורה] "אדם ובגדים דמעיינות הן". בשלמא רוק ומי רגליים המה מעיינות, אך זיבה, לכאורה אינה בכלל מעיינות, והיאך כללם רש"י יחד<QM> ראה עוד להלן. 
(14) ראה <b>תוס' הרא''ש</b>, וכן כתב <b>הר''ש</b> [מכשירין ו ז] שהכריחו כי כל הני קראי אינם אלא אסמכתא שאינם מטמאים אלא מדרבנן, כי אילו הוו מטמאים מהתורה היה שיעורן במשהו ולא ברביעית. אמנם ראה <b>תוס'</b> בפסחים [יד א ד"ה דאיכא]. 
(15) ראה פירש"י, שביאר כי "מתאסף הרבה כאחד, ואחר כך יוצא. כגון רוק ומי רגליים <b>ושכבת זרע</b>. ונראה שכתב כן רק להוה אמינא, אבל למסקנא דבעי גם שיהא חוזר ונבלע, לא הוי שכבת זרע בכלל מעיינות הזב. ומוכרח כן, שהרי בבבא קמא [כה א] אמר ר"א ששכבת זרע של זב אינה מטמאה במשא, ורבי יהושע אמר שמטמאה במשא משום שאי אפשר בלא צחצוחי זיבה. ויש מאן דאמר הסובר שמטמאה במשא משום דילפינן קל וחומר מרוק, אבל לפי כולם היא עצמה אינה נחשבת מעיין. 
(16) הגמרא לעיל [לד ב] מסתפקת בראייה אחת של זיבה במצורע, מהו שתטמא במשא, האם מקום זיבה מעיין הוא ומטמא, או לאו מעיין הוא. אמר אביי וכו', ואקשיה רחמנא מצורע לזב גמור, מה זב גמור מטמא במשא, אף ראייה ראשונה של מצורע מטמא במשא [ראה <b>זכר</b> <b>יצחק</b> מ"ג שדן אם הוא גזירת הכתוב במצורע בלבד שתטמא זיבתו, או שהוא לימוד כללי, שזוב יש עליו תורת מעיין, ונפקא מינה לבועל נדה, ראה <b>תוס' הרא''ש</b>]. <b>ובתוס'</b> [ד"ה מקום] הקשו מסוגיין דזיבה אינו מתעגל ויוצא, ואם כן, אינו מעיין. ותירצו בתירוץ השני, דאף שאינו מתעגל, מכל מקום דנו לרבותו במצורע מקרא ד"לזכר" כשאר מעיינות כיון שבזב אית ליה לזוב טומאה חמורה כרוקו ומימי רגליו. ומבואר, שנפשט כי מקום זיבה הוי עליו תורת מעיין גם אם אינו מתעגל ויוצא, הואיל ומצינו בזה טומאה חמורה. וראה <b>בתוס' רי''ד</b> [שם] שהקשה, וליפשוט מדאמר רבא לעיל [לד א] זובו טמא אפילו לבית שמאי, דאלמא מקום זיבה מעיין הוא. ומבואר, שלמד בדברי רבא שזובו טמא אפילו לבית שמאי מתורת מעיינות, ובהכרח שמקום זיבה מעיין הוא, ולפיכך זובו טמא אף לבית שמאי [וחלוק מדם טוהר של מצורעת דלא מצינו בו טומאה בשום מקום לפיכך מטהרי בית שמאי]. ועיין <b>תוס'</b> [לה א ד"ה אף] וכן <b>ברשב''א</b> במשנה [לד א] גבי דם יולדת. 
(17) ראה <b>רש''י</b> [ד"ה יהודה] שפירש, שיהודה בן נקוסא הולך לקולא, שאף אם בסוף אם היו המים פושרים הוה הדר מכל מקום דינו כיבש. 
(18) ראה <b>רש''י</b>, שמטמא מלא תרווד ממנו במגע ומשא ואהל. <b>והגרעק''א</b> בציונו בגליון הש"ס מתכוון להקשות דרקב לא מטמא במגע רק במשא ואהל, דתנן באהלות: רקב שגבלו במים אינו חיבור לטומאה. ומבואר בגמרא חולין [קכו] שאינו מטמא במגע כיון שאינו חיבור להיות אחד ואין שיעור במה שנגע. ראה <b>ברש''ש</b> מה שתירץ. וראה בהרחבה <b>בחברותא</b> <b>למסכת אהלות</b>. 
(19) ראה <b>פתחי נדה</b> שהביא להקשות אמאי לא מכריעים כאן נמצא כאן היה ולא נטמא למפרע. ראה שם תירוצו. 
(20) ראה <b>חידושי הר''ן</b> שהכריח בכוונת המשנה שמטמא בין לח ובין יבש, דמיירי בשרץ שלם דאם לא כן הא מבואר במשנה הקודמת ששרץ אינו מטמא אלא בלח ופירשה הגמרא, במקצתו של השרץ כשהוא יבש אינו מטמא. וראה <b>פתחי</b> <b>נדה</b>. 
(21) ראה <b>רשב''א</b> שהעלה לדינא ב' דינים: <b>א</b>. מה שמטהרים חלוקיהן של בנות ישראל קודם הכיבוס מפני שחזקתן שבדקו, לאו דוקא חלוקיהן, אלא אף חלוקי חברותיהן, שאם נתכבסו החלוקים על ידי אחרות, נמי מטהרינן, כיון שמתקנות להן ובודקות, משום שיודעות ורגילות ומקפידות בכך. אבל אם נתכבסו על ידי שפחה ונכרית שאינן מקפידות, לא מטהרינן. <b>ב</b>. לפי המסקנה שסיבת הטהרה היא רק משום שחזקתו בדוק, ולא די במה שחזקתו מתכבס, יש נפקא מינה אף לקולא, באשה שהיתה נדה, וכעת היא טהורה, ומצאה כתם בחלוקה, יש לתלות אם לא בדקה, שבא הכתם לפני הכיבוס בזמן שהיתה נדה, וכעת היא טהורה, היות וכתמים לא אסורים אלא מדרבנן. וראה <b>בשו''ע</b> [קצ מו] שנפסק כן. אך כל זה כשהיא כיבסה ואמרה שלא בדקה, או אם נתכבס על ידי גויה. אבל אם נתכבס על ידי ישראלית ואינה בפנינו, אמרינן חזקה שבדקה החלוקה בשעת כיבוס, ואינה תולה שבא לפני כיבוס. 
(22) ראה <b>תוס'</b> להלן [סד ב] שאינו אלא חשש ולא מוכרח. 
(23) ראה <b>סדרי טהרה</b> [קצ פד] שהאריך אם נחלקו רב אחא ורב. 
(24) ראה <b>שו''ע</b> [קצ מו] שכתב: ואם אפשר לעמוד על הברור, כגון שמכרת במראיתו אם מקדיר, דהיינו, שנכנס לתוך הבגד, בידוע שקודם כיבוס היה. ואם מגליד, דהיינו, שאינו נכנס לתוך הבגד, בידוע שאחר כיבוס היה. ונחלקו <b>הפוסקים</b> אם מה שבמקדיר אמרינן שבא לפני כיבוס הוא אפילו בנתכבס על ידי ישראלית ואינה לפנינו, כי אף שיש חזקה שבודקת בשעת כיבוס, מכל מקום, כיון דחזינן שמקדיר, מוכח שבא לפני כיבוס ולא בדקתו. כן דעת <b>הש''ך</b> [סא] <b>והחוו''ד</b> [לג] <b>והסדרי טהרה</b> [פד] [ומכל מקום, כשהיא לפנינו ואומרת בדקתי, לא מהני מקדיר, ראה <b>שו''ע הרב</b> [צח] שהוסיף כן]. או דילמא, אם נתכבס על ידי ישראלית, אף שאינה בפנינו, כיון שיש חזקה שבדקתו, לא מהני מה שהכתם מקדיר, ואמרינן שבא לאחר הכיבוס, ורק כשאין חזקה שבדקתו כשאומרת כן, או נתכבס על ידי גויה אמרינן בכתם שמקדיר שבא לפני כיבוס. כן דעת <b>הגרעק''א</b> <b>והתורת שלמים</b>. ולמעשה, ראה <b>שו''ע הרב</b> [צג] שהיום גם בנתכבס בלי בדיקה אין לתלות שבא לפני בדיקה, כיון שהיום מכבסים היטב, וודאי מתכבס הכתם. 
(25) ראה <b>תוס'</b> [ד"ה מבין] שהעירו, דאף שבפרק בנות כותים [לד א] מבואר שגזרו על דם עכו"ם לטמא כרוקה ומימי רגליה, מכל מקום, בכתמים, שאיסורם רק מדרבנן לא גזרו. 
(26) ראה <b>תוס'</b> [ד"ה אמוראי] שהק' דמכל מקום תיקשי מתני' לרבי יוחנן, שבמשנה מפורש שמקבלין אפילו מתרמוד. ותירץ, שיש בזה מחלוקת תנאים. דתני רמי בר יחזקאל בשילהי פ"ק דיבמות אין מקבלים גרים מן התרמודיים. ראה עוד <b>בתוהרא''ש וברשב''א</b>. 
(27) <b>התוס'</b> [ד"ה לא] הקשו, הרי כותים אף אם הם גירי אמת, מכל מקום, אינם זהירים במצוות דרבנן<QM> ומתרצים, ש"הך טומאה אית להו, דסברה דמגופה אתא". <b>ובריטב''א</b> מפרש שהכותים סוברים שכתמים אסורים מהתורה משו סשאינם דורשים הפסוק "מבשרה" עד שתרגיש מבשרה עצמה כדלהלן ריש פרק הרואה כתם [נז ב]. <b>הגרעק''א</b> בשו"ת [סב] העלה לחדש שאף אם כתמים דרבנן כיון דלא ארגשה, מכל מקום, הדם טמא לענין טהרות מהתורה, ואפילו למאן דאמר מקור מקומו טהור. ולכאורה מקושיית הראשונים כאן נראה שלא כדבריו, כי לשיטתו לא קשה כלל. מיהו, גם אם נאמר דלא כרעק"א יש לעיין, כיון דקיימא לן מקור מקומו טמא, אם כן הדם טמא אף שלא בהרגשה. ראה <b>חוות דעת</b> [קצו ג'] ובשו"ת <b>אבני מילואים</b> [כג]. הרשב"א מתרץ עוד: ולי נראה, דכתמים דהכא לא כתמים הנמצאים בלא הרגשה קאמר, אלא כתמים הבאים בהרגשה. עוד מתרץ הרשב"א: אי נמי, כתמי בדיקה דכולהו מיקרי כתמים והנהו דאורייתא נינהו. ומבואר חידוש גדול, שכתם הנמצא על ידי בדיקת עד, טמאה מהתורה. ראה <b>חוות דעת</b> [קצ] ושו"ת <b>רעק''א</b> [סב] <b>ופרדס רימונים</b> [בפתיחה עמוד יח]. <b>הסדרי טהרה</b> [קצ צג] מבאר תירוץ התוס' לפי מה שהאריך בדעת התוס' בכמה מקומות שהטעם שכתמים אינם אסורים מהתורה הוא משום שדם ודאי אסרה תורה ולא כתם שיש ספק דילמא מעלמא קאתי, והכותית סבורה שמגופה אתי, ולכן הם סוברים שכתמים אסורים מהתורה. 
(28) ראה <b>תוס'</b> [ד"ה קוברין] שהקשו, אם כן, היאך נשותיהן נדות משתמשות שם, והרי הן נזהרות מטומאת מת ונפלים כמפורש בגמרא<QM> ותירצו, שהיו קוברין אותם שם לשעה, ואחר כך היו מסירין אותם, ואין אנו יודעים מתי מסירים אותם. 
(29) ראה <b>תוס'</b> [ד"ה ודלמא] שאף דקיי"ל שכהן טמא נמי אסור ליכנס וליטמא בבית הקברות כדאיתא בנזיר [יז א], מכל מקום, הכותים לא סברו כך, אלא כל שהוא טמא שרי ליה ליכנס לבית הקברות. 
(30) כן פירשו <b>תוס'</b> [ד"ה אילן], והכריחו כן ממה שמבואר להלן שאם היה הכותי מהלך על פני כל השדה, נאמן הכותי, כיון שהוא ודאי ולא ספק. אך רש"י פירש שמדובר באילן שמיסך על מקום הסמוך לבית הקברות, ופעמים קוברים שם, כגון בבין השמשות כשרואים הקוברים שלא יספיקו לקבור המת בתוך בית הקברות. ראה עוד בתוס' הנ"ל מה שהקשו בהמשך דבריהם, וראה עוד <b>ברשב''א</b>. 
(31) ראה <b>תוס'</b> [מו"ק ה ב ד"ה מנפח] ששדה אשר נחרש בה קבר מטמא רק מדרבנן במגע ומשא שמא המחרישה שברה עצמות המת ונתערבו בעפר, אבל לא באהל, כיון שבשר ליכא, ועצם כשעורה לא מטמא באהל, ומהתורה לא מטמא כלל, דלא חיישינן שהמחרישה הגיעה עד המת. ראה <b>ריטב''א</b> שם. ודין שדה שאבד בה קבר המוזכר להלן, הוא גם בכלל בית הפרס, ומהתורה אינו מטמא, שהרי ספק טומאה ברה"ר טהור, ורבנן גזרו שיטמא באהל, והטעם שגזרו רבנן מבואר בתוס' [כתובות כח ב ד"ה בית הפרס] אף דבעלמא טיהרו חכמים ספק טומאה ברה"ר היינו, כשהטומאה מבוררת ולא נולד הספק אלא באקראי, ופעם אחרת לא יטמא כיון שמקום הטומאה ידוע, אבל כאן, שלעולם השדה בספק, לא רצו לטהר, אף שמהתורה הוא טהור. ועיין בהרחבה <b>בחברותא למסכת</b> <b>אהלות בפרק יח</b>. א. יש מהראשונים שסוברים ששתי הדרשות הללו מלמדות על שני היתרים נפרדים, ויתבאר בהרחבה להלן בהערות 7-10, 13, 30, 56. ב. סיבת גזירה זו תתבאר להלן הערות 30-31, וראה עוד בהערה 82. ג. יש מהאחרונים שסוברים שהיתר זה הוא חלק מההיתר הראשון שהקלו לתלות את הכתם בגורם חיצוני, ויתבאר להלן הערה 52, וראה עוד בהערות 64, 73, 76. ד. טעם היתר זה יבואר בהערה 31. ה. טעם היתר זה יבואר להלן פרק האשה [סא ב], ובהערה 68. ו. לעיל ה א. ז. ביאור פסק זה ראה בהערה 3. ח. גם ההיתר לכתם הקטן מגריס נוהג בזמן הזה, וראה בהערות 51-52, ו 64. 
(1) נחלקו <b>הראשונים והאחרונים</b> האם משנתנו עוסקת רק בכתם דם שאין ידוע מהו מקורו, ואפשר שאין הוא מדם נדה אלא נפל ממקום אחר על האשה, ולכן אינו מטמא מדאורייתא. או שגם במקרה שידוע בבירור שהגיע הדם מהאשה, כל שלא הרגישה ביציאתו של הדם מגופה, טומאתו רק מדרבנן ונוהגים בו כל הקולות שיוזכרו במשנה. ובגמרא נאריך בביאור נידון זה. 
(2) <b>הרע''ב</b> פירש שהכוונה לבית הערווה, וביארו <b>בתוי''ט ובתפארת ישראל</b> ש"תורפה" הוא מלשון בזיון. ומצינו כעין לשון זה <b>במשנה</b> <b>בתרומות</b> [ח, ח] שאסרה להניח תרומה 'במקום התורפה', והכוונה היא שלא יניחנה במקום מופקר ובזוי, שיכולה להפסד שם. 
(3) בביאור ההרגשה הנצרכת מדאורייתא לטומאת נדה נאמרו כמה דרכים: <b>א</b>. <b>הרמב''ם</b> [איסו"ב ה יז] <b>והשו''ע</b> [קצא] כתבו שמרגישה זעזוע בגופה. <b>ב</b>. השו"ע [קצ א] כתב הרגשה נוספת, שמרגישה את פתיחת הרחם. <b>ג</b>. <b>בשו''ת</b> <b>חת''ס</b> [יו"ד קנ] כתב שמרגישה כמין עקיצה. <b>ובחכמת אדם</b> [בינת אדם ח ז] כתב שכל ההרגשות המעידות על יציאת הדם כלולות בכלל "הרגשה" שהצריכה התורה, ואין צריך דווקא את ההרגשות שהזכירו הראשונים. נחלקו הפוסקים האם אשה המרגישה זיבת דבר לח, טמאה מדאורייתא. ומצינו בזה ד' שיטות: <b>א</b>. <b>החוו''ד</b> [קצ א] כתב שמועילה הרגשה זו, אולם דווקא כשהרגישה את זיבת הדם מהמקור לבית החיצון. <b>ב</b>. <b>הנודע ביהודה</b> [נה] סובר שדי בכך שתרגיש את הדם זב בתוך הבית החיצון, ואפילו שלא הרגישה ביציאתו מהרחם. <b>ג</b>. <b>בשו''ת שב יעקב</b> [מ] הביא <b>מהרשש''ך</b> שאפילו אשה המרגשת את זיבת הדם מהגוף ולחוץ נחשבת לרואה בהרגשה, וטמאה מדאורייתא. <b>ד</b>. השב יעקב עצמו, <b>והחת''ס</b> [קסז] בשם <b>רבי נתן אדלר</b> סוברים שבכל מקום שהוא אין הרגשת זיבת הדם נחשבת להרגשה. <b>בשו''ת שב יעקב</b> [מ] כתב ששאל לנשים, ואמרו לו שאינן מרגישות ביציאת הדם מאומה, מלבד הרגשת זיבת דבר לח [ובימינו המציאות היא שאין מצויה גם הרגשת זיבה בבית החיצון], ויש לדון האם נוכל לטהר בזמן הזה את כל הנשים מטומאת דאורייתא. <b>ובערוך השולחן</b> [קפג, סא-סב] כתב שגם בזמנינו קיימת ההרגשה, אלא שאין הנשים יודעות להבדיל בין ההרגשות, ואינן מבחינות בהרגשה הדקה של פתיחת המקור. <b>ובסדרי טהרה</b> [קצ צג] כתב שכל דין הרגשה הנצרכת לטומאת דאורייתא היא רק כדי לברר שהדם מגופה ולא ממקום אחר, ולכן גם בזמן הזה, כיון שיודעת האשה בוודאות שהדם מגופה, טמאה מדאורייתא, ואפילו שלא הרגישה מאומה. 
(4) <b>הגר''א</b> [באליהו רבה] ביאר שהכוונה לכף הרגל, שכאשר פושטת את כף רגלה ויושבת עליה, מכוונת היא כנגד בית התורפה. <b>ובתפארת</b> <b>ישראל</b> פירש שכאשר יושבת כדרך הישמעאלים נמצאת כף הרגל ממול למקום התורף. ופירוש זה למילה 'עקב' מצינו גם <b>בתוי''ט</b> [כלאים ט ז]. אולם <b>במשנה אחרונה</b> פירש שכוונת המשנה לעקב שבלשוננו, שלשם יכול להגיע דם מבית התורפה גם בלא שתשב בתנוחות מיוחדות. 
(5) <b>הרשב''א</b> פירש שהוא הסינר שחוגרות הנשים לצניעות. וביאר <b>התוי''ט</b> [ד"ה ראתה] שאף על פי שמקום חגירת הסינר הוא מעט למעלה מבית התורפה, חוששים שמא נתכופפה וירד החלוק למטה עד שהגיע מקום חגירת הסינר לממול לבית התורפה. הקשה <b>הרשב''א</b> [תורת הבית ז, ד], מדוע לא חילקה המשנה בין צידו הקדמי של החלוק לאחורי, שהרי רק צד הקדמי הוא כנגד בית התורפה ורק בו ראוי לטמא. ותירץ שדרך החלוק להתהפך ומה שלאחוריה מגיע לפניה, ולכן יש לחוש בכל צד שבחלוק שמא בשעה מסוימת היה כנגד בית התורפה. 
(6) כן פירש <b>הרשב''א</b> [תוה"ב הקצר יז], וכן כתבו גם <b>התוי''ט והתפארת ישראל</b>. <b>והמתרגם</b> הוסיף, שממשיך הסודר מהראש לכתפיים ומגיע עד ללב. וביאר <b>הבית יוסף</b> [קצ, ד"ה "ומ"ש היתה"] שמדובר באופן שלא קשרה המטפחת בחוזקה לראשה, ובבוקר לא נמצאה במקומה, ולכן חוששים שמא בהיפוכה ירדה המטפחת גם למקום התורף. אבל אם תמצא המטפחת בבוקר על ראשה במקום שקשרתה בתחילת הלילה, מוכח שלא נתהפכה, ואין מקום לטמא. <b>הרמב''ם</b> [בפי' המשניות ובאיסו"ב ט יא] ביאר ש'פוליוס' הוא 'אזור'. 
(7) <b>במשנה</b> הסמוכה [נח ב] מצינו שדרש רבי עקיבא שכתמים טהורים מדאורייתא מהפסוק "דם יהיה זובה בבשרה", "דם", ולא כתם. והקשה <b>הנודע ביהודה</b> [קמא נה] מדוע שינה שמואל מדרשת רבי עקיבא ולמד את טהרת הכתמים מ"בבשרה". ותירץ <b>בסדרי טהרה</b> [קצ, צג סוד"ה ועפ"ז] שיש שני היתרים נפרדים בדין כתמים. הראשון שנלמד מדרשתו של רבי עקיבא ממעט כתם שאין ידוע מקורו, שמחמת הספק שמא אינו מהאשה הרי הוא טהור מדאורייתא. אבל כתם שידוע בודאי שבא מהאשה, כבסוגייתנו, שבדקה הקרקע קודם שישבה עליה, אינו בכלל מיעוט זה, ודרש שמואל מיעוט נוסף למעט גם מקרה זה. ועדיין יש לעיין, אחר שדורשים מ"בבשרה" לטהר דם שיצא בלא הרגשה אפילו כשבודאי יצא מהאשה, אם כן, לכאורה, אין צורך יותר בדרשתו של רבי עקיבא, שהרי כל דם שיש ספק מהיכן הגיע, בהכרח שלא הרגישה ביציאתו, ואם כן, נטהרנו מחמת חסרון ההרגשה. ויתכן לבאר על פי מה שכתב הסדרי טהרה [שם] שבספק הרגשה אין להתיר מכח "בבשרה", והרי זה ככל ספק דאורייתא שהולכים בו לחומרא. מה שאין כן המיעוט מ"דם ולא כתם", הוא נאמר גם במקום ספק, וכל עוד אין ודאות מוחלטת שהדם מגופה, הרי היא טהורה [וראה עוד בד"ה "וטרם אכלה לדבר"], ואם כן אפשר לומר, שכדי להתיר כתם שספק מהיכן מקורו, וספק אם הרגישה בו, נאמרה הדרשה "דם", ולא כתם. וראה <b>בחוו''ד</b> [קצו ג], <b>ובבינת אדם</b> [קיג ט] שכתבו תירוצים נוספים. 
(8) <b>בסדרי טהרה</b> [קצ צד ד"ה וטרם אכלה לדבר] האריך לבאר שנחלקו הראשונים ביסוד היתר הכתמים, והעלה שישנם בזה ג' שיטות: <b>א</b>. שיטת <b>רש''י</b> במסקנת הסוגיא, <b>התוס'</b>, והתורי"ד שההרגשה אינה <b>סיבה</b> לטמא אלא <b>סימן</b> שהדם מהאשה, ובהעדר הרגשה ישנו ספק אולי אין הדם מהאשה, וספק זה הוא המטהר. ואף על פי שבכל איסורי דאורייתא די בספק איסור כדי שנחמיר ולאסור, נתחדש באיסור נדה היתר לספיקות. ולשיטה זו אם נדע בודאות שהדם מהאשה, כגון שראתה את יציאת הדם מגופה, אסורה מדאורייתא אפילו אם לא הרגישה מאומה. <b>ב</b>. <b>הרמב''ן הרשב''א והר''ן</b> סוברים שההרגשה היא <b>סיבה</b> לטומאה, ונתחדש בפסוק 'בבשרה' שלא די ביציאת הדם כדי לטמא אלא צריך שתתווסף עליו הרגשה, ורק בצירוף שניהם חלה טומאה. <b>ג</b>. ובשיטת <b>הרמב''ם</b> כתב [בד"ה לכן נראה לענ"ד] שסבר את שני ההיתרים יחד, ובין במקום שישנו ספק מהיכן הדם, ובין במקום שחסרה ההרגשה, אינה טמאה מדאורייתא. 
(9) כן פירש <b>הרשב''א</b> בשם <b>רבנו יונה</b>, <b>הר''ן</b> פירש בדרך אחרת, שחידשה הגמרא בתירוצה ששני הדינים יסודם אחד הוא, ולכן אפשר לדורשם מדרשה אחת. דהיינו, שסיבת טהרת דם היוצא בחתיכה היא משום חסרון הרגשה, שכיון שמונח הדם בתוך החתיכה ואינו נוגע בגוף האשה אינה יכולה להרגיש בו, וכל הרגשתה היא רק ממגע החתיכה. נמצא, שדין הרגשה המטהר את הכתמים הוא שמטהר גם את הדם שיוצא בתוך חתיכה. והקשה עליו רבינו יונה, שבגמרא לעיל [כב א] מבואר שסיבת טהרת דם שבחתיכה היא משום שאין דרך הנשים לראות בצורה שכזו, ולא משום חסרון הרגשה. <b>ובסדרי טהרה</b> [קצ א] הקשה, שאם כל סיבת טהרת דם שבחתיכה הוא מפני חסרון ההרגשה, מדוע אינה טמאה מדרבנן שגזרו על הכתמים. וראה בחת"ס מה שכתב לישב קושיות אלו. מפירושו של הרבינו יונה מבואר שהעדר הרגשה מטהר גם כשברור שמקור הדם הוא מהאשה, שהרי בדם שיצא בתוך חתיכה חסרה רק ההרגשה בפועל אולם אין ספק מהיכן הגיע. וראה מה שהבאנו בתחילת הסוגיא <b>מהסדרי</b> <b>טהרה</b> שנחלקו בנידון זה כמה מהראשונים. פירושים נוספים בביאור תירוץ הגמרא מצינו <b>בתוס' הרא''ש</b> [כא ב] <b>ובמאירי</b> [שם, ובהערות לפרק שלישי [24-33] ביארנו בהרחבה. 
(10) <b>התוס'</b> [ד"ה הרואה] הקשו שמצינו לעיל [נב ב, נו א, נו ב] משניות מפורשות שמטמאות כתמים, ומדוע לא הקשתה הגמרא ממשניות אלו על שמואל. ותירצו, שמודה שמואל שכתם אשר נמצא בחלוק טמא, משום שבחלוק עומד הכתם זמן מרובה ואפשר שכשיצא הדם הרגישה ושכחה עכשיו מהרגשתה, ושמואל שטיהר מדבר דווקא בכתם שנמצא בבשרה. <b>ובסדרי טהרה</b> [קצ צג ד"ה 'ולענ"ד נראה דלא'] הוכיח מתירוץ התוס' שסוברים הם שההרגשה היא דין בפנ"ע ולא שנצרכת היא רק כדי להוכיח מהו מקור הדם, שלסוברים שהצריכה התורה הרגשה משום שספק דם נדה טהור הוא הדין גם במקרה שהרגישה וששכחה, שהרי מחמת השכחה עדיין קיים הספק ומה נפקא מינה אם היתה פעם הרגשה כל עוד לא מועילה היא לברר עכשיו מהיכן הדם. <b>מרש''י</b> [נח א ד"ה דרבנן] הוכיח הסד"ט [שם, ג ד"ה בתה"ד] שחולק על התוס', וסובר שגם כתם ישן טהור לשמואל. וראה <b>בחוו''ד</b> [קצ א], <b>ובנודע ביהודה</b> [תנינא נה] שתירצו את קושית התוס' בדרכים נוספות. 
(11) <b>באבני נזר</b> [רלא] הסתפק מהי סיבת הטומאה בעומדת, האם חוששים כיון שהיתה ההטלה בעמידה לא יכלו מי הרגלים לקלח וחזרו למקור והוציאו דם. או שהעמידה אינה סיבה להוצאת דם אלא היות שאין דרך הנשים להטיל מי רגליים בעמידה, בהכרח שהיתה דחוקה ביותר, וחוששים שבזמן שעצרה את עצמה חזרו מי הרגלים בתוך הגוף והגיעו למקור. והביא <b>שהמרדכי</b> סובר כצד הראשון <b>ובשו''ע הגר''ז</b> כתב כצד השני. <b>ומלשונו</b> של <b>רש''י</b> [ד"ה עומדת] שכתב "איידי דדחיק למה עלמא דמעומד השתינה" משמע שהחשש הוא שבזמן שעצרה עצמה קודם ההטלה הגיע הדם, וכן מבואר בדבריו להלן נט ב [ד"ה במזנקת]. 
(12) כן ביארו התוס' [נט ב ד"ה האשה] בשיטת <b>רש''י</b>, וכן כתב <b>הר''ן</b>. <b>והתוס'</b> עצמם מפרשים, כיון שלא יצא דם לפני שהטילה מי רגלים וגם לא אחר כך, מוכח שמי הרגלים הם הגורם ליציאת הדם, ומאחר שביושבת אין אפשרות שהוציאו מי הרגליים דם מהמקור, בהכרח שיש לה מכה שמוציאה דם. <b>בשו''ת מהר''ם מלובלין</b> [ב, הביאו הסד"ט קצ צג] הקשה על הסוברים שהתירה התורה דם שספק אם הגיע מהאשה, מסוגייתנו, שטימאה את העומדת, שהרי אף על פי שאין בעומדת ראיה המוכיחה שהגיע הדם ממכה, מכל מקום, אין גם ראיה להפך, ונשאר הדבר בספק, ואף על פי כן טמאה. <b>ובסדרי טהרה</b> [שם] תירץ, כיון שרוב הנשים אין להן מכה פושט הרוב את הספק, והרי זה כדם שברור לנו שהוא דם נדה. 
(13) <b>בשו''ת שב יעקב</b> [מ] הביא <b>מהרשש''ך</b> שאשה המרגשת זיבת דבר לח מגופה ולחוץ טמאה מדאורייתא, שגם הרגשה זו היא בכלל ההרגשות המטמאות בטומאת נדה, [וראה בהערות למשנה שהרחבנו בנידון]. והקשה עליו <b>בסדרי טהרה</b> [קצ א] מסוגייתנו, שדנה האם אשה המטלת מי רגלים מדובר שהרגישה. ואם נאמר שהרגשת זיבת דבר לח נחשבת להרגשה, אין מקום לספק, כי כיצד יתכן שתטיל מי רגליים ולא תרגיש זיבת דבר לח. ויש לומר שסובר המהרשש"ך שההרגשה מטרתה לברר שהדם מהאשה, ולכן רק במקום שאין ידוע שהטילה מי רגליים מסתבר שההרגשה נגרמה על ידי הדם, ומוכיחה הרגשת הזיבה על מקור הדם. אבל במקרה שידוע שהטילה מי רגליים, וגם בלא שיהא דם כלל ישנה הרגשת זיבה מחמת מי הרגליים, אם כן, אין הרגשה זו מוסיפה מאומה לברר מהיכן הדם, ובמקרה זה נצרכות הרגשות אחרות כדי לטמא. 
(14) <b>בשו''ת שב יעקב</b> [לו, הביאו הפליתי קפג] הסתפק האם כוונת הגמרא היא להעמיד שמדובר שהאשה אומרת שהרגישה, וביושבת תולים שטעתה, והאמת היא שהיתה ההרגשה רק מחמת מי הרגליים. או שכוונת הגמרא היא להיפך, שהאשה אומרת שלא הרגישה הרגשת יציאת דם, ובעומדת תולים שטעתה וסברה שההרגשה היא משום מי הרגליים, ולא ידעה להבחין שישנה הרגשה נוספת. וראה <b>ברע''א</b> [קמא סב] <b>ובסדרי טהרה</b> [קצ סז ד"ה 'תו קשיא'] שהאריכו בראיות לפשוט ספק זה. ונראה שכבר נחלקו בדבר הראשונים, <b>מרש''י</b> [ד"ה 'דארגישה'] משמע שפירש שמדובר שאומרת שהרגישה. ואולם לעיל [ג א ד"ה מרגשת] משמע שביאר שמדובר שלא הרגישה, וראה <b>בשו''ע הגר''ז</b> [קונטרס אחרון קפג ב] שעמד על סתירה זו. <b>ומהרשב''א</b> [ג א ד"ה ואי ובמשמרת הבית כתמים יח ב] הוכיחו הגר"ז והסדרי טהרה [קפג ב] שפירש שמדובר שאומרת שלא הרגישה, וכן דייק הפליתי [שם] <b>מהתוס'</b> <b>ומהגהות מיימוני</b>. ובסדרי טהרה [קצ, שם] הוכיח מהתוס' להפך ששיטתם היא שסוגיתנו עוסקת באומרת הרגשתי. <b>החוות דעת</b> [קצ א] כתב שאין נפקא מינה לדינא מספק זה, ושני הצדדים אמת, ובין שאומרת הרגשתי ובין שאומרת לא הרגשתי אין שמשגיחין בדבריה, שאין אפשרות להבחין בין ההרגשות, וכן כתב הגר"ז גם [שם] בשיטת רש"י והרמב"ם. ואולם הסדרי טהרה חולק וסובר שישנם נשים שיודעות להבחין בין ההרגשות, ואין לקבוע בודאי שטעתה, ולכן כתב שדווקא כשאומרת "לא הרגשתי", אינה נאמנת, שאי אפשר לסמוך על דבריה ולהקל. אבל האומרת "הרגשתי, וטמאה אני", מדאורייתא נאמנת, ולא חוששים לטעות על מנת להקל ולטהר. טעם נוסף לחלק בין האומרת הרגשתי לאומרת לא הרגשתי כתב [שם, ד"ה 'והנה ראיתי בספר כו"פ'], שמצינו <b>ברמב''ם</b> [איסו"ב ט א] שרוב הדמים יוצאים בהרגשה, ולכן אפשר שדווקא כשאומרת לא הרגשתי, שסותר הרוב את דבריה, חוששים שטעתה, אבל האומרת הרגשתי, שהרוב מסייע לדבריה, נאמנת, ותולים שיודעת היא להבחין בין ההרגשות. 
(15) נחלקו הראשונים האם מראה 'עגול' הוא ראיה להתיר, או להיפך, ש'משוך' הוא ראיה לאסור. ונפקא מינה ממחלוקת זו למקרה שיאבד העד או שישחת מראה הכתם ואין אפשרות לדעת צורתו. <b>מרש''י</b> [ד"ה עגול] משמע שעגול הוא ראיה להיתר, וכן הוכיח <b>הסדרי טהרה</b> [קצ סז, ד"ה הנה לשון] גם מדברי <b>הטור והרשב''א</b>. ואולם בר"ן מבואר שמשוך הוא סיבה לטמא. וראה מה שכתב בזה <b>בבינת אדם</b> [קיג יב]. 
(16) <b>החוות דעת</b> [קצ א] ביאר, שדווקא ההרגשה הנגרמת על ידי בדיקה בעומק בחורים ובסדקים דומה היא להרגשת יציאת דם מהמקור, אבל אם קינחה עצמה מבחוץ אין לחוש שהחליפה בין הרגשת הקינוח להרגשת הדם. וראה בשבט הלוי [קז ו, ו] שהתיר מכח זה כתם הנמצא ע"ג נייר שקינחה עצמה בו כשהוא צבעוני או שאינו מקבל טומאה, ואולם לענין כתם הקטן מגריס שונה הוא משאר כתמים וטמא גם בכל שהוא. בביאור תירוץ הגמרא, האם מדובר שאומרת האשה שהרגישה או שמדובר שאומר שלא הרגישה, ראה מה שכתבנו בהערה 14. 
(17) <b>הגמרא</b> לעיל [יד א] מקשה, מדוע מטמאים בודאי ולא מסתפקים שמא הדם הוא ממאכולת שהיתה באותו מקום ונמעכה בעד על ידי הבדיקה, ומדוע שונה כתם זה משאר הכתמים שמצינו במשנה [בעמוד ב] שמסתפקים אולי הדם מקורו ממאכולת. ותירצה שבאותו מקום אין מצויות מאכולות. <b>הגמרא בשבועות</b> [יח א] מקשה, מדוע חייב קרבן והרי אנוס הוא, שהיה סבור שאשתו מותרת. ותירצה, שמדובר באופן שבא עליה ביום הוסת, ופושע הוא בכך שלא חשש שתראה כהרגלה. 
(18) <b>החוות דעת</b> [קצ א, כ] מקשה, מדוע לא נסמוך על חזקת טהרה שתכריע שיצא הדם רק לאחר תשמיש, ויפטרו מקרבן. ותירץ <b>בשב</b> <b>שמעתתא</b> [ג יז], כיון שנמצא דם בסמוך לביאה הורעה החזקה. והקשה על תירוצו שאם כן נטמאנה בודאי משום 'חזקה דהשתא', שמורה שהדם שלפנינו כבר היה מלפני זמן רב. וחידש שישנה חזקה שאינה טמאה ודאי, וחזקה זו לא הורעה, ובכוחה לסתור את החזקה דהשתא. וראה עוד בדבריו ש"א פי"ב, <b>ובשערי</b> <b>יושר</b> [ב, ד]. <b>החזון איש</b> [אבהע"ז פ יח] תירץ, שנסתפקו חכמים האם אפשרי הדבר שימהר הדם ויצא בזמן הקצר שהיה משעה שפירש עד שנמצא הדם, ובמקום שישנו ספק שמא צד ההיתר אינו שייך במציאות, אין לסמוך על החזקה. 
(19) <b>התרומת הדשן</b> [רמו, ונפסק בשו"ע קצ א] למד מסוגייתנו שאשה שהרגישה את אחת מההרגשות שרגילות לבוא ביחד עם הדם, טמאה אפילו שלא מצאה דם, שההרגשה מוכיחה בודאות שיצאה טיפת דם. ומבואר בדבריו שביאר את קושית הגמרא 'אי דארגישה', שההרגשה בעצמה תטמא, ולא רק שתהא הוכחה שהדם שנמצא בעד יצא כבר בשעת ביאה. והקשה עליו <b>בדרכי משה</b>, מהיכן למד לפרש כן, אולי כל קושית הגמרא היא שהדם שנמצא בעד הוא המטמא, וההרגשה נצרכת רק כדי להוכיח את הזמן שיצא, אבל בלא שנראה דם לא נחשוש לו בגלל הרגשה בעלמא. ותירץ <b>החוו''ד</b>, שלמד התרומת הדשן מסוגיתנו שהרגשה חמורה מוסת, שהרי בגמרא לעיל [טו א] מצינו ש'עבר הוסת ובדקה ומצאה טמאה <b>חוששת</b> לוסתה' ומלשון 'חוששת' מדויק שאין מכריעים בודאי לטמא, ובסוגיתנו מבואר שדם שנמצא לאחר ההרגשה מביאים קרבן, ובהכרח שתולים בודאי שההרגשה גרמה לדם, וכיון שהרגשה חמורה מוסת סבר התרומת הדשן שאסורה כדין אשה ביום הוסת. וראה <b>בנודע</b> <b>ביהודה</b> [תנינא קיח] <b>ובסדרי טהרה</b> [קצ ג] <b>ובהפלאה</b> [קצ א] שתירצו בדרכים נוספות. בעיקר דין זה ראה <b>בפתחי תשובה</b> [קצ ה] שהביא מחלוקת אם מועילה בדיקה בכדי אותיום לטהר. <b>ובשו''ת חת''ס</b> [יו"ד קנ] <b>ובחכמת אדם</b> [קיג א] שדנו האם גם המרגשת זיבת דבר לח אסורה בלא דם. <b>ובתורת השלמים</b> [קצ ה] ובסד"ט [שם] שנחלקו האם נשים המסולקות מדמים שאינן חוששות לוסת, צריכות לחוש כשמרגישות. 
(20) <b>הסדרי טהרה</b> [קצ א] <b>והנודע ביהודה</b> [קמא נה] הקשו על תירוץ הגמרא שטועה האשה בין הרגשת שמש להרגשת הדם מדוע אם כן באותיום טמאה מדאורייתא, ואין חוששים שההרגשה היא מהשמש והדם יצא בלא הרגשה. ותירצו, שכתב <b>הרמב''ם</b> [איסו"ב ט א] שרוב הדמים באים בהרגשה, ולכן כיון שאם נתלה ההרגשה בדם הרי יצא דם זה כדרך רוב הדמים אין חוששים למיעוט דמים שיוצאים בלא הרגשה. עוד יש לומר שהסדרי טהרה [שם סא, ד"ה 'מיהו בהא'] כתב שרוב הנשים אינן טועות בהרגשה, ואם כן אפשר לסמוך על רוב זה כדי לקבוע שצדקה האשה וההרגשה היא מהדם. ואולם תמוה מדוע בנמצא אחר זמן טמאה רק מספק, ולא סומכים על הרוב להוכיח שהגיע הדם בשעת תשמיש. ויש לומר, כיון שגם הרגשת הבדיקה בעד דומה להרגשת דם, יש להסתפק אולי הגיע הדם בשעת הבדיקה, ורק באותיום שהצד לטהר הוא שלא היתה כלל הרגשת דם ישנו רוב לטמא. 
(21) כתב <b>הרשב''א</b> שחומרא זו לטמא משום 'הלך אחר הרוב' הוא רק לענין טומאת מגע בטהרות, שמחמירים בהם יותר מלגבי האיסור לבעלה, וללמדנו זאת הדגישה הברייתא 'ובמגעות ובהיסטות'. <b>ובמקור מים חיים</b> [קצ יא] ביאר שלכן <b>השו''ע</b> השמיט דין מהלכה, שהרי לא עסק בדיני טומאה שאינם נוהגים בזמן הזה. <b>הרע''א</b> [סב] כתב שהרגשה נצרכת רק לגבי איסור נדה לבעלה, אבל הדם מטמא בטומאת מגע גם בלא הרגשה, והקשה <b>הסדרי טהרה</b> [קצ צג ד"ה 'ותו קשיא'] מהי אם כן הקושיה על שמואל אולי כל דין טומאה שנאמר הוא למגע בטהרות המטמא גם בלא הרגשה. 
(22) כן פירש <b>רש''י</b> [ד"ה ובמגעות], וכן הוכיח <b>הערוך לנר מהתרומת הדשן</b>. <b>התוס'</b> <b>והרשב''א</b> כתבו שלא מצאנו חומרה כזו לאסור אשה הרואה תדיר בלא שתראה דם, ולכן פירשו שהברייתא עוסקת באשה שמצאה כתם על חלוקה, אולם מדובר שעברה באותו היום בשוק של טבחים שמצוי בו דם, ובמקרה שכזה מבואר בגמרא בסמוך שתולים שהדם ניתז עליה בעוברה בשוק, וחידשה הברייתא שאם רוב ימיה בטומאה אין מקילים מחמת המעבר בשוק של טבחים. 
(23) <b>התוס'</b> [ד"ה הרואה] פירשו שכוונת הגמרא בתירוצה להעמיד הברייתא בכתם ישן, שכיון שנפל בבגד לפני זמן מרובה ישנו חשש שבשעת נפילתו הרגישה בו ועתה שכחה הרגשה זו, <b>ובסדרי טהרה</b> [קצ ג ד"ה בתה"ד] הוכיח <b>שרש''י</b> חולק על פירוש זה. 
(24) פירוש זה הוא לשיטת <b>התוס'</b> [ד"ה 'על']. <b>הרשב''א</b> [בחידושיו, ובתורת הבית ז ד] מבאר שהחילוק בין כתם שבבשרה לכתם שבחלוקה אינו משום המציאות שבחלוק התליה מסתברת יותר, אלא חילקה הגמרא בדיני תליה, וחידשה שהחמירו בכתם שנמצא בבשר, שכיון שנמצא על גופה רגלים לדבר שדם נדה הוא. <b>הט''ז</b> <b>והרע''א</b> [קצ יד] נחלקו האם העוברת בשוק של טבחים ומצאה כתם על ידה יכולה לתלות שהדם נפל על היד בעוברה בשוק, ולכאורה לתוס' ביד שאינה מכוסה אין חילוק בין בשר לחלוק ובשניהם תולים, ולרשב"א שהחמירו בכתם שבבשרה שלא תולים שהגיע ממקום אחר, גם בכתם שנמצא ביד טמאה. 
(25) נחלקו הראשונים בדין כתם שנמצא גם בבשר וגם בחלוק, שאין בו הוכחה לטמא משום 'אם מעלמא אתאי על חלוקה מיבעי ליה אשתכוחי' שהרי נמצא גם בחלוק. ואולם גם ההוכחה לטהר משום 'אם מגופה אתאי על בשרה מיבעי ליה אשתכוחי' איננה, שהרי הכתם נמצא גם בבשר. <b>הרמב''ם</b> [איסו"ב ט כג] <b>הרשב''א</b> [ד"ה אבע"א ובתורת הבית, ז ד] <b>והרמב''ן</b> [מובא במשמרת הבית, שם] מטהרים. <b>הרא''ה</b> [בדק הבית שם] מטמא, וכן כתב <b>הגר''א</b> [קצ כד] בשיטת <b>התוס'</b>. <b>התוס' הרא''ש</b> [יד א ד"ה 'ולעת'] כתב שמקרה זה הוא ספק השקול. 
(26) <b>רש''י</b> פירש שגם לתירוץ זה מדובר שעברה בשוק של טבחים, והחילוק בין בשרה לחלוקה הוא כתירוץ הראשון, שבבשרה אין מסתבר לתלות שהגיע הדם בחוץ שאי אפשר שיגיע הדם לבשר בלא להשאיר רושם בחלוק. וכפירוש זה הוכיח <b>המגיד משנה</b> [איסו"ב ט יט] שפירש גם הרמב"ם. והקשה <b>הבית יוסף</b> [קצ יב ד"ה 'ואיכא למידק'] שלביאור זה נמצא ששני תירוצי הגמרא ביסודם תירוץ אחד הוא, וכל התוספת בתירוץ השני היא שתתכן אפשרות לטמא גם מעל לחגור, והיה לגמרא לכלול את שני התירוצים כאחד ולומר "אבע"א מהחגור ולמטה ואבע"א מהחגור ולמעלה וכשנזדקרה, וכגון שעברה בשוק של טבחים". ובסדרי טהרה [קצ לג ד"ה ולפענ"ד] דייק עוד בלשון הגמרא ששינתה בתירוץ הראשון ולא כתבה 'על בשרה <b>ודאי'</b> כבתירוץ השני. <b>הרשב''א</b> פירש שבתירוץ השני לא מדובר שעברה בשוק של טבחים, וטעם הטהרה בנמצא על חלוקה הוא, שדם שיוצא בשעה שמזדקרת אינו נופל למטה אלא זב הוא על בשרה, ולא יתכן שיגיע לחלוק בלא שיגע קודם בבשר, ולכן כיון שעל הבשר לא נמצא כתם בהכרח שהגיע הוא מבחוץ. <b>ובגליון רע''א</b> [קצ יב] כתב שלפירוש הרשב"א בכתם ישן טמאה, שחוששים שנתייבש ונפרך מבשרה ונפל. וראה ברשב"א ובטור [קצ] שהביאו <b>מהראב''ד</b> פירוש שלישי בסוגיתנו. 
(27) הקשו <b>התוס'</b> [ד"ה 'אמר מר'] מדוע בתחילה הקשתה הגמרא על שמואל ממגעות והיסטות שנכתב בסיפא של הברייתא, ורק אחר כך מקשה מהרישא. ותירצו, כיון שהרישא אינו מובן וצריך להקדים ולפרשו, העדיפה הגמרא לשאול קודם מהדין הפשוט. 
(28) על קושיה זו לא יכלה הגמרא לתרץ כתירוצה לעיל שחוששים שמא 'ארגשה ולאו אדעתה', <b>שהתוס'</b> [ד"ה הרואה] ביארו שרק בכתם ישן חששו לשכחת ההרגשה, ובבשרה שאין מתקיים הכתם זמן מרובה, בודאי חדש הוא. 
(29) כן פירשו <b>רש''י</b> [ד"ה מדרבנן] <b>והרשב''א</b> [ג א, ד"ה בצפור לא נתעסקה], והקשה <b>הערוך</b> <b>לנר</b> מדוע אם כן טמאה רק מדרבנן, היה לה להאסר מדין תורה ככל ספק דאורייתא. ותירץ שאין מצוי הדבר שתרגיש אשה ולא תדע מהרגשתה, ומדין תורה אין חוששים אלא לדבר שכיח, ורבנן תקנו לחשוש גם לזה. <b>התוס'</b> ביארו שרבנן גזרו טומאה על הכתמים גם במקרה שידוע בודאי שלא הרגישה, <b>ובסדרי</b> <b>טהרה</b> [קצ ז] כתב שטעם התקנה הוא שחששו רבנן שמא יזלזלו באיסור נדה ויבאו מתוך כך להקל גם בדם שיצא עם הרגשה. 
(30) <b>התוס'</b> [ד"ה מודה] <b>והרשב''א</b> פירשו שגם לרב אשי סיבת טהרת הכתמים מדאורייתא היא משום חסרון ההרגשה, והוסיף רב אשי, כיון שנמצא הכתם על דבר שאינו מקבל טומאה מותרת היא גם מדרבנן, ויישב בכך את לשונו של שמואל שנקט בדבריו 'טהורה', שמשמעותו טהורה לגמרי. ולפירוש זה אין מחלוקת לדינא בין רב אשי לרב ירמיה, ונחלקו רק כיצד להעמיד את דברי שמואל. אולם <b>מרש''י</b> שכתב בביאור דברי רב אשי 'טעמא דשמואל לאו משום חסרון הרגשה', משמע שחולק ומפרש שכל סיבת הטהרה היא מחמת שהכתם נמצא על דבר שאינו מקבל טומאה. והקשו <b>השב יעקב</b> [מא] <b>והערוך לנר</b> שבדברי שמואל נאמר במפורש שטעם הטהרה הוא משום שצריך ש'תרגיש בבשרה', וכיצד יתכן לבאר בשמואל בניגוד למפרש בדבריו. ותירץ <b>בסדרי טהרה</b> [קצ צג, ד"ה 'לכן נראה לענ"ד'], שגם רש"י מפרש שחסרון ההרגשה הוא המטהר, ומה שכתב 'לאו משום חסרון הרגשה' כוונתו שסבר רב אשי שאין חסרון ההרגשה סיבה בפני עצמה לטהרה, אלא הטרה היא משום שישנו ספק אולי אין הדם מגופה, אולם כיון שבכל אשה שמרגישה אין ספק שהדם מגופה, נמצא שרק בהעדר הרגשה קיים הספק שמטהר, וראה שם שהאריך לבאר מנין למד רש"י שלרב אשי טהרת כתמים הוא משום הספק שמא הדם אינו מגופה, ומהו ההכרח שלרב ירמיה ההרגשה היא דין היתר בפני עצמו. וראה עוד מה שכתבנו בנידון זה לעיל [הערות 8-10, ו 13]: 
(31) <b>הר''ן</b> [ד"ה מודה שמואל] ביאר שהטעם שהקלו בדבר שאינו מקבל טומאה, הוא משום שכל גזירת כתמים היתה כדי שלא יבאו להקל בטומאת הבגד, ולכן בבגד שאינו מקבל טומאה אין טעם לגזירה. ופירוש דבריו נראה לומר, שמצינו בדם נדה שני דינים: א. האשה שיצא ממנה הדם טמאה ז' ימים. ב. הדם עצמו הוא דבר טמא, והנוגע בו טמא עד הערב. <b>ובנודע</b> <b>ביהודה</b> [תנינא נב] חידש שכל ההיתר לדם שיצא בלא הרגשה הוא לגבי טומאת האשה, אבל הדין השני שהדם בעצמו טמא קיים מדאורייתא גם בדם שלא הרגישו ביציאתו. ולפי זה ביאר שרבנן גזרו טומאה על האשה שראתה כתם, כדי שלא יבאו ללמוד מטהרתה גם לטומאת מגע בדם. וראה <b>בסדרי טהרה</b> [קצ צג ד"ה מזה] שכתב שלפירוש הר"ן אם יהא הכתם בבגד שאינו מקבל טומאה שמונח על בגד המקבל טומאה, תאסר האשה, שבמקרה זה שייכת טומאת משא בבגד התחתון. <b>ובמנחת</b> <b>חינוך</b> [קסא ד] דחה את דבריו. אולם <b>מרש''י</b> שביאר [בד"ה מדרבנן] שטעם הגזירה בכתמים היתה משום שחששו שמא הרגישה ולאו אדעתה, מבואר שחולק על הר"ן. ולשיטתו צ"ל שטעם ההיתר בדבר שאינו מקבל טומאה הוא כביאור הסד"ט [שם, ד"ה ועפ"ז], שלא רצו חכמים לגזור טומאה על האשה במקום שלא תיתכן בו גם טומאת מגע. 
(32) משמע מסברת הגמרא לטמא כתם במקרה שברור שהדם מגופה, שטעם הטהרה ברואה בלא הרגשה הוא משום שישנו ספק שמא הגיע הדם ממקום אחר, ולכן היה מקום לומר שבבדקה הקרקע שברור לנו שהדם מגופה טמאה גם כשלא הרגישה. ומיהו, אפשר לומר שהטעם למסקנא שגם בקרקע מטמאים, הוא משום שההרגשה הוא דין בפני עצמו, ולכן גם במקום שאין ספק שהדם מגופה חידשה התורה שבלא הרגשה טהורה. וראה עוד מה שכתבנו בהערה 30. 
(33) <b>הגר''א</b> [באליהו רבא] פירש ש'עקב' הוא כף הרגל, וביאר שכשפוטת את כף הרגל ויושבת עליה נוגעת כף הרגל באותו מקום. <b>התפארת</b> <b>ישראל</b> [ב] ביאר שהחשש הוא שישבה בשילוב רגלים כדרך הישמעאלים, ובצורת ישיבה זו נמצאת כף הרגל ממול לבית התורפה. אולם <b>במשנה אחרונה</b> פירש שעקב הוא כבלשונינו, ולשם כשעומדת יכול לנטף הדם מבית התורפה, ואין צורך להעמיד שחששו לישיבה בתנוחות מסוימות. 
(34) <b>הפתחי תשובה</b> [קצ כה] <b>והערוך לנר</b> [בתוד"ה 'יומי'] ביארו, כי הטעם שכתם אסור רק במקום שאליו נופל ישירות ולא חוששים שעבר ממקום למקום, הוא מדין ספק ספיקא שהולכים בו להקל, שישנו ספק שמא לא נפל דם מהתורף, וגם אם נפל אפשר שלא נגע שם המקום שבו נמצא הכתם. ולפי זה ביאר את דברי <b>הפרישה</b> שכתב כי במקרה שידוע לנו שיש דם במקום מסוים, תולים בו כל דם שנמצא במקום שיכול לגעת בדם הידוע, שאחרי שנודע לנו על המצאות הדם נותר רק הספק האם נגע בו או לא, ובספק אחד תולים. ואפשר שאין כוונתם לדין ספק ספיקא. שהרי לדבריו הטעם שאין תולים ממקום למקום לקולא הוא משום שאומרים ספק ספיקא להחמיר, ומצינו <b>ברע''א</b> [כתובות יב א] <b>ובפני</b> <b>יהושע</b> [כתובות ט ב] שביאר שיסוד ההיתר בספק ספיקא הוא מדין ספק דרבנן לקולא, ולדבריהם לא שייך שנחמיר מחמת דין זה. 
(35) <b>התוס' והרשב''א</b> הקשו, מהי ההוכחה מכך שאין תולים ממקום למקום כדי להקל ולטהר, שלא נחשוש לחומרא למקרה זה, והרי מצינו במקומות רבים שהחמירו יותר מאשר הקלו. ותירצו, שבכתמים שכל איסורם הוא מדרבנן מסתבר יותר להקל, ובהם אפשר ללמוד מכך שלא חששו לקולא, שגם לא יחששו לחומרא. 
(36) <b>התוס'</b> [ד"ה ומי] <b>והרשב''א</b> ביארו, שמדובר שיודעת האשה שבדקה עצמה בידה, אבל בסתם אין חוששים שמא בדקה ושכחה שהאשה שמשגיחה בבדיקותיה וכשמוצאת דם זוכרת שטמאה היא. והוכיחו כן מהמשנה שטיהרה כתם שנמצא למעלה מהחגור, ולא חששה שמא נגעה בידה באותו מקום ואחר כך נגעה למעלה מהחגור והביאה לשם את הדם. וראה ברשב"א שביאר מה היתה אם כן סברת הגמרא בהוה אמינא להוכיח מדין זה שמחזיקים ממקום למקום, והרי מדובר שידוע שהיה דם על היד, <b>ובסדרי טהרה</b> [קצ כו] ו בבינת אדם [קיג יד] שפירשו את תירוצו. 
(37) כן פירש רש"י, <b>התוס'</b> הביאו <b>מהערוך</b> שביאר שהוא מקום רכיסת רצועות הסנדל בלולאות. ופירוש נוסף כתב, שכשכופפים הירך על השוק מתכסה חלק מהירך על ידי השוק וחלק נשאר מגולה, שהרי הירך רחבה יותר מהשוק, והחלק שמתכסה מכונה 'חבק'. 
(38) כן פירשו <b>התוס' והרשב''א</b>, והוכרחו לפרש שאין מדובר בכתם אחד שצורתו משונה ודומה לשורה, משום שצורה שכזו היא ה'כרצועה' שמובאת בסמוך, ופשוט לגמרא לטמא כתם שכזה. ובשם <b>הרשב''ם</b> הביא הרשב"א ש'כשורה' פירשו כמה רצועות דם זו ליד זו. 
(39) <b>התוס'</b> פירשו שכל טיפה בפני עצמה גודלה הוא פחות מגריס, ואין בה כדי לטמא כמבואר להלן [עמוד ב], ונסתפקה הגמרא האם נחמיר בכתם שנמצא על בשרה ונחשיב את הגודל הכולל של כל הטיפות יחד, ונדון אותו ככתם אחד שגדול מגריס. ולפירוש זה אין ספק זה דומה לספק בכתם שצורתו כשיר. ואולם <b>הרשב''א</b> ביאר שנסתפקה הגמרא ב'טיפין טיפין' שכל אחת מהטיפות היא גדולה מגריס, ואף על פי כן ישנו צד לטהר משום שאין דרך דם נדה ליטוף בצורה שכזו, ומוכיחה הצורה שהדם אינו מגופה. ולפירוש זה ספק זה הוא ככל שאר הספיקות שהצד לטהר הוא מחמת צורת הכתם. <b>ובבית יוסף</b> [קצ ט ד"ה והרא"ש] הוכיח שכפירוש הרשב"א סובר גם <b>רש''י</b>. <b>הטור</b> [קצ ח-ט] ביאר שגם 'כשיר' פירושו טיפות קטנות המרכיבות ביחד צורת עיגול, וביאר <b>הב''ח</b> [ד"ה והא דלא] שהעדיף הטור לפרש כן כדי להעמיד שכל ספיקותיו של רבי ירמיה עוסקים בדין צירוף טיפות זו לזו כדי להחשיבן יחד לכתם הגדול מגריס. 
(40) <b>התוס' הרא''ש</b> ביאר שדיוק הגמרא הוא מאריכות הלשון 'ספק טמא ספק טהור' שנקטה הברייתא, ולא כתבה בקיצור 'על בשרה, ספק - טמא'. <b>הרשב''א</b> פירש שלמדה הגמרא מסתימות הדברים שנכללו בברייתא כל מיקרי ספק בכתמים. 
(41) <b>הרשב''א</b> ביאר שלא יכלה הגמרא לתרץ שהברייתא דיברה בכתם העשוי מטיפה אחת הגדולה מגריס, שבזה אין כל חידוש, ולכן העמידה שמדובר בכתם 'כרצועה', שהיה מקום לטהרו מפני ששונה צורתו במעט מרוב הכתמים. 
(42) <b>התוס'</b> [ד"ה ומי] הקשו מהגמרא לעיל שהוכיחה שאין מחזיקין ממקום למקום לחומרא מכך שאין מחזיקין ממקום למקום לקולא, ולמבואר בסוגיתנו שישנם ראיות שסמכו עליהם רק לחומרא, אפשר שגם 'ממקום למקום' חששו לו רק לחומרא, [<b>המהרש''א</b> הוסיף שדין 'שונין' נאמר בגמרא לעיל ה ב לענין ממקם למקום]. ותירצו, שבספק המצוי השוו את הקולא לחומרא, ורק בסוגיתנו לענין 'שונין בטהרות' שאין מצוי שתהא הפעם השניה שונה מהראשונה, חששו לחומרא ולא לקולא. <b>הרשב''א</b> [ד"ה ומי מחזיקינן] חולק על התוס' וסובר שבכל דיני כתמים עדיף צד הקולא מהחומרא, ולדבריו קשה קושית התוס'. ותירץ <b>הסדרי טהרה</b> [קצ צג ד"ה 'ועוד ממעשה שבא'], שדווקא במקום שהטעם לטהר הוא מפני שישנה תליה שהגיע הדם ממקום אחר הקלו, אבל בסוגיתנו שהצד לטהר הוא מפני שלא יכל דם המקור להגיע למשתיתא, עדיף צד החומרא. 
(43) כתב <b>הטור</b> [קצ טז], כשם שחוששים לחומרא, כך תולים לקולא. ולכן, אשה שמצאה כתם בבגד שנכסתה בו ויש לה בגופה מכה שמוציאה דם, תולה שבשנתה נגעה השמיכה במכה וממנה הדם. וראה מה שכתבנו בהערה הקודמת. <b>הלבוש</b> [מח] כתב, שהמוצאת כתם בבגד שישנה בו חוששים שמא יצא הדם בהרגשה, ומפני שישנה היא לא מודעת להרגשה. והקשה עליו <b>בתורת השלמים</b> [קצ נ] שאם כן אסורה מדאורייתא, ובגמרא להלן [ס ב] מבואר שתולים כתם שנמצא לאחר השינה שהגיע ממקום אחר, ודין תליה שייך רק באיסור דרבנן. <b>ובשו''ת</b> <b>מהר''ם</b> מלובלין [ב, הובא בסד"ט קצ לו] כתב שכתם שנמצא בשינה הוא ספק דאורייתא. 
(44) במקרה שמגיע החלוק להגיע לבית התורפה של הארוכה על ידי הדחק ולקצרה בקלות, כתב <b>הר''ן</b> שדינו כבמקרה שמגיע לשתיהן בקלות וטמאות שתיהן. <b>ובסדרי טהרה</b> [קצ פח] הוסיף שהוא הדין גם במקרה שיכול החלוק להגיע לארוכה רק על ידי שמתכופפת, שדי בכך שישנה אפשרות שהגיע גם לארוכה כדי לטמאה. 
(45) <b>הדרישה</b> [קצ יט] דייק מלשון <b>הרשב''א</b> [תוה"ב הקצר ז ד] <b>והטור</b> [קצ מ] שצריך שתבדוק את החלוק גם לפני הלבישה, ותמה מדוע לא די בבדיקה בשעה שפושטת החלוק כדי להוכיח שהדם מהשניה. ותירץ <b>הט''ז</b> [שם ל] שרק בדיקה טובה ומדוייקת מועילה לבירור, ובמקרה שלא בדקה בתחילה ואין לה נפקא מינה מהבדיקה שעושה כשפושטת [כמבואר שם] לא סומכים שבדקה כראוי, שרק בדיקה שיש ממנה השלכה לדינא על טהרות הבודקת מדייקת בה. אולם <b>הב''ח והש''ך</b> [שם, מז] חולקים וסוברים שהוא הדין גם בבדקה רק בשעה שפשטה. וראה מה שכתב בזה <b>החוות</b> <b>דעת</b> [שם, כח]. 
(46) הקשה <b>הרשב''א</b>, שבגמרא בכתובות [עו א] מצינו שהתובע את חבירו וטוען התובע שברור לו שהנתבע חייב, והנתבע משיב שמא פטור אני, מחויב הנתבע לשלם ש"בריא ושמא - ברי עדיף", ואם כן בסוגייתנו, שטוענת הראשונה "ודאי מסרתי חלוק נקי", והשניה משיבה "שמא ממך הדם", היה עלינו לחייב את השניה לשלם. ותירץ, כיון שבדיקת חלוק צריכה עיון ודיוק, יכולה השניה לטעון שמא לא בדקת כראוי ואין לך על מה לסמוך בטענת ה'ברי', ובמקום שתשובת הנתבע היא על עצם הודאות שבה נוקט התובע נאמן גם בטענת 'שמא'. 
(47) הקשו <b>התוס'</b> מהו הדמיון בין שתי נשים שנתעסקו בציפור, לבודקת חלוקה והשאלתו לחבירתה, והרי בשתיים שנתעסקו בציפור אין סיבה כלשהי להעדיף את אחת מהן ולטהרה ולכן טמאות שתיהן, אבל הבודקת את חלוקה, אף על פי שאפשר שלא בדקה כראוי, מכל מקום, עדיפה היא על חברתה שלא בדקה כלל, ולכן תולים שמהשניה הכתם. ותירצו, ששתי נשים שנתעסקו בציפור אחת אחרי השניה, והגיעה הראשונה לבית הדין קודם חברתה היו מטהרים אותה, כיון שלטהרת כתמים די בכך שישנה אפשרות שהדם אינו מגופה ואין צריך בירור גמור. וכשמגיעה חברתה וטוענת לדיינים שגם היא נתעסקה באותה הציפור, חוזרים ומטמאים את הראשונה, ואף על פי שלא חידשה השניה בדבריה מאומה בענין הראשונה, מכל מקום אין יכולים הדיינים לפסוק שני פסקים הסותרים זה את זה, וכיון שאי אפשר לטהר את שתיהן, מבטלים את הפסק הראשון, ושתיהן טמאות. [וראה <b>בב''ח</b> [קצ כז] שכתב שבמקרה שיפסקו לראשונה שטהורה לא יבטלו את הפסק, אולם הט"ז [קצ יז] חולק, וראה בנקודת הכסף ובחוו"ד [כח] שהאריכו בדבר]. והקשתה הגמרא, שגם הבודקת חלוקה ומשאילתו לחבירתה, כיון שלענין דינא מקבלים הדיינים את טענת השניה שאומרת שהדם מהראשונה, ופוטרים אותה מלשלם, אם כן, אי אפשר לפסוק בדיני איסור שהדם מהשניה, ששני פסקים אלו סותרים זה לזה. וכשם ששתיים שנתעסקו בציפור, אף על פי שישנה לאחת תליה המטהרת, מטמאים אותה כדי לא לפסוק פסקים הסותרים, הוא הדין בבודקת חלוקה. 
(48) כן ביאר <b>הרשב''א</b> [נז ב ד"ה 'ואתי'], <b>התוס'</b> [שם, ד"ה על בשרה] כתבו שתולים שקיפלה את שני החלוקים העליונים באותו הרגע שניתז הדם. ונפקא מינה בין הפירושים למקרה שנמצא הדם בצידו הפנימי של החלוק הפנימי, שלתוס' שהחשש הוא רק שנתקפלו החלוקים טמאה, [שכתבו שם שאין חוששים שנתקפל גם השלישי]. ולרשב"א גם במקרה זה אפשר לטהר ולתלות שניתז מלמטה. ובטור שפסק שבמקרה זה טהורה, והוכיח מזה <b>בבית</b> <b>יוסף</b> [קצ יב, ד"ה 'ומ"ש אפילו'] שסבר הטור כרשב"א. וראה <b>בסדרי טהרה</b> [קצ מה] שדן האם ישתנה הדין במלבושים שלנו שצמודים לגוף ואי אפשר שיתקפלו. 
(49) <b>בבית יוסף</b> [קצ יב, ד"ה ומ"ש טמאה] ביאר שהטעם שלא סומכים על ראיה זו היא מפני שחוששים שמא נתקפלו החלוקים כלפי פנים, והיה החלוק החיצון ברגע מסוים כלפי פנים. 
(50) ג' פירושים כתבו הפוסקים בביאור היתר זה: <b>א</b>. <b>הבית יוסף</b> [קצ, הובא בט"ז ס"ק כג] ביאר, כיון שכתב <b>הרמב''ם</b> [איסו"ב ט א] שרוב הדמים יוצאים בהרגשה, מסתבר שאשה זו שלא הרגישה לא יצא מגופה דם, וסומכים על הרוב כדי לפשוט שהדם מקורו מעלמא. <b>ב</b>. <b>המעיל</b> <b>צדקה</b> [נט, מובא בסד"ט קצ סא] כתב שסומכים על חזקת טהרה כדי לפשוט שנשארה האשה בטהרתה. <b>ג</b>. <b>הסדרי טהרה</b> [קפג ב ד"ה 'וטעמא'] ביאר שההיתר הוא מדין ספק ספיקא, שאפשר שהדם מעלמא, וגם אם מגופה הוא, שמא לא הרגישה ביציאתו ואינו מטמא. ונפקא מינה בין הפירושים: א. בדין תליה בג' ימים ראשונים של ז' נקיים, שאין בהם חזקת טהרה, ולמעיל צדקה אין תולים בהם. ב. בדין אשה המרגשת ואינה יודעת להבחין אם ההרגשה היא מההרגשות המטמאות, שלבית יוסף שנסתמך על הרוב אי אפשר לתלות במקרה זה. 
(51) כתב <b>הטור</b> [קצ ה] שגודל הגריס הוא ט' עדשים, ובמידות זמנינו הכוונה לכתם שקוטר העיגול הוא כ- 18 מ"מ. ומיהו כתב <b>הראב''ד</b> [בעלי הנפש, שער הכתמים, עד] שישנם שינויים בגודל הגריסים הגדלים במדינות שונות, וכיון שסתמו חכמים ולא ביארו לגריס של איזו מדינה כוונתם, יכולה לתלות בכל גריס שתמצא. וכן כתב <b>הרמב''ן</b> [הלכות נדה ד ד] שאם נזדמן גריס הגדול יותר מהשיעור המקובל, תולה הכתם עד שיעור הגריס שמצאה. וביארו <b>החכם</b> <b>צבי</b> [סז] <b>והט''ז</b> [קצ ז] שידעו חז"ל שאין בנמצא פול שגדול משיעור דם המאכולת. ובזמנינו נתקטנו הכינים מאד, ודם היוצא מהם אינו יוצר כתם שקוטרו גדול מ 5-6 מ"מ. <b>ובפתחי תשובה</b> [קצ ט] הביא <b>מהיראים</b> שאין להקל ביותר מכתם של אותו הזמן. אולם <b>החת''ס</b> [שו"ת קנ, קפב] הקל שגם בזמנינו נשאר השיעור, ומטהרים כל כתם הקטן מט' עדשים. <b>ובשבט הלוי</b> [קצ ה, א] הוכיח שכן סברו גם <b>החוו''ד</b>, <b>הרע''א</b>, <b>והנודע ביהודה</b>. וטעם הדבר יתבאר בהערה הסמוכה. 
(52) נחלקו האחרונים ביסוד היתר זה, האם הוא כשאר התליות שמטהרים את הכתם מפני האפשרות שהגיע ממקום אחר, ומאכולת מפני שמצויה אפשר תמיד לתלות בה, או שמלכתחילה הגבילו חכמים את תקנתם ולא גזרו אלא על הכתם שגדול מגריס. וראה <b>בחת''ס</b> [שו"ת קצ], <b>ובסדרי טהרה</b> [קצ סא], שהאריכו בנידון זה. ונפקא מינה מחקירה זו לדין כתם בזמן הזה שאין מצויות יותר המאכולות, שאם לא גזרו על כתם הקטן מגריס, נשאר הדין כבזמן המשנה. אבל אם ההיתר הוא מפני התליה במאכולת, הרי בימינו שאין מאכולות מצויות יאסר אפילו כתם קטן. וכן נפקא מינה לשיעור גודל הכתם שיאסר בזמן הזה, שבזמנינו נתקטנו הכינים, ואם ההיתר הוא מפני התליה במאכולת, אין להתיר כתם שיש בו יותר דם מאשר בכינים שבימינו. אבל אם מלכתחילה לא גזרו על כתם שקטן מגריס, הרי כל כתם שאין בו כשיעור דם הכינים שבזמן הגמרא לא נכלל בתקנת חז"ל שאסרו הכתמים. וראה מה שכתבנו בהערה הקודמת. 
(53) הוא הדין אם שכבה במטה עם נשים שיש להם מכות, [<b>רמ''א</b> קצ יט]. וביאר <b>הש''ך</b> [שם, לד] שהמשנה שנקטה בנה ובעלה, הוא משום שמצוי יותר שהם נוגעים בה. 
(54) כתב <b>הרמב''ן</b> [הלכות נדה ד יט] שאם נתעסקו בנה ובעלה בדמים ונמצא בהם דם מאותו העסק, תולה בהם, אבל אם לא נמצא בהם דם אינה תולה, ובזה שונה בזה דינם מהאשה עצמה שדי בידועה שנתעסקה כדי לתלות. <b>ובמאירי</b> חולק וסובר שגם כשאין דם על בנה ובעלה אם ידוע שנתעסקו בדמים תולה בהם. 
(55) <b>הרמב''ן</b> [הלכות נדה, ד כג] <b>והרשב''א</b> [תורת הבית ז ד] למדו ממשנתנו שכשתולים את הכתם במכה וכד' אין צורך לבדוק האם התליה נכונה על ידי שנקרב את הכתם למכה ונשווה מקרוב האם הצבעים דומים, שהרי רבי עקיבא לא ביקש מהאשה שתראה לו את המכה, אלא נסתמך על דבריה והתיר בלא בדיקה נוספת. וכדבריהם נפסק בשו"ע [קצ ל]. 
(56) <b>בגמרא</b> לעיל [נז ב] דרש שמואל שכתמים טהורים מדאורייתא מהפסוק 'בבשרה' 'עד שתרגיש בבשרה', והקשה <b>הנודע ביהודה</b> [קמא נה] מדוע שינה שמואל מדברי רבי עקיבא, ולאיזה צורך נאמרו שתי דרשות כדי ללמד שכתמים מטמאים, ובסדרי טהרה [קצ צג, ד"ה 'לכן נראה לענ"ד'] תירץ שישנם שני היתרים בכתמים, <b>א</b>. דם שידוע בודאי שיצא בלא הרגשה, נדרש מהפסוק 'בבשרה' שאינו מטמא. <b>ב</b>. דם שישנו ספק שמא הגיע ממקום אחר ואינו מהאשה, אולם יתכן שיצא בהרגשה, וכגון שהטילה מי רגליים ואינה יודעת אם היתה ההרגשה מהדם או ממי הרגליים, מטהרים מדרשת הפסוק 'דם' ולא כתם, שלא אסרה התורה בטומאת נדה את הספיקות. ואמר רבי עקיבא לתלמידיו שבכל מקום שישנה תליה שהגיע הדם שהגיע ממקום אחר, מתחזק הספק שמא אינו מגופה, ולא גזרו חכמים איסור. וראה <b>בשו''ת חת''ס</b> [קמד], <b>ובערוך לנר</b> שתירצו תירוצים נוספים. 
(57) נחלקו הראשונים האם מראה 'עגול' הוא ראיה להתיר, או שמא להפך ש'משוך' הוא הוכחה לאסור. ונפקא מינה ממחלוקת זו למקרה שיאבד העד או שישחת מראהו ולא תהא אפשרות לדעת מה היתה צורתו. <b>מרש''י</b> [נז ב ד"ה 'עגול'] משמע שעגול הוא ראיה להיתר, ובלא הוכחה אוסרים כל כתם שנמצא בעד הבדיקה, וכן הוכיח <b>הסדרי טהרה</b> [קצ סז, ד"ה 'הנה לשון'] שסברו גם <b>הטור והרשב''א</b>. ואולם בר"ן [נז ב] מוכח שמשוך הוא ראיה לטמא, וראה מה שכתב בזה <b>בבינת אדם</b> [קיג יב]. 
(58) כן פירש <b>בלעזי רש''י</b> [כ, א]. 
(59) <b>הרשב''א</b> [תוה"ב הקצר ז ד] ביאר שתולים אדום באדום אף על פי שאין ניכר ממש אם דומים האדומים זה לזה. וכתב <b>הסדרי טהרה</b> [קצ מה] שמקור דין זה הוא מסוגיתנו שתלו ר"מ ורבי בקילור ובשרף שקמה אף על פי שאין אדמימותם דומה לגמרי לאדמימות הדם. וביאר שטעם קולא זו היא מפני שפעמים משתנה הצבע בהתחברותו לבגד, ואפשרי הדבר שצבע שאדמימות היום כדם היה במקורו שרף שקמה ונשתנה מעט על ידי מראה הבגד. <b>הראב''ד</b> [בעלי הנפש, כתמים ג י] כתב גם הוא דין זה, והוסיף שמכאן נלמד שלהיתר תליה אין צריך לדעת בודאות שהכתם יכול לבוא מהדבר שבו תולים, אלא די בכך שישנה אפשרות מסוימת שהדם מקורו מהדבר ההוא. והוסיף שכן מוכח מרבי עקיבא שתלה הכתם במכה שבאשה, ולא בדק האם צבע האדום של דם המכה דומה לצבע האדום של הכתם. ומדברי הראב"ד מבואר, שהגמרא האומרת שאפשר ללמוד מהמשנה את דינם של רבי ורבי מאיר, כוונתה היא שמדברי רבי עקיבא שתלה במכה שאין ברור אם אדמימותה זהה לכתם לומדים שאפשר לתלות בקילור ושרף שקמה שאדמימות שונה מאדמימות הדם. 
(60) <b>האור זרוע</b> [שנא] ביאר שטעם הדבר שאין מקילים לתלות בספק ישבה בצד העוסקים בכתמים הוא מפני שישנם בתליה זו שני ספיקות: א. ספק אם ישבה בצידם. ב. גם אם ישבה עדיין ישנו ספק אם ניתז מהם עליה דם. <b>הרמ''א</b> [קצ כז] פסק שבמקרה שיודעת בודאי שעברה במקום שיש בו דם, אבל מסתפקת האם כמות הדם שהיתה באותו מקום מספיקה כדי ליצור כתם בגודל הכתם שמצאה, טהורה. ותמוה שגם במקרה זה יש שני ספיקות: א. האם עברה במקום שיש בו דם בכמות המספיקה ליצור כתם גדול. ב. האם נפל עליה דם זה. ונראה שלמד הרמ"א שגם במקום שני ספיקות תולים, וסוגיתנו שלא תולה בספק עברה, זהו מפני שאין מסתבר ששכחה שעברה, ואין תולים בדבר שאינו שכיח. וכפירוש זה משמע גם <b>ברשב''א</b> [תוה"ב ז ד] שכתב שבעיר שמצויים בה שוחטים שמסתובבים ממקום למקום תולים בכל מקום, ואף על פי שמסופקת אם עברו השוחטים לידה, כלומר שאף על פי שישנם שני ספיקות כיון שאין צריך לומר ששכחה תולים. 
(61) כן ביאר רש"י, ותמוה כיצד נתלה במאכלת כתם שגודלו הרבה יותר ממנה. ויש לומר שתולים שנמעכו כמה מאכולות זו בצד זו ונוצר מדם כולן כתם אחד גדול. ומצינו <b>במעדני יו''ט</b> [ת] שכתב, שהטעם שלהלכה אין תולים אלא במאכולת אחת הוא מפני שאם נתלה בכמה מאכולות אין לדבר סוף, ואם כן לרבנן שלא חששו ל'אין סוף', אפשר לתלות גם בכמה מאכולות. וראה בהמשך הסוגיא שאמרה הגמרא שגם לרבנן אין תולים בכתם שגדול יותר מתורמוס. 
(62) <b>המהרש''א</b> העיר על שינוי הלשון בדברי רשב"ג, שביחס לדבריו נקט בלשון 'אין קץ', ואילו ביחס לדברי רבנן נקט בלשון 'אין סוף'. וביאר ש'קץ' משמש גם ללשון התחלה, שהרי בכל דבר הקצה האחד משמש כהתחלה והקצה השני הוא הסוף, ואמר רשב"ג שלדברי אין התחלה לשיעור ההיתר, ולדברי חברי אין סוף לשיעור ההיתר. <b>החידודי הלכות</b> ביאר שרשב"ג רמז בלשון 'קץ' לגמרא לעיל [יג ב] שאמרה 'אין בן דוד בא עד שיכלו כל הנשמות שבגוף', ולדבריו שאוסר את כל הכתמים אין אשה המותרת לבעלה ולא יגיע קץ לגלות. 
(63) <b>התוס'</b> ביארו שבדווקא שינה רשב"ג בלשונו ונקט 'מיטה' בדבריו ו'סדין' בדברי רבנן, מפני שמיטה יש גם לגברים ואילו סדין יש רק לנשים. ואמר רשב"ג שלדבריו שטימא כל כתם קשה שהרי גם במיטה שישנו בה רק גברים מצויים הכתמים, ובהכרח שמאכולות הם שגורמות לכתמים אלו, ולדברי רבנן שהתירו את כל הכתמים קשה שהתירו גם כתם גדול שנמצא בסדין של נשים. 
(64) טעם הדבר שקבעו חז"ל ששיעור טומאת הכתם הוא מגריס מבואר <b>ברש''י</b> [ד"ה גריס] שקים להו לחז"ל ששיעור הדם שנמצא בגוף המאכולת הוא שקול לגריס, ולכן כל כתם הקטן מגריס אפשרי שהגיע ממאכולת וטהור. וראה עוד <b>בחכם צבי</b> [סז] <b>ובט''ז</b> [קצ ז]. אולם בגמרא לעיל [נב ב] מצינו שהמוצאת כתם שגודלו כג' גריסים חוששת שמא ראתה בג' ימים, מבואר בגמרא שדרך הנשים שבכל פעם שרואות דם יוצאת מגופן כמות דם הגדולה מגריס, ולכן בכתם שקטן מג' גריסים אין חוששים שמא הגיע מג' ראיות נפרדות. ואם כן ישנו טעם נוסף להתיר כתם הקטן מגריס, שכיון שאין מצוי שיצא מהאשה דם מועט כל כך מסתבר שהגיע ממקום אחר. <b>ובלחם ושמלה</b> [קצ יב] ביאר שכשתולים הכתם במאכולת הכוונה שחוששים שנמעכו כמה מאכולות זו ליד זו ומדם כולן נוצר כתם אחד, ואין הכוונה שתולים במאכולת אחת, מפני שגם בזמן חז"ל לא היתה מצויה כינה שגודלה כגריס, ומה שהגבילו את התליה עד לגריס הוא מפני שדווקא בכתם הקטן מגריס שאין מצוי שיהיה בדם נדה הקלו לתלות במאכולת. נמצא לדבריו שלהיתר חכמים נצרכים שני הטעמים, שמפני שאין מצוי בדם נדה כתם הקטן מגריס, הקלו ותולים במאכולת. ולדבריו גם בימינו שהכינים קטנות מאד נשאר שיעור גריס כבזמן הגמרא. ובהערות במשנה הבאנו שישנם שחולקים וסוברים שבזמנינו שנתקטנו הכינים אי אפשר להתיר אלא כתם שגודלו כגודל כינה המצויה בימינו. 
(65) <b>התוס'</b> כתבו שאם הרגה הרבה מאכולות תולה בהם גם כתם גדול. אולם <b>הרא''ש</b> [ח] חולק וסובר שלא פלוג רבנן ולעולם אינה תולה במאכולות כתם שגדול מגריס. ויש לעיין בדברי הרא"ש מה שייך כאן 'לא פלוג' והרי מבואר במשנתנו שהתירו חכמים לאשה המתעסקת בכתמים לתלות שהגיע הכתם מהדבר שנתעסקה בו, ובמה גרע עסק במאכולות משאר דמים. ועוד הקשה <b>הרש''ש</b> מדוע לא הביא הרא"ש את דברי התוס' שחביבים עליו עד לאחת כדרכו בכל מקום שחולק עליהם, וראה מה שכתב ליישב בספר <b>מגילת ספר</b> [ז ד]. 
(66) <b>בסדרי טהרה</b> [קצ טו] הקשה מכאן על <b>רש''י</b> [ד"ה לדברי] שכתב שלרבנן אפילו כתם שגדול מסלע טהור, וסלע קטן מתורמוס כמוכח <b>מהגמרא בביצה</b> [כה] שאמרה שתורמוס גודלו כמעה ששוויה אחד חלקי כ"ד מסלע, ומסתבר שאם שוויה פחות כל כך שגם גודלה מועט. <b>ובערוך לנר</b> [ד"ה 'תולה עד'] הוכיח שישנם מטבעות ששונות בשוויים ושוות בגודלם. 
(67) אין לפרש שהפשפש הוא מרובע <b>שבירושלמי</b> בנדרים [ט א] הובא בר"ן [שם כה א, ד"ה 'למקח וממכר'] מצינו שאין בעולם בריה מרובעת, וצריך לומר שצורתו מעוגלת לגמרי וקוטר אורכו כקוטר רוחבו. 
(68) <b>הרשב''א</b> הביא <b>מהתוס'</b> שהקשו כיון שרק כתם שאורכו כרחבו תולים בפשפש, מהי אם כן קושית רשב"ג שלדברי חכמים שהתירו לתלות בפשפש אין סוף ויותרו כל הכתמים, והרי כל כתם שאין אורכו כרוחבו טמא גם לחכמים. ותירצו, שברייתא זו סוברת כרבי חנינא בן אנטיגנוס שאמר שאי אפשר לתלות בפשפש, ורק במקום שמצויים פשפשים מודה גם הוא שמתירים עד תורמוס, ורחב"א הוא שהתנה שיהא אורכו כרוחבו, אבל לרבנן הסוברים שתולים בפשפש כל כתם הוא הדין שתולים אפילו כשאין אורכו כרוחבו, ולשיטתם קשה ש'אין סוף'. <b>הר''ן</b> מבאר שאין כוונת הגמרא שצורת הכתם היא אורכו כרוחבו, אלא רק לימדתנו הגמרא צורת הפשפש, אולם יתכן שהדם שיזוב ממנו תהא צורתו שונה. וביאור דברי הגמרא 'ארכו כרחבו לענין כתמים' הוא, כיון שבכל מקום שמצוי פשפש תולים בו עד תורמוס, לימדתו הברייתא כיצד נראה הפשפש, כדי שבמקום שמצוי בעל חי שמראהו ארכו כרחבו, ידעו שהוא הפשפש וכל כתם עד כתורמוס טהור. <b>הבית יוסף</b> [קצ ז ד"ה ואיכא למידק] תמה מדוע סתמו הפוסקים שכל ההורגת פשפש תולה בו כתם עד תורמוס, ולא הגבילו שיהא אורכו כרחבו כבסוגיתנו. וכתב <b>הערוך לנר</b> שלא היה לפני הבית יוסף את חידושי הר"ן, שלפירוש הר"ן אורכו כרחבו מתייחס רק לצורת הבעל חי ולא לצורת הכתם, ותולים בפשפש כל כתם שהוא. 
(69) כן פירש <b>רש''י</b>, <b>בשו''ת הרשב''א</b> [א, קא] כתב שיתוש שנפל למרק ואין מוצאים אותו בטל הוא ואינו אוסר את המרק, שדווקא בריה שלמה שלא אבדה צורתה אינה בטלה, והקשה מהמשנה שהאוכל תרומה וטועם טעם פשפש חייב לפלוט, ומדוע לא בטל הפשפש במאכל, ותירץ שחוששים שמא הפשפש אינו מעורב באוכל וניכר הוא בפני עצמו, ואין ביטול אלא בדבר שאינו ניכר בתערובת. ואולם <b>הרמב''ם</b> [פירוש המשניות תרומות ח ב] ביאר שאינו מחוייב לפלוט, אלא מפני הטינוף והמיאוס באכילת הפשפש התירו לו לפלוט את התרומה, ואם רוצה יכול להמשיך לאכול. 
(70) כן פירש <b>רש''י</b>, <b>הרשב''א</b> הביא בשם <b>הר''ח</b> שמצויים בגוף החזירים פשפשים, ותולים הכתמים בפשפשים, שהרי במקום שמצויים פשפשים מודים כולם שאפשר לתלות בהם. ונפקא מינה לדינא בין הפירושים, שלרש"י אפילו כתם גדול תולים בחזירים, שהרי כל כמות דם שתהא אפשרי שיתיזו החזירים, אבל לר"ח שהתליה היא בפשפש שעל החזיר, אין להתיר כתם שגדול מתורמוס, שהרי נתבאר בסוגיתנו שאין בפשפש דם בכמות הגדולה מתורמוס. כתבו <b>התוס'</b> שבזמן הזה שמצויים בינינו החזירים אין תולים בהם כתמים, והקשה הרשב"א שאינו יודע טעם לדבריהם, שמהו החסרון בכך שמצויים החזירים שמפני כך לא נוכל לתלות בהם. ויש לומר על פי דברי <b>הנודע</b> <b>ביהודה</b> [תנינא נב] שחידש שכתמים מטמאים טהרות במגע מדאורייתא, וגזירת כתמים שגזרו חז"ל על האשה הוא כדי שלא יבאו להקל בטומאת טהרות. ולדבריו קושית רשב"ג 'לדברי חברי אין סוף' פירושה שאם נתיר את כל הכתמים על ידי תליה, לא תקוים תקנת חז"ל שרצו בקיום האיסור בפועל כדי שיזכרו בזה את טומאת הטהרות, ולפי זה אפ"ל שבמקום שמצויים חזירים אם נתלה בהם יטהרו כל הכתמים ובטלה לה תקנת חז"ל, ולכן נהגו שלא לסמוך במקום אלו על תליה בחזירים. 
(71) <b>בערוך השולחן</b> [קצ כ] הקשה כיצד תתכן מחלוקת בשיעור הכתם, והרי טעם היתר כתם הקטן מגריס הוא מפני שתולים במאכולת, ואם כן נביא מאכולת ונמוד את דמה ונראה אם גריס עצמו בכלל או לא. ותירץ שאין אפשרות לצמצם במדידה עד שנדע השיעור המדויק, ונחלקו רב הונא ורב חסדא האם בגודל שאין ידוע מכריעים להקל או להחמיר. וראה שם שתירץ בביאורו את קושית <b>הב''ח</b> [קצ ד"ה לא גזרו], על הרמב"ם שסתר בפסקיו אם הלכה כרב הונא או כרב חסדא. 
(72) כן ביאר <b>רש''י</b> [חולין נה א ד"ה חוץ מכגריס] אולם <b>מהתוס'</b> [שם, ד"ה כל] דייק <b>הרש''ש</b> שזוהי קולא מיוחדת בכתמים, אבל בשאר איסורי דרבנן משערים לחומרא. ויש לעיין האם השעורים מתפרשים לחומרא משום ספק שהולכים בו לחומרא, או שכלל הוא שנתקבל במסורה שהלשון שנקטו החכמים כוונתם שיפרשהו לחומרא, ומעיקר הדין זהו השיעור המחויב. ואפשר שרש"י שסבר שמקילים בכל דיני רבנן סבר שהדבר הוא ספק, ולכן מקילים כדין כל ספק בדיני דרבנן, והתוס' סברו שהלשון שנקטו חכמים פירשו לחומרא, ולכן גם בדיני דרבנן מחמירים, ובכתמים נתקבל במסורה שהשתמשו חכמים בלשון שונה מהמקובל, ורק בהם הולכים לקולא. <b>הרשב''א</b> כתב שבמקרה שמהקטנת שיעור גריס תצא קולא [ולהלן יבואר כיצד יתכן דבר שכזה], יתחלפו השיטות, ורב הונא יסבור שגריס עצמו בכלל, ורב חסדא יסבור שאינו בכלל. ומבואר מדבריו, שביאר כי 'לחומרא' הכוונה היא מחמת הספק. כי אם הפירוש הוא שנקטו חכמים בלשון חומרא אבל אכן כך הוא השיעור מעיקר הדין, לא היו משתנות השיטות בשינוי הנידונים. 
(73) <b>בצפנת פענח</b> [איסו"ב ד יט] הקשה, שבגמרא לעיל [יד ב] מצינו "אמר לו רבי חייא אי אתה מודה שצריכה כגריס ועוד", וכדברי רב חסדא. ותירץ, שיש שני דינים בהיתר כתם קטן, א. שאפשר לתלות שהגיע הדם ממאכולת. ב. שלא גזרו חז"ל בכתם קטן [וראה מה שכתבנו לעיל הערה 52]. ומודים כולם כי במקום ששייכת תליה, גריס עצמו טהור, וכל מחלוקת רב חסדא ורב הונא היא במקרה שידוע שלא הגיע הכתם ממאכולת, וכל ההיתר הוא מפני שלא גזרו חכמים טומאה בכתם קטן מהו השיעור בתקנת חז"ל. ולכן בגמרא לעיל שמדובר בעד שאינו בדוק, שישנה תליה של ממש במאכולת, מודים כולם שרק בכגריס ועוד אסורה. ובפירוש זה מיושבת הקושיה שהבאנו לעיל <b>מהערוך השולחן</b> [קצ ב], כיצד נחלקו רב חסדא ור""ה בדבר התלוי במציאות ולא הלכו ומדדו מאכולת, שהרי מחלוקתם בגדר תקנת חז"ל ולא בשיעור המאכולת. 
(74) כן פירש <b>רש''י</b>, <b>התוס' והרשב''א</b> הקשו שלשון 'למעלה' 'ולמטה' אין פירושו קטן וגדול. ולכן פירשו שהברייתא עוסקת באשה שנמצאו על חלוקה כמה כתמי דם, חלקם למעלה מהחגור וחלקם למטה מהחגור. וחידשה הברייתא שאפילו שבדרך כלל כתם שלמטה מהחגור מטמא שחוששים שהגיע הדם מהמקור, כאן שנמצאו כתמים גם למעלה מחגור שבהכרח הגיעו ממקום אחר, שהרי לא יתכן במציאות שיגיע דם מהמקור ללמעלה מהחגור, מטהרים את כל הכתמים. וטעם הדבר הוא שכשם שאשה שידוע שנתעסקה בדמים תולים כל הכתמים שמוצאת בדם שנתעסקה, כך גם אשה זו מורים הכתמים שמעל החגור [שידוע שאינם מהמקור], שהיתה במקום שמצויים בו דמים ומשם הגיע דם ללמעלה מהחגור, ומלמדים אותנו הכתמים העליונים שאשה זו נתעסקה בדמים. 
(75) לפירוש <b>התוס'</b> [המובא בהערה הקודמת] סברה הגמרא בקושיתה ששיעור גריס שנקטה הברייתא מתיחס לגודל הכתם שמתחת לחגור, כלומר שכשגודל כתם זה הוא מגריס והלאה צריך שיהיו כתמים גם למעלה מהחגור כדי להתירו, אבל בלא כתמים למעלה מטמאים בגודל גריס. ותירצה הגמרא ששיעור גריס שנקטה הברייתא מתיחס לגודל הכתם שמעל החגור, שבמקרה שגודלו רק כגריס אין הכרח שנתעסקה בכתמים, שאפשר שהגיע הכתם ממאכולת שהיתה למעלה מהחגור, ואין לנו ראיה שנתעסקה בדמים כדי לטהר הכתמים שמתחת לחגור. 
(76) <b>בערוך לנר</b> הקשה, מהו הצד לטהר מפני המאכולת שרצופה, והרי כל כתם שגודלו שני גריסים היה אפשר לתלות שנמעכו שתי מאכולות זו אצל זו, ומכך שאין מטהרים כתם הגדול מגריס מוכח שאין תולים ביותר ממאכולת אחת, ואם כן גם אם נתלה חלק מהכתם במאכולת שרצופה בו עדיין תהא טמאה מחמת החלק הנותר, ואף על פי שבנותר אין גריס מכל מקום אי אפשר לתלותו במאכולת שהרי אין תולים כתם אחד בשתי מאכולות, ובמקום שאין תליה מטמא אפילו כתם קטן. ותירץ שהטעם שאין תולים בשתי מאכולות הוא מפני שישנו ספק ספיקא, להחמיר, ששמא חלק אחד אינו ממאכולת, וגם אם הוא ממאכולת עדיין ישנו חשש שמא החלק הנותר הוא מגופה. ולכן במקום שידוע על חלק אחד בודאי שמקורו ממאכולת ונותר רק ספק אחד, תולים גם בשתי מאכולות. אולם בשו"ת <b>מעיל צדקה</b> [כ] מצינו שביאר שהטעם שלא תולים בשתי מאכולות הוא מפני שאם כן יטהרו כל הכתמים, שגם כתם גדול מאד אפשר לתלותו בהרבה מאכולות. <b>הרש''ש</b> [נב ב] תירץ, שכתם שקטן מגריס לא גזרו בו חכמים גם במקום שאי אפשר לתלות במאכולת, ולכן כיון שחלק מהכתם בודאי הגיע מהמאכולת שעליו יצא הוא מכלל הכתם, והחלק שנותר שאין בו כגריס טהור גם בלא תליה. וראה בצפנת פענח [איסו"ב ד יט] שהוכיח גם הוא שכתם הקטן מגריס לא נכלל בגזירה, ואין צורך לתלותו במאכולת כדי לטהרו, וראה עוד בענין זה לעיל הערות 73, 52. עוד יש לומר שהטעם שאין תולים בשתי מאכולות הוא מפני שאין מסתבר שימעכו שניהם בדיוק באותו מקום, ולכן תולים שהכתם כולו הוא ממקור אחד דהיינו מגופה, אבל כתם שמעוכה בו מאכולת הרי גם אם הגיע חלק מגופה מוכיחה המאכולת שלפנינו שחלק מהדם הגיע ממנה, וכיון שממ"נ תולים שנוצר הכתם על ידי שני גורמים נפרדים, אפשר לתלות ששני הגורמים היו מאכולות. 
(77) <b>בערוך לנר</b> תמה, מהי סברת הגמרא להקל יותר בנתעסקה בציפור מאשר במאכולת רצופה, והרי ההוכחה מהמאכולת שנמצאת על הכתם ברורה יותר. ויש לומר על פי מה שכתב בשו"ת <b>מעיל צדקה</b> [כ] שהטעם שאין תולים בשתי מאכולות הוא רק מפני שאם כן בטלה תורת כתמים, שגם כתם גדול מאד נטהרהו בתליה במאכולות רבות, אבל מעיקר הדין היה אפשר לתלות כתם אחד בכמה גורמים שונים. ולכן דווקא במאכולת רצופה שצד ההיתר הוא בשתי מאכולות החמיר רבי יוחנן, אבל לתלות חלק אחד מהכתם בציפור וחלק השני במאכולת אחת מודה גם הוא שתולים, שהרי מתליה שכזו לא יבוטל איסור כתמים. 
(78) בשולחן ערוך [קצ כז] פסק שנתעסקה בפחות מגריס ונמצא שני גריסים טהורה שתולים שנפל הדם בין שני כתמים וחיבים, והקשו <b>הב''ח</b>, הש"ך [לז], <b>הט''ז</b> [יח], והגר"א [לז] שדין זה נסתר מסוגיתנו. 
(79) <b>רש''י</b> ביאר, שכתם הצבע שמצאה דומה במראהו לדם, וכתב <b>הרש''ש</b> שלמסקנת הגמרא להלן שטעם ההיתר הוא מפני שתולים שכשם שניתז עליה צבע זה בלא ידיעתה כך ניתזו עליה גם פעמים נוספות, אם כן הוא הדין כשמראה צבע הכתם שונה לגמרי ממראה הדם, שדי בכך שמוכח שאשה זו אינה משגיחה בדברים שניתזים עליה כדי לטהרה. וכן מבואר גם <b>מהרא''ש</b> שכתב "נמצא עליה שום לכלוך על חלוקה, נימא כי היכי דבא לכלוך זה עליה בלא דעתה הכא נמי בא הכתם". 
(80) כן פירש <b>רש''י</b>. והתוס' פירשו שהיתרו של רבא הוא במקרה שנמצא עליה כתם מעל החגור, שכיון שלא יתכן שיגיע דם מהמקור ללמעלה מהחגור, בהכרח שנפל עליה דם ממקום אחר, ולכן מטהרים גם את הכתמים שנמצאים מתחת לחגור, שתולים שכשם שניתז עליה דם למעלה כך ניתז גם למטה. וכתב <b>הערוך לנר</b> שהתוס' בפירושם נקטו כשיטתם [בד"ה היו] בביאור הברייתא 'היו עליה לפי דמים למטה', ורש"י שחלק עליהם שם וסובר שאין להתיר כתמים שמתחת לחגור מחמת כתמים שמעל החגור, חולק גם בפירוש סוגיתנו. 
(81) <b>הרא''ש</b> הביא <b>מר''ח</b> שפירש שדם בית השחיטה של התרנגולת צבעו אדום, דם אבריה צבעו שחור, ודם בני המעים הוא כקרן כרכום. <b>בשו''ת הרמ''א</b> [צז] ביאר שאף על פי שנתעסקה בתרנגולת רק בצבע אחד תולים שניתזו עליה דמים ממקומות נוספים בתרנגולת ומטהרים גם את שאר הכתמים, מפני שמעדיפים לתלות שכל הכתמים מקורם ממקום אחד, וכשם שכתם אחד הגיע מהתרנגולת הוא הדין גם שאר הכתמים הגיעו ממנה. ובט"ז [קצ מא], <b>ובסדרי</b> <b>טהרה</b> [שם צג, ד"ה 'גם מה שהביא'] חולקים ומבארים שמדובר שנתעסקה בכל חלקי התרנגולת, ורק לכן תולים בה את כל הכתמים. 
(82) <b>רש''י</b> [ד"ה לא להקל] פירש שכוונת הברייתא היא לבאר שהוצרכו חכמים לגזור טומאה על כתמים כדי שלא יבאו להקל בנדה דאורייתא, כלומר שהיתר הכתמים יכול לגרום לזלזול בחומר איסור נדה, ולכן עשו חכמים סייג לדבר ואסרו הכתמים. ותמוה שלעיל [נח א, ד"ה מדרבנן] ביאר רש"י שגזרו על הכתמים משום שחששו שמא הרגישה ולא השגיחה בהרגשה, וישנו חשש שמא הכתם שלפנינו אסור מדאורייתא. ויש לומר על פי דברי <b>הסדרי טהרה</b> [קצ צג, ד"ה 'לכן נראה לענ"ד'] שיש שתי סיבות לטהר כתמים: א. העדר ההרגשה מטהר דם שודאי יצא מגופה, ונדרש היתר זה מהפסוק "בבשרה" [נז ב]. ב. דם שיש ספק שמא אינו מגופה טהור, גם אם באמת יצא בהרגשה, והיתר זה נדרש מ"דם" ולא כתם [נח ב]. ולדבריו, נצרכים שני טעמים לגזירת חז"ל: א. חששו שמא הרגישה, ולכן אין את ההיתר הראשון. וטעם זה כתב רש"י בדף נח א. אולם עדיין יכלו לטהר כתם שישנו ספק שמא אינו מגופה, ששייך להתירו גם אם האמת היא שהרגישה, ורק מפני שחששו שיגרם זלזול באיסור נדה לא סמכו גם על היתר זה, וטעם זה כתב רש"י בסוגייתנו. 
(83) <b>בגמרא</b> לעיל [נח א] מצינו שנסתפק רבי ירמיה 'טיפין טיפין מהו'. והקשו <b>התוס'</b> [שם, ד"ה כשירה] מדוע לא פשט להיתר מהברייתא שבסוגייתנו שאמרה 'טיפין טיפין אין מצטרפין'. ותירצו, שהברייתא התירה רק כתם שנמצא בחלוקה, שבחלוק מצויות מאכולת ותולים שנמעכו כמה מאכולות בסמוך זו לזו ומהם נוצר הכתם, ורבי ירמיה הסתפק בכתם שנמצא על בשרה שאין מצויות מאכולות בבשר. 
(84) בתוספתא [ז, ד] מבואר שטעם הדבר שהחמירו בכתם משוך דווקא בעד הבדיקה, הוא מפני שפעולת הבדיקה ממרחת את הדם ודרך הדם שיוצא מהגוף על ידי בדיקה שתהא צורתו משוכה, ולכן רק בעד הבדיקה שמלמדת הצורה המשוכה על כך שהגיע הדם מגופה, טמאה. אבל כתם שנמצא על גופה או חלוקה, גם אם נטף מהמקור, לא היה לו להמשך, אלא להיות עגול כמראה הטיפה הנוטפת. וראה <b>בגמרא</b> לעיל יד א דינים נוספים שהחמירו בכתם שנמצא בעד הבדיקה. 
(1) מבואר בגמרא שכל החשש לטמא הוא שמא חזרו מי הרגליים פנימה והוציאו דם מהמקור. ויש לבאר, מדוע לא חששו שמא יצא דם מעצמו ונטף לתוך מי הרגליים<QM> ובמה שונים מי הרגליים מכל כתם דם שנמצא על גופה או חלוקה, שחוששים שמא נטף לשם דם מהמקור, ואפילו כשהחלוק אינו יכול להכנס ולהגיע למקור ולהוציא ממנו דם. ותירץ <b>רש''י</b> [ד"ה במזנקת], שאין דרך דם מקור לצאת עם מי הרגליים. <b>ובתוס'</b> [ד"ה דלמא] ביארו את דבריו, שמחמת זינוק מי הרגליים נסתם מעיין של דם. ובתוספת ביאור כתב <b>המשנה אחרונה</b>, 'שיש באשה שני שבילין, שביל של דם נדות ושביל של מי רגליים. ואי אפשר שיפתחו שניהם כאחד, וכל זמן שאחד פתוח השני סתום'. <b>התוס'</b> [שם] פירשו, כיון שיצא דם רק בשעה שהטילה מי רגליים ולא לפני כך, וגם לא אחר כך, מוכח שמי הרגליים הם שגרמו לדם שיצא, ואין חוששים שיצא מעצמו. וכפירוש הזה כתב גם <b>הרשב''א</b>. וראה בהמשך הסוגיא, שמחמת מחלוקת זו יש כמה שינוים בפירוש הסוגיא בין רש"י לתוספות. 
(2) כן מבואר <b>מהתוס'</b> [ד"ה האשה], שהקשו, כיון שלתירוץ הגמרא כל החילוק הוא בין מזנקת שטהורה לשותתת שטמאה, מדוע כתבה המשנה 'עומדת' ו'יושבת', ולא חילקה ביושבת עצמה בין 'מזנקת' ל'שותתת'. ותירצו, שעומדת תמיד היא שותתת והרי זה כאילו נכתב שותתת במפורש. 
(3) <b>בשו''ת חתם סופר</b> קמ"ח [ד"ה תו פליגי] הסתפק, האם שותתת היא סיבה לטמא או סימן. וכתב <b>שמרש''י</b> [ד"ה במזנקת] מבואר ששותתת הוא סימן שעצרה עצמה זמן מרובה מלהטיל, והחשש הוא שמא בשעה שעיכבה עצמה מלהטיל מי רגליים אז חזרו מי הרגליים למקור. וכן מבואר בדבריו לעיל [יד ב ד"ה עומדת, נח ב ד"ה עומדת] שסיבת הטומאה בעומדת היא מפני שהעמידה היא סימן שהיתה דחוקה, שאין דרך נשים להטיל בעמידה אלא כשדחוקות ביותר, וחוששים שמא בזמן שעיכבה עצמה קודם שהטילה בעמידה חזרו מי הרגליים למקור. אולם <b>מהתוס'</b> [ד"ה האשה] <b>ומהרא''ש</b> הוכיח שסברו, שהשתיתה והעמידה היא סיבה לטמא, לפי שכתבו 'שעומדת טמאה מפני שאין רחמה נפתח'. כלומר, שכשיוצאים מי הרגליים לאט מצטברים הם במקום היציאה, וישנו חשש שחזרו אז למקור והוציאו דם. <b>האבני נזר</b> [רלא] מסתפק, האם בשותתת חוששים שבשעת יציאת מי הרגליים שתתו ועברו דרך המקור והוציאו דם, או שהחשש שקודם שהחלו מי הרגליים לצאת חזרו פנימה, ודרך האברים הפנימיים הגיעו למקור, וכבר בתחילת יציאת מי הרגליים היו מעורבים בדם. והביא <b>שהמרדכי</b> סובר שהחשש הוא על שעת ההטלה, <b>ובשו''ע הגר''ז</b> מבואר שהחשש הוא על הזמן שקודם ההטלה. ונראה, שלפי פירוש רש"י ששותתת הוא סימן שהעמידה עצמה קודם ההטלה, החשש הוא שמא בשעה שהעמידה עצמה קודם שהחלה להטיל מים, חזרו מי הרגליים למקור. ואילו לתוס', ששתיתה היא סיבה לטומאה מפני שיוצאים מי הרגליים לאט, חוששים שמא בשעת היציאה אז חזרו מי הרגליים שהצטברו במקום היציאה למקור. ונפקא מינה לדינא מחקירה זו, האם יועיל להניח עד על המקור בשעת הטלת מי הרגליים כדי להוכיח שלא משם הדם. כי אם כל החשש הוא שיצא הדם בשעת ההטלה בדיקה זו מבררת שבאותו זמן לא יצא דם, אבל אם החשש הוא לזמן קדום שחזרו מי הרגליים באברים הפנימיים, אין תועלת בבדיקה זו. <b>ובבית יוסף</b> [קצא] הביא <b>משו''ת הר''ן</b> [מט] שאפשר לטהר על סמך עד שהיה מונח בשעת ההטלה. 
(4) <b>רש''י</b> ביאר, שקושית הגמרא היא שנחשוש שמא אחר שפסקו מי הרגליים לגמרי יצא הדם מעצמו. <b>והתוס'</b> חולקים ומפרשים שדרך מי הרגליים שיוצאים בקילוח שבסוף ההטלה פוסק הקילוח ויוצאים מעט מי רגליים בשתיתה, והקשתה הגמרא שנחשוש שמי הרגליים ששתתו הם שגרמו לדם לצאת. ומחלוקת זו תלויה במחלוקתם [המובאת בהערה 1] מהו ההיתר במזנקת. כי לפי פירוש התוס' שתולים שמי הרגליים הם שגרמו ליציאת הדם, צריך לפרש שגם ב"בתר דתמו', הכוונה היא שמי הרגליים מוציאים דם. וקושית הגמרא היא שמא מי הרגליים השותתים גרמו ליציאת דם מהמקור. אבל רש"י, החולק וסובר שאין הכרח לתלות את הדם במי הרגליים, יכול לפרש שהגמרא הקשתה שנחשוש שמא יצא הדם מעצמו לאחר תום ההטלה. 
(5) <b>הרשב''א</b> [בחידושים, ובתורת הבית ז ד] <b>והר''ן</b> [שו"ת מט] כתבו, שכל החשש שיצא הדם 'בתר דתמו' הוא דווקא לרבי מאיר, אבל רבי יוסי [שהלכה כמותו] לא חשש לזה. נמצא שנחלקו רבי מאיר ורבי יוסי בשני דינים: א. האם חוששים שחזרו מי הרגליים. ב. האם חוששים לבתר דתמו. וכתב <b>הב''ח</b> [קצא, ד"ה האשה] שכן היא גם שיטת <b>רש''י</b>. אולם <b>החתם</b> <b>סופר</b> [שו"ת, קמח] <b>והרש''ש</b> סוברים שרש"י חולק, וסובר שמודה רבי יוסי שחוששים ל'בתר דתמו', ונחלקו רק בחשש 'הדור מי רגליים'. 
(6) כתב <b>הרא''ש</b> [א] שמודה רבי יוסי בעומדת ושותתת שטמאה, כיון שיש שתי סיבות שיכולות לגרום שיחזרו מי רגליים, חוששים לכולי עלמא. ונראה שהרא"ש הלך כפי שיטתו [המבוארת בהערה 3] ש'עומדת' ו'שותתת' הן סיבות הגורמות למי הרגליים לחזור לאחור, ולכן בהצטרף שתי סיבות יוחמר החשש. אבל <b>לרש''י</b> הסובר שהסיבה הגורמת למי רגליים לחזור היא העצירה שעוצרת עצמה מלהטיל, 'עומדת' ו'שותתת' הם רק סימנים לכך שעצרה עצמה, אם כן, אי אפשר ששני סימנים יחמירו את הדין כיון שהסיבה היא אחת, ומטהר רבי יוסי גם עומדת ושותתת. <b>התוס'</b> [יד ב, ד"ה ורבי יוסי] הביאו <b>מהר''ח</b> שגם לרבי יוסי אינה טהורה אלא מדאורייתא אבל מדרבנן טמאה בטומאת כתמים. וראה <b>בבית</b> <b>יוסף</b> [קצא], <b>בש''ך</b> [שם ג], <b>בסדרי טהרה</b> [שם ב] <b>ובמהרש''א ובמהר''ם</b> [יד, ב] שדנו אם לר"ח טמאה לגמרי בטומאת כתמים, או שרק לבעלה אסורה אבל טהרות שנגעה בהם טהורות. 
(7) <b>בערוך לנר</b> [ד"ה אי הכי] ביאר, שספק הגמרא הוא מפני שיש במשנה דיוקים סותרים בדעת רבי מאיר, שמכך שאמר רבי מאיר ברישא שאשה שהטילה מי רגליים טמאה, מדויק שאם היה שם גם איש וישנו ספק נוסף טהורה, שאם לא כן מדוע לא נקט רבי מאיר בדבריו שהיה שם גם איש כדי ללמדינו חידוש נוסף. אולם מהסיפא שדנה בדין איש ואשה שהטילו מי רגליים לכלי, וכתבה שרבי יוסי מטמא והשמיטה את שמו של רבי מאיר, משמע שרק רבי יוסי שהקל ברישא מקל בסיפא אבל רבי מאיר שהחמיר ברישא מחמיר גם בסיפא, שאם לא כן היה למשנה להשמיענו שרבי מאיר מטהר, שזהו חידוש גדול יותר שהרי הוא החמיר ברישא, ומק"ו נדע שרבי יוסי שהקל גם ברישא מקל גם בסיפא. 
(8) <b>בשו''ת הר''ן</b> [מט] כתב שגם בעומדת אין שכיח שיחזרו מי הרגליים למקור ורבי מאיר שטימא טעמו הוא מפני שסבר שחוששים למיעוט, וכמבואר בגמרא בחולין [יא ב]. והקשה <b>בערוך לנר</b> אם כן כיצד סובר רבי יוחנן שבמקום ספק ספיקא התיר רבי מאיר, והרי גם ספק ספיקא הוא מדין רוב, ורבי מאיר שחשש למיעוט צריך לטמא גם בזה. ותירץ, שמודה רבי מאיר שלמיעוטא דמיעוטא לא חוששים, וכשמצטרף הספק שמא הגיע מהאיש נהיה החשש שהדור מי רגליים לאשה מיעוטא דמיעוטא, וטהורה. 
(9) <b>הרמב''ן והר''ן</b> ביארו, שקושית הגמרא היא על רבי יוחנן הסובר שמודה רבי מאיר בספק ספיקא, שלריש לקיש אפשר לומר שהחידוש בסיפא הוא בכך שכתבה המשנה שבספק ספיקא רבי יוסי מטהר והשמיטו את שמו של רבי מאיר, ללמדינו שרבי מאיר מטמא גם בספק ספיקא. ורק לרבי יוחנן שחולק על דיוק זה, וסובר שמטהר רבי מאיר גם בספק ספיקא, קשה לצורך מה נשנתה הסיפא. 
(10) <b>הב''ח</b> [קצא] הקשה על <b>הרא''ש</b> [א] הסובר שבעומדת ושותתת מודה רבי יוסי שטמאה, מדוע לא תירצה הגמרא שבאה הסיפא לרבות שבמקרה שישנו ספק שמא הדם מהאיש טהורה לגמרי ואפילו עומדת ושותתת. וכעין זה הקשה <b>התורת השלמים</b> [קצא, ג] על <b>הר''ן</b> [שו"ת מט] הסובר שמודה רבי יוסי כשנמצא הדם על שפת הספל שהאשה טמאה, שתתרץ הגמרא שכשהטיל גם איש מטהרים גם בשפת הספל. וראה מה שכתב לתרץ <b>בסדרי טהרה</b> [שם, ג]. 
(11) <b>התוס'</b> [ס א, ד"ה יושבת] הקשו מדוע לא פשטה הגמרא מהרישא שהזכירה רק את רבי מאיר שמטהר ביושבת והשמיטה את רבי שמעון, שרבי שמעון חולק ומטמא ולכן לא נמנה בין המטהרים. ותירצו, שהעדיפה הגמרא לפשוט מברייתא מפורשת. 
(12) הקשו <b>הרמב''ן והר''ן</b> מדוע לא פשטה הגמרא מהוכחה זו גם את הספק הקודם, כיון 'שחזקת דמים מהאשה' טמאה גם יושבת. ותירצו, שהעדיפה הגמרא לפשוט מברייתא מפורשת [וראה בהערה הקודמת]. עוד תירצו, שהיה אפשר לומר שרק בעומדת 'חזקת דמים מהאשה', ורק אחרי שהוכח מהברייתא שמטמא רבי שמעון ביושבת, בהכרח גם יושבת כלולה בדבריו. 
(13) כן פירש <b>רש''י</b> [ד"ה השאילה], שמדובר שנמצא הכתם כשחזרה המשאילה ולבשה את החלוק, אולם <b>מהרשב''א</b> [תוה"ב ב, ז כ, ב] דייק <b>הב''ח</b> [קצ לח] שחולק, וסובר שמדובר שנמצא הכתם בשעה שלבשה השואלת את החלוק. <b>ובמשנה למלך</b> [איסו"ב ט כט] כתב, שגם לרש"י יש חילוק היכן נמצא, שכאשר נמצא אצל השואלת אפשר להתיר מדין "כאן נמצא כאן היה", אולם כשנמצא אצל המשאילה אפשר להתיר רק כשמסתבר יותר שהדם מהשואלת, ובגמרא נאריך יותר בביאור חילוק זה. 
(14) <b>רש''י</b> [ד"ה הרי] פירש שטעם התליה בנכרית ובנדה הוא משום שנשים אלו אינן מתקלקלות בתליה בהן, מה שאין כן בנשים טהורות, כי מי שנתלה בה שממנה הדם תהא טמאה, ואי אפשר להעדיף אחת על האחרת. וביאור דבריו הוא, שמעיקר הדין אפשר לתלות בכל אשה, שכשם שתולים במכה ובמאכולת הוא הדין אפשר לתלות באשה, שהרי אורח הנשים לראות לעיתים דם, ולכן תולים בנכרית ובנדה. אולם במקרה שכולן טהורות, כיון שאם נכריע שהגיע הדם מאשה אחת הרי שמלבד ההיתר לנשים התולות יש גם טומאה לאשה שבה תלינו, ואין סיבה להחמיר בדין אחת ולהקל באחרות, לכן לא תולים. ולכאורה תמוה, <b>שבגמרא</b> [ס א] מצינו ש'אין תולים כתם בכתם', כלומר, שרק אשה שידוע שמעינה פתוח אפשר לתלות בה, אבל בשאר הזמנים דומה האשה למכה שהגלידה ואינה מוציאה דם, ואין לתלות בה. ומצינו גם ברש"י שכתב [שם, ד"ה בשני] 'תולה בה כיון דמעיינה פתוח'. <b>וברשב''א</b> [תוה"ב ז, ד כ, ב] כתב שתולים בטמאה משום ש'תולין את הקלקלה במקולקלת', [ומרש"י במשנה משמע קצת כביאור זה, שכתב 'ונכרית נמי טמאה ותליא בה', כלומר, כיון שטומאה היא תולים בה את הקלקלה], וראה בגמרא שנבאר ישוב לקושיה זו. 
(15) סיבת הטהרה בכתם שנמצא על גבי דבר שאינו מקבל טומאה תתבאר להלן הערה 28, וראה עוד לעיל פרק 'הרואה כתם' הערה 31. 
(16) טעם הדבר שתולים בנכרית היה נראה משום שאין לה נפקא מינה מתליה זו, ולכן נחשבת הנכרית ככל מקור דם כמכה וכד' שתולים שמשם הגיע הדם. אולם בגמרא להלן מוכח שאין תולים באשה אפילו שאין לה נפקא מינה [כמבואר בהערה 14]. <b>מהמגיד משנה</b> [איסו"ב ט כט] דייק <b>המשנה למלך</b> [שם, ד"ה ואני], כיון שכל נכרית שראתה נטמאה בנדה ואינה יוצאת מטומאתה, 'תולים קלקלה במקולקל', ומסתבר שהגיעה הטומאה מהטמא. וכפירוש זה משמע גם <b>מרש''י</b> [נט ב ד"ה הרי זו] שכתב 'ונכרית נמי טמאה ותליא בה'. וכפירוש זה דייק <b>התהלה</b> <b>לדוד</b> [יו"ד סד ו] שפירש גם <b>הראב''ד</b> [בעל הנפש שער הכתמים]. ויסוד דין זה ש'תולים קלקלה במקולקל' ביארו <b>התוספות ביבמות</b> [פב א, ד"ה שתי קופות] שהוא מדין חזקה קמייתא, שכדי להשאיר הטהור מחזקתו תולים שהטומאה מהטמא, כיון שחזקת הטמא לא תשתנה כתוצאה מתליה זו. <b>והרע''א</b> [קמא, קסא] ביאר בדרך אחרת, כיון שאין נפקא מינה לטמא, הנידון שדנים בו ב"ד הוא רק האם יצא דם מהטהורה, ובספק שכזה אפשר לתלות ולטהר. מה שאין כן כששתיהן טהורות, דנים ב"ד ממי יצא הדם, ובנידון שכזה לא שייכת תליה. <b>הכסף משנה</b> ביאר, שנכרית אינה רגילה להקפיד על דמיה וכתמיה, ומסתבר יותר שהיא זו שלא הרגישה ולא הישראלית, ולכן תולים בה. וכפירוש זה משמע גם <b>מהרשב''א</b> [תוה"ב, תחילת שער הכתמים] שכתב 'ותולה בנכרית משום שהוא קרוב יותר שמשם בא'. 
(17) כן פירש <b>רש''י</b> [ד"ה הרואה], וביארו <b>התוס'</b> <b>הרא''ש והרשב''א</b> שבהכרח אין פירוש 'הרואה' שראתה עכשיו דם, שהרי במקרה זה תולים גם בישראלית, וכמבואר במשנתנו שתולים בישראלית נדה. אולם <b>מהרמב''ם</b> [איסו"ב ט כט] שכתב 'האשה שהשאילה חלוקה לנדה בין גויה בין ישראלית', משמע שגם נכרית מדובר שהיא עכשיו נדה. וכתב <b>המגיד משנה</b>, שאין כוונת הרמב"ם לחלוק על רש"י, אלא כוונתו לומר, שכל נכרית שראתה פעם אחת אינה יוצאת מידי נדה, וכדי שתהא נכרית נדה אין צורך שתראה עכשיו. <b>והכסף משנה</b> חולק, וסובר שלרמב"ם אין תולים בנכרית אלא כשידוע שהיא עכשיו בימי הראיה. 
(18) לפירוש <b>הכסף משנה ברמב''ם</b> [המובא בהערה הקודמת] מבואר היטב שנכרית דומה לגמרי לנדה, ששניהם נמצאות עתה בזמן ראית דם. אולם <b>לרש''י</b> שפירש שנכרית 'הרואה' הכוונה שהגיע לגיל הנעורים, קשה שישראלית נדה ראתה דם עכשיו ואינה דומה לנכרית שרק ראתה בעבר. ותירצו <b>התוס' הרא''ש והרשב''א</b> שכוונת המשנה לדמות נדה לנכרית בכל מה שאפשר לדמותן, אבל ודאי אינן דומות ממש, שאם כן לצורך מה הוזכרה נכרית במשנה. 
(19) <b>בשו''ת חוות יאיר</b> [קנב] נשאל, "אחר ד'דברי חכמים בנחת נשמעין', ונאמר במשנה 'יהי כבוד חברך חביב עליך כשלך', איך מצינו לפעמים קנטורים וזלזולים בש"ס כענין "כד ניים ושכיב רב אמר להא שמעתא". והשיב "האמת יורה דרכו כי מאמר זה אינו לגנאי רק שבח גדול ומופלג, שלפי מעלתו ומדרגתו של רב אי אפשר לומר עליו שטעה בטעות כזו". והוסיף וביאר, ש'שכיב וניים' פירשו שאינו בתחילת שנתו, אלא כבר שכב וגם נם, וקרוב הוא להתעורר, כלומר, שברור הדבר שלמעלתו של רב גם אם אמר דין שלא מתוך העיון, תיכף ומיד יעור שכלו וירגיש בטעותו. 
(20) נחלקו הראשונים מהו טעם הדין שתולים בשומרת יום, <b>רש''י</b> ביאר מפני ש'מעיינה פתוח', כלומר, כיון שראתה דם ביום הקודם ודרך הנשים שממשיכה ראיתן כמה ימים, מסתבר יותר שממנה הדם, ולכן תולים שהגיע ממנה הכתם. <b>והרשב''א</b> ביאר שסיבת התליה היא כמבואר <b>בגמרא בפסחים</b> [ט ב, י א] שהקלו בדיני דרבנן ו'תולים קלקלה במקולקל', ולכן תולים שהגיע הדם הטמא מהאשה הטמאה, [וראה מה שכתבנו בהערה 16]. <b>ובחידודי</b> <b>הלכות</b> כתב שרש"י לא חולק על הרשב"א וסובר גם הוא שטעם התליה הוא משום שתולים קלקלה במקולקל, ומה שכתב ש'מעיינה פתוח' הוא מפני שהוקשה לו שבימי זיבה האשה מסולקת מדמים, ואם כן אדרבה תתלה הזבה בחברתה שאינה מסולקת, ותירץ, כיון שראתה פעם אחת מעיינה פתוח ובטל בה הסילוק, והרי היא כשאר הנשים. וכפירוש זה מדויק מדברי רש"י שכתב [בסוף הדיבור] 'כיון דטמאה השתא', כלומר, שתולים הכתם באשה הטמאה. וראה עוד מה שכתב במשנה למלך [איסו"ב ט כט] שהוצרך רש"י לטעם ש'מעיינה פתוח' רק למקרה שנמצא הכתם בשעה שלבשה הטהורה את החלוק. 
(21) <b>בחידודי הלכות</b> הקשה לפירוש <b>רש''י</b> [המובא בהערה הקודמת] שתולים בשומרת יום מפני ש'מעיינה פתוח', מדוע תולים בסופרת שבעה, והרי אחרי שעברו עליה ז' נקיים מוכח שמעיינה כבר סתום. ותירץ על פי דברי <b>המשנה</b> <b>למלך</b> [איסו"ב ט כט ד"ה עוד] שכתב שכל עוד לא תמו כל ימי ז' נקיים, עדיין נחשב מעיינה לפתוח. ולדבריו אם עברו ז' נקיים ונתעכבה מלטבול אין תולים בה, שאף על פי שעדיין טמאה מכל מקום מעיינה סתום, וכן כתב גם <b>החוות דעת</b> [קצ כט]. אולם <b>הרע''א</b> [הגהות לשו"ע, יט] כתב שגם במקרה זה תולים בה, וראה עוד מה שכתב בשו"ת [תנינא סג]. 
(22) כן פירש <b>רש''י</b>, ולעיל [הערות 14, 16, 20] הבאנו שלא די בכך שאין נפקא מינה לאשה שתלו בה, אלא צריך שיהא מסתבר שממנה הדם, כגון שמעיינה פתוח או שהיא בחזקת טמאה, אולם גם במקרים שישנה סיבה לתליה צריך בנוסף שלא תהא נפקא מינה לאשה שבה תלו. <b>ובחוות דעת</b> [קצ כט] האריך בביאור הדברים. 
(23) נחלקו הראשונים בטעם התליה בנשים אלו: <b>רש''י</b> [ד"ה וביושבת על] ביאר שאנין מתקלקלות בתליה בהן, שהרי גם דם שודאי יצא מהן אינו מטמא. <b>הרמב''ן והר''ן</b> כתבו שבתולה הנבעלת מסתבר שממנה הדם כיון שדרך דם בתולים לזוב כמה ימים, ויושבת על דם טוהר מסתבר שממנה הדם, שמאחר שאינה נטמאת מהדם היוצא ממנה אינה משגיחה על כתמיה. ויש לעיין בדעת <b>הרשב''א</b> [תוה"ב ז ד] פירש כרש"י לגבי יושבת על דם טוהר, <b>וכרמב''ן</b> <b>והר''ן</b> לגבי בתולה הנבעלת. וכן מצינו שפירש [שם] שתולים בנכרית משום ש'תולים קלקלה מקולקל'. ולא די בכך שאין נפקא מינה כדי לתלות. וראה מה שכתבנו בהערה הקודמת בדעת רש"י, ויש לומר, שכן סבר גם הרשב"א. 
(24) להבנת הסוגיא יש להקדים שמצינו ג' דיני תליה: <b>א</b>. 'תלית קלקלה במקולקל' [נתבאר בהערה 16]. <b>ב</b>. תליה באשה שמעין דמיה פתוח, שמסתבר לומר שממנה הדם [נתבאר בהערה 20]. <b>ג</b>. תליה באשה שאין לה נפקא מינה מכך שתולים בה [ונתבאר בהערה 14 שבטעם זה לבדו לא די בכדי לטהר]. נחלקו הראשונים בביאור הסוגיא, באיזה טמא מדובר, ומהו טעם מחלוקת רב חסדא ורב אדא: <b>הרמב''ן</b>, <b>הר''ן</b>, וכ"כ <b>המהרש''א</b> בדעת <b>רש''י</b> ביארו, שסוגייתנו מדברת גם במקרה שהלך בשביל טמא מת ביום הראשון לטומאתו, וסבר רב חסדא שאף על פי שאין לטמא זה נפקא מינה מכך שנתלה בו, אין תולים לשיטת רבי. ויסוד מחלוקת רב חסדא ורב אדא היא בביאור החילוק שחילק רבי בשומרת יום בין היום הראשון לשני, שרב אדא סבר שביום הראשון תולים מפני שהיא בחזקת טומאה ו'תולים קלקלה במקולקל' במקום שאין נפקא מינה, וביום השני היא כבר בחזקת טהרה שהרי בידה לטבול ולכן אינה נחשבת למקולקלת ואין תולים בה. ולביאור זה מודה גם רבי שתולים שהטמא הוא שהלך בשביל הטמא, שדומה הוא לשומרת יום בראשון שלה, שבשניהם תולים הקלקול במקולקל. ורב חסדא סבר שגם ביום השני כל עוד לא טבלה נחשבת האשה לטמאה, ומדין תולין קלקלה במקולקל ראוי לתלות בה, ורבי שסבר שאין תולין ביום השני טעמו מפני שחלק על כל דין תלית קלקלה במקולקל. וכיון שלא סבר רבי שאפשר לתלות קלקלה במקולקל, הוא הדין שלא תולים שהטמא הוא שהלך בשביל הטמא. ומה שהודה רבי שתולים בשומרת יום בראשון שלה, סבר רב חסדא שזהו מפני ש'מעיינה פתוח' ומסתבר שממנה הדם, ולא מחמת תלית קלקלה במקולקל. [ועל פי ביאור זה ישב המהרש"א את דברי רש"י ד"ה בשני, וראה מה שכתבנו בהערה 20]. אולם <b>התוס' והרשב''א</b> ביארו סוגייתנו בביאור אחר, ולפירושם סוגייתנו עוסקת בטמא מת שהחל בספירת הימים הנצרכים להזאת אפר פרה אדומה אולם לא השלים הימים, וכגון שהוא נמצא ביום השלישי לספירתו. ונחלקו רב חסדא ורב אדא מה דעת רבי במקרה שיש הפסד מהתליה, שהרי יצטרך להתחיל המנין מחדש ואבדו ג' הימים שספר, אולם אין ההפסד גדול כטמא וזבה ביום השביעי לספירתם שכבר בידם לטבול ולהטהר ואיבדו את אפשרות הטהרה. וראה <b>במהר''ם ובמשנה למלך</b> [איסו"ב ט כט] שביארו את טעמי המחלוקת לפירוש זה. 
(25) <b>הר''ן</b> ביאר שספיקו של רבי יוחנן הוא מה הטעם שתולים בנדה, האם מפני שמעיינה פתוח, ואם כן, באשה שרק נטמאה מכתם ואין ידוע שהיה מעיינה פתוח לא תולים, או שתולים שטעם התליה בנדה הוא מפני ש'תולים קלקלה במקולקל', והוא הדין בעלת הכתם טמאה היא מדרבנן ואפשר לתלות בה. ו'אליבא דרבי לא תיבעי', משום שסבר כרב חסדא שלרבי לא תולים קלקלה במקולקל, ולכן תולים רק ביום הראשון שמעיינה פתוח. וביאור זה יתכן רק לראשונים [שהובאו בהערה הקודמת] הסוברים שלרבי אין תולים קלקלה במקולקל, אבל <b>לתוס' והרשב''א</b> שביארו שלכולי עלמא תולים וכל סברת רב חסדא היא מפני שיש נפקא מינה לטמא ביום השלישי מהתליה בו, צריך לבאר מדוע לרבי אין מקום לספק. ויש לומר, על פי מה שכתב <b>החזון</b> <b>איש</b> [יו"ד פט ו] שאשה שנטמאה בכתם חשובה מעיקר הדין לטהורה, והתליה בה גורמת שנחשיבנה לטמאה ואפילו שרק תולים בה כתם. 
(26) <b>התוס'</b> [ד"ה מהו] ביארו, שאף על פי שאמר רבי יוחנן "אליבא דרבי לא תיבעי", שפשוט שלרבי אין תולים כתם בכתם ואפילו ביום הראשון, הגמרא חלקה וסברה שיתכן שגם לרבי תולים, וביארה הגמרא את הברייתא בכל דרך אפשרית וגם שלא על פי דרכו של רבי יוחנן. ולפירוש <b>הר''ן</b> [המובא בהערה הקודמת] שכתב שרבי יוחנן שהיה פשוט לו שלרבי לא תולים זהו מפני שסבר כרב חסדא, אפשר לומר שהגמרא סברא כרב אדא, שגם לרבי תולים קלקלה במקולקל, ולכן אפשר לתלות גם ברואה כתם שאין מעיינה פתוח. 
(27) כן פירש <b>רש''י</b>, <b>וביאר המהרש''א</b> שבתירוץ זה העמידה הגמרא את הברייתא בזבה שראתה כתם והחלה לספור את ימי הנקיים, ולכן אם נתלה בה מכאן ולהבא היא מתקלקלת בכך שצריכה להתחיל מנין ז' נקיים מחדש. <b>התוס'</b> הקשו על פירוש זה שכיצד נתלה הכתם לחצאין, והרי אם כלפי טומאת למפרע תולים שהגיע הכתם מהיושבת על הכתם, בהכרח שתשפיע תליה זו גם על הדינים שמכאן ולהבא, שהרי דין טומאת כתם למפרע ולהבא אחד הוא. <b>ובערוך לנר</b> תירץ, שההיתר למפרע אינו מדין תליה אלא מדין ספק ספיקא, שישנו ספק שמא הדם מבעלת הכתם, וגם אם הגיע מהטהורה שמא רק עכשיו יצא הדם והנגיעה בטהרות קדמה ליציאת הדם. ומה שהוצרך רש"י לבאר שחברתה אינה מתקלקלת בתליה זו, הוא מפני שאם היתה נפסדת לא היה אפשר לצרף הספק לספק ספיקא. עוד תמוה לפירוש רש"י שסובר רשב"ג שאפשר לתלות בבעלת הכתם, מדוע אם כן אין תולים אלא כשאין לה נפקא מינה, והרי בנדה גמורה תולים בכל מקרה כמבואר בדברי רשב"ג לעיל [עמוד א]. ובביאור הערול"נ מיושבת גם קושיה זו, שסברה הגמרא שמדין 'תליה' אי אפשר לתלות בבעלת הכתם, וכל הטהרה היא רק מדין ספק ספיקא, ולכן מכאן ולהבא שישנו רק ספק אחד טמאה. <b>התוס'</b> חולקים על רש"י ומבארים ש'כאן למפרע' פירשו שנודע לבעלת הכתם טומאתה לפני שנמצא הכתם שרוצים לתלות בה, 'כאן להבא' שבשעת מציאת הכתם היו טהורות שתיהן, ואחר כך מצאה אחת כתם נוסף בבשרה, ובמקרה זה אין תולים בה אפילו שאין לה נפקא מינה מתליה זו שהרי בין כך תטמא מהכתם השני. וראה <b>בהגהות הגרע''א</b> [קצ כ], ובאור שמח [איסו"ב ט כט] שביארו באיזה זמן מדובר שנמצא הכתם כדי שיחשב 'להבא'. 
(28) <b>הרשב''א והר''ן</b> [נז ב, ד"ה מודה שמואל] ביארו, שגזירת כתמים היתה כדי שלא יבאו לטהר את הבגד שעליו הכתם מטומאת מגע, ולכן כשנמצא הכתם על גבי דבר שאינו מקבל טומאה בטלה סיבת התקנה וטהורה. ופירוש דבריהם הוא כמבואר <b>בנודע ביהודה</b> [קמא יו"ד נב], כיון שדם בלא הרגשה טומאתו היא רק מדרבנן, לא היה לחכמים לטמא כתם שישנו ספק שמא הגיע מעלמא. שהרי זהו רק ספק דרבנן שהולכים בו להקל. אולם מאחר וההרגשה נצרכת רק לטומאת נדה של האשה אבל במגע מטמא מדאורייתא כל דם ואפילו שיצא בלא הרגשה, גזרו חכמים טומאה נדה על האשה כדי שלא יבאו להקל בטומאת מגע. והוסיף שגם מחמת טומאת מגע האשה בדם [שיש שתי סיבות לטמא את האשה: א. שיצא מגופה דם וטמאה ז' ימים. ב. שנגע בשרה בדם, וטמאה יום אחד ככל נוגע בדבר טמא] לא גזרו, שישנו ספק ספיקא לטהר שמא מעלמא, וגם אם ממנה שמא נפל ולא נגע בה. נמצא' שרק הבגד הוא שיש לטמאותו מדין דאורייתא, ומחמתו גזרו על האשה, ולכן כשאין הבגד מקבל טומאה לא גזרו. וראה מה שהקשה <b>בחוות דעת</b> [קצ ח]. <b>ובסדרי טהרה</b> [קצ צג, ד"ה ועפ"ז] שהוכיח <b>שהתוס'</b> פירשו בדרך אחרת. וראה עוד מה שכתב לעיל פרק הרואה כתם הערות 31, 82. 
(29) <b>בערוך לנר</b> ביאר שאף על פי שמהפסוק "נקתה לארץ תשב" מוכח רק שכתם שנמצא בקרקע טמא ולא הוזכר כלי שאינו מקבל טומאה, פשוט היה לגמרא שאין הפסוק אלא אסמכתא בעלמא וטעם אחר הוא שגרם שלא גזרו טומאת בדבר שאינו מקבל טומאה [כמבואר בהערה הקודמת], ואין מקום לחלק בין קרקע לכלי, וראה עוד <b>במעדני יו''ט</b> [י]. 
(30) <b>התוס'</b> ביארו, שהחידוש בדברי אביי הוא שאף על פי <b>שבגמרא בזבחים</b> [צד א] מצינו שאם יחד מטלוניות אלו לשימוש מקבלות טומאה, ואם כן ישנה אפשרות שבגד זה יקבל טומאה, לא גזרו כל עוד לא נעשה יחוד בבגד זה. <b>הרא''ש</b> [ב] תירץ, שהחידוש הוא, שאף על פי שמטלוניות אלו פסולות לסכך בהן את הסוכה, ונחשבות לדבר המקבל טומאה כיון שבעבר קיבלו טומאה, קא משמע לן שלדין כתמים הולכים אחר ההווה, ודי בכך שעכשיו אינן מקבלות טומאה. וראה מה שכתב <b>במעדני</b> <b>יום טוב</b> [כ]. 
(31) <b>במשנה אחרונה</b> [ג, ד"ה שלשה שלבשו] הקשה, מדוע לא הוזכר חילוק זה במשנה הקודמת לגבי ג' נשים שלבשו חלוק אחד או ישבו על ספסל אחד ונמצא עליו דם, כולן טמאות, והיה למשנה לומר שאם בדקה אחת ומצאה טמאה חברותיה תולות בה. עוד יש לדייק בשינוי המקרים שנקטה המשנה, שבמשנה הקודמת הוזכרו 'חלוק' ו'ספסל', ואילו במשנתנו נאמר שנמצא הדם ב'מיטה'. ותירץ על פי מה שכתב <b>הרשב''א</b> [במשנה הקודמת], שדווקא במיטה שישנו בה כולן יחד מועילה בדיקת אחת לטהר את חברותיה, אבל בחלוק שלובשות אותו זו אחר זו, לא מועילה בדיקת הראשונות לטהר את האחרונה [וכן בספסל מדובר שישבו עליו אחת אחרי השניה], ולכן לא יכלה המשנה הקודמת שדיברה ב'חלוק' ו'ספסל' לכתוב שבדקה אחת ומצאה טמאה כולן טהורות, שהרי תלוי מי היא הבודקת, ובדיקת הראשונות אינה מועילה, ורק במיטה שישנו בה כולן כאחת קיים תמיד היתר זה. אולם <b>מהרמב''ם</b> [איסו"ב ט לב] מבואר שחלק על הרשב"א, וסובר שגם בכתם שנמצא על גבי חלוק או מועילה בדיקת אחת לטהר חברותיה. וראה <b>במגיד משנה</b> [שם] מה שהקשה על הרשב"א. 
(32) מדברי רבי יהודה הללו יש להוכיח שלדין תליה לא די בכך שאין לאשה שתולים הפסד מהתליה, שהרי גם לנמצאת טמאה לאחר שיעור וסת אין נפקא מינה [מלבד במקרה שנגעה באמצע בטהרות] ואף על פי כן לא תולים בה. ומה שמצינו במשנה הקודמת שתולים בנדה זהו משום שתולים קלקלה במקולקל, והנמצאת טמאה לאחר שיעור וסת לא היתה מקולקלת בשעת הספק ולכן אי אפשר לתלות בה. וראה עוד במה שכתבנו לעיל [הערות 14, 16]. 
(33) הקשה <b>הרא''ש</b> [ג] מהי ההוכחה מכך שנמצאה טמאה ב'שיעור וסת' משעת מציאת הכתם, והרי אפשר שהכתם יצא מגופה זמן רב לפני שמצאתו, ובאותה שעה שיצא הדם היתה טהורה. ותירץ שהקלו חכמים בכתמים שאסורים רק מדבריהם לסמוך גם על הוכחה קלושה כזו. 
(34) <b>בגמרא</b> לעיל [ס א] מצינו ש'טהור ותלוי [ספק טמא] שהלכו בשני שבילין אחד טמא ואחד טהור, תולה טמא בתלוי וטהור בטהור', מבואר בזה שלתלות 'קלקלה במקולקל' אין צורך שיהא הקלקול ודאי אלא גם בספק טמא תולים את הקלקלה ונוקטים שהוא זה שהלך בשביל הטמא. וצריך לבאר מדוע אם כן בסוגייתנו אין תולים בבודקת עצמה אחר זמן מפני שטומאתה רק בספק. ויש לומר, על פי שיטת <b>הרא''ש</b> [כפי שביארה במגילת ספר יד ב] שהתליה שבסוגייתנו אינה מדין תלית קלקלה במקולקל אלא מפני שדרך הנשים לראות כתמים קודם שיוצא מהן דם מסתבר שהגיע הכתם מהאשה שראתה, ולכן שונה דין סוגיתנו מהגמרא לעיל שדיברה בתלית קלקלה במקולקל. אולם <b>בחתם סופר</b> כתב בדעת <b>הרמב''ם</b> שגם סוגיתנו יסודה מדין תליה קלקלה במקולקל. 
(35) כתב <b>רש''י שבמשנה</b> לעיל [ב א] מצינו שנחלקו הלל שמאי וחכמים בדין המוצאת דם, וסוברים הלל וחכמים שמטמאים למפרע את הטהרות שנגעה בהן, ולדבריהם הוא הדין בסוגיתנו מטמאה למפרע גם בפרק הזמן השלישי, ובר פדא שטיהר סבר כשמאי. <b>והתוס'</b> פירשו שבר פדא סובר כהלל וחכמים, וסוגיתנו מדברת באשה שיש לה וסת, או בנוגעת בחולין שבזה מודים כולם שאינה טמאה אלא מכאן ולהבא. 
(36) <b>רש''י</b> [ד"ה בשלמא] ביאר, שרבי אושעיא חולק על ג' הזמנים וסובר שבכולם מטמאה מספק, ובזמן השלישי מטמאה מספק משום שסבר רבי אושעיא כהלל וחכמים [ב א] שטימאו למפרע כל אשה שראתה דם. נמצא אם כן שיש שתי מחלוקות בין רבי אושעיא לבר פדא שאינן שייכות זו לזו. 
(37) <b>רש''י</b> [ד"ה העלה] כתב, שהמשנה שכתבה ש'בדקה אחת מהן ונמצאת טמאה, היא טמאה ושתיהן טהורות' חולקת על רבי אושעיא, שלדבריו אין מקרה שתטמא בודאות ויהא אפשר לתלות בה. אולם <b>הרא''ש</b> [ג] כתב שסובר רבי אושעיא שהקלו בכתמים לתלות גם באשה שטומאתה רק מספק, ולדבריו מדברת המשנה גם בבדקה בזמן מאוחר יותר. ונחלקו <b>הב''ח</b> [קצ] <b>והסדרי טהרה</b> [שם, צא] מהו השיעור לבדיקה שאפשר לתלות לשיטת הרא"ש ברבי אושעיא, הב"ח סבר שעד הזמן שלוקחת בדיקה בחורים וסדקים, והסד"ט סבר שעד מעת לעת כשיעור הזמן שבו תולה כתמה בראיתה [לעיל נג ב]. ומדברי הסד"ט מבואר שאין דין תליה שבסוגיתנו כאשר דיני תלית כתמים, אלא כשם שתולה כתמי עצמה בראיה שאחר כך שמסתבר שהראיה גרמתם, הוא הדין שתולות בה חברותיה מפני שדרך הנשים לראות כתמים קודם זמן הראיה. וראה עוד במה שכתב בהערה 34. 
(38) <b>התוס'</b> הקשו, אם במקרה שאין דבר המעכב את הדם יוצא הוא לחוץ בפחות מ'שיעור וסת', אם כן גם כשנבעלה יתכן שהתחיל הדם לצאת לאחר שפירש, ומכיון שאז כבר אין מעכב יצא מיד, וכיצד מביאה קרבן חטאת. ותירצו, שרוב הפעמים הדם מתעכב ואינו יוצא אלא לאחר שיעור וסת. <b>ובחידודי הלכות</b> תמה על תירוצם, שאם כן, גם בנוגעת בטהרות נסמוך על הרוב ונטמא בודאי, וראה מה שכתב לתרץ <b>בערוך לנר</b>. 
(39) <b>בערוך לנר</b> ביאר שאביי במשלו בא להוסיף ביאור חדש מדוע בשימשה תולים שנתעכב הדם, שבגמרא [סה ב] מבואר שישנן נשים שהתשמיש גורם להן שיראו דם, וחידש אביי שגם באשה זו כיון שראתה דם בסמוך לתשמיש חוששים שהתשמיש הוא שגרם לדם לצאת ולכן תולים שבשעת התשמיש יצא הדם לבית החיצון, ומה שלא יצא עד שפירש הוא מפני שנתעכב ביציאתו, מה שאין כן בטהרות שאין גורם שאפשר לתלות שהוא גרם לדם שיצא, אם כן אין סיבה לתלות ברגע מסוים שבו יצא הדם וחוששים גם לרגע האחרון. ודבר זה לימדנו אביי בכך שלא המשיל את השמש לזקן שרק מעכב את הדם מלזוב כדרכו, אלא דומה השמש לנותן אצבע בעין שהאצבע היא הגורמת לדמעה שתצא, וכן גם השמש גורם הוא לדם שיצא. וראה <b>בחתם סופר</b> שישב בזה את קושית <b>התוס'</b> [ד"ה אימא]. 
(40) כתב <b>הרמב''ן</b> [הלכות נדה ד מג-מד] שכל דין תלית מסולקת בשאינה מסולקת הוא דווקא כשנמצא הדם תחת שתיהן, אבל בנמצא תחת המסולקת אינה תולה שהולכים אחר מקום המציאה. <b>ובהגהות מקור מים חיים</b> [קצ נא] הקשה שסותר בזה הרמב"ן למה שכתב [שם, נט] שתולים בנכרית ובנדה גם כשנמצא הכתם אצל הטהורה. ובהגהות <b>ר' איסר זלמן</b> [ז] תירץ ששונה דין התליה בנדה מדין התליה בסוגייתנו, שבנדה היא מפני שתולים קלקלה במקולקל ובסוגיתנו הוא משום שתולים במסתבר יותר. 
(41) <b>בגמרא</b> לעיל [ד ב] מצינו אשה נוספת שנחשבת ל'מסולקת דמים', והיא אשה שיש לה וסת קבוע שמסולקת היא בימים שאינם ימי הוסת. וכתבו <b>התוס'</b> [ד"ה עוברה] שסוגיתנו השמיטה בכוונה את בעלת הוסת מפני שדינה שונה מד' הנשים, וכשנמצא דם מתחת לאשה שיש לה וסת ולאשה שאין לה וסת אינה תולה בעלת הוסת בחברתה. והקשה <b>הרע''א</b> [ה א] שבתוס' [שם, ד"ה הא שאר נשים] מבואר שלענין טומאה למפרע סילוק הוסת הוא חזק יותר מסילוק ד' הנשים, ומדוע יגרע דינו בענין תליה. ותירץ שאין כוונת התוס' שבעלת הוסת אינה מטמאת למפרע מפני שהיא מסולקת, אלא כיון שיש לה יום קבוע לראיותיה מסתבר לתלות שהגיע הדם באותו היום ואין חוששים ליום קודם, וראה עוד להלן הערה 113. 
(42) <b>הרשב''א והרא''ש</b> הביאו בשם <b>הראב''ד</b> שדין המשנה הוא דווקא בנשים ישנות, אבל ג' נשים ערות ששכבו במיטה טמאה רק האשה שתחתיה נמצא הדם כשהן נעורות, שאין לחוש שזזו בלא ידיעתן. 
(43) במשנה לעיל [נז ב] מצינו שאשה שמצאה כתם על שמיכה שמתכסה בה בשנתה טמאה אפילו כשמקום הכתם אינו כנגד בית התורפה, שחוששים שמא נתהפכה בשנתה ונתהפך העליון לתחתון. והקשה <b>הרשב''א</b> מדוע במשנתנו חוששים רק לתזוזה מועטת, ודלא כמשנה לעיל שחששה גם לתזוזה מרובה. ותירץ, שמשנתנו מדברת במיטה שאין עליה סדין וכל שינוי המקום יכול להיות רק כתוצאה בתזוזת הנשים, ולכן לא חששו לתזוזה מרובה, מה שאין כן במשנה לעיל שנמצא כתם על השמיכה, חששו שהשמיכה זזה הרבה ממקום למקום. <b>והרא''ש</b> תירץ, שגם אם משנתנו במיטה שיש בה סדין עדיין ישנו חילוק בין סדין שתחתיה לשמיכה שעליה, שדרך שמיכה שמתכסה בה לזוז יותר מאשר הסדין שמציעה תחתיה. 
(44) <b>במשנה</b> הקודמת [ס ב] מצינו שאם בדקה אחת ומצאה טמאה, חברותיה טהורות. ונתבאר בגמרא שדווקא אם נעשתה הבדיקה ב'שיעור וסת' היא מועילה להוכיח מה היה המצב בשעת מציאת הכתם, אבל בבדיקה מאוחרת יותר חוששים שמא נשתנה המצב בין מציאת הכתם לבדיקה. ונחלקו הראשונים האם דין זה הוא גם במשנתנו שהתירה על סמך שבדקה ומצאה טהורה, או שמא ישנו חילוק בין בדקה ומצאה טמאה לבדקה ומצאה טהורה. <b>הראב''ד</b> [בעלי הנפש, שער הכתמים ב, ז] השווה בין בדקה ומצאה טמאה לטהורה, ובשניהם הצריך שתבדוק ב'שיעור וסת'. והרז"ה [שם] חולק וסובר שבבדקה ומצאה טהורה מועילה גם בדיקה מאוחרת. <b>ובהגהות הגרע''א</b> [קצ נא] כתב שאף על פי שבבדקה ומצאה טמאה צריכה לקנח בלבד מפני שבדיקה בחורים וסדקים אורכת יותר משיעור וסת, בבדקה ומצאה טהורה צריך שתבדוק בחורים וסדקים. שדווקא במצאה טמאה יתכן שהחל הדם לצאת בסוף הבדיקה שהיא לאחר שיעור וסת, אבל במצאה טהורה מלמדת הבדיקה על כל משך זמן הבדיקה, וכשנמצא העד נקי בהכרח שגם בתחילת הבדיקה שהיתה בשיעור וסת לא היה דם. 
(45) כך פירש <b>רש''י</b>, וכפי גירסתו 'רישא במשולבות'. אולם התוס' הביאו שבהרבה ספרים לא גרסו 'רישא', ופירשו ש'משולבות' פירשו מכוונות, ונסוב על הסיפא, שדווקא במקרה שהיו מכוונות כל אחת במקומה אינן טמאות שלושתן. 
(46) <b>בערוך לנר</b> ביאר, שהביאה הגמרא הוכחה נוספת, משום שאת ההוכחה הקודמת אפשר לדחות שכשמחפשים חפץ מצוי שיטעו בבדיקה ולא ימצאו את החפץ, אבל כשבודקים בקרקע ומגיעים למקום שלא נזרע מעולם לא שייכת בזה טעות, וכדי לדחות תשובה זו הביאה הגמרא את המעשה במערה של שיחין שטעו באבחנה מה היא קרקע בתולה. 
(47) כן פירש <b>רש''י</b>, אולם <b>התוס'</b> גרסו להיפך, "מקום טהרה לח, מקום טומאה יבש". ולגירסתם פירשו שדברי הגמרא נסובים על הסדין, שבמקום טהרה, שהקרקע אינה סופגת, נשאר הסדין לח. ובמקום טומאה נספגה כל הלחלוחית בקרקע ונותר הסדין יבש. 
(48) <b>בירמיה</b> [מ יג-טז, מא א-ב] נאמר "ויוחנן בן קרח וכל שרי החיילים אשר בשדה באו אל גדליהו המצפתה. ויאמרו אליו הידוע תדע כי בעלים מלך בני עמון שלח את ישמעאל בן נתניה להכותך נפש, ולא האמין להם גדליהו בן אחיקם. ויוחנן בן קרח אמר אל גדליהו בסתר במצפה לאמר אלכה נא ואכה את ישמעאל בן נתניה. ויאמר גדליהו בן אחיקם אל יוחנן בן קרח אל תעשה את הדבר הזה כי שקר אתה דובר אל ישמעאל. ויהי בחודש השביעי, בא ישמעאל בן נתניה ועשרה אנשים אתו אל גדליהו בן אחיקם המצפתה ויאכלו שם לחם יחדיו במצפה. ויקם ישמעאל בן נתניה ועשרת האנשים אשר היו איתו ויכו את גדליהו בן אחיקם בן שפן בחרב וימת אתו. ואת כל היהודים אשר היו אתו את גדליה במצפה ואת הכשדים אשר נמצאו שם את אנשי המלחמה הכה ישמעאל". 
(49) <b>המהרש''א</b> ביאר, שאין כוונת הגמרא שהיה לגדליה לקבל את עצת יוחנן בן קרח שאמר לו 'אלכה נא ואכה את ישמעאל בן נתניה' [ירמיה מ טו], שהרי אסור היה להורגו מפני השמועה, אלא לא היה לגדליה לבטל את דבריו ולומר לו "שקר אתה דובר" [שם], והיה לו להמנע מלקבל את ישמעאל למצפה ולאכול עמו לחם [שם, מא א]. וכן מבואר גם <b>במהרי''ק</b> [קפח] שכתב, שאף על פי שהתירו לחוש ללשון הרע, דבר פשוט הוא לפני כל יודעי דת ודין שאסור לעשות שום מעשה נגד מי שמספרין עליו. וכן כתב <b>החפץ חיים</b> [רכילות ט ה] שגם במקום שמסיפור הלשון הרע ישנה הצלה לשומע שידע על ידי זה לשמור עצמו מאותו אדם, אסור לספר לו אם יגיע לו על ידי סיפרו רעה ממש. 
(50) <b>בחפץ חיים</b> [לשון הרע ו י] ביאר, "צריך לקבל הדבר בדרך חשש בעלמא, היינו רק כדי לשמור את עצמו ממנו שלא יגיע לו היזק על ידו, ולא יהא זה הדבר אפילו בגדר ספק, דמעמידין לאדם בחזקת כשרות, ולכן מחויב עדיין להטיב עם הנידון בכל הטובות שצוותה התורה לשאר אנשים מישראל, כי לא נגרע ערכו בעיננו על ידי הלשון הרע לשום דבר רק שהתורה התירה לחוש לענין לשמור עצמו ואת אחרים ממנו". <b>ובבאר מים חיים</b> [כה] הביא שדין זה נלמד <b>מהמהרש''ל</b> [בתוד"ה אטמרינכו] שכתב שגם לאחר ששמעו על אדם שמועה רעה, עדיין הוא בחזקת כשרות, ותולים בודאי שלא עשה את המעשה הרע. והוכיח שכן סבר גם <b>הרא''ש</b> [ה]. 
(51) <b>רש''י</b> ביאר, שחשש רבי טרפון להסתירם מפני שאם באמת רוצחים הם אסור להצילם. והקשה <b>הרא''ש</b> [ה] וכי בשביל קול בעלמא שיצא על אדם יהיה אסור להצילו. <b>ובבאר מים</b> <b>חיים</b> [לשון הרע ו כח] תירץ, שסבר רש"י שבענין רציחה יש לחשוש שמא ירצח אחר כך אנשים נוספים ולכן אסור להצילם. עוד תירץ, כיון שהיתה להם אפשרות להציל את עצמם כמבואר בסמוך שאמר להם 'זילו אתון טמרו נפשייכו', לכן נמנע מלהצילם. אבל בשאר המקרים מודים כולם שאסור להמנע מלהטיב עם אדם שיצאה עליו שמועה רעה. <b>התוס'</b> הביאו <b>מהשאילתות דרב אחאי</b> שחלק על רש"י וביאר, שחששו של רבי טרפון היה שמא ימצאם המלך בביתו ויהרוג את רבי טרפון על כך שניסה למלטם, ומפני שהיה בדבר סכנה נמנע מלהטיב עמם ולהצילם. והקשה <b>היעב''ץ</b>, אם כן, מדוע רק מפני שחשש רבי טרפון שבאמת רצחו נמנע מלהצילם והרי גם אם שקר היה המעשה היה רבי טרפון פטור מלהצילם, שהרי המלך סבר שהמעשה אמת והיה הורגו אם היו נמצאים בביתו. 
(52) <b>המאירי</b> פירש שהביאה הגמרא נידון זה כאן, משום שמבואר בסמוך שפחדו של משה היה מפני שעוג הציל את לוט בכך שאמר לאברהם שנשבה לוט, וחשש אברהם ללשון הרע שסיפר לו עוג וערך מלחמה עם ד' המלכים. ויש לדייק, שבהערות הקודמות הבאנו שאסור להרע לאדם שסיפרו עליו לשון הרע ורק התירו לחשוש לדבר, ואילו אברהם אבינו עשה מעשה, ובהכרח שאין איסור קבלת לשון הרע על עכו"ם. ואם כן, אין דמיון מאברהם אבינו לסוגייתנ ו. <b>ובתוס'</b> [ד"ה זה] פירשו, שמעשהו של עוג היה בו איסור לשון הרע, מפני שמטרתו בסיפרו לאברהם היה שיהרג במלחמה וישא את שרה, ואף על פי כן היה ירא משה שמא תעמוד לו זכותו. וראה <b>בערוך לנר</b> מה שתמה על פירושם. 
(53) <b>בערוך לנר</b> הקשה, מה בכך שעוג וסיחון אחים היו, וכי לא יתכן שאח אחד גיבור היה והשני חלש. ותירץ על פי המבואר <b>בתנחומא</b>, שפחדו של משה היה מפני שגילו של עוג היה ת"ק שנים, וסבר, שבודאי האריך עוג ימים מפני זכות שבידו, וחשש שמא תעמוד לו הזכות גם במלחמה. ולכן הקשתה הגמרא כיון שאחים היו בהכרח שלא נפל סיחון בגילו בהרבה מעוג, ומדוע לא חשש משה מאריכות ימיו של סיחון. 
(54) <b>התוס'</b> הקשו, כיון שסיחון ועוג אחים היו בהכרח שגם סיחון נמלט מהמבול, ומנין לנו ש'הפליט' הוא עוג ולא סיחון. ותירצו, שדבר זה נלמד מכך שפחד משה מעוג ולא מסיחון. ותמה <b>המהרש''א</b>, אם גם סיחון נמלט מהמבול מדוע הזכירה הגמרא בזבחים רק שעוג נמלט מהמבול. ותירץ, שבמדרש כתוב שאשתו של חם התעברה מאחיה בן שמחזאי, ונכנסה לתיבה בעודה מעוברת, ועובר זה הוא סיחון. 
(55) <b>רש''י</b> הביא שני מקרים שכתוצאה מהם אבד הכתם: א. שנשפכו מים על הבגד. ב. שנפל על הבגד גם דם בהמה ואין ידוע איזה מהדמים הוא דם נדה. <b>התוס'</b> הקשו, מדוע הצריכה הגמרא שיעביר ז' סממנים על הבגד, והרי בגמרא להלן [סב ב] מבואר שכל מטרת הסממנים היא להבהיר את הכתם ולהביאו למצב שאינו מקפיד עליו יותר, ואם כן, כתם שאבד ואין מקפיד עליו יש לטהרו גם בלא סממנים. ומקושית התוס' הוכיח <b>הערוך</b> <b>לנר</b> שפירשו כפירוש הראשון שכתב רש"י, שאבידת הכתם היתה כתוצאה משפיכת מים שגרמו לכך שאינו ניכר יותר, שהרי לפירוש השני, שאבידת הכתם נעשתה על ידי שנתערב בדמים אחרים, עדיין ניכר הדם ומקפיד הוא עליו, ואין מקום לקושיתם. 
(56) הקשה <b>הרש''ש</b>, שלפירוש <b>רש''י</b> [המובא בהערה הקודמת] שאבידת הכתם נגרמה כתוצאה מנפילת דמים אחרים, מהי התועלת בבדיקה, והרי הדם ניכר ולא קשה למוצאו אלא שאין ידוע מקורו. ותירץ <b>הערוך לנר</b>, שבבדיקה מדוקדקת ניתן להבחין ולזהות את ההבדלים הדקים שבין דם נדה לדם בהמה. 
(57) <b>במשנה</b> [בעמוד א] הובאה שיטת רבי מאיר הסובר שטומאה שנתערבה בגלים ולא נמצאה בבדיקה חוששים שלא בדק כראוי, ונתבאר <b>בגמרא</b> [שם] שמודים חכמים לדבריו לענין דם נדה. והקשו <b>בתוס'</b> מדוע אם כן מטהרים בגד שנבדק ולא נמצא בו הכתם ולא חוששים שמא לא בדק יפה. ותירצו, שמצוי שכתם מתכבס מעצמו בלא ידיעת הלובשו, ולכן מסתבר יותר שהתכבס הכתם מאשר שהוא קיים ולא נמצא בבדיקה. 
(58) <b>התוס'</b> הקשו, מדוע לא בטל חוט הצמר ברוב הפשתן<QM> ותירצו, שביטול ברוב שייך דווקא בשני חפצים שאחד אסור והשני מותר, אבל בצמר ופשתן שכל אחד בפני עצמו מותר והתערובת היא שיוצרת את האיסור לא שייך ביטול ברוב. ובמסכת <b>עבודה זרה</b> [סה ב ד"ה הבגד] הקשו על תירוצם, שאם כן, לא יהא ביטול לבשר שנפל לחלב, שגם באיסור בשר וחלב כל אחד בפני עצמו מותר והתערובת היא שיוצרת את האיסור. ותירצו, שבבשר וחלב גילתה התורה במפורש שמועיל ביטול. וביאר <b>הריטב''א</b> [חולין קה א], שבבשר וחלב כל האיסור הוא מחמת נתינת הטעם, שאסרה התורה לאכול בשר שמעורב בו טעם חלב, ולכן במקום שיש שישים ואין טעם לא קיימת סיבת האיסור. 
(59) <b>התוס' בחולין</b> [צה א] כתבו, שחשש זה אינו מעיקר הדין, אלא רבנן הם שתקנו לחשוש שמא ימכרנה לישראל. 
(60) כן פירשו התוס' <b>והתוס' הרא''ש</b> [ד"ה ולא יעשנו], והוסיפו, שדווקא כאשר אבד חוט הצמר ואינו ניכר חששו שימכור לישראל וישתמש בו לבגדו, אבל כשניכר הצמר יראה הישראל את האיסור ואין בזה חשש איסור. 
(61) כן פירשו <b>התוס'</b>, וביאר <b>הריטב''א</b> שאין הכוונה לימות המשיח אלא לימי תחית המתים שיהיו אחר כך. אולם <b>הרשב''א</b> חולק, וסובר שלעתיד לבוא פירשו בזמן המות קודם התחיה, וחידשה הגמרא שאין ציווי על החיים להמנע מלהכשיל את המתים, אבל לאחר התחיה פשוט הדבר שיתחייבו במצוות. <b>ובחידודי הלכות</b> הוכיח כפירוש הרשב"א מהגמרא <b>בסנהדרין</b> [צ ב] שהביאה בשם רבי יוחנן "מנין לתחית המתים מן התורה<QM> דכתיב ונתתם ממנו תרומה לאהרן הכהן, וכי אהרן לעולם קיים, אלא מכאן לתחית המתים מהתורה". ומבואר, שרבי יוחנן הסובר בסוגייתנו ש'מצוות בטלות לעתיד לבוא', סובר שבזמן תחית המתים יהיה חיוב לתת תרומה לכהן, ולפירוש הרשב"א שרק בזמן המות פטורים ולא אחרי התחיה ניחא. <b>הקובץ שיעורים</b> [ב כט] הקשה, כיצד יתכן שיבטלו המצוות לעתיד לבוא והרי אחד מעיקרי האמונה הוא שהתורה נצחית היא ולא תהא מוחלפת. ולפירוש הרשב"א שרק בשעת המות פטורים ניחא, אולם קשה לתוס' שפירשו שהפטור הוא גם לאחר תחית המתים. ותירץ, שאחד מדיני התורה הוא שמת נפטר מהמצוות, ופטור זה קיים לעולם, גם אם חוזר לתחיה, ולו יצויר גם היום שיקום מת לתחיה גם הוא פטור מהמצוות, נמצא שלא נתחדש לעתיד לבוא דין חדש, אלא רק נתחדשה מציאות שמתים חיים ונוהג בהם דין פטור ממצוות כתוצאה מהמות. וראה <b>בריטב''א</b> [ד"ה ואי ק"ל הוא]. והרשב"א בברכות [חידושי אגדות יב ב חידושים יח א]. 
(62) <b>תוס' הרא''ש</b> ביאר, שמותר ל'סופדו' משום שבעולם הזה פטור ממצוות, ואסור ל'קוברו' מפני שכשיקום בתחילת המתים יתחייב. ופירוש זה יתכן רק לשיטת <b>התוס'</b> [המובאת בהערה הקודמת] שמודים כולם שבזמן המות פטורים ממצוות, ו'אין מצוות בטלות לעתיד לבוא' הכוונה לימי תחילת המתים. אבל לשיטת <b>הרשב''א</b>, הסובר שהנידון הוא האם מותר להכשיל מת בעברה בשעת מיתתו, צריך ביאור מדוע מותר להלבישו בכלאים בזמן ההספד. ותירץ הרשב"א, שמצינו במסכת כלאים [ט ה] שאין איסור כלאים אלא בנהנה מהלבישה אבל מוכרי כסות מותרים להעלות על גופם הבגדים שרוצים למכור, ולכן גם במת אינו אסור אלא בקבורה שהיא דומה ללבישה, ולא בהספד שהוא לכבוד בעלמא ודומה להעלאה. 
(63) לשיטת <b>הרשב''א</b> [שהובאה בהערות הקודמות] שנידון סוגיתנו הוא על זמן המות, מובנים היטב דברי הגמרא שטעמו של רבי יוחנן הסובר 'מצוות בטילות לעתיד לבוא' הוא משום שדרש מ'במתים חופשי' שמת פטור ממצוות. אולם <b>לתוס'</b> שפירשו שסוגיתנו עוסקת בחיוב במצוות לאחר תחית המתים, תמוה מהי הראיה מ'במתים חופשי'. ותירץ <b>הריטב''א</b> שמהלשון 'נעשה חפשי' משמע שהוא פטור לדורי דורות ואפילו לזמן תחית המתים. 
(64) כן ביאר <b>רש''י</b> [ד"ה צובעו ומותר], ומבואר בדבריו שגרס 'עמרא וכיתנא <b>כי הדדי</b> לא סליק להו'. ולא 'בהדדי' כגירסת הספרים שלפנינו. 
(65) כן פירש <b>רש''י</b>, והקשו <b>התוס' הרמב''ן</b> <b>והרשב''א</b> שהגמרא ביבמות [ד ב] דרשה מפסוק להתיר איסור כלאים בציצית בבגד פשתן, ואם איסור כלאים נוהג רק בחוטים שנסרקו ונטוו בתערובת מהו האיסור בציצית. ותירץ <b>המאירי</b> [יבמות שם, ד"ה "ומ"מ"] שקשר עדיף מאריגה, ומודה רש"י שבקשר יש איסור כלאים גם כשנסרקו ונטוו בנפרד. <b>התוס'</b> פירשו ש'שוע' 'טווי' ו'נוז' הכוונה שבאיסור כלאים נאסרו הם רק חוטים שהם חלקים, טווים, ושזורים, אולם גם אם נעשו פעולות אלו בכל חוט בפני עצמו אסור. וההיתר מדאורייתא למטיל חוט צמר בבגד פשתן הוא מפני שהחוט איננו 'נוז', שלא נשזר כלל, ואיסור כלאים נוהג רק בחוטים שזורים. 
(66) כתבו <b>הרמב''ן והרשב''א</b>, שמסוגייתנו נלמד לכל איסורי דרבנן שאפילו כשהוחזק איסור מקילים בספק. 
(67) <b>הרמב''ם</b> [איסו"ב ט ז] פסק: לפיכך <b>תקנו</b> חכמים שתלבש האשה בגדי צבעונין כדי להצילה מאיסור כתמים. וכדבריו הכריע <b>הרמ''א</b> [קצ י]. והקשה <b>הכסף משנה</b> שדין זה נסתר מסוגייתנו האומרת שלא תיקנו ללבוש בגדי צבעונים אלא רק התירו ללובשם. ותירץ <b>הערוך</b> <b>לנר</b>, שבמסקנת הסוגיא מבואר שמפני אבילות החורבן רצו לתקן לאסור בגדי צבעונין, אלא שהכריעו שעדיף להציל את הנשים מטומאת כתם, ומבואר אם כן, שיש ענין ללבוש בגדי צבעונים, ועדיף הוא מאבילות על החורבן. ולדבריו במסקנא חוזרת בה הגמרא, וגורסת 'שלא תקנו'. אולם <b>בתורת השלמים</b> [קצ יד] <b>ובסדרי טהרה</b> [שם, כב] כתבו שאין כוונת הרמ"א לחייב את הנשים ללבוש בגדי צבעונין, אלא רק השמיענו עצה טובה. 
(68) כן ביאר <b>רש''י</b>, <b>ובדרכי תשובה</b> [קצ סב] הביא מהמקור חיים [מח] שלמד מכאן שדווקא בגד שצבעו משנה את מראה הדם לגמרי טהור, אבל כתם שנמצא בבגד שצבעו בהיר וניכר שהכתם היא מדם, טמא. ובשו"ת <b>שבט הלוי</b> [ב פז] הוכיח מלשון <b>הרמב''ם</b> והפוסקים שכל הצבעונים טהורים, וגם ברש"י ביאר, שכוונתו, כיון שאין ניכרת האדמומית כבלבן לכן לא גזרו בו מלכתחילה טומאה. וכדבריו מבואר <b>בריטב''א</b> שכתב 'שאין הכתם ניכר בו כמראה דם <b>גמור</b>, כדי שיגזרו חכמים עליו משום כתם'. וראה עוד בשיעורי שבט הלוי [קצ, י, ד]. בשו"ת <b>חתם סופר</b> [קסא הובא בפתחי תשובה כא] כתב שכתם שהגיע ודאי מגופה מטמא גם כשנמצא על גבי בגד צבעוני. אולם <b>הסדרי טהרה</b> [לו] <b>והחזון אי''ש</b> [יו"ד פט ג] חולקים ומתירים, ונפקא מינה ממחלוקת זו לכתם שנמצא בבגד שמהודק לגוף, וכן לכתם שנמצא כבשרה על גבי לכלוך צבעוני. וראה עוד <b>בשיעורי שבט הלוי</b> [שם, ה]. 
(69) <b>רש''י</b> [גיטין ז א] ביאר, שהעטרה היא כתר שנתנו בראש החתן. והקשו <b>התוס'</b>, <b>שבגמרא</b> <b>בסוטה</b> [מט ב] מבואר שהאיסור הוא דווקא בעטרה שעשויה ממלח וגופרית ולא בעטרה שעשויה מקנים, ואין הדרך לעשות כתרים מחומרים אלו. [רש"י בגיטין כתב שהיו מקשטים במלח וגופרית כתרים שעשויים מכסף וזהב, ואם כן מיושבת קושית התוס'. אולם בסוטה ביאר רש"י שהכתר היה עשוי ממלח וגופרית]. ופירשו התוס' ש'עטרה' היא כיפה שהיו עושים מעל לחתן. 
(70) <b>המגיד משנה</b> [איסו"ב ט לו] ביאר, שאף על פי שמקילים בספק איסור דרבנן, אין להתיר כתם בלא בדיקה כיון שניתן לברר את הספק על ידי העברת הסמנים, ורק בספק שלא ניתן לבירור הקלו באיסורי דרבנן. כתב <b>השולחן ערוך</b> [קצ לא] 'ועכשיו אין לנו העברת שבעה סמנים מפני שאין אנו בקיאים במקצת שמותם', <b>ובתורת השלמים</b> [שם ל] ביאר, שהכוונה היא שבזמן הזה מותרים כל הכתמים שיש ספק שמא הם של צבע, כיון שאין אנו יודעים מהם הז' סמנים הרי זה ספק דרבנן שאינו ניתן לבירור. אולם <b>הלבוש</b> [לא] כתב שבזמן הזה אסורים כל הכתמים, מפני שהספק אינו בדין אלא מחסרון ידיעה ולא הקלו בספק שכזה באיסורי דרבנן. ועיין <b>ברשב''א</b> [נו ב ד"ה אבל הראב"ד] שכתב שחסרון ידיעה לכל העולם הוא ספק גמור, אולם <b>בהגהות רע''א</b> לשו"ע [קצ כא] הוכיח שגם זה בכלל חסרון ידיעה. 
(71) כתבו <b>התוס'</b> [נו ב, ד"ה בודקות] שלאו דווקא ז' סמנים אלו, אלא הוא הדין כל צורת כיבוס אחרת. אולם <b>מהשולחן ערוך</b> [קצ, לא, הובא בהערה הקודמת] שכתב שבזמן הזה שאין אנו יודעים מהם ז' הסמנים בטל דין המשנה, מוכח שצריך דווקא את הסמנים שהוזכרו במשנתנו. <b>ובתוס' אנשי שם</b> הביא <b>מהלחם</b> <b>שמים</b> שכתב שבזמן הזה אין סומכים על ז' סמנים מפני שהסבון שמשתמשים בזמנינו הוא ה'צפון' שהוזכר בגמרא שבכוחו להעביר גם צבע, ולכן אי אפשר לסמוך על כך שכובס הכתם כדי להוכיח שהיה זה דם, ומאידך גם כתם שלא נתכבס אין להוכיח שהוא צבע, שהרי ה'צפון' מעביר גם צבעים, ואם נשאר הכתם בהכרח שלא נעשה הסבון כראוי ואפשרי שאיננו מכבס גם כתמי דם. 
(72) כן פירשו <b>רב האי גאון והרמב''ם</b> [פי' המשניות, כלים ב א]. <b>ובלעזי רש''י</b> [סנהדרין מט ב] כתב שהוא חנקת האשלגן. 
(73) כן פירש <b>הרמב''ם</b> [בפירוש המשניות], וכן מוכח <b>מהגמרא</b> שכתבה שנוהגת בבורית קדושת שביעית, שנוהגת רק בצומח. 
(74) כן פירש <b>רב האי גאון</b>, אולם גירסתו היתה 'קימליא'. <b>ובתפארת ישראל</b> [כז] פירש שגם לגירסתנו הכוונה למין עשב. <b>ובערוך</b> [ערך קמילא] כתב שהוא מין אדמה לבנה המובאת מהאי קימוליא. <b>בגמרא</b> מצינו שקמוניא הוא 'שלוף דוץ', וראה <b>ברמ''א</b> [יו"ד קע ב] שפירש שהוא מין עשב. 
(75) כן מבואר <b>בגמרא</b>, <b>והמהרש''ל</b> [שבת צ א] כתב שמשמש לניקוי הידים. 
(76) הקשו <b>התוס'</b> [ד"ה הטבילו] אם מועילה העברת הסמנים להוכיח שהכתם אינו של דם, הרי נתברר שמעולם לא היה טמא, ואם כן מדוע הצריכה המשנה שיטבילו את הבגד קודם העברת הסמנים ולא טיהרתו גם בלא טבילה כלל<QM> ותירצו, שבדיקת הסמנים אינה בדיקה גמורה שאפשר לסמוך עליה ולטהר אלא רק יוצרת לנו ספק, ובצירוף הספק שגם אם הכתם הוא של דם שמא הגיע מעלמא ואינו דם נדה יש לנו ספק ספיקא. ואולם החמירו חכמים שלא לסמוך בכתמים על ספק ספיקא, ורק בכתם בלוע שאינו יכול לצאת מהבגד, שמדאורייתא כתם שכזה אינו מטמא אפילו אם הוא מדם נדה, הקלו להתיר בצירוף ספק ספיקא. ולכן, בשעה שנפל הדם על הבגד קודם שנבלע והיה אז הדם לח, הוא מטמא מדאורייתא, וכשדנים על אותה שעה יש לנו רק ספק ספיקא שלא די בו כדי להתיר, ולכן, לאחר שמתיבש הכתם, חייבים לטבול את הבגד ולטהרו מהטומאה שנגמרה בשעה שהיה הדם לח. ולאחר הטבילה, כיון שקיים עדיין הכתם היבש, יש ספק שמא חוזר ומטמא מדרבנן שטימאו גם כתמים יבשים, ולחשש זה מועילה העברת ז' סמנים היוצרת ספק ספיקא. וראה עוד <b>בתוס' רע''א</b> [לו]. <b>ובמגיד משנה</b> [איסו"ב ט לו]. 
(77) כן פירש <b>רש''י</b> בגמרא, [סג א, ד"ה לאפוקי דקדים]. 
(78) כן ביאר <b>הגר''א</b> [אליהו רבה] בשם הגאונים. וכן הביא <b>הערוך</b> בשם <b>רבנו גרשום</b>. <b>רב האי גאון</b> גרס במשנתנו 'עוקת נפש', ופירש שהכוונה שלועס את הגריסים יפה יפה עד שנדמים הם לעוקת הגת. וראה <b>במלאכת שלמה</b> שהביא פירושים נוספים. 
(79) כן כתב <b>הרמב''ם</b> [בפירוש המשנה]. 
(80) כן ביאר <b>רש''י</b> במסכת שבת [צ א]. 
(81) כן פירש רש"י בסוגיתנו. אולם במסכת <b>עבודה זרה</b> [יד א] פירש שנוהגת שביעית דווקא בדבר שיש לו שורש שמתקיים ממנו בקיץ ובחורף. והקשו <b>התוס'</b> [ד"ה כל] שאם כן לא תהא נוהגת קדושת בתבואה שאין שורשיה מקיימים אותה בחורף. 
(82) ג' פירושים מצינו בראשונים בביאור המשנה, ויש השלכות ממחלוקת זו לביאור דברי הגמרא שלהלן: א. <b>רש''י בסנהדרין</b> [מט ב ד"ה מעבירין, הובא בתוס' ד"ה הטבילו] <b>והרמב''ם</b> [איסו"ב ט לו] מפרשים שהסמנים מבררים ממה עשוי הכתם שלפנינו, כיון שכל הדמים מתכבסים בז' סמנים אלו, כשכובס ולא עבר נודע לנו בודאות שהכתם הוא של צבע. ומיהו כתב <b>המגיד</b> <b>משנה</b> [שם] שאין ההוכחה ברורה לגמרי, ובמקום שאפשר לתקן בדרך אחרת לא סומכים עליה, וכן מוכח גם מרש"י [עמוד ב, ד"ה טהרותיו]. ב. <b>התוס'</b> [בביאור השני], <b>התוס' הרא''ש</b>, <b>והר''ן</b>, [סנהדרין שם] בדעת רש"י שבסוגיתנו, כתבו שהעברת הסמנים מועילה לברר שגם אם הכתם הוא מדם הנדה, הוא אינו מטמא. כי קיימא לן טומאה שנבלעה, כגון שנתבשלה בכלי ונבלעה בדפנותיו, או שאכלה בעל חי ונבלעה במעיו, אינה מטמאה. וכתם שאינו יוצא על ידי ז' הסמנים נחשב הוא לבלוע בבגד וטהור. ולדבריהם 'הרי זה צבע' שנאמר במשנה, פירושו, אף על פי שדם הוא, בכל זאת דינו הוא כצבע, שאינו מטמא. ג. <b>התוס'</b> [בביאור הראשון] <b>והרמב''ן</b> שילבו את שני הפירושים הקודמים יחד, ומפרשים שקודם העברת הסמנים מטמאים משום שרוב הכתמים שבאשה הם מדם [וראה מה שכתבנו בהערה 70], ועל ידי העברת ז' סמנים בטל הרוב שהרי דרך הדם שעובר על ידי ז' סמנים, אולם אין בירור זה ודאי מפני שישנם מיעוט דמים שאינם מתכבסים, והועיל הבירור רק כדי ליצור ספק שקול. ולספק זה מצטרף ספק נוסף, שהרי גם אם הכתם מדם אפשרי שהגיע מדמים שבעולם ולא מדם נדה, ויש לנו ספק ספיקא שמתיר. אלא שהחמירו חכמים בטומאת נדה דאורייתא שלא לסמוך על ספק ספיקא. ולהתיר את האיסור מדרבנן נצרך הדין הנוסף שישנו בז' סמנים, כיון שכתם שאינו עובר בז' סמנים דינו הוא כטומאה בלועה שכל טומאתה היא מדרבנן, ובאיסורי דרבנן לא החמירו, לכן אפשר לסמוך על הספק ספיקא [שנוצר על ידי שהסמנים ביררו שהכתם מצבע] ולהתיר טומאה בלועה [כפי שהוכיחו ז' הסמנים שאין כתם זה יוצא]. וראה עוד במה שכתבנו בהערה 76. <b>ובערוך לנר</b> כתב, שהנפקא מינה בין הפירושים למחלוקת <b>הרמב''ם והראב''ד</b> [איסו"ב ט לו] היא, האם מועילים ז' הסמנים להתיר אשה לבעלה, או שרק לטומאת מגע יש בהם תועלת. כי אם הסמנים בודקים שהכתם הוא מצבע, היא מותרת גם לבעלה. אך אם הסמנים רק מוכיחים שהטומאה בלועה, עדיין היא אסורה לבעלה, שהרי יצא מגופה דם. 
(83) הקשו <b>התוס'</b>, מהו החידוש בכך שלא די בששה סמנין, והרי המשנה כתבה שז' סמנין מטהרים את הכתם, וצפון אינו אחד מהם, ופשוט שלא די בששה. ותירצו, שהחידוש הוא במקרה שששת הסמנים לא השפיעו כלל ולא שינו את מראה הכתם אפילו במשהו, שהיה אפשר לומר שבמקרה כזה ברור שהשביעי לא יגרום לשינוי משמעותי בצבע הכתם, ומוכח שהכתם הוא של צבע, לכן קא משמע לן שיתכן והסמן השביעי לבדו יחל ויגמור את הניקוי. 
(84) כן פירש <b>רש''י</b> [ד"ה שנאן], וכפי שיטתו [המבוארת בהערה 82] שז' הסמנים מבררים אם הכתם הוא מדם או מצבע. ולפירוש <b>התוס'</b> <b>והר''ן</b> ז' הסמנים מגלים שהכתם נבלע בבגד ואינו מטמא גם אם הוא עשוי מדם. 
(85) כן פירש <b>רש''י</b>, והקשו <b>התוס'</b> [ד"ה הטבילו] כיון שהוברר על ידי ז' הסמנין שהכתם הוא של צבע לא שייכת בו טומאה כלל, ומה בכך שנהג בו מנהג דם. והוכיחו מכאן כשיטתם [המבוארת בהערה 82] שגם לאחר העברת הסמנים חוששים שמא הכתם הוא מדם, וסיבת ההיתר היא רק מפני שהכתם אינו עתיד לצאת מהבגד [אלא על ידי 'צפון' שהיא פעולה קשה] ונחשב הכתם לטומאה בלועה שאינה מטמאת, ולכן ברגע שחשב לכבסו פעם נוספת ולנסות להוציא את הכתם מהבגד אם כן מעכשיו אין הטומאה בלועה, ונטמא הבגד באותו הרגע ממגעו בכתם. וכפירוש זה כתבו גם <b>הרמב''ן</b> <b>והר''ן</b>, וראה <b>בערוך לנר</b> מה שכתב ליישב את שיטת רש"י. 
(86) כן פירש <b>רש''י</b>. <b>התוס'</b> [ד"ה אמר רבי אבא] ביארו, שסבר רבי אבא שכדי להחשיב את הטומאה לטומאה בלועה קובעת המציאות ולא דעת הבעלים, ולכן גם במקום שחושבים הבעלים לנסות ולהוציא את הכתם טהור הוא. 
(87) כן פירש רש"י, והקשה <b>הרמב''ן</b> שלא דומה הקפדה זו לנידון הקודם, ומה היא הראיה מכך שטהור כתם דם שאינו מקפיד עליו לטמא כתם צבע שמקפיד עליו. ומחמת קושיתו סובר הרמב"ן כשיטת התוס' [המבוארת בהערות הקודמות] שסיבת הטהרה בהעברת ז' סמנים היא מדין טומאה בלועה, ולפירושם קושית הגמרא היא מלשון הברייתא 'ומבטלו', שמשמע שרק מרגע שביטלו הבעלים והחליטו בדעתם שלא להוציא את הכתם נחשבת הטומאה לבלועה, ולא כפי שסבר רבי אבא [כמבואר בהערה הקודמת] שהמציאות בלבד היא שקובעת את דין הבליעה. וראה מה שכתב בספר מגילת ספר [י ג] לחלק בביאור הראיה בין שני פירושי <b>התוס'</b> [עמוד א ד"ה הטבילו] שהבאנו בהערה 82. 
(88) <b>רש''י</b> [ד"ה אי לא] ביאר, שהיתר 'טומאה בלועה' שבסוגיתנו הוא הדין המוזכר בחולין [עא ב] שאדם או בהמה שבלעו דבר טמא אין הטומאה מטמאת. והקשה <b>הרש''ש</b> שבמשניות <b>במסכת כלים</b> [ח ה, ט ו] מבואר שרק דבר שבלוע בבעל חי נחשב לבלוע ולא הנבלע בחפץ, <b>ובתוס' אנשי שם</b> [כלים ט ה] הקשה כעין קושיה זו על הרמב"ם. [טומאת מת כ ה]. <b>ובחידושי הגר''ח</b> [שצח] הוכיח <b>שהרמב''ם</b> סובר שטעם הטהרה אינו משום טומאה בלועה, אלא כיון שנבלעו בחפץ הרי הם כאילו אינם בעולם, ובמקום שמקפיד עליהם וחושב להוציאם מועילה מחשבתו למנוע שיחשבו לחלק מהכלי והרי הם קיימים בפני עצמם. ואת החילוק בין משקין חמורין לקלים ביאר, שמשקין חמורים אין טומאתם מדין 'משקה' אלא גזיה"כ היא לטמא מי רגלי הזב בלא יחס לכך שחומר זה משקה הוא, מה שאין כן משקין קלים כל טומאתם היא מדין משקה. ומחמת חילוק זה משתנה דינם שנבלעו בחרס, שאחר הבליעה בטל מהם שם משקה, ולכן רק משקים חמורים שמטמאים גם בלא דין משקה שייכת בהם טומאה כשנבלעו, אבל משקין קלים כשנטל מהם שם משקה בטלה טומאתם. וראה עוד <b>בחזו''א</b> [כלים יא כו]. 
(89) <b>רש''י</b> [ד"ה טהרותיו טהורות] <b>והריטב''א</b> ביארו, שמודה ריש לקיש שטומאה בלועה אינה מטמאת, ומה שטימא בחרסים קודם שיצא מהם המשקה, זהו מפני שגם דבר שרק על ידי הדחק יכול לצאת אינו נחשב לבלוע, ורבי יוחנן סבר, כיון שאינו יוצא בנקל הרי הוא בלוע. 
(90) <b>התוס'</b> [עמוד א, ד"ה הטבילו] ביארו, שההכרח שלא התירה המשנה רק מחמת התליה בצבע וצריך גם להיתר טומאה בלועה, הוא מכך שכתבה המשנה <b>'הטבילו</b> ועשה על גביו טהרות', ולצורך מה הזכירה המשנה טבילה והרי אחר שהוברר שהכתם הוא מצבע אין כאן צד טומאה, ובהכרח שלא סמכו על כך שהכתם הוא מצבע אלא בצירוף היתר של טומאה בלועה, וכיון שברגע נפילת הכתם אינו בלוע הצריכו שיטבלנו להתיר טומאה זו. וראה מה שכתבנו בהערה 76. 
(91) מקושיה זו הוכיחו <b>התוס'</b> [עמוד א, ד"ה הטבילו] שאין הסמנים מבררים בבירור גמור שהכתם הוא של צבע, שפעמים גם דם נדה אינו עובר על ידי ז' הסמנים, ורק בצירוף הביטול בבגד שמחשבי את הטומאה לבלועה הקלו. והקשו מכאן על <b>רש''י בסנהדרין</b> [מט ב, המובא בהערה 82] שכתב שכתם שלא עבר על ידי הסמנים ודאי צבע הוא. <b>הרמב''ן</b> [עמוד א, ד"ה עבר או דהה] <b>והר''ן</b> [סנהדרין שם] כתבו שגם רש"י מודה שהבדיקה אינה בירור גמור, אולם <b>בחכמת בצלאל</b> [ד"ה הטבילו] הוכיח שרש"י בסוגייתנו פירש כשיטתו בסנהדרין, וראה מה שכתבנו לעיל הערות 84-87. <b>הרמב''ם</b> [איסו"ב ט לו] סובר שבדיקת ז' הסמנים מועילה כדי להתיר אשה לבעלה, וכתב הרמב"ן [שם] שמוכח שסבר שהבדיקה היא בירור שדי בו כדי להתיר, שהרי לענין בעלה אין תועלת בכך שנבלעה הטומאה אחר כך. והקשה עליו מסוגיתנו שמוכח שרק בצירוף ההיתר של טומאה בלועה סמכו על הבדיקה. ותירץ שרק מפני חומרת טהרות לא סמכו על הבדיקה והצריכו ביטול, אבל לאיסור נדה לבעלה די בכך שלא עבר הכתם על ידי הסמנים כדי לקבוע שהוא צבע ולהתירה. וראה עוד מה שכתב <b>במגיד משנה</b> [שם]. עוד יש לומר, על פי מה שכתב <b>הגרע''א</b> [סב] <b>והנודע ביהודה</b> [תנינא נב] שרק לאיסור נדה לבעלה צריך הרגשה אבל טהרות נטמאות גם מדם שיצא בלא הרגשה, ואם כן לענין איסור לבעלה ישנו צד היתר נוסף שמא יצא הדם בלא הרגשה. וראה מה שכתבנו להלן [הערה 94]. 
(92) <b>בערוך לנר</b> [עמוד א בתוד"ה הטבילו] ביאר, שלשיטת <b>רש''י</b> [המובאת בהערה 82] ביאור תירוץ הגמרא הוא שהקלו בכתמים לסמוך על ז' הסמנים שביררו שהכתם הוא מצבע ואין צורך לדין טומאה בלועה, ובפירוש זה ישב את קושית הראשונים שהבאנו בהערה הקודמת. אולם <b>מהתוס'</b> [ד"ה הנה] מבואר שתירצה הגמרא שהקלו בכתמים להחשיב דבר שיכול לצאת על ידי הדחק לטומאה בלועה. 
(93) <b>רש''י</b> [ב"ק קא ב ד"ה ויוציא] ביאר, שהדרך לדעת אם יצא בכיבוס רביעית דם היא שימודו את המים שנשתמשו לכיבוס קודם הכיבוס, ויחזרו וימדדו את המים לאחר הכיבוס, ואם ימצא בהם תוספת רביעית נדע שיצא מהבגד רביעית דם. <b>התוספות</b> [ד"ה אם] סוברים שבדרך זו לא יוברר הדבר, שגם במקרה שלא תהא תוספת רביעית במדידה השניה יתכן שיצאה רביעית דם אלא שנבלעו חלק ממי הכיבוס בבגד, ולכן פירשו הם שמביאים מים אחרים בשיעור מי הכיבוס פחות רביעית. ומערבים בהם רביעית דם, ומשווים צבע מי הכיבוס לצבע המים האחרים, ואם אדמימותם תהא שווה נדע שגם במי הכיבוס מעורבת רביעית דם. 
(94) הקשו <b>התוס'</b> [ד"ה הנח] שבתירוץ זה מבואר שמודה ריש לקיש שהקלו בטומאה דרבנן וטיהרו טומאה בלועה שיוצאת על ידי הדחק, ולכאורה גם במשנתנו שעוסקת בטומאת כתמים שהיא מדרבנן אפשר להתיר מדין זה, ומדוע הוצרכה המשנה להתיר מפני שהוכיחו הסמנים ש'הרי זה צבע'. ותירצו, שרוב כתמים שבאשה מקורם מדם נדה ומסתבר יותר צד האיסור, ודווקא בדם תבוסה שצד ההיתר שקול לצד האיסור הקלו בטומאה דרבנן. <b>ובחידודי</b> <b>הלכות</b> תמה על תירוצם שהרי לטומאת נדה לא די שיצא מגופה אלא צריך גם שתרגיש ביציאתו [כמבואר לעיל נז ב] ואם כן צד ההיתר שלא הרגישה שקול לצד האיסור. ויש לומר, על פי דברי <b>הגרע''א</b> [ס"ב] <b>והנודע ביהודה</b> [תנינא נב] שכתבו שלטומאת מגע אין צורך שתרגיש, ואם כן כל צד ההיתר הוא שמא אין הדם מהאשה. והחידודי הלכות שמיאן בתירוץ זה, הוא כפי שיטתו <b>בסדרי טהרה</b> [קצ צג, ד"ה 'אבל מדברי התוס", וד"ה 'תו קשה לי'] שמדאורייתא דם שיצא בלא הרגשה אינו מטמא במגע. וראה לעיל [הערה 82] שהבאנו <b>שהר''ן</b> <b>בסנהדרין</b> [מט ב] פירש שגם במשנתנו די בדין טומאה בלועה כדי להתיר, ולדבריו אין מקום לקושית התוס'. 
(95) <b>המהרש''א</b> הביא שבגמרות ישנות הושמטו המילים 'ולא הקפיד עליו', כי בטומאה בלועה לגמרי שאין אפשרות שתצא גם על ידי הדחק, מודים כולם שטהור גם כשמקפיד. וראה מה שכתבנו לעיל הערה 89. 
(96) למסקנת הגמרא נמצא, שמחלוקת רבי יוחנן וריש לקיש היא כמחלוקת רבי אבא ורב אשי המובאת בתחילת העמוד, שריש לקיש ורבי אבא סברו שהיכול לצאת על ידי הדחק מטמא גם כשאין דעתו להוציאו, ורבי יוחנן ורב אשי סברו שרק כשמקפיד להוציאו מטמא. ומדברי רבי חייא הוכיחו רבי יוחנן ורב אשי כשיטתם. 
(97) <b>הרמב''ם</b> [איסו"ב ט לח] <b>והרע''ב</b> [בפי' המשנה] כתבו שרוק תפל הוא דווקא כשלא טעם כלום כל אותה הלילה. והקשו <b>הרש''ש</b> [סב א] והמשנה <b>אחרונה</b> שפירוש זה אינו כמסקנת הגמרא שכתבה שרק כשאכל מחצות והלאה מבטל האוכל את כח הרוק. וראה <b>בליקוטי הלכות</b> [עין משפט נ] שפירש דרך אחרת בכל מהלך הסוגיא. 
(98) <b>מהתוס'</b> [ד"ה נים] משמע שאין צורך שתהא השינה דווקא מחצות אלא הוא הדין אם ישן מתחילת הלילה עד חצות ואחר כך נעור עד הבוקר, וכן דייק <b>הערוך לנר</b> גם <b>מרש''י</b> [ד"ה לאפוקי], ולדבריהם כוונת הגמרא שאמרה 'שעבר עליו חצות לילה ובשינה' לשני תנאים נפרדים א. שיעבור חצות ב. שישן. אולם <b>הרמב''ם</b> [איסו"ב ט לח] חולק וסובר שצריך שתהיה השינה דווקא מחצות. 
(99) <b>בחכמת בצלאל</b> דייק מדברי <b>התוי''ט</b> [ד"ה כל] שכוונת הגמרא בתירוצה היא שה'שינה' שנקט רבי יוחנן פירושה נמנום. אולם <b>מהרמב''ם</b> הוכיח שישנה מחלוקת בדבר ויש סוברים שצריך שינה גמורה. 
(100) כן פירש <b>רש''י</b> [תענית יב, ב, מגילה יח ב], וביארו <b>התוס'</b> שנמנום שייך בתחילת השינה קודם שנרדם לגמרי, וכן כשמתחיל להתעורר קודם שנעור לגמרי. אולם במסכת תענית [יב ב ד"ה נים] פירשו התוס' להפך ש'נים' הוא בסוף השינה ו'תיר' הוא בהתחלה. <b>ובגליון הש''ס</b> [שם] הגיה הגירסא כפירושם וראה עוד מה שכתב <b>בערוך לנר</b>. 
(101) <b>הרשב''ם</b> בפסחים [קכ ב] ביאר, ש'סברא' שאין יודע המתנמנם להשיב היא כגון ששואלים אותו היכן הנחת כלי זה, ואולם כשמזכירין לו ושואלים האם הנחת במקום פלוני<QM> יודע להשיב הן או לאו. 
(102) <b>בנימוקי הגרי''ב</b> הקשה מדוע לא קיצר רבי יהודה בלשונו ואמר 'מי גריסים רותחים, ובלא מלח'. ותירץ ש'ועובר שיתן לתוכו מלח' הוא גם שיעור לרתיחה, כלומר, שצריך להרתיח את הגריסים עד למצב שראוי כבר ליתן בהם מלח. 
(103) כן פירשו <b>התוס'</b> [ד"ה תנא], והוכיחו כפירושם, שאם נאמר שהסתפקה הגמרא שמא של אשה דווקא ובדומה לספק הראשון שמא זקן [שהוזכר שני] דווקא, אם כן היה לגמרא לנקוט בלשון נקבה גם בספק הראשון, ולומר 'דילדה או דזקנה'. ומחמת כן פירשו גם בספק הראשון שמי רגלים של ילד טובים יותר, ובכל ד' הספיקות שבסוגיתנו הוזכר תחילה הפשוט. וכתב <b>המהרש''א</b> שגם לרש"י שבספק הראשון ביאר, שזקן שנקטו בסוף טוב יותר אפשר לפרש שבספק השני איש שנקטו בתחילה טוב יותר, שהרי ממ"נ לפירוש רש"י שינתה הגמרא את לשונה ונקטה בספק הראשון את הפשוט בסוף ובספק השלישי והרביעי את הפשוט בתחילה. 
(104) <b>בירושלמי בסוכה</b> [לולב הגזול, ח] הסתפק רבי זעירא לגבי נענוע הלולב האם הולכה והבאה נחשבת לנענוע אחד או שהולכה היא נענוע לעצמו ובהבאה קיים נענוע שני, והביא הירושלמי שהסתפק רבי זעירא ספק זה גם לגבי כסכוס ז' סמנין שמעבירין את הכתם. וכתב <b>הר''ן</b> [סוכה יח ב, ד"ה אמר רבא] שמדברי הירושלמי לומדים שצורת נענוע הלולב היא הולכה והבאה בלא נענועים נוספים תוך כדי ההולכה, שהרי דימה הירושלמי נענועי לולב לכיבוס כתם, וכיבוס הכתם הוא בשפשוף שנעשה בהולכה והבאה בלבד. וראה עוד מה שכתב <b>הריטב''א</b> [סוכה לז ב, ד"ה אמר רבא]. 
(105) כן כתב <b>רש''י</b>, ומבואר בדבריו שלא קילקל בכך שכבר העביר חלק מהסמנים, ואף על פי שכאשר הוא מעביר פעמיים את כל ז' הסמנים כסדרם מצינו בגמרא לעיל [סב א] שמתכבס גם צבע, מכל מקום, כשהעביר רק חלק מהז' פעמיים, בכחם להעביר רק דם. 
(106) כן היא מסקנת <b>הגמרא</b> לעיל [ד ב]. 
(107) מצינו ג' סוגי וסתות הגוף: <b>א</b>. לעיל יא א, 'אמר רב הונא קפצה וראתה קפצה וראתה - קבעה לה וסת', ומסקנת הגמרא שקובעת וסת רק במקרה שהיו הקפיצות בימים קבועים. <b>ב</b>. במשנתנו, כמבואר שחשה הרגשות שונות בשעת יציאת הדם. <b>ג</b>. בגמרא [בעמוד ב] מצינו שקובעת וסת לאכילת דברים חמים כגון שום ובצל. וכתב <b>הרשב''א</b>, שהוסת שבמשנתנו שונה משאר וסתות, שכל הוסתות הם סיבה שגורמת לדם שיצא, מה שאין כן מחושי הגוף נגרמים הם על ידי ריבוי הליחה בגוף, ודם הנדה שנתרבה ועומד לצאת הוא שגורם למיחושים אלו. כלומר, שהוסת משמש לנו רק כסימן שיש בגוף דם רב וקרובה שעת יציאתו לחוץ. יש להבדיל בין ההרגשות שבמשנתנו להרגשה שהצריכה הגמרא לעיל [נח ב] לטמא נדה מדאורייתא, שההרגשות שבמשנתנו באות גם קודם יציאת הדם והן סימן לכך שיצא דם, מה שאין כן ההרגשה שנצרכת לטומאה דאורייתא היא נלווית ליציאת הדם. 
(108) כתב <b>הר''ן</b> שדווקא כשראתה באותה הרגשה ג' פעמים, אבל אם פיהקה וראתה ואחר כך נתעטשה וראתה, לא קבעה וסת. 
(109) כן פירש <b>רש''י</b> [לביאור לעזי רש"י], <b>התוס' והערוך</b> [ערך פהק] ביארו, ש'מפהק' הוא הפותח פיו בכל כח. וכתב <b>הרא''ש</b> [א] שאין נפקא מינה לדינא מביאור המיחושים שהוזכרו במשנה, שכל חוש שינוי הגוף גם אם לא הוזכר במשנה, כיון שהוחזקה בו הוא סימן להתעוררות עקירת הדם וקובעת בו וסת. 
(110) <b>הטור</b> [קפט] כתב מעטשת דרך מטה, אולם <b>הש''ך</b> [שם, נג] ביאר, שהוא הדין מלמעלה. 
(111) כן ביאר <b>הערוך</b> [ערך 'פי כרסה', 'שפל']. 
(112) כן ביאר <b>הערוך</b> בערך 'פי כרסה', ובערך 'צמר ה' ביאר שהוא מלשון כאב, <b>ובלעזי רש''י</b> פירש שהכוונה ל'כעדים'. 
(113) <b>בנאות יעקב</b> [כו ז] הוכיח <b>מהר''ן</b> [בשבועות ה] שהטעם שאשה שיש לה וסת דיה שעתה הוא מפני שבשאר בזמנים היא מסולקת מדמים, ולכן לא חוששים שמא הגיע הדם שלא בשעת וסתה, [וכמבואר בגמרא לעיל ד ב שמעוברת ומינקת וכד' שמסולקות מדמים דין שעתן]. והקשה [שם ט], בשלמא בוסת החודש או ההפלגה אפשר לומר שבשאר הזמנים היא מסולקת, אבל בוסת הגוף שאינה תלויה בזמן מדוע דיה שעתה. ותירץ, שהיא מסולקת לכל זמן שאין בו המיחושים שרגילה בהם. ועדיין יש לעיין קצת <b>לרשב''א</b> שכתב שוסת הגוף אינו סיבה ליציאת דם, אלא להיפך, הדם הוא שגורם למיחושים [וכמבואר לעיל הערה 107], אם כן, אשה זו אינה מסולקת כלל ובכל שעה שיגיע הדם יהיו גם המיחושים עמהם. <b>הרע''א</b> [ה א בתוד"ה הא שאר נשים] כתב שאשה שיש לה וסת אינה מסולקת בשאר הזמנים, ו'דיה שעתה' משום שמסתבר שהגיע הדם בשעת הוסת כדרכו. ולדבריו מבואר היטב שהוא הדין בוסת הגוף מסתבר שהגיע הדם בשעת המיחושים ולכן דיה שעתה, וראה עוד לעיל הערה 41. ונפקא מינה מנידון זה לדין עונה בינונית, באשה שיש לה וסת קבוע, שנשים שמסולקות מדמים אינן חוששות לעונה בינונית, ואם וסת הגוף נחשב לסילוק הוא הדין שאשה שיש לה וסת זה אינה חוששת. <b>ובבית יוסף</b> [סוף סימן קפד] כתב שאשה שיש לה וסת הגוף חוששת לעונה בינונית, וראה מה שכתב בזה בנאות יעקב [שם]. 
(114) שיטת הרבה מהראשונים וכן נפסק <b>בשולחן ערוך</b> [יו"ד קפט יט] שאשה שיש לה וסת הגוף אסורה לבעלה בזמן הוסת, שכשם שחייב הבעל לפרוש מאשתו בימי וסת החודש וההפלגה [במבואר לעיל יד טו] הוא הדין בשעת וסת הגוף. אולם <b>הרמב''ם</b> [איסו"ב ח א-ב] סובר שוסת הגוף נקבע רק כשהגיעו המיחושים בימים קבועים, וביאר <b>הבית יוסף</b> [קפט, ד"ה 'ודע'] שלדבריו הנפקא מינה מוסת הגוף היא רק לכך שאשה שיש לה וסת קבוע אסורה כל היום, ואם קבעה לה גם וסת הגוף אינה אסורה אלא בזמן שיגיעו המיחושים. וראה <b>בנאות יעקב</b> [כה] שהאריך לבאר שיטה זו. 
(115) הקשה <b>הרש''ש</b> מנין לגמרא ש'שופעת' פירושו כל הזמן בלא הפסק, אולי הכוונה היא ששופעת הרבה דם בכל פעם אבל ישנם הפסקים בין שפיעה לשפיעה, ודין 'דיה שעתה' שנאמר בשופעת הוא שבמקרה שתראה רק מעט דם שלא כדרך ראיתה אינה מטמאה למפרע. ויש לעיין בדבריו שהרי אשה שיש לה וסת שרואה שלא בשעת וסתה הסיקה הגמרא לעיל [ד ב] שמטמאה טהרות למפרע, ואם כן שופעת שתראה מעט דם בניגוד לטבע הוסת הרי זה כשלא בשעת וסתה, ומדוע שתהא 'דיה שעתה'. 
(116) <b>בחכמת בצלאל</b> הקשה על <b>הרמב''ם</b> שהשמיט מהלכותיו את דין שופעת. ותירץ, כיון שבזמן הזה אין מבדילים בין דם טמא לטהור, טמאה היא מחמת הדם שבתחילה, ואין נפקא מינה מוסת זו. ונראה מדבריו שסבר ש'דם טהור' שבסוגייתנו הוא דם אדום שאינו מז' האדומים הטמאים [המפורשים לעיל יט א], שאם גם שופעת דם לבן וירוק קובעת וסת שייכת וסת זו גם בזמן הזה, כמבואר <b>בשולחן ערוך</b> [קפח] שבין לבן לאדום מבדילים גם בזמן הזה. אולם בשו"ת <b>פני יהושע</b> [יו"ד כ] כתב שגם השופעת מוגלה לבנה קודם ראית הדם קבעה וסת לשפיעה, וראה מה שכתב בזה <b>בסדרי טהרה</b> [קפט כה], <b>ובנאות יעקב</b> [כה]. 
(117) <b>בגמרא</b> להלן [סד א] <b>ובבא קמא</b> [לז ב] מצינו שנחלקו רבי ורשב"ג בכל דיני חזקת טבע האדם או בעל חי שבתורה בכמה פעמים הם נקבעים, רבי סבר בשתי פעמים ורשב"ג הצריך ג'. ונפקא מינה ממחלוקת זו לדין שור שנגח, לאחר כמה נגיחות יחשב מועד המחייב נזק שלם. ולדין אשה שמתו בעליה, לאחר כמה פעמים תחשב לקטלנית שאסור לה יותר להנשא. וכן לדין קביעות וסת, כמה ראיות צריך שתראה באותו התאריך כדי שתקבע וסת. וכתבו <b>התוס'</b> [ד"ה לימים] שסוגיתנו שאמרה 'לימים שנים' סוברת כרבי. 
(118) <b>הרמב''ן</b> [ד"ה ומיהו] <b>והרשב''א</b> [ד"ה ואיכא] ביארו, שוסת הגוף שונה משאר וסתות מפני שכן הוא אורח הנשים, כלומר, שדווקא כדי לחדש וסת באשה מסוימת צריך שתי פעמים, אבל כדי לברר שגם אשה זו טבעה היא כנשים הרבות שטבען לראות בהרגשות הללו, די בפעם אחת. עוד יש לומר, על פי מה שהבאנו לעיל [הערה 107] בשם הרשב"א, שוסת הגוף אינה סיבה ליציאת דם אלא סימן לריבוי הדמים שבגוף, ואם כן אפשר לומר שלקבוע סיבה צריך ג' פעמים, אבל לגלות סימן די בפעם אחת. ויש לעיין לשיטת <b>הרמב''ם</b> [המובאת לעיל הערה 114] שוסת הגוף נקבע רק כשהיו המחושים בימים קבועים, אם כן עיקר הוסת הוא ליום והמחושים רק מגבילים את הוסת שאינה צריכה לחשוש ליום כולו, ומדוע תהא שונה קביעת וסת זו משאר וסת היום. 
(119) <b>התוס'</b> [ד"ה לימים] סוברים שגם דין זה הוא מדברי רבי, ואף על פי שבכל החזקות די בשתי פעמים, כאן הואיל ואינו וסת גמור מודה רבי שצריך ג'. וביאור דבריהם נראה, שבגמרא בסמוך מבואר 'שלמה שלא מנו חכמים' הוא וסת לאכילת דברים חמים כשום ובצל, ווסת זו אינה יכולה להיות טבע גמור שהרי במקרה שלא תאכל כלל מאכלים אלו יצא הדם על ידי גורמים אחרים, ולקביעת טבע קלוש מודה רבי שצריך ג' פעמים. <b>הר''ן</b> סובר שלרבי עצמו בכל מקרה די בפעמיים, וסוגיתנו היא שיטת חכמים שסברו בחלק מהדינים כרבי ובחלק כרשב"ג. 
(120) <b>בגמרא</b> לעיל [יא א] מצינו שאשה שקפצה ג' פעמים וראתה דם בסמוך לקפיצותיה לא קבעה וסת, מפני שמעשיה גרמו לדם שיצא, ואין וסת נקבע אלא לדברים שבטבע. והקשו הראשונים מדוע אם כן קובעת וסת לאכילת דברים חמים, והרי גם כאן מעשה הוא שגורם לדם שיצא. ותירצו <b>התוס'</b> [ד"ה אכלה] שבאכילת שום אין האכילה גורמת ליציאת הדם לחוץ אלא לריבוי דמים בגוף, וכיון שנתרבה הדם יוצא כטבעו, ודווקא לקפיצה שהיא מעשה שגורם ליציאה לא קובעת וסת. <b>והרז''ה</b> [הגהות לבעלי הנפש, תיקון וסתות] תירץ, שיש לחלק בין קפיצה שעושה שלא מדעתה לבין אכילת שום ובצל שעושה בדעתה להנאתה. <b>הרשב''א</b> [עמוד א ד"ה אלו הן] <b>והראב''ד</b> [בעלי הנפש, שם] חולקים וסוברים שאכילת שום שווה היא לקפיצות ולא קובעת בזה וסת, וסוגיתנו מדברת שהיו האכילות בימים קבועים, וקובעת וסת מורכב לאכילה ולימים, ווסת זו יכולה לקבוע גם בקפיצות כמבואר בגמרא לעיל יא א. 
(121) <b>החזון איש</b> [יו"ד פה לט] מסתפק ביסוד חשש וסת שאינו קבוע, האם הוא מפני שדרך הנשים לשנות וסתן שחוששים שמא תשנה וסתה ויקבע הוסת שאינו קבוע, או שגם אם אין גורם זה טבע גמור חוששים שמא כשם שקרה פעם אחת וגרם יום זה לראיה, יקרה כן שוב בפעם הבאה. <b>ומרש''י</b> בסוגייתנו [ד"ה זה וזה] שכתב "וכשיגיע יום עשרים נמי תאסר שמא מעכשיו תקבע וסת ליום עשרים", משמע כצד הראשון. וכן מבואר גם מפירושו לעיל לט א [ד"ה זה וזה אסורים]. וראה מה שכתב בזה <b>בנודע ביהודה</b> [תנינא צג]. 
(122) מבואר בדברי הגמרא שלרבי נקבע וסת הימים בפעמיים ווסת הגוף בפעם אחת, ורשב"ג חולק על שני הדינים וסובר שבין וסת הימים ובין וסת הגוף צריכים ג' פעמים כדי לקובעם. והקשו <b>הרמב''ן והרשב''א</b>, בשלמא בוסת הימים הצריך רשב"ג ג' פעמים מפני שכן היא שיטתו [המבוארת בהערה 117] שחזקה נקבעת בג' מקרים, אולם וסת הגוף, שסובר רשב"ג שנקבעת בפעם אחת, טעמו הוא מפני שאין וסת זו שייכת לדיני חזקה [וכמבואר בהערה 118], ומהיכי תיתי שיחלוק רשב"ג גם בזה. ותירצו, ששמואל קיבל מרבותיו שוסת הגוף נקבעת בפעם אחת, וכיון שבמשנתנו מבואר שצריך ג' פעמים, למד שמואל שיש מחלוקת בדבר זה. ומסתבר להעמיד את המשנה כרשב"ג, כיון שמצאנו שמקיל בוסתות במקומות אחרים. 
(123) <b>התפארת ישראל</b> [מו] <b>והמשנה אחרונה</b> ביארו, שמדובר באופן שראתה דם לאחר זמן, וחוששים שמא יצא הדם לבית החיצון בתחילת הוסת כהרגלה, ונתעכב מלצאת החוצה מפני שהעמידוהו כותלי הרחם. וצריך לומר, שהמשנה מדברת באשה שלא בדקה את עצמה לאחר הוסת, שהרי במקרה שתבדוק בחורים ובסדקים מבררת הבדיקה שאין דם בבית החיצון ואי אפשר לטמא למפרע. <b>בגמרא</b> לעיל [ד ב] מצינו, שאשה אשר יש לה וסת, אם ראתה שלא בשעת וסתה דינה הוא כאשה שאין לה וסת, ומטמאים את כל הטהרות שנגעה בהם ביממה האחרונה. וצריך ביאור, מדוע במשנתנו כשרגילה לראות בתחילת הוסת וראתה בסופו מטמאת רק את "הטהרות שעשתה בתוך הוסת" ולא מטמאת גם את הטהרות שנגעה בהם לפני וסתה. ויש לומר, על פי מה שכתב <b>החוות דעת</b> [קפט ל] שהפיהוק השני אינו גרוע מהראשון, שהוסת שיש לה לראות בפיהוק מתקיים גם בפיהוק השני, ולכן גם הרואה בפיהוק בסוף הוסת נחשבת שראתה בשעת וסתה. [ולדבריו צריך לומר שלא פיהקה ג' פיהוקים בלא דם, שאם לא כן, יעקר הוסת]. 
(124) כן כתב <b>הרשב''א</b> [עמוד א, ד"ה ועוד יש], וכן נפסק <b>בשולחן ערוך</b> [קפט כד]. ודין זה הוא דווקא במקרה שראתה בתוך הפיהוק, אבל אם נמשכה הראיה גם לאחר הפיהוק, אסורה עד סוף היום. וראה מה שכתב בזה <b>החוות דעת</b> [שם, לא]. 
(125) כן כתבו <b>הרמב''ן</b> [הלכות נדה ו י] <b>הרשב''א</b> [עמוד א] <b>והרא''ש</b> [א], וטעם החילוק הוא, שבוסת הגוף אין קביעות הוסת לזמנים אלא הרגילה לראות בסוף הוסת קבעה וסת לפיהוקים רבים, ולכן, אף על פי שסובר רבי יהודה שאין וסת לשעות, מודה הוא שיש וסת לפיהוקים מועטים או רבים. וכתב <b>הרשב''א</b> בתורת הבית [בית שביעי שער שלישי] שלרבי יהודה אינה אסורה קודם הוסת, כיון שאין לה יום קבוע לראיותיה, ואין ידוע באיזה יום יבוא, אי אפשר לחוש לו קודם שיגיע. וטעם הדבר שאינה אסורה לאחר הוסת, הוא מפני שאין היום גורם לוסת אלא הפיהוק, ומהיכי תיתי תאסר עד סוף היום. [ואף על פי כן, קודם הוסת הוצרך הרשב"א לטעם שאין ידוע מתי יבוא, שאם לא כן היתה אסורה מדין 'והזרתם' המחייב לחוש לזמן שמסוגל לראיה]. וראה מה שכתב <b>בחוות דעת</b> [קפט לא]. ואף על פי שלרבי יהודה וסת הגוף קל מוסת הימים, לרבי יוסי הדין הוא להיפך, שוסת הגוף חמור יותר, שהרגילה לראות בתחילת וסתה, כל הטהרות שעשתה בתוך הוסת טמאות. וכתב <b>השולחן ערוך</b> [קפט כד] שהוא הדין שאסורה לבעלה עד תום הוסת. ואילו בוסת הימים, הרגילה לראות בשעה הראשונה ביום, מותרת מהשעה השניה והלאה. וטעם חילוק זה ביאר <b>החוות דעת</b> [קפט ל], שבוסת הגוף גם אם לא ראתה בפיהוק הראשון חוששים שמא תראה בשני, שלא גרע הפיהוק השני מהראשון [וראה מה שכתב בהערה 123], מה שאין כן בוסת השעות, שוסתה הוא רק לשעה המסוימת שבה היא רגילה לראות, וכשעברה השעה תם הוסת. 
(126) <b>החזו''א</b> [יו"ד פה - סה, ע, עב] העלה שני צדדים במהות וסת השעות: א. עיקר הוסת הוא לימים, אולם כיון שראינו ג' פעמים שמדייקת בתוך הוסת ורואה בשעה מסוימת אין חוששים אלא לשעה זו. והוסיף, שאפשר שכך הוא טבע כל הוסתות להקבע בשעה מסוימת, ולכן אם תראה ביום אחד בשעות שונות לא קבעה וסת. ב. עיקר הוסת הוא לשעות, והגורם לראיה הוא שעברה עליה שעה זו. ולדוגמא, אשה שרגילה לראות כל ל' יום בשעה שישית, קבעה וסת לשלושים פעמים שעה שישית. וראה שם כמה נפקא מינה לדינא, מספק זה. וראה <b>באור</b> <b>שמח</b> [עדות א] שכתב, שאין בדין תורה מושג של 'שעה' אלא השעה המוחשית והיא חצות היום, אולם החזו"א [פ עד] חולק וסובר שהשעות אינן הסכם מדיני אלא מכוונת התורה. יש לדון, האם אשה שתראה ג' פעמים בדקה מסוימת בתוך השעה תקבע וסת לדקות, או שאין לקבוע וסת אלא לשעות. [לקמן מבואר שהאיסור לבעלה הוא לשעה שלמה, אולם יש להסתפק שמא הוסת בעצמותו הוא לרגע מסוים ורק חייב לפרוש בכל השעה שמא לא ידייק]. ולכאורה לצד הראשון שהוסת הוא לימים ואף על פי כן כשמוכח דיוק מסוים בתוך הוסת אין חוששים לזמנים אחרים הוא הדין בדקות, אבל לצד השני שהשעה היא הוסת והיא הגורמת לדם יתכן ששעות גורמות ולא דקות. <b>ומהחוות דעת</b> [קפד ט] מוכח שיש וסת גם לדקה מסוימת, וכן כתב גם הרש"ש, וראה בחזו"א [פ יח] שדחה את ראיות החוו"ד. 
(127) והוא הדין שחייבים לפרוש גם לאחר שעת הוסת עד סוף העונה כמבואר בסמוך. כתב <b>החוות דעת</b> [קפד ט], שגם רבי יהודה מודה שיש וסת לשעות ועיקר החשש הוא שמא יבוא הדם ברגע שרגילה בו, ורק מדין 'והזרתם' מחייב לפרוש כל העונה מחשש שמא תשתנה השעה בפעם הזו. ומטעם זה כתב שהבדיקה שמחויבת לבדוק בוסת חייבת להעשות בשעה שבה רגילה לראות. אולם <b>החזון איש</b> [יו"ד פ יח] חולק וסובר שלרבי יהודה אין וסת לשעות כלל וכל העונה שווה בדינה. וכדבריו משמע מלשון <b>הראב''ד</b> [בעלי הנפש א י] שכתב שטעמו של רבי יהודה הוא 'דאתי קביעותא דיומא ועקר לקביעותא דשעה'. ומכל מקום מבואר גם בראב"ד, שמודה רבי יהודה ששייך וסת לשעות, אלא שסובר שוסת הימים גובר עליו ואוסרה לכל היום, ונפקא מינה לאשה הרואה בשעה מסוימת בימים שונים, כיון שבמקרה זה אין וסת הימים, יקבע הוסת לשעות. וכן פסק <b>בשולחן ערוך</b> [קפט ג]. וראה מה שכתב בזה <b>החוו''ד</b> [קפט א] <b>והסדרי</b> <b>טהרה</b> [שם]. 
(128) כן כתבו <b>רש''י</b> [ד"ה מן המנחה] <b>והמאירי</b>, אולם <b>התוס'</b> [בד"ה מן המנחה] סוברים שגם בתום השעה השישית עדיין אסורה היא עד חצי השעה השביעית, שכשם שבשחיטת הפסח שזמנו בסוף השעה השישית מצינו <b>בגמרא</b> <b>בפסחים</b> נח א] חששו שמא לא ידייקו בזמן וגזרו שלא ישחטו לפי חצי השביעית, הוא הדין בוסתות. ובישוב שיטת רש"י יש לומר, שסבר שבוסתות כשרגילה לראות ברגע מסוים בשעה מעיקר הדין אינה אסורה כל השעה, ורק רבנן החמירו ואסרוה כל השעה מחשש שמא לא תדייק, ולכן אין מקום להוסיף חשש על חשש ולאסור שוב את השעה השביעית מחשש חוסר דיוק. והתוס' סברו שהוסת הוא לכל השעה, ומעיקר הדין אינה מותרת אלא בתחילת שביעית, והחמירו רבנן לחוש לחצי שעה נוספת. וראה מה שכתבנו בהערה 126. 
(129) מבואר בסוגייתנו שלא נאסר הזמן שסמוך ביותר לראיה אלא רק העונה שבה ראתה, ולכן תחילת היום, שסמוך מאד לסוף הלילה שבו ראתה, מותר. ואילו בתחילת הלילה, אסורה. ונחלקו הפוסקים בטעם הדבר, האם הוא מפני שהעונה היא הגורמת לראיה ובה נקבע הוסת, ולדוגמא, אשה הרגילה לראות כל ל' יום, וסתה הוא להפלגת ס' עונות. או שעיקר הוסת תלוי בימים, אולם דרך הוסת להגיע בעונה מסוימת ביום שבו רגילה לראות, ולכן הרואה בקביעות כל ל' יום בלילה, אין חוששים ליום, כי יותר מצוי שישתנה הזמן לתחילת הלילה, מאשר שישתנה לתחילת היום שאחר כך. ונחלקו <b>הנודע ביהודה</b> [תנינא פג] <b>והגר''ד</b> <b>טעביל</b> האם אשה שראתה ג' פעמים בהפלגת כ"ט יום ועונה קבעה וסת. ויסוד מחלוקתם הוא בנידון הנ"ל, שהנודע ביהודה סובר שדרך הוסת להקבע לעונה מסוימת, והרואה כל כ"ט יום וחצי, ראייתה היא פעם ביום ופעם בלילה לסירוגין, ולא קבעה וסת. ואילו הגר"ד טעביל סבר שוסת הוא למספר עונות, והרואה כל כ"ט יום ומחצה קבעה וסת לראיה כל נ"ט עונות. וראה בחזו"א [פה, נט-עג] שהאריך בביאור מחלוקת זו. 
(130) תמה <b>הש''ך</b> [נקודת הכסף קפד א], מדוע סברה הגמרא בתחילה לפרש את דברי רבא שכוונתו לעונה נוספת ולא פירשה את דבריו כפשוטם, שאסורה עונה אחת בלבד. ותירץ על פי שיטת <b>האור זרוע</b> [שנח, הובא <b>בבית יוסף</b> קפד] הסובר שגם למסקנת הגמרא אשה שאין לה שעה קבועה לוסתה אסורה כ"ד שעות קודם הוסת, ולכן סברה הגמרא שרבא, אשר סתם דבריו, ולא חילק בין אשה שיש לה שעה קבועה לאשה שאין לה שעה קבועה, השווה את דין הנשים, וחייבות כולן לפרוש שתי עונות קודם הוסת. ותירצה הגמרא, שאף על פי שרבא סתם את דבריו, כוונתו היא לאשה שיש לה שעה קבועה לראיתה. ולכן אפשר לפרש שאסורה עונה אחת בלבד. ובטעם הדבר שאשה שאין לה שעה קבועה אסורה שתי עונות, ביאר הש"ך, שבאשה זו כל עונת הראיה היא עצם הוסת, ודין 'והזרתם' המחייב לפרוש בעונה הסמוכה לוסת מתקיים רק בעונה הקודמת. מה שאין כן אשה שיש לה שעה קבועה, עיקר הוסת הוא בשעה, ומדין 'והזרתם' אסורה בכל העונה. ומיהו, ביאור זה יתכן רק לפי מה שכתב החוות דעת [קפד ט] שגם לרבי יהודה יש וסת לשעות, ובהערה 127 הארכנו בדבר. וראה <b>ברע''א</b> [שם ג, ה] <b>ובחוות דעת</b> [שם ג] מה שכתב בזה. 
(131) <b>החוות דעת</b> [קפד ט] ביאר, שאין כוונת הגמרא שמטמאת למפרע את הטהרות שנגעה בהם בעונת הוסת, אלא רק שמחויבת מלכתחילה להמנע מלגעת בטהרות בו ביום. <b>הרש''ש</b> [ד"ה והתניא והזרתם] ביאר, שסיבת חיוב הפרישה ביום הוסת הוא מפני שביום הוסת שמסוגל לראיה, התשמיש יכול לגרום לדם שיצא. וצ"ע מדוע אם כן חייבו לפרוש ממגע בטהרות. 
(132) כן מבואר <b>בגמרא</b> לעיל [לט א], שמשנתנו אינה עוסקת באשה שיש לה תאריך קבוע בחודש לראיותיה, אלא באשה שקבעה הפסקים קבועים בין ראיה לראיה. 
(133) <b>החזו''א</b> [פה לט] חוקר מהו האיסור בוסת שאינו קבוע, האם מפני שחוששים שמא נשתנה טבע האשה ומעתה והלאה יהא טבעה לראות ביום זה. או דלמא קודם שנקבע הוסת אין לחשוש שמא יקבע, ואף על פי כן אסרו בפעם הבאה מחשש כשם שקרה המקרה פעם אחת, יקרה שוב. <b>ובנודע ביהודה</b> [תנינא צג] כתב שכל החשש הוא שמא יקבע הוסת, ואם בחודש שאחר כך לא ראתה, הוברר מלמפרע שלא היה יום זה וסתה, והאיסור שאסרנוה ביום זו בטעות היה. וראה שם שכתב נפקא מינה לדינא מביאור זה. <b>רש''י</b> [ד"ה זה וזה, ולעיל לט א] כתב, שהחשש הוא שמא יקבע יום זה לוסת קבוע. אולם <b>מהרמ''א</b> [קפט יז] שהביא בשם <b>ההגהות</b> <b>מימוני</b> שחוששים לוסת הקפיצות מדין וסת שאינו קבוע אף על פי שוסת שכזה אינו נקבע [כדלעיל יא א], <b>ומהש''ך</b> [קפד יט] שפסק שמעוברת שראתה חוששת לראיתה כדין וסת שאין קבוע, אף על פי שאינה קובעת וסת, מבואר שחששו למקרה שיחזור וישנה, ולכן אסרו גם במקרה שידוע מלכתחילה שלא יקבע הוסת. וכצד הזה יש להוכיח גם <b>מהראב''ד</b> [בעלי הנפש, תיקון וסתות א] שכתב, אשה שראתה בימי זיבה, חוששת לראיתה כדין וסת שאין קבוע, ואף על פי שבראיה בימי זיבה אין קובעים וסת [כדלעיל לט א]. 
(134) בפשטות נראה שעקירת הוסת היא בכך שלא ראתה ג' פעמים בט"ו, וראית כ' ג' פעמים היא רק לצורך קביעת וסת חדשה ואינה נצרכת לעקירה. אולם <b>בטור ובשו''ע</b> [קפט טו] מבואר שאף על פי שלאחר שלא ראתה ג' פעמים אינה חוששת לוסת, מכל מקום, אם תחזור ותראה אפילו פעם אחת ביום הוסת, חוזר הוסת למקומו. ודווקא אם קבעה וסת אחר נעקר בזה הוסת הראשון לגמרי ואינו חוזר יותר אלא אם תקבענו מחדש בג' פעמים. וראה <b>בסדרי טהרה</b> [שם יט] שדייק <b>מהרמב''ן</b> [הלכות נדה ו] שחולק, וסובר שהושלמה העקירה גם כשלא קבעה וסת אחר. 
(135) נחלקו הראשונים בביאור דברי הגמרא, וממחלוקת זו יש השלכות רבות לעיקר דיני הוסתות. <b>התוס'</b> [ד"ה איתמר] <b>הראב''ד</b> [בעלי הנפש, וסתות ג ב] <b>והרשב''א</b> [בחידושים, ובתורת הבית ז ג] מבארים שג' החודשים שבהם ראתה היו בחלקם חודשים חסרים ובחלקם מלאים, כדרך רוב חודשי השנה שהאחד מלא ושלאחריו חסר. ולדבריהם, אין מספר הימים שבין הראיות שווה, שהרי בין הראיות הראשונות המתינה ל"ב יום, ובין הראיות האחרונות היה ההפרש רק ל"א יום. ולמדו מכאן הראשונים הללו, שמלבד דין 'וסת הפלגה' שיש לרואה דם בהפרש ימים זהה בין הראיות, יש גם וסת לימי החודש, שהרואה ג' פעמים באותו התאריך בחודש, קבעה וסת לתאריך זה, אף על פי שמספר הימים שבין הראיות הוא שונה. ולפירושם, חידשה סוגייתנו שיש גם וסת לימי החודש בדילוג, כלומר, שמאחרת בכל ראיה יום אחד בתאריך בחודש. אולם <b>הרמב''ן</b> כתב על פירוש זה: "פליאה דעת ממני, נשגבה, לא אוכל לה" [תהילים קלט ו], וכי הוסת מזל יום גורם שיהא תלוי ביום החודש<QM> ואיך יתכן שיקבע הוסת על פי החלטת ב"ד אם יהא החודש מלא או חסר. וסובר הרמב"ן שהוסת הוא רק להפסקות שוות בין הראיות, ואין וסת החודש כלל. ולדבריו, עוסקת סוגייתנו בג' חודשים שכולם מלאים או חסרים, וההפלגה בין הראיות שווה היא לל"א או ל"ב ימים. ועל קושית הרמב"ן תירץ הרשב"א [משמרת הבית שם], כי כשם שמצינו <b>בירושלמי</b> בכתובות שכשהחליטו ב"ד לעבר את השנה חוזרים בתולי הקטנה שמלאו לה ג' באותו החודש, הוא הדין משתנה טבע האשה לראות דם על פי החלטת ב"ד לעבר את החודש. וראה <b>בכריתי ופליתי</b> [קפט ז] שכתב, שבחיבורו במחקרי הטבע עשה סימוכים לדברי הרשב"א מטעם אחר. שיטה שלישית מצינו <b>ברא''ה</b> [בדק הבית ז ג ד"ה עוד כתב גרסינן], הסובר שאף על פי שאין וסת לתאריך של ימות החודש, מכל מקום, אפשר לקבוע וסת למרחק ממולד הלבנה, לפי שהלבנה משפיעה על טבע ראיות האשה. ובהגהות <b>ר' איסר זלמן</b> לרמב"ן [א] הוכיח שמודה הרמב"ן לרא"ה. 
(136) <b>ההפלאה</b> [הגהות ה] <b>והפרי דעה</b> [פתיחה לשער שמיני] הסתפקו בדין וסת הדילוג שהגיע לסוף החודש, האם אומרים עדיין עומדת היא בסדר ראייתה לדלג יום אחד, ואסורה בחודש הבא ביום א', או שהוסת היא לאחר יום בחודש, וכיון שא' אינו איחור מל', בטל הוסת. ולכאורה כל הספק הוא לשיטת <b>התוס' הראב''ד</b> <b>והרשב''א</b> המובאת בהערה הקודמת, אבל לשיטת <b>הרא''ה</b> [המובאת שם] שהוסת הוא להרחקות מהמולד, מסתבר שבטל הוסת בסוף החודש. עוד דנו <b>הב''ח</b> [קפט א] <b>והחוו''ד</b> שם ה] בדין אשה שקבעה וסת לדילוג שלא ראתה חודש אחד, האם חוששת בחודש שאחר כך לדילוג נוסף, וכגון שראתה בי"ז ניסן, והיתה צריכה לראות בי"ח אייר ולא ראתה, האם תאסר בי"ח בסיוון או בי"ט בו. וראה עוד בספר <b>אמרי</b> <b>אברהם</b> [ז]. 
(137) כתב <b>הרמב''ן</b> "והיינו פלוגתייהו, דרב סבר, כיון דזו לימי החודש היא קובעת, אף הראשונה מונין לה, שהרי היתה ביום ידוע מן החודש ומתחילה לדילוג כוונה. ושמואל סבר אם השוותה לימי החודש מונין לה הראשונה, אבל כיוון שדילגה, צריכה ג' דילוגין". ובביאור דבריו נראה, כיון שוסת הדילוג הוא בעיקרו וסת לימי החודש, סבר רב שגם הראיה הראשונה שהיתה לפי תאריכי הדילוג היא חלק מהוסת אף על פי שבה לא דילגה, ויש לנו ג' ראיות ששייכות לוסת אחת. ושמואל סבר, כל עוד לא הוכח בג' פעמים, גם הדילוג שהוא אחד ממרכיבי הוסת לא נקבע הוסת. אולם <b>בראב''ד</b> [בעלי הנפש ג כב] ביאר, שהמחלוקת היא "דרב מדמה לה לוסת החודש, ושמואל מדמי לה לקביעות ימי הפלגה [שבהפלגה מודים כולם שנקבע הוסת רק על ידי ד' ראיות שביניהם ג' הפלגות שוות]. מאי טעמא<QM> כיון שדילוג אחרון עוקר את הראשון, וכשנקבעה הוסת הותרו הראשונים כולם, הלכך לא דמי לקביעות ימי החודש הסדור אלא לקביעת הפלגה". וראה עוד במה שכתב בתחילת שער הוסתות שוסת הדילוג הוא וסת שסופו מתיר את תחילתו. ושני הפירושים הללו הם לדרכם של <b>התוס'</b> <b>והרשב''א</b> בביאור סוגיתנו [כמבואר בהערה 135], אבל <b>הרמב''ן</b> הסובר שסוגייתנו עוסקת בדין 'וסת הפלגה' ביאר שלכל וסת הפלגה די בג' ראיות ושתי הפלגות וסובר רב שהוא הדין בסוגיין, ושמואל סבר, כיון שבוסת זו יש גם סדר לימי החודש לא נקבע הוסת אלא בד' ראיות וג' הפלגות. וראה <b>בתוס' בב''ק</b> [לז ב] <b>וברא''ש ובראב''ד</b> [בעה"נ ג'] שחלקו על עיקר דברי הרמב"ן וסוברים שבכל וסת הפלגה צריכים ד' ראיות וביניהן ג' הפלגות שוות. 
(138) כדין אשה שיש לה וסת קבוע שאינה חוששת אלא לוסתה ולא לוסת שאינו קבוע. 
(139) כן פירש <b>רש''י</b>, וביאר שבתוך ימי נדתה פירשו שהיתה הראיה לאחר י"ח יום מהראיה הקודמת [שאז תמו ז' ימי נדה וי"א ימי זיבה שהחלו בראיה], ואם ראתה קודם כגון ביום השבעה עשר מראיתה הקודמת זהו 'שלא בתוך ימי נדתה'. אולם <b>בנודע ביהודה</b> [תנינא צג] הוכיח <b>שהרמב''ם</b> ושאר הראשונים חולקים ומבארים שסוגיתנו מחלקת בין במקרה שיום הוסת שבו אמורה לחשוש חל בימי נדה לבין מקרה שיום זה חל בימי נדה, ובכל מקרה מדובר שהראיה שיוצרת את הוסת היתה בימי נדה ולראיה בימי זיבה אין חוששים גם למסקנת הגמרא. 
(140) <b>בגמרא</b> לעיל [לט א] הובאו דברי רב פפא שאמר שאף על פי שאין אשה קובעת וסת בימי זיבה חוששת היא להם כדין וסת שאינו קבוע, וביאר <b>המהרש''א</b> שהוצרך רב פפא לחזור ולומר דין זה שוב בסוגיתנו ללמדינו שלא רק לאחר שראתה ג' פעמים בימי זיבה חוששת אלא הוא הדין לאחר פעם אחת. 
(141) <b>החזו''א</b> [פה לט] הסתפק האם חוששים לוסת שידוע שלא יקבע [ובהערה 133 הובאו דבריו באריכות], ולכאורה מסוגיתנו שהסיקה שחוששים לראיה בימי זיבה אף על פי שנתבאר לעיל [לט א] שאין אשה קובעת וסת מראיות אלו מוכח שחוששים גם לראיה שודאי לא תקבע. ואולם כל ההוכחה היא לפירוש <b>רש''י</b> שסוגיתנו עוסקת בראיה בימי זיבה, אבל למה שכתב <b>הנודע ביהודה</b> [תנינא צג, הובא בהערה 139] שסוגיתנו עוסקת בוסת שהגיע בימי זיבה אבל הראיה היתה בימי נדה, אין להוכיח מאומה. 
(142) בהערה הקודמת הובא ספיקו של <b>החזו''א</b> האם חוששים לוסת שודאי לא יקבע, והנה להוה אמינא שסבר רב פפא שיצטרכו שתי עקירות לשתי ראיות מוכח שחוששים גם לראיה שודאי לא תקבע, שהרי לאחר שעקרה פעם אחת יותר לא תקבע שהרי צריכים ג' ראיות רצופות. אולם עדיין אפשר לומר שלמסקנת הגמרא שעקירה אחת עוקרת שתי ראיות אין הטעם מפני ששקולים הם, אלא אף על פי שפעמיים הם ראיה חזקה יורת מפעם אחת מכל מקום כיון שלא יקבע וסת זה אין חוששים לו. 
(143) <b>רש''י</b> [עמוד ב' ד"ה ונאסר] <b>והראב''ד</b> [הביאו הרמב"ן] פירשו שהברייתא עוסקת ב'וסת החודש', שהיתה למודה לראות בכ' לחודש ושינתה וראתה בל' בו. אולם <b>הרמב''ן</b> ביאר שמדובר ב'וסת ההפלגה', שהיתה למודה לראות כל עשרים יום ושינתה וראתה רק כעבוד ל' יום מהראיה האחרונה. וראה <b>בבית מאיר</b> [קפט יג] שכתב נפקא מינה לדינא בין הפירושים. 
(144) <b>הר''ן והרמב''ם</b> [איסו"ב ח ח] גרסו "הגיע יום עשרים וראתה הותר שלושים ונאסר עשרים" ופירשו שאף על פי שעדיין לא הגיע יום שלושים שלא ראתה בו נעקר הוסת, שהחזרה לוסת הקבוע משמשת גם כעקירה לוסת שאינו קבוע. <b>ובחזו''א</b> [פה לח] הקהש מהי הראיה לרב פפא שדי בפעם אחת שלא ראתה כדי לעקור שתי ראיות, דלמא דווקא חזרה לוסת הקבוע שהיא עקירה אלימא עוקרת שתי ראיות. וראה <b>בסדרי טהרה</b> [קפט יט ד"ה אלא] שהוכיח שרש"י חולק על עיקר חידושו של הר"ן ואינו סובר שתזכה לוסת הקודם מועילה לעקור את הוסת. <b>הרז''ה</b> [השגות לבע"נ א ח] גרס גם כן כגירסת הר"ן אולם הוסיף שלאחר שראתה בכ' הגיע יום ל' ולא ראתה, וביאר <b>באור שמח</b> [איסו"ב ח ח] שהוקשה לרז"ה מהי הראיה מהברייתא לרב פפא, ולגירסתו שהגיע יום ל' ולא ראתה ניחא, שהעקירה היא בכך שלא ראתה. 
(145) <b>הרמב''ן</b> ביאר שסוגייתנו עוסקת בוסת ההפלגה [וכמבואר בהערה 143], ופירש ש'הגיע יום עשרים וראתה' הכוונה שעברו מיום הל' שהיתה אמורה לראות בו עוד שלושים יום. וחידש הרמב"ן שאף על פי שבפועל לא ראתה אשה זו חמשים יום נחשבת ראיתה להפלגת עשרים מפני שמחשיבים את היום הל' שהיתה אמורה לראות בו כאילו ראתה, ואף על פי שמסקנת הגמרא לעיל [לט ב] שרק ראיות בפועל קובעות וסת הפלגה, מכל מקום באשה שכבר קבעה וסת מחשיבים גם את היום שהיתה אמורה לראות בו כדי להחזירה לוסתה הקדום. 
(146) כן פירש <b>רש''י</b>, וקושיה זו היא דווקא לגירסת הספרים שלפנינו שעבר יום הכ' ג' פעמים, אבל לגירסת <b>הרמב''ם הרז''ה והר''ן</b> [המובאת בהערה 144] מדובר בברייתא שרק פעמיים לא ראתה ביום כ'. 
(147) כתב <b>הר''ן</b> שהחידוש במשנתנו הוא שלא תאמר שכל דמי הבתולים שווים במראיהן וכל שאין מראהו כמראה הרגיל אינו דם בתולים, אלא ישנן נשים שמראה וכמות הדם שבהן שונה. <b>הגר''א</b> [באליהו רבא] ביאר שמשנתנו היא הקדמה למשנה הראשונה שבפרק הבא שמבואר בה שסוברים בית הלל שעד שתחיה המכה תולים בדם בתולים, ואין לדבר קצבה לא במספר הימים [כשיטת בית שמאי] ולא בשינוי הצבע [כגמרא לעיל יא ב]. וביארה משנתנו שאין לדעת צבע וכמות דם הבתולים ולכן אי אפשר לקבוע קיצבה לא בצבע ולא בימים. 
(1) "ארבעה לילות" שהוזכרו במשנה בדעת בית שמאי ובית הלל אינם צריכים להיות רצופים, אלא אפילו שמשה במשך שנה שלמה ארבעה פעמים וראתה בכל פעם דם, הרי זו טהורה. [<b>תוס'</b> בסוגייתנו, ותוספתא פ"י]. 
(2) <b>תוס' הרא''ש</b> [לעיל דף י"א] דן בפירוש דברי בית הלל, האם הם באו להקל בלבד על דברי בית שמאי, ולפיכך תוך ארבעה לילות אפילו חיתה המכה טהורה, והוסיפו בית הלל שאם לא חיתה המכה גם אחרי ארבעה לילות טהורה. או שבאו להקל ולהחמיר על דברי בית שמאי, ולדעתם הכל תלוי בהתרפאות המכה, שאם חייתה המכה תוך ד' לילות, טמאה. ואם לא, אפילו אחרי ארבעה לילות, טהורה. 
(3) הטעם שנקראת בעילה ראשונה "בעילת מצוה" משום שעל ידה כורתת האשה ברית עם בעלה, והם באים לידי קיום מצוות "פריה ורביה" [<b>תוס'</b> כתובות ד א]. 
(4) ב<b>סדרי טהרה</b> [ק"צ ס"ק ע"ה] כתב, שאפשר שזהו דוקא בראתה פעם אחת. אבל אם הוחזקה בראיות שלש פעמים, דינה כהגיעה זמנה לראות וראתה. 
(5) ואין לומר שחילוק זה חוזר בין על הרישא, בתינוקת שלא הגיעה זמנה לראות, ובין על הסיפא, בהגיעה זמנה לראות, משום שלא מסתבר שדין אחד לקטנה ולנערה. <b>תוס'</b> <b>הרא''ש</b> בסוגייתנו. 
(6) הגמרא לעיל יא ב מביאה שלשה חילוקי דינים בדעת בית הלל שנותנים לתינוקות "עד שתחיה המכה". הדין הראשון: "לא שנו אלא שלא פסקה מחמת תשמיש וראתה שלא מחמת תשמיש אבל פסקה מחמת תשמיש וראתה טמאה". וביאור הדבר שכל זמן שלא פסקה לראות דם מחמת תשמיש דמיה טהורים ואפילו אם ראתה אחרי כן שלא בשעת התשמיש תולים את סיבת ראית הדם מחמת התשמיש, וטהורה. [ושיעור הזמן שתולים בתשמיש לאחר התשמיש יבואר בהמשך] ואם פסקה לראות דם בשעת תשמיש אם חזרה וראתה בשעת תשמיש שאחרי זה, טמאה. הדין השני: "עבר לילה אחת בלא תשמיש טמאה" - פירוש, שהזמן שתולים את הדם שרואה לאחר התשמיש בתשמיש הוא למחרת ליל התשמיש ובלילה שלאחריו. אבל אם לא שמשה בלילה שלאחריו וראתה בבוקר שאחרי כן - טמאה. הדין השלישי: אם למחרת ליל התשמיש נשתנה מראה הדם מהמראה שראתה אמש בליל התשמיש, טמאה. וביארו ה<b>תוס'</b> בסוגייתנו [ד"ה כל] שדעת שמואל שאמר "כל זמן שהרוק מצוי בתוך הפה" היינו שכשרואה מחמת תשמיש ולא הפסיקה לראות מחמת תשמיש, דמיה טהורים אפילו שתראה למחרת ובלילה שלאחריו [וכמו שנתבאר בגמרא לעיל]. ודעת רב להחמיר שאפילו ביום שאחר תשמיש כל ההיתר לתלות את דמיה בתשמיש רק אם נוחרת אבל אם אינה נוחרת - טמאה. ואולם <b>תוס' הרא''ש</b> בסוגייתנו כתבו שרב בא להקל על דברי שמואל והיינו שביום לאחר התשמיש ובלילה שלאחריו טהורה אפילו אינה נוחרת, ובימים שלאחר מכן כל זמן שנוחרת טהורה. 
(7) כן פירש <b>המרדכי</b> בשבועות פ"ב וכביאור ה<b>סדרי טהרה</b> בחדוד הלכות כאן. והוסיף ה<b>סדרי טהרה</b> שיש לפרש באופן אחר והיינו שרב ולוי חולקים במקרה ששמשה בימים וראתה דם בלילה שאחרי כן האם תולים את הדם בתשמיש שביום או לא. והוא הדין שחולקים אם שמשה בלילות וראתה בימים שלאחרי זה אם טמאה או טהורה. [ומה שבארנו בהערה הקודמת שתולים דם שלאחר התשמיש אפילו בליל המחרת בתשמיש של אתמול זהו דוקא בתינוקת שלא הגיעה זמנה לראות] [ועיין ב<b>סדרי טהרה</b> שכתב שכן משמע מדברי <b>המהרש''א</b> לקמן סה א ב<b>תוס'</b> ד"ה וכולן וע"ע בפתחי נדה שהק' על דבריו]. 
(8) והוא הדין לדעת שמואל מותר לבעול פעם ראשונה בשבת [<b>תוס'</b>, ועיין כתובות ה'-ו']. 
(9) ואולם מודה רב אסי לדין המובא לעיל שאם פסקה לראות מחמת תשמיש טמאה מכאן ואילך, ואין אומרים שבעל בהטיה בבעילה זו ולפיכך לא מצא דם, שמאחר שהוציא דם בבעילה ראשונה אילו נשאר דם בתולים היה לו לצאת בבעילה השניה [<b>תוס'</b>]. 
(10) לקמן [בהערה 12] יבואר האם חילוק זה המשך דברי רב הוא או שתוספת הוא שמוסיפה הגמרא על דבריו. 
(11) ה<b>סדרי טהרה</b> [קצ"ג, א'] כתב שמתוך דברי הראשונים מתבאר שישנה מחלוקת בפירוש דינו של רב שנותנים לבוגרת "בעילת מצוה", שלדעת <b>הרי''ף</b> [פ"א כתובות] ו<b>הראב''ד</b> [השגות פ"ה מהל' א"ב] ו<b>הרשב''א</b> ו<b>הרא''ש</b> "נותנים לה בעילת מצוה - ופורש" וכמו שהוזכר לקמן ס"ה: לגבי "בעילת מצוה" בימינו, והיינו שלא התירו לו אלא לבועלה, ולגמור ביאתו, ואחר כך פורש ואסורה עד שתטהר שנית. ואולם דעת <b>הרז''ה</b> [בהשגות על ס' בעה"נ שער הפרישה] שמאחר שלא הוזכר כאן שצריך לפרוש אחר בעילתו, כוונת הגמרא שהדם בשעת בעילת המצוה טהור הוא, ומותרת אחר כך לבעלה, ואם תחזור ותראה אפילו באותו הלילה טמאה. [ועיין לקמן הערה 17]. 
(12) כן פירש <b>רש''י</b> [ד"ה לא יאונה], והיינו שמנימין טעה בדברי רב וסבר שאף בבוגרת שראתה נותנים לה לילה הראשון. ולפי זה החילוק הנאמר לעיל בין ראתה ללא ראתה מדברי רב הוא. וכן כתב <b>הרמב''ן</b> והוסיף שלפירוש זה מובן מדוע נענש מנימין, משום שתלה ברבו שלא כדין. [ועיין בחידושי <b>הר''ן</b>]. ואולם <b>הרשב''א</b> כתב שחילוק הגמרא לעיל אינו מדברי רב אלא הגמרא הוסיפה שדברי רב נכונים להלכה רק ב"לא ראתה", ואולם מנימין תלמידו של רב הבין כהוגן את דברי רבו שנותנים לה לילה ראשון בין ראתה ובין לא ראתה. 
(13) אחרי שהביאה הגמרא לעיל בעית רב חנינא בר שלמיא לרב הוסיפה הגמרא כדרכה להביא "מימרא" אחרת של ר' חנינא בר שלמיא בשם רב. 
(14) במסכת עבודה זרה [עה א] מבואר, שניגוב זה נעשה על ידי שפשוף באפר ושטיפה במים כמה פעמים. ומשום שבולעים יותר מהלולבין והעדשין אינם מוכשרין על ידי הדחה. 
(15) כוונת רשב"ג שבימי תמוז וטבת נותנים לה משך זמן של חצי יום וחצי הלילה והיינו י"ב שעות. ובפשיטות לתירוץ זה של הגמרא זמן תחילת י"ב השעות הוא מתחלת הלילה ואפילו נבעלה אחר כמה שעות מתחילת הלילה, ולדעת התירוץ השני שבגמרא מאחר שהדרך להתעכב בכתובה הרבה ונבעלת אך בחצי הלילה תקנו חכמים בכל הנשים שעונתן נמשכת עד חצי היום שלמחרת הבעילה. [ואין לומר שלתירוץ הראשון שבגמרא הולכים אחר זמן הבעילה שאם כן מדוע הוצרכו לתקן לדעת התירוץ השני עד חצי היום שלמחרת<QM>!] 
(16) כך פירש <b>רש''י</b> [ד"ה הלכה] וכן כתב <b>הרשב''א</b>, אולם דעת <b>הרי''ף</b> ו<b>הרמב''ם</b> [פ"ה מהל' א"ב הי"ט] שדברי רב ושמואל נאמרו לגבי נערה שהגיע זמנה לראות וראתה בבית אביה שמדין המשנה לדעת בית הלל נותנים לה כל הלילה כולה, בזה "הלכתא כרבותינו" שנותנים לה בעילת מצוה ופורש, [ואין זה בהכרח כדברי בית שמאי במשנה שהם לא הזכירו "ופורש" עיין לעיל הערה 11] ואמנם כתב <b>הרמב''ם</b> [בפי"א מהל' א"ב ה"ח] שדם בתולים בזמן הזה אסור ואפילו בקטנה שלא הגיע לראות, וכתב <b>הכס''מ</b> [בפ"ה] שזהו ממנהג שנהגו אבל מעיקר הדין דם בתולים של תנוקת שלא ראתה מותר כדין המשנה. 
(17) נחלקו הראשונים בדין זה, לדעת רוב הראשונים יכול הוא לגמור ביאתו כרצונו או לפרוש אחר הביאה קודם ש"ימות האבר" וכל זהו בכלל תקנת חכמים ש"שנותנים לה בעילת מצוה". אלא שאחר הבעילה פורש - להחזיקה מכאן ואילך כנידה. ואולם דעת <b>הראב''ד</b> [בעה"נ שער הפרישה], שאף על פי שהתירו לו לגמור ביאתו ולא חייבוהו לנעוץ צפרניו בקרקע כדי ש"ימות האבר", מכל מקום אחר שגמר ביאתו אסור לו לפרוש מיד, שהרי "יציאתו הנאה לו כביאתו" ומחויב הוא להמתין עד ש"ימות האבר" ופורש. ודחו הראשונים את דבריו ואין הלכה כן. 
(18) לדעת <b>הרשב''א</b> בחידושיו, הטעם שנמנו ואסרו כל דם בתולים הוא משום שהחמירו לחשוש לכל תינוקת שמא דם נידות מעורב בדמיה. ואולם <b>הרא''ש</b> [סימן א'] כתב, שאין לומר שהחמירו חז"ל שמא דם נידות מעורב בדמה שהלא אפילו אשה בעולה ובוגרת שיש לה מכה במקור תולה את דמה במכתה - ומותרת לבעלה אם כן כל שכן שיש לנו לתלות את דמה של זו בבתוליה. ולפיכך כתב שטעם חומרא זו משום ש"בעילת מצוה לכל מסורה" - ואין הכל בקיאין בחילוקי הדינים שבמשנה בין תינוקת שראתה ללא ראתה ובין הגיע זמנה לראות ללא הגיע ועוד שהחתן יצרו תוקפו ולפיכך הסכימו רבותינו להשוות דינם כדין החמורה שבכולן והיא בוגרת שראתה שנותנים לה בעילת מצוה בלבד. ובתשובת <b>הרשב''</b>א [ח"ז קס"א] ביאר הטעם שהחמירו וחששו לדם נדה בבעילת בתולה יותר משאר נשים שיש להם מכה במקור, משום שיש לחוש בבתולה שמא בעל בהטייה באופן שלא ראוי להשיר בתוליה וממילא דם זה דם נידות. ועוד כתב, שבבתולה החמירו משום "שאינו אלא לשעה", מה שאין כן בכל אשה, אילו תחמיר ולא תתלה במכה, "אפשר שאתה אוסרה על בעלה לעולם". ועיין עוד בדברי רבותינו הפוסקים [שו"ת <b>זרע אמת</b> יו"ד פ"ד, <b>מהרש''א</b> ח"א ר"י, <b>אג''מ</b> יו"ד פ"ז ועוד] שדנו באשה שהושרו בתוליה על ידי מכשיר רפואי וראתה דם, האם גם בדם זה גזרו והחשיבוהו כדם נדה וטמאה, או שלא גזרו חכמים אלא בדם בתולים הבא בשעת בעילה. עוד כתבו הראשונים [<b>רשב''א תוה''ב</b>, <b>רא''ש</b> בפסקיו] שהבועל את הבתולה אף על פי שלא ראתה דם כלל טמאה, דחיישינן שמא ראתה דם וחיפהו שכבת זרע, וכן נפסק בשו"ע [קצ"ג א']. 
(19) כך הוא ביאור הברייתא לדעת <b>רש''י</b> והיינו שברישא של הברייתא מבואר שאם שופעת מתוך זמן תלייתה לאחר מכן מחזיקים את הדם כ"דם בתולים", ואולם צריכה בדיקה שאם נשתנה מראה הדם אין זה דם בתולים אלא דם נידות. ואולם בתוך זמן תלייתה, אפילו אם תראה שנשתנה מראיתו, טהורה. ודעת רבי מאיר לענין "חיוב הבדיקה" שמא נשתנה הדם סובר כבית שמאי. והיינו, מאחר שדעת בית שמאי שזמן תליית הקטנה הוא ארבע לילות ותלית הגדולה הוא לילה אחד, ממילא מחייבים הם בדיקה שמא נשתנה הדם בשופעת מתוך זמן זה לאחריו. ובזה מחמיר רבי מאיר כדבריהם להצריך בדיקה בקטנה אחרי ד' לילות ובגדולה אחר ליל הבעילה, וזהו פירוש דברי הברייתא "ובכולן ר"מ מחמיר כדברי בית שמאי". וממשיכה הברייתא ואומרת שסובר רבי מאיר כדעת בית הלל לגבי עצם הדין שבקטנה תולה בלא נשתנה מראה הדם ואפילו בלא שופעת, עד שתחיה המכה, וכמו כן בנערה עד ארבע לילות. ולפי זה סיום דברי הגמרא "אמר רבי יצחק" וכו', "אבל חכמים אומרים כל מראה דמים אחת הן" זו היא שיטה נוספת. והיינו, שאין שום משמעות ל"מראה דמים" ובשופעת מתוך זמן תלייתה לאחריו אפילו נשתנה מראה הדם טהורה. [כן פירש <b>הר''ב רנשבורג</b> ב"פתחי נדה" וע"ע <b>מהרש''א</b> ו<b>סדרי טהרה</b>]. ואולם ה<b>תוס'</b> בסוגייתנו הוכיחו מהגמרא [לעיל יא ב] שלדעת כולם אם נשתנו מראה דמיה טמאה, ומחוייבת בדיקה שמא נשתנו [עיין <b>מהרש''א</b>] ולפיכך פרשו את דברי הברייתא באופן אחר, והיינו, שהרישא של הברייתא בלבד מדברת לגבי בדיקה שמא נשתנה הדם מכמות שהיה שבזה לדעת כולי עלמא מחוייבת ואפילו בתוך זמן תלייתה. [וכתבו ה<b>תוס'</b> שהטעם שהוצרכה הברייתא לשנות דין זה, להשמיענו שאף לבעלה צריכה בדיקה, ועוד תרצו, שנתחדש כאן שצריכה היא בדיקת שפופרת עי"ש]. והמשך דברי הברייתא ובכולן וכו' פירושו, שלדעת רבי מאיר אף על פי שנותנים לקטנה "עד שתחיה המכה" כדעת בית הלל, מכל מקום, זה דוקא כשהדם שהיא רואה דומה במראהו לדם בתולים, אבל אם במראהו דומה הוא לדם נידות, אין נותנים לה אלא כדעת בית שמאי. ולא עוסקת הברייתא כלל במראה דם <b>שנשתנה</b> אלא במראה דם <b>מתחילתו</b>. ודעת חכמים שאין כלל להפחית את ימי תלייתה משום מראות הדם, והם סוברים כי "כל מראה דמים אחת הם". [וע"ע בדברי <b>הרמב''ן</b> ו<b>הר''ן</b> בחידושיהם]. 
(20) הברייתא עוסקת באשה שהתשמיש גורם לה לראות דם נידות באופן שאין לתלות את הראיה בדם בתולים [<b>רש''י</b>]. 
(21) דין "רואה דם מחמת תשמיש" נאמר דוקא כשראתה מיד לאחר התשמיש, והיינו שיעור של "חיוב אשם תלוי" [המבואר לעיל יד א] שיש כאן ספק דאורייתא שמא בא הדם בשעת התשמיש, ואולם לאחר שיעור זה אם ראתה דם לאחר תשמיש אינה נעשית "רואה מחמת תשמיש" אפילו ראתה יותר משלש פעמים [<b>ש''ך</b> קפ"ז א' בשם <b>הראב''ד</b>]. 
(22) <b>הש''ך</b> [קפ"ו סק"א] כתב שבלשון הברייתא משמע שמלבד הפעם הראשונה שראתה דם מחמת תשמיש, משמשת עוד שלש פעמים. ולפיכך פירש שכוונת הברייתא היא, "הרואה דם מחמת תשמיש", אשה שראתה דם אחר התשמיש ואולם שלא בתוך זמן השיעור שנחשבת כ"רואה מחמת תשמיש" להאסר לבעלה, והיינו, שבסתמא מאחר שלא היתה מחויבת בבדיקה ראתה את הדם לאחר זמן מה מהתשמיש, ובעקבות ראיה זו נעשית מחויבת מעתה בבדיקה אחר התשמיש מיד בכדי לברר אם ראיותיה מחמת תשמיש הם, וממשיכה הברייתא, פעם ראשונה וכו' אם ראתה בתוך השיעור ג"פ הרי זה "רואה מחמת תשמיש" ונאסרת לבעלה. [ומכאן הוכיח ה<b>ש''ך</b> את שיטתו שאשה שאין לה וסת לא מחויבת בבדיקה לאחר תשמיש עי"ש. וע"ע <b>סדרי טהרה</b> שם וקפ"ז ב']. 
(23) <b>רש''י</b> [בד"ה ותנשא] כתב שהטעם שמותרת לשמש שלש פעמים משום שהלכה כהשב"ג שבית שמאילש פעמים הוי חזקה", ואין לנו להחזיקה קודם לכן שדם זה מחמת התשמיש הוא אלא מקרה הוא שראתה בשעת התשמיש, [ולביאור הגמרא במסקנה, יש להוסיף ש"מקרה הוא שראתה מחמת תשמיש זה"]. ואולם לדעת רבי שבית שמאיתי פעמים הוי חזקה" נאסרת אשה שראתה פעמיים מחמת תשמיש. ואולם ה<b>תוס'</b> [בד"ה ונאמנת] כתבו שאף רבי מודה ב"רואה מחמת תשמיש" שאינה מתחזקת אלא על ידי שלש פעמים. [וטעם הדבר משום שאין טבע האשה לראות מחמת תשמיש ולפיכך צריך שתתחזק ג' פעמים. ויש שכתבו, שזהו הטעם שאינה חוששת אפילו בפעם הראשונה כשאר וסתות]. 
(24) וטעם הדבר מבואר לקמן משום ש"אין כל האצבעות שוות". ואנו תולים שדוקא אצבעו של ראשון גורמת לה לראות דם מחמת תשמיש. 
(25) בדיקה זו באה לברר אם הדם שרואה בשעת התשמיש יוצא מן המקור [והיינו דם נידות] או מן הצדדים [שיש לה מכה סמוך לפתח המקור ובשעת התשמיש מוציאה דם]. והטעם שמביאה שפופרת, שאילו תיקח מכחול [קנה ארוך] ובראשו מוך ותכניסנו עד פתח המקור, לא יהיה אפשרות לברר אם הדם שנמצא על ראשו בא ממקורה או שבצאת המכחול ממקורה התלכלך ראש המוך מן הצדדים. ולפיכך מביאה שפופרת חלולה, ומכניסתה עד למקורה, ובתוך השפופרת נותנת את המכחול ומכניסתו עד לפתח מקורה. ואז, אם נמצא בראש המוך דם, בידוע שממקורה בא הדם, שהרי לא נגע בצידי כתלי בית הרחם, ועל כרחך מפתח המקור התלכלך. ואם לא נמצא עליו הדם בראשו אלא בצד המוך בידוע שהדם הגיע ממקום שהוא סמוך למקורה, והיינו מן הצדדים, וטהורה. 
(26) בפשיטות כוונת הברייתא שלא נמצא על ראשו אבל נמצא בצדדין ולפיכך מוכח שרואה דם מהצדדין [וכן משמע ב<b>רש''י</b> ד"ה מן הצדדין]. ואולם ה<b>סדרי טהרה</b> קפ"ז ו' דקדק שמלשון הברייתא משמע שאף בלא נמצא כלל בידוע שהדם שרואה בשעת תשמיש מן הצדדין, ועיי"ש שהאריך למצוא טעם הדבר. [<b>ובש''ך</b> קפ"ז כתב בשם <b>הריב''א</b> שאם לא נמצא כלום על ראשו תולין שנתרפאה ושוב לא תראה מחמת תשמיש ומותרת לשמש]. 
(27) כך פירש <b>רש''י</b> ואולם <b>הרמב''ם</b> פירש: ואם יש לה וסת, ושמשה אשה זו סמוך לוסתה וראתה דם תולה שדם זה לא מחמת התשמיש ראתהו עכשיו אלא מחמת וסתה הסמוכה, ולפיכך לא נאסרת על בעלה. וכן פסק <b>השו''ע</b> קפ"ז ד'. ו<b>המרדכי</b> [שבועות סימן תשל"ה] כתב שאם יש לה וסת קבוע לראות דם תולה שלא בשעת וסתה שדם זה מן הצדדין - וטהורה. [וכן פירש <b>הש''ך</b> קפ"ז כ' את דבריו ועיין <b>סדרי</b> <b>טהרה</b> שם ס"ק י"ד בביאור דבריו ודברי <b>המרדכי</b>]. [וע"ע בחידושי <b>הר''ן</b>]. 
(28) ב<b>סדרי טהרה</b> קפ"ז ס"ק י"ב הביא מחלוקת אחרונים בפירוש זה עיי"ש. 
(29) כתב <b>הרשב''א</b> בחידושיו, שכוונת הברייתא היא שנאמנת אשה לומר מכה יש לי במקור, ומאחר שהיא נאמנת שיש לה מכה מן הסתם תולה שממנה הדם שותת ויורד. ונחלקו האחרונים בדעת <b>הרשב''א</b>, האם כוונתו שאפילו בספק אם המכה מוציאה דם תולה בה, או שמדובר כשידוע לה שהמכה יש בכוחה להוציא דם אלא שאין היא יודעת אם דם זה מן המכה [עיין <b>רדב''ז</b> ח"א תמאן דאמר, ו<b>סדרי טהרה</b> קפ"ז סק"ט, ונו"ב יו"ד סימן ק']. וב<b>בית יוסף</b> סימן קפ"ז כתב ש<b>המרדכי</b> חולק על <b>הרשב''א</b> בזה [וכן כתב <b>הגהות מימוניות</b> בשם ספר התרומה] ואין לתלות "מן הסתם" אלא בשיודעת שדם זה מן המכה הוא. [וע' <b>ש''ך</b> ס"ק כ"ד]. 
(30) משל הוא בלשון נקיה לאבר התשמיש. 
(31) כך פירש <b>רש''י</b> את הקושיא והתירוץ של הגמרא. ואולם <b>התוספות</b> והראשונים חלקו עליו ופירשו שאף שכוונת הגמרא בקושייתה היא מדוע מותרת האשה לבעל שני בלא בדיקה, [ופשוט לגמרא, שאם תרצה יכולה היא לבדוק ולהישאר תחת בעלה הראשון], ופירוש דברי הגמרא "ותבדוק עצמה בביאה שלישית של בעל ראשון", היינו אחר ביאה שלישית, כשבאה להנשא לשני ולהבעל לו. ועל זה תירצה הגמרא, שאף בעל שני מותר בלא בדיקה משום ש"אין כל האצבעות שוות". 
(32) ולמרות שקבעה לה וסת ללילי טבילתה, שתמיד היתה רואה לאחר הטבילה, היא יכולה להקל בוסתות דרבנן במקום שניתן לתלות בקנאת בנות העיר. [<b>סדרי טהרה</b> קפ"ז כ"ג ועי"ש טעם הדבר]. 
(33) בספר ויקרא [ט"ו י"ט-ל'] מפורש שישנם שני סוגי טומאה באשה, טומאת "נדה", וטומאת "זבה", הנדה מטמאה כשרואה דם ב"עת נדתה", והזבה כשרואה "בלא עת נדתה". וקבלו חז"ל שהלכה למשה מסיני שזמן "ימי זיבה" הוא "אחד עשר יום שבין נדה לנדה". והיינו, שימי נדה נמשכים שבעה ימים מזמן ראייתה הרגילה, ולאחריהם במשך אחד עשר יום נחשבים הימים כימי זיבה, ולאחר מכן לכשתראה האשה עוד פעם יתחילו שוב ימי הנידה, וכן לעולם. [כן הוא שיטת <b>רש''י</b> ורוב הראשונים, ואולם <b>הרמב''ם</b> שיטה אחרת לו בזה]. ומשפט הרואה בזמן נדותה, שמזמן ראייתה טמאה היא שבעה ימים בין אם תמשיך ותראה במשך שבעת הימים ובין אם לאו, ובסיום שבעת הימים טובלת בלילה - וטהורה לבעלה. ומשפט הזבה כשתראה בימי זיבתה דם, אם ראתה יום א' הרי היא "זבה קטנה" ודינה שתהא "שומרת יום כנגד יום", דהיינו, שומרת יום המחרת ואם לא ראתה טובלת וטהורה. ואם חזרה וראתה הרי זו חוזרת ושומרת יום למחרת, אם לא ראתה - טובלת וטהורה, ואם חזרה וראתה הרי זו "זבה גדולה" וצריכה לשמור שבעה ימים נקיים, וטובלת וטהורה. 
(34) ועיין עוד בפירוש תלמידי רבינו יונה למסכת ברכות [פ' אין עומדין] שהביא עוד פירוש בזה. 
(35) כתב <b>הר''ן</b> בחידושיו שהטעם שהחמירו בנות ישראל על עצמן, משום שחששו שמא תבוא אשה לטעות שראתה ב' ימים בלבד [כגון בראיה בין השמשות שנחשבת היא לב' ראיות בב' ימים], ותשב ששה והן כתקנת רבי וזהו שלא כדין, שצריכה לשבת שבעה נקיים, משום שהיא זבה גדולה ולכך השוו הדינים, שכל ראיה צריכה שבעה נקיים. ובמסכת שבועות [פ"ב] הוסיף <b>הר''ן</b> [בחידושי על <b>הרי''ף</b>] שטעם הגזירה שכיון שפעמים יושבת על ראיה א' שבעה נקיים, כגון בסותרת שבעה, לכך השוו את הדין שכל אשה תשב ז' נקיים אפילו רואה טיפת דם אחת. 
(36) לדעת רוב הראשונים הטעם שצריכה שבעה נקיים משום "חומרא דרבי זירא" שאף על פי שחוששים שמא ראתה טיפת דם אחת בלבד, מכל מקום צריכה שבעה נקיים. ואולם דעת <b>הרא''ש</b> שדין "תבעוה להנשא צריכה שבעה נקיים" נהג אף קודם חומרא דרבי זירא, והטעם שצריכה שבעה נקיים משום שככל שמתקרב מועד הנישואין יש לחוש שמא מתוך ש"ליבה הומה ומשתאה" תראה "דם חימוד". 
(37) כן הוכיח <b>המהרש''א</b> מדברי <b>רש''י</b> [ד"ה איעכב] שמיום שנתפייסה להנשא נתעכב שבעה ימים. ואולם <b>המרדכי והמהרש''ל</b> פירשו ששאלת רבי חנינא לרבינא היתה האם בכוונתו לכתוב כתובה ליום הרביעי שבשבוע [כתקנת חז"ל הקדומה שבתולה נשאת ליום הרביעי, כתובות ב'] ורבינא התעכב ליום רביעי שלאחר מכן, ולפי פירוש זה נמצא שהתעכב שבעה ימים מהיום שנקבע להנשא, ולא מהיום שנתפייסה. ואולם אף שצריכה ז' ימים מיום שנתפייסה כתב <b>הרשב''א</b> שאם תבעוה להנשא בעוד י"ב חודש ונתפייסה אין מונים שבעה ימים מעכשיו לפי שזמן הנשואים רחוק, אלא מונים מהזמן שמתחילה להכין צרכי החופה והסעודה. <b>נחלקו</b> הראשונים בדין "תבעוה להנשא", אם צריכה הפסק טהרה, ובדיקות בזמן שבעת הנקיים. דעת <b>הרשב''א</b> שאינה צריכה הפסק טהרה ובדיקות, מאחר שאין אנו מחזיקים שראתה מחמת החימוד אלא טיפה אחת. ממילא אין היא צריכה בדיקה, וחזקה שהפסיקה לראות ביום זה ובימים שלאחריו. ואולם דעת <b>הראב''ד</b> ו<b>הרמב''ן</b> ש"הפסק טהרה" אינה צריכה, ואולם צריכה בדיקות בשבעה נקיים. 
(38) לדעת <b>רבינו תם</b> [ב<b>תוס'</b> ד"ה אם] ו<b>הרמב''ן</b> ו<b>הרשב''א</b> תקנת עזרא היתה לחפוף כל מקום שער שבגוף [ועיין פרישה קצ"ט סק"ד] ואולם דעת ר' שמעיה בשם <b>רש''י</b> שתקנת עזרא היתה שצריכה אשה לחפוף כל גופה. ומכל מקום כתבו ה<b>תוס'</b> שנהגו כל הנשים לחפוף כל הגוף, וכן הלכה. 
(39) כן הגרסא לפנינו וכן גירסת בה"ג, והאור זרוע, ואולם גירסת הערוך ו<b>הרי''ף</b> ו<b>הרא''ש</b> ולא ב"אהל", [ועיין ערוך ערך אהל שהוא מן עשב]. 
(40) מקומות הנסתרים מחמת הקמטים כגון בית השחי. 
(41) במסכת קידושין [כה א] דורשת הגמרא "ורחץ את כל בשרו במים" - מה בשרו מבחוץ אף כל מבחוץ. למעט בית הסתרים ובית הקמטים שאינם מבחוץ, והוסיפה הגמרא שם שמכל מקום <b>ראוי</b> לביאת מים צריך, כדברי רבי זירא, וכמובא בסוגייתנו. וב<b>תוס'</b> בסוגייתנו, [ושם, בקידושין] מבואר שדין זה שצריך ראוי לביאת מים הוא מדאורייתא ממשמעות הפסוק ורחץ את <b>כל</b> בשרו. שצריך על כל פנים שיהא המקום ראוי. ואולם <b>הרמב''ן והריטב''א</b> בחידושי למסכת קידושין [וכ"ה ברשב"א שם] כתבו שצריך ראוי לביאת מים מדרבנן [ובטעם הדבר כתב <b>הרשב''א</b> משום שהלשון והשיניים פעמים שהם מגולין ולפיכך גזרו בהם, ועי"ש <b>בריטב''א</b> מש"כ בזה] [וב<b>סדרי טהרה</b> קפ"ח כ"ג דן היאך אפשר שדין זה מדאורייתא והלא כל בית הסתרים והקמטים שבגוף אינו אלא מיעוט הגוף ואינו חוצץ מדאורייתא עי"ש]. 
(42) והיינו, שפירוש הכתוב "מנחה בלולה" היא שלכתחילה צריך לבלול, ואולם בדיעבד אין פוסל אם לא בלל, ומאחר שהדין לכתחילה שיבלול אם הביא לכתחילה שאינה ראויה לבלול פסולה ואפילו בדיעבד. [<b>תוס'</b>]. 
(43) מבואר שאם לא נמצא עליה דבר חוצץ טהורה ואף על פי שלא טבלה סמוך לחפיפה. וכתב <b>הרשב''א</b> שזהו בתנאי שבזמן שבנתיים לא התעסקה בדברים החוצצים או שחזרה ועיינה סמוך לטבילה שאין בגופה חציצה. והוסיף שהטעם שבנמצא עליה דבר חוצץ לא עלתה לה טבילה ואפילו שעיינה קודם [בגוונא שלא חפפה סמוך לטבילה] משום שחוששים שמא לא עיינה יפה יפה. 
(44) כן משמע ב<b>רש''י</b> וכן כתב <b>הרז''ה</b> ו<b>הרשב''א</b> ואולם ה<b>תוס'</b> [וכ"ה <b>הרא''ש</b> בתוספתא] פירשו שהכוונה של הגמרא היא לגבי "דיעבד", אם נמצא חציצה ואולם לכתחילה צריך סמוך לטבילה, [עיין בסוגיא לקמן ס"ח י]. 
(45) כן פ<b>רש''י</b>, ואולם ה<b>תוס'</b> בסוגייתנו פירשו ששייך "גזירת מרחצאות" דוקא בכלי חרס הרגיל להיות מצוי במרחץ לצורך מים חמים. 
(46) כן פי<b>רש''י</b> והראשונים, ו<b>הרמב''ם</b> פ"י סילתא, סל. ועיין בהערה 47. 
(47) <b>הראב''ד</b> [בעלי הנפש, שער הטבילה] כתב שאף למסקנת הגמרא סוברים אנו שגזרו חז"ל שלא לטבול מעל הכלים משום "גזירת מרחצאות", אלא שסוגייתנו מדברת באופן שטבל מעל כלי חרס הפוך, אשר אינו מקבל טומאה אלא דרך אוירו, ובקעת - אשר איננה מקבלת טומאה כלל, ולפיכך לא גזרו בהם משום שהעמידו חז"ל את גזירתם על "סתם כלים" אשר מקבלים טומאה. והוכיח <b>הראב''ד</b> את שיטתו מדברי המשנה במקואות [פ"ה מ"ב] מעיין שהעבירו על גבי כלים או על גבי ספסל:. רבי יוסי אומר הרי הוא כמקוה ובלבד שלא יטביל על גבי ספסל", מוכח שגזרו חז"ל לאסור להטביל מעל גבי כלים, והוסיף <b>הראב''ד</b> וכתב שאין לפרש אף את המשנה משום "ביעתותא" כמסקנת סוגייתנו משום ששם אין מדובר בטבילת אדם אלא בטבילת כלים ולא שייך בזה "ביעתותא". עוד מתבאר מדברי <b>הראב''ד</b> שם שאילו טעם האיסור הוא משום ד"חוששין לביעתותא" אם עברה וטבלה - בדיעבד עלתה לה טבילה, ואילו טעם האיסור הוא "גזירת מרחצאות" - אף בדיעבד לא עלתה לה טבילה. וב<b>בית יוסף</b> [קצ"ח] דן בדעת <b>הרמב''ם</b> לגבי הטובלת במקום שיש לחוש לביעתותא אם - עלתה לה טבילה או לא עיי"ש. והר"ש בפירושו למשנה במקואות [שם] כתב לחלק בין הטובלת על כלים הקבועים בקרקע שבזה גזרו חז"ל שמא יבואו לטבול בהם מחוץ למקוה [כגזירת מרחצאות] לבין הטובלת מעל גבי כלי תלוש הנמצא בתוך המקוה שבזה לא גזרו. [וע"ע ב<b>בית יוסף</b> שם מה שכתב לבאר בשיטת <b>הרא''ש</b> ו<b>הרמב''ם</b> שסתמו ולא ביארו את החילוק שבין סוגייתנו לבין דברי המשנה במקואות ועכ"פ מדברי <b>הרמב''ם</b> שפירש סילתא - סל - מוכח שלא סובר הוא כדעת <b>הראב''ד</b> שהוא סל מקבל טומאה הוא. וע"ע בבאור <b>הגר''א</b> שם ס"ק ל"א וב<b>חזון איש</b> יו"ד קכ"ט ב]. 
(48) כך פ<b>רש''י</b>, ו<b>הרא''ש</b> [הל' מקואות סימן ל"ג] הקשה על פירוש זה שאחר שהקדימו רגליה לגעת במים קודם שנטבעו בטיט שבקרקע הנמל לא הוי חציצה מפני שלחלוחית המים שתחת הטיט מחוברת למים שבחוץ ואין הטיט חוצץ, וכיוצא בזה שנינו במסכת מקואות [פ"ז] "הטביל בו את המטה אף על פי שרגליה שוקעות בטיט העבה טהורה מפני שהמים מקדמין". וכתב <b>הרא''ש</b> שיש מחלקין בין המשנה במקואות שהנידון הוא "הטבלת מיטה" לבין סוגייתנו שהנידון הוא "טבילת אדם". שמאחר שהאדם כבד אין אומרים "מפני שהמים מקדמין" ואולם כתב <b>הרא''ש</b> שמאחר שטעם המשנה הוא "מפני שהמים מקדמין", אם כן אין לחלק בין אדם כבד לבין מיטה קלה. ובין כך ובין כך נשארת לחלוחית המים תחת החציצה, ומתחברת אל מימי המקוה. ו<b>הר''ן</b> [בחידושי למסכת שבת דף כט ב] כתב לחלק בין אדם שהטיט נכנס לבין אצבעותיו וחוצץ ואף על פי שהמים מקדימין לבין מיטה שרגליה חלקות, ועיין ב<b>בית יוסף</b> קצ"ח שכתב שאף חילוק זה אינו מסתבר, מפני שאף בין אצבעות רגליו המים מקדימין לבוא לתוכם קודם החציצה, ונשאר לחלוחית מים בהם אף אחר שנתכסו בטיט. וב<b>בית יוסף</b> [שם] הביא את דברי <b>הר''ש</b> בפירושו למשנה במקואות שכתב שכל ההכשר של "מים המקדימין" הוא דוקא ב"טיט עבה", אבל בטיט היון, וטיט היוצרים שהם סוגי טיט הנדבקים ביותר אין להכשיר "מפני שהמים מקדימין", ולפי זה כתב ליישב את פ<b>רש''י</b> שבנמל שכיח "טיט היון" וכיו"ב ולפיכך אין לטבול שם. ו<b>הראב''ד</b> [בבעה"נ סוף שער הטבילה] כתב שיש שפירשו את סוגייתנו שאבוה דשמואל עשה לבנותיו "מפצי" בדרך הליכתן לנהר, במקום שעומדים בו קודם שנכנסים לנהר. שיש לחשוש שמא ידבק טיט ברגליה בטרם שנכנסה למים והוי חציצה. [וכן משמעות דברי <b>רש''י</b> ד"ה ומפצי:. נותן מחצלות בנהר <b>שעוברות</b> <b>עליהן</b>]. ולפירוש זה אף לא יקשה כיצד טבלו על ה"מפצי" והלא אסור לטבול על כלים מפני גזירת מרחצאות עיין לעיל הערה 47, וע"ע בערוך לנר שישב באופן אחר]. פירוש נוסף הובא ב<b>תוס'</b> ד"ה אשה בשם רבינו חננאל אשה לא תטבול בנמל - משום שבני אדם מצוין שם ומבוהלת לטבול מהר שמא יראוה, ולפיכך אינה טובלת יפה, [ולא גרסינן "ואף על גב דהשתא ליכא ברדיוני נפל] ואבוה דשמואל שעשה "מפצי" לבנותיו - היינו שעשה מחיצות בנמל כדי להסתירם מעין הנמצאים בנמל. וכתב הטור [קצ"ח] שהנפקא מינה בין פירושו של <b>רבינו חננאל</b> לפירוש <b>רש''י</b>, במקרה שטבלה בנמל שלפי פירוש <b>רש''י</b> אף בדיעבד "לא עלתה לה טבילה" משום שחוששים שמא דבק ברגליה טיט וחצץ בטבילתה, ולפי פירוש רבינו חננאל מאחר שיודעת בעצמה שטבלה כראוי - טבילתה כשרה. 
(49) פירש <b>הרשב''א</b> דהיינו, תבשיל של פול וכיוצא בו שנדבק היטב וחוצץ והוסיף וכתב שאף על פי שחציצה במיעוט הגוף אינה אלא מדרבנן מכל מקום כיון שמצוי הרבה שאשה הנותנת לבנה תבשיל ידבק מן התבשיל בגופה החשיבו רבנן כ"וודאי" שנדבק בגופה ת בשיל ופסלו את טבילתה. <b>התוס'</b> [ד"ה נתנה] הביאו בשם <b>רבינו חננאל</b> שגורסים ומוסיפים כאן עוד מימרא - "המפשלת בנה לאחוריה ולא היו בגדיה עליה וטבלה לא עלתה לה טבילה" וביארו ה<b>תוס'</b> שטעם הדבר שחוששים שמא היה על התינוק טיט ונדבק בגופה בטרם טבלה, ונפל במים בעליתה. וב<b>תוס' הרא''ש</b> כתב שזו חומרא יתירא. ולפיכך פירש שהטעם לחציצה היא שמתוך שבנה נמצא על גבה מאחוריה אין המים נכנסים על גבה והוי חציצה. [וה<b>תוס' הרא''ש</b> לא גרס את תיבות "ולא היו בגדיה עליה" עי"ש בד"ה נתנה]. 
(50) כן פירש <b>רש''י</b>. ואולם <b>המרדכי</b> [מסכת שבועות סימן תשמ"ח] כתב שהטעם שעד ג' ימים לא חוצצים מפני שהדם לח ונכנסים המים תחתיו, ולאחר ג' ימים מתיבש הדם ואין המים נכנסים תחתיו - וחוצץ. 
(51) במסכת מקואות [פ"ט] כתבה המשנה חילוק אחר בדין חציצת "לפלוף שבעין" שהלפלוף שבתוך העין אינו חוצץ, ומחוץ לעין - חוצץ. וכתבו ה<b>תוס'</b> [ד"ה לפלוף] שדברי מר עוקבא בסוגייתנו חוזרים על דברי המשנה במקואות שלפלוף שבתוך העין אינו חוצץ - שזהו דוקא בלפלוף לח אבל ביבש אפילו בתוך העין - חוצץ. וה<b>בית יוסף</b> [בסימן קצ"ח] דקדק מדברי <b>הרמב''ם</b> שדעתו כדעת התוספות. וכתב ברמב"ן שטעם הדברים הוא משום שתוך העין מקפיד האדם על הסרת הלפלוף רק אם הוא יבש, ואולם חוץ לעין מקפיד הוא בין לח ובין ביבש, [אמנם ב<b>תוס'</b> בסוגייתנו לא משמע כן אלא שהחילוק בין תוך העין לחוץ לעין משום שמחוץ לעין לעולם יבש הוא מעט והוי חציצה]. ואולם <b>הרא''ש</b> כתב [הל' מקואות סימן כ"ה] שדברי המשנה במקואות ודברי מר עוקבא בסוגייתנו מכוונים לחילוק אחד. והייינו שמר עוקבא מפרש את דברי המשנה במקואות שהטעם שבתוך העין אינו חוצץ משום הוא לח, והטעם שחוץ לעין חוצץ משום שהוא יבש, ושיעור יבשותו הוא משתחיל לירק. [ועיין ב<b>בית</b> <b>יוסף</b> שם שהבין בדברי <b>הרא''ש</b> שכוונתו שלא שייך כלל חציצה בתוך העין משום שלעולם לא נחשב "יבש" משום לחות העין ואולם בסמ"ג [הובא ב<b>בית יוסף</b> שם] מבואר שהלפלוף שבתוך העין <b>סתמו</b> לח והלפלוף שמחוץ לעין <b>סתמו</b> יבש ע"ש]. 
(52) <b>הרשב''א</b> [תוה"ב הקצר ב"ז ש"ז] ו<b>הרא''ש</b> [סימן כ"ז] פסקו ש"צבע שצובעות הנשים על פניהן וידיהן" אינו חוצץ, וכתבו שטעם הדבר משום שאינן מקפידות, ועוד שזהו "חזותא בעלמא" ואין בו ממש ולפיכך אינו חוצץ. וכתבו <b>הפרישה</b> [קצ"ח, י"ח] והב"ח שסוגייתנו עוסקת ב"כחול" שיש בו ממש ואין זה "חזותא בעלמא" ולפיכך כשהוא חוץ לעין - חוצץ. וראה עוד <b>בפרישה</b> [שם] שדן אם סוגייתנו עוסקת בכחול שדרך הנשים להקפיד בו. 
(53) <b>והב''ח</b> פירש בדעת <b>הרמב''ם</b> שאם טבלה והיו עיניה פתוחות בשעת טבילה - אינו חוצץ. 
(54) במסכת מקואות [פ"ט] שנינו "קפצה ידיה, קמצה שפתותיה כאילו לא טבלה", וכתבו ה<b>תוס'</b> בסוגייתנו [ד"ה פתחה] שאף על גב שתוך הפה נחשב ל"בית הסתרים" ואין צריך שיבואו המים בבית הסתרים, מכל מקום צריך שיהא "ראוי לביאת מים" והיינו, שצריך שתפתח את פיה שלא יהיה מונע מהמים לבוא אל פיה. [ואפילו אם תטבול מהר באופן שלא יבואו המים לתוך כל החורים והסדקים שבפיה עלתה לה טבילה] וכן פירש <b>הר''ן</b> ואולם <b>הראב''</b>ד הר"ש ו<b>הרא''ש</b> חלקו על ה<b>תוס'</b> ופירשו שהטעם ש"קמצה שפתותיה כאילו לא טבלה" אינו משום מניעת ביאת המים לתוך פיה אלא משום שמאחר שדחקה שפתותיה זו על זו נתכסה מקום הגלוי שבשפתיה ונחצץ מביאת מים. [ומה שאמרו שבית הסתרים צריך שיהא "ראוי לביאת מים" היינו שיהא בלא חציצה חיצונית בתוך פיה כגון עצם בין שיניה אולם אין היא צריכה לעשות מעשה ולפתוח פיה כדי שיכנסו מים אל פיה. וביאר ב"<b>קובץ שיעורים</b>" [ב"ק ס"ק צ"ג] שהטעם שסגירת הפה אינו נחשבת כמצב של "אינו ראוי לביאת מים" משום שהמניעה היא ארעית וחולפת ובכל רגע יכולה לפתוח את פיה ולפיכך חשוב פיה כ"ראוי לביאת מים". <b>ובאגרות משה</b> [יו"ד צ"ח] ביאר שגדר "אינו ראוי לביאת מים" היינו דוקא כאשר נשתנה הגוף על ידי דבר אחר הדבוק לו ומעכב המים להכנס באותו מקום ואולם חלק אחד מגופה המכסה מקום אחר אינו מחשיב את המקום ל"מקום שאינו ראוי לביאת מים" עי"ש]. וכדברי <b>הראב''ד והר''ש</b> ו<b>הרא''ש</b> פסק השו"ע קצ"ו ל"ח. 
(55) וה<b>תוס'</b> [ד"ה וכמניקה] פירשו ששיעור של "וכמניקה את בנה" לא נאמר לקביעת שיעור "בית הסתרים" בבית הערוה אלא לקביעות שיעור מקום הנסתר תחת הדד. 
(56) <b>הרי''ף</b>, ו<b>הרמב''ם</b> [ועוד ראשונים שהובא בתוד"ה פתחה] גרסו אחרי המימרא של רבי יוחנן פתחה עיניה וכו' "ולית הלכתא ככל הני שמעתתא דכי איתמר הני לטהרות אבל לבעלה טהורה כי הא דאמר ריש לקיש האשה לא תטבול וכו"', והיינו, שהמימרות המובאת קודם לכן להחמיר בדיני חציצה נאמרו רק כ"מעלה" לאשה העסוקה בטהרות אבל לגבי טהרה לבעלה אין להחמיר חומרות אלו. ויש בזה כמה שיטות על איזה מן המימרות המובאות לעיל חוזרת גירסא זו. שיטת <b>רבינו</b> <b>תם</b> [ב<b>תוס'</b> לעיל ס"ו: ד"ה אם] שמהמימרא של אשה לא תעמוד על כלי חרס, ואילך, הכל נאמר לטהרות ואולם לבעלה כשרה הטבילה על גבי כלי חרס, ובנמל, ואין נתינת תבשיל לבנה חוצצת בטבילה, וכמו כן שאר המימרות המחמירות יותר מהמבואר במשנה במקואות לא נאמרו על טבילה להטהר לבעלה אלא לאשה העסוקה בטהרות. [והיינו, שלגבי לפלוף שבתוך העין במסכת מקואות משמע שאפילו יבש אינו חוצץ, ולדברי מר עוקבא חוצץ וכמש"כ ה<b>תוס'</b> לעיל. וכמו כן שנינו במסכת מקואות "גלד שעל המכה אינו חוצץ", ומשמע שאם לא יצא הגלד חוץ המכה אינו חוצץ אפילו אחר שלשה ימים ובסוגייתנו לגבי "ריבדא דכוסלתא" לא חלקו בזה]. <b>חוץ</b> מדברי ריש לקיש, שאשה צריכה לטבול דרך גדילתה, שנאמרו אף לבעלה. ואולם שיטת <b>הרמב''ם</b> שזה חוזר רק מהמימרא של נתנה תבשיל לבנה ואילך. ובדברי <b>הראב''ד</b> מבואר שרק ג' מימרות נאמרו לטהרות בלבד, והם ריבדא דכוסלתא, ולפלוף שבעין, וכחול שחוץ לעין. והטעם, משום שמפרש <b>הראב''ד</b> את דברי הגמרא ולית הלכתא ככל הני שמעתא וכו' והוסיף וגרס <b>''אלא''</b> כי הא שאמר רבי יוחנן פתחה עיניה וכו', שזה נאמר אף לבעלה, והוכיחה הגמרא זאת מדאמר ריש לקיש אשה לא תטבול וכו', שהטעם בשניהם הוא אחד, שצריכה ליזהר שלא תהדק מקומות בגופה וימנע ביאת מים לתוכם, ומאחר שדברי ריש לקיש נאמרו אף לבעלה כמו כן דברי רבי יוחנן. ושיטת <b>הסמ''ג</b> בשם <b>הערוך</b> שאף דברי ר"ל נאמרו לטהרות בלבד, ואדרבה כוונת הגמרא להוכיח שכמו שהמימרא של ריש לקיש ודאי נאמרה לטהרות בלבד שהלא למד את דינו מטומאת נגעים כמו כן שאר המימרות נאמרו לטהרות. ואולם לשיטת <b>הרי''ף</b> ו<b>הרמב''ם</b> ו<b>רבינו תם</b> שמפרשים שמימרא דרבי יוחנן אף היא בכלל הנאמרים לטהרות בלבד אי אפשר לפרש כדברי <b>הראב''ד</b> ולפיכך פירש <b>הרשב''א</b> שכוונת הגמרא שאין ההלכה ככל המימרות לעיל אלא ההלכה שנאמרה לבעלה בענין זה היא ההלכה שאמר ריש לקיש אשה לא תטבול אלא דרך גדילתה. וכתב <b>הרמב''ן</b> [הובא בחידושי <b>הרשב''א</b>] שההבדל בין דין "פתחה עיניה ביותר" שנאמר לטהרות בלבד, לבין דין המשנה "קרצה שפתותיה - כאילו לא טבלה", ש"בקריצת השפתיים בחוזק בודאי יש עכוב ביאת מים במקום הגלוי של השפתיים ואולם פתחה או עצמה עיניה ביותר אינה מעכבת כלום אלא קמטין בעלמא נעשים ליד עיניה במקום שדרכה בכך, ואפשר עוד שאין מעכבים המים לבוא בתוכם". <b>ואולם רש''י</b> ו<b>הרא''ש</b> לא גרסו כגירסא זו אלא כגירסא המופיעה לפנינו ולפיכך פסקו שכל הלכות אלו נאמרו בין לגבי טהרות ובין לגבי בעלה. [ועיין <b>שו''ע</b> קצ"ח ל"ה וביאור <b>הגר''א</b> ס"ק מאן דאמר]. וכתב <b>הסמ''ג בשם רא''מ</b> וכן כתב <b>המרדכי</b>, שאף החולקים וסוברים שלא נאמרו הלכות אלו אלא לענין טהרות, מכל מקום הם מודים שלכתחילה יש להחמיר שלא יהיו חציצות אלו אף בטובלת לבעלה. 
(57) כן מבואר מדברי <b>הרמב''ם והסמ''ג</b> ו<b>הרא''ש</b> שפסקו כרבי יוחנן ששתיים אינן חוצצות. ואולם <b>הר''ן</b> ו<b>הרשב''א ורבינו ירוחם</b> פסקו ששתים ספק הוא אם חוצצין, וכתב ה<b>בית</b> <b>יוסף</b> שהם מפרשים את דברי רבי יוחנן "אנו אין לנו אלא אחת", כלומר, כדעת רבה בר הונא שאין אנו יודעים היאך ההלכה אלא באחת, שחוצצת, אבל בשתיים, ספק. [ועיין בתוה"א לב א שמבואר שלא כדברי ה<b>בית יוסף</b>]. 
(58) לדעת <b>הגאונים</b> הובאו <b>ברמב''ם</b> [פ"ב מהל' מקואות הט"ו] רוב הגוף נידון בפני עצמו, וכמו כן רוב השער נידון בפני עצמו, ואין השיער מצטרף להשלים לרוב "אינו חצוץ", כשגופו חצוץ בחציו או ברובו וכמו כן אם השיער חצוץ ברובו אף אם אין חציצה כלל בגופו - הוי חציצה. [ועיין בחידושי <b>המאירי</b> למסכת עירובין שחידש שלדעה זו אף כל אבר מאברי הגוף נידון בפני עצמו ולא מצטרף עם שאר גופו, וכנ"ל לגבי שיער - ואולם "דעת יחיד" היא, ודעת שאר הפוסקים שדין זה נאמר אך בשער]. ודעת <b>הרמב''ם</b> [שם] שאין השיער נידון בפני עצמו אלא הרי הוא כחלק מן הגוף ולפיכך אינה חציצה עד שיחצץ רוב גופו, וכמו כן מצטרף השער להשלים לרוב הגוף לענין חציצה. ובדעת <b>רש''י</b> נקטו ה<b>תוס'</b> בעירובין [ו ב] ובסוכה, וביבמות [עח א] שאין דין "רוב" ו"מקפיד" אלא בשער ואולם בגופו אפילו מיעוט חוצץ ואפילו אינו מקפיד, ובחידושי <b>הריטב''א</b> למסכת עירובין [ו ב] נקט שדעת <b>רש''י</b> כדעת הגאונים הנ"ל. 
(59) <b>הרשב''א</b> [תוה"ק ב"ז ש"ז] פסק שאף על פי שאין האשה מקפידה, אם דרך הנשים להקפיד על חציצה זו - הרי זו חוצצת, וכן פסק רבינו ירוחם. וכתב ה<b>בית יוסף</b> שטעם הדבר משום שבטלה דעתה אצל כל אדם שאם לא כן "נתת דבריך לשיעורין". ובאופן שרוב הנשים אינם מקפידות ואשה זו מקפדת, דקדק ה<b>בית יוסף</b> מדברי <b>הרמב''ם</b> שכתב [פ"ב מקואות] "שערה אחת שנקשרה חוצצת, <b>והוא שיהא מקפיד עליה''</b>, עכ"ל <b>הרמב''ם</b>. והדבר ידוע שאין דרך העולם להקפיד על קשירת שערה אחת, ומכאן מוכח שאף קפידת האשה נגד דעת רוב העולם נחשבת כ"קפידא", וחוצצת. ואולם מדברי <b>הרשב''א</b> שכתב [תוה"ק לא ב] "היו שערותיה קשורין וכו' עד <b>שדרך האשה</b> <b>להקפיד</b> הרי אלו חוצצין" מדוקדק שהדבר תלוי בדרך העולם ולא בקפידתה של הטובלת. וכתב ה<b>בית יוסף</b> שיש להסתפק בדעת <b>הרמב''ם</b> באופן שרוב העולם מקפיד והיא אינה מקפדת אם נחשב כ"קפידא". ולענין הלכה פסקו <b>הטור והש''ע</b> שבין אם היא מקפדת ובין אם דרך העולם להקפיד הרי זו חציצה. עוד כתבו הראשונים בסוגייתנו שאף אם עתה אינה מקפדת, כל שעתידה להקפיד על חציצה זו הרי זו "קפידא" וחוצצת. 
(60) וכמו כן נגזור על מיעוטו שאינו מקפיד משום שרובו שאינו מקפיד - כן הוא בעירובין ובסוכה [ו ב] - רש"ש. 
(61) וטעם הדבר הוא, שבספירת ז' נקיים של זבה משהגיע הבוקר של יום השביעי אמרינן "מקצת היום ככולו" ונחשב כאילו ספרה את היום עד סופו ולפיכך מדאורייתא טובלת ביום ומותרת לבעלה, מה שאין כן בשבעת ימי הנדה שאמרה התורה "שבעת ימים תהיה בנדתה", ללמד שאינה יכולה להטהר עד שיכלו כל שבעה ימי נדתה [<b>רש''י</b>, <b>תו''כ</b>]. 
(62) כן פירשו <b>רש''י</b> ו<b>הרמב''ן</b> [וכן מבואר מדברי התוס' ד"ה אבל], והיינו, שאין כוונת רב פפא להקשות שיהיו מותרים <b>לשמש</b> עם בעלה ביום השביעי - כי משנה מפורשת היא לקמן עב א, שהמשמש ביום שעלול להתגלות למפרע כטמא הרי זו "תרבות רעה". [אמנם בחידושי <b>הרשב''א</b> ביאר שדעת חכמים החולקים על רבי שמעון ומתירים לשמש ביום ולא החשיבו זאת כ"תרבות רעה" משום שהזבה ביום השביעי בחזקת מסולקת דמים ואין לחוש שמא תראה ותסתור. ולקמן מדובר בשומרת יום כנגד יום שטבעה להמשיך ולראות ראיה ארוכה]. ו<b>הרז''ה</b> [השגות לבעה"נ שעה"ש] כתב ששאלת רב פפא לאביי ורבא היא מדוע שלא יתירו לטבול ול<b>שמש</b> עם בעלה ביום השביעי [וכנ"ל בדברי <b>הרשב''א</b> שאין חשש שמא תראה] ועל זה תרצו לו, כדרבי שמעון, שאסור לעשות כן. ואולם לדעת <b>הרז''ה</b> לא הוזכר איסור לטבול בלבד ביום השביעי משום שהטבילה בזמנה מצוה ולפיכך לא גזרו חכמים לבטל מצוה זו. [ועיין <b>טור וב''י</b> קצ"ז בדין טבילה בזמנה בזמנינו אם מצוה היא או לא]. 
(63) הטעם שאם ראתה בהמשך היום "סותרת טהרתה למפרע" משום שאין טהרתה ב"מקצת היום ככולו" אלא משום שאנו מחשיבים את ספירת מקצת היום הנקי כאילו כבר עבר כולו וספרתו ואי"צ להמתין עד שיעבור <b>בפועל</b> ואולם בודאי שאין כוונת התורה אלא שתטהר על ידי <b>שבעה</b> ימים נקיים ואל על ידי ששה ומקצת היום השביעי, ולפיכך כשראתה בהמשך היום השביעי נמצא שאין כאן "מקצת היום השביעי - הטהור - ככולו" אלא יום שביעי זה נתברר שטמא הוא. 
(64) דעת רוב הראשונים שאף בזמנינו שאין הנידה טובלת בזמנה במוצאי היום השביעי אלא החמירו בנות ישראל על עצמן לספור שבעה נקיים אחר ראייתה, מכל מקום אסורה לטבול ביום השמיני משום סרך בתה [והיינו, שגזרה זו שייכת אף ב<b>זבה</b> דאורייתא הסופרת ז' נקיים ולא רק ב<b>נדה</b> ולפיכך החמירו אף בזמנינו שנחשבות הנשים כ<b>ספק זבות</b>]. ואולם דעת <b>הראבי''ה</b> [סימן ק"צ]. <b>ור' שמחה</b> [<b>הגה''מ</b> פי"א מהל' א"ב] שאין גזירת "סרך בתה" אלא בנדה דאורייתא, שאם תטבול ביום השביעי טבילתה פסולה מהתורה. מה שאין כן ב<b>זבה</b> שאף אם תטבול ביום השביעי עלתה לה טבילה ואך חכמים הם שאסרו לעשות כן שמא תשמש - לא גזרו בזה לאסור לטבול ביום השמיני, [ועיין לעיל הערה 62 דעת <b>הרז''ה</b>]. 
(65) והטעם ש"אי אפשר" לחפוף במוצאי שבת, משום שלדעת ר' חסדא חוששים שמא מתוך שתמהר לטבול לא תחפוף יפה, ולפיכך עדיף לחפוף קודם לכן. 
(66) כן גרס <b>הב''ח</b>, ואי אפשר לגרוס כגירסא שלפנינו מפני שמהעובדא דריש גלותא מוכח כדברי רב חיננא מסורא שהתיר. 
(67) כך פירש <b>רש''י</b> את הסוגיא, וכתבו ה<b>תוס'</b> שאף שפסקנו לעיל הלכה כרב חסדא, ומבואר בדבריו שמותר לחוף בערב שבת ולטבול במוצאי שבת, זה במקום הצורך שאי אפשר לחפוף במוצאי שבת כגון שחל במוצאי שבת יום טוב, שאי אפשר לחפוף בו ולפיכך חופפת בערב שבת. ואולם ה"<b>שאלתות דרב אחאי</b>" [הובא ב<b>תוס'</b>] פירש <b>הא דאפשר</b>, היינו, ההלכה שאשה חופפת אלא בלילה, והיינו, שכל אשה מחויבת לחפוף בדוקא בלילה וההלכה שאשה חופפת ביום וטובלת בלילה, <b>בדלא אפשר</b> כגון שחל יום טוב במוצ"ש שאז חייבת לחפוף בערב שבת. ושיטה שלישית היא שיטת <b>רבינו תם</b> שפירש את כל הסוגיא לענין חפיפה בערב שבת וטבילה במוצאי שבת, ולא מדברת הסוגיא כלל לגבי דין חפיפה ביום חול אם תיעשה בלילה או ביום. 
(68) עיין לקמן הערה 71. 
(69) ולפיכך אין אנו חוששין שמא היא זבה. ואמנם לענין טהרות שנגעה בהן מטמאה למפרע מעת לעת כמבואר בהמשך המשנה. 
(70) והיינו, שמטמאה היא למפרע את הטהרות בזמן של מעת לעת [24 שעות] קודם ראיה זו או "מפקידה לפקידה" שאם פקדה [בדקה] את עצמה בתוך זמן זה ומצאה שטהורה היא אינה מטמאה למפרע אלא עד זמן בדיקה זו. 
(71) בפשיטות דעת רבי יהודה שאין מועילה בדיקת "הפסק טהרה" לנדה אלא ביום השביעי מן המנחה ולמעלה, וכן מתבאר בפירוש המשניות ל<b>הרמב''ם</b>, ואולם מדברי <b>הב''י</b> [קצ"ו עמ' קס"א] ו<b>הגר''א</b> בביאורו סק"ד נראה, שלדעת רבי יהודה מועיל ההפסק טהרה מן המנחה ולמעלה אפילו בשאר הימים ולאו דוקא ביום השביעי, והיינו, שלדעת תנא קמא מועילה בדיקת שחרית בשביעי בלבד, ולדעת רבי יהודה אין מועילה אלא מן המנחה ואפילו בשאר הימים [ואף תנא קמא מכשיר בדיקת "מן המנחה" בשאר הימים]. וב<b>סדרי טהרה</b> [קצ"ו סק"ט] תמה על דברי ה<b>בית יוסף</b>, מאחר שמועילה בדיקת מן המנחה בשאר הימים האיך אפשר שלא תועיל בדיקת שחרית ביום שלאחריו. [ויש לבאר, שכוונת <b>הב''י</b> ו<b>הגר''א</b> שמשנתנו עוסקת באשה שבדקה מיד אחר סיום ראיתה, וכוונת המשנה שאם ראתה עד ליל שביעי מועילה בדיקה ביום לדעת תנא קמא, ולדעת רבי יהודה אין מועילה משום שיום שראתה בו אין מועילה בדיקת שחרית אלא בין השמשות ודעת חכמים שמועילה בדיקת שחרית ביום שלמחרת ליל ראיתה אפילו בשני לנדתה. ועיין לקמן הערה 75]. 
(72) א. בגמרא מתבארת דעה רביעית, שיכולה לפסוק בטהרה אפילו בראשון לימי נדותה. ב. <b>תוס' הרא''ש</b> מפרש שדברי חכמים במשנה באו לפרש את דעת תנא קמא שאין דעתו שצריך בדוקא לפרוש בטהרה ביום השביעי אלא כוונתו שאין צריך להפריש מן המנחה ביום השביעי אלא אפילו בשחרית, ואפילו בשחרית של היום השני. 
(73) ה<b>סדרי טהרה</b> [ק"צ ס"ק צ"ג] כתב שדעתו של רב כאן שנעשית "זבה ודאית" מנוגדת לדינו של שמואל [לעיל נח ב] ש"אין האשה מתטמאת מן התורה בנדה או בזבה עד ש<b>תרגיש</b> ותראה דם" - [רמב"ם פ"ט א"ב] שהרי כאן נעשית "זבה ודאית" מדאורייתא, וחייבת בקרבן זיבה, אף על פי שלא הרגישה בזמן יציאת הדם, ואין אנו מטמאין אותה אלא מכח "חזקה" שלא פסקה מלראות דם, ואולם בספר "<b>מרחשת</b>" [ח"א סימן ל"ה ענף ב', א'] חלק על דבריו וכתב שכל דינו של שמואל ש"צריכה להרגיש ביציאת הדם" אינו אלא <b>בתחילת הראיה</b> ואולם בסוגייתנו שמחזיקים אנו שראיתה נמשכת מתחילת ימי נדה בלא הפסקה אינה צריכה לחזור ולהרגיש ביציאת הדם בתחילת "ימי זיבתה" משום שהמשך ראית הנידות [שבאה בהרגשה] היא. [והוכיח כן מדברי <b>הרמב''ם</b> שפסק כדעת רב בסוגייתנו שנעשית "זבה ודאית" ומאידך פסק כדעת שמואל הנ"ל]. 
(74) כן פ<b>רש''י</b>, ואולם ה<b>תוס' הרא''ש</b> הקשה שלא היה כלל מקום לטעות ולומר שחוזרת היא לדין "תינוקת שלא ראתה מעודה" מאחר שהטעם שלא טמאה בינתיים הוא רק משום שתלינן את דמה במכת הבעילה, ומשנתרפאה הרי זו כשאר נשים שהגיע זמנם לראות וראו דם שמטמאים מעת לעת<QM>! ולפיכך פירש, שכוונת המשנה לחדש שאין נוהג באשה זו הדין המובא לעיל [דף לו א] שאשה הרואה דם אחרי "ימי דם טוהר" [ימים שאחר הלידה שטהרה בהם התורה כל דם שתראה] "דיה שעתה" ואינה מטמאה מעת לעת. וביארה הגמרא שם שמדובר באופן שראתה תוך זמן מעת לעת לסיום "ימי דם טוהר", שמאחר ואין אפשרות לטמא את האשה "מעת לעת" [משום שקודם מעת לעת לראיתה היתה היא בזמן "דם טוהר"] לא גזרו חכמים עליה לטמאות מפקידה לפקידה - והיינו, שאפילו אם עשתה בדיקה אחר סיום "ימי דם טוהר" ומצאה שטהורה היא וחזרה ובדקה עצמה לאחמ"כ ומצאה טמא מכל מקום "דיה שעתה" ואינה מטמאה כדין כל אשה "מפקידה לפקידה", משום שבמקום שאי אפשר לקיים את תקנת חז"ל שתטמא "מעת לעת" לא תקנו גם שתטמא "מפקידה לפקידה", ועל פי זה ביאר <b>תוס' הרא''ש</b> את סוגייתנו שכוונת הגמרא שהמשנה מחדשת שאם ראיתה תוך מעת לעת לליל בעילתה, שאין לטמאותה מעת לעת משום שראיותיה בזמן זה טהורות היו, מכל מקום טמאה היא מהזמן שנגמרה תליתה בדם בתולים והיינו מתחילת הבוקר [ולשון המשנה "מטמאה מעת לעת" - לאו דוקא - אלא הכוונה היא שחל עליה טומאה כטחמאת מעת לעת מהזמן שאפשר בו לטמאות למפרע]. וביאר <b>תוס' הרא''ש</b> שהטעם ששונה הדבר מהסוגיא לעיל שאין כאן את הכלל שבמקום שאין מעת לעת לא גזרו "מפקידה לפקידה" [וכל שכן במקום שלא בדקה עצמה אחר זמן תליתה שמטהרים שם משום שאפשר בזה לתלות את ראיתה הזו גופא בדם הטהור], משום שבנידון סוגייתנו שייכת היתה להיות טמאה אף בזמן ליל בעילתה אלא שאנו תולים מן הסתם את דמה בבעילתה, ולפיכך מטמאינן ראיה זו של "נדה" עד זמן תליתה, ואולם בסוגיא לעיל לא שייך כלל שתהא טמאה בזמן "דם טוהר" שגזרת הכתוב הוא [לדעת רב שם] לטהר כל דם היוצא ממקורה. 
(75) <b>התוספות</b> בסוגייתנו [ולעיל נג א] הקשו שמדברי רבי יוסי מוכח שבדיקת שחרית מועילה וכדעת חכמים, ואולם בסוגיא לעיל [נג א] אמר רבי יוסי שנדה "שלא הפרישה בטהרה מן המנחה ולמעלה הרי היא בחזקת טמאה", וחלקו ה<b>תוס'</b> שבסוגיא לעיל מדובר באופן שהפסיקה בטהרה ביום שראתה בו דם, ובכהאי גונא אף לדעת חכמים אין מועילה בדיקת שחרית "שהוחזק מעינה פתוח היום" ואולם בסוגייתנו מדובר באופן שביום שהפסיקה לא ראתה ולפיכך מועילה בדיקת שחרית. [ובמהרש"א הקשה על דברי ה<b>תוס'</b>, אם כן מדוע אמר רבי "טעיתי שלא שאלתי בראשון" הלא "בראשון", זהו יום שראתה בו, ולכולי עלמא לא מועילה בדיקת שחרית<QM> ודחק לפרש שכוונת רבי "בראשון לא שאלתי" - בראשון - "מן המנחה ולמעלה" עי"ש. ועוד יש לפרש, שכוונת ה<b>תוס'</b> "בדקה ביום שראתה" - היינו דוקא שראתה בשחרית והפסיקה לאחר מכן, ואולם אם ראתה מבערב מועילה למחרת בדיקת שחרית, וזו כוונת רבי שטעה שלא שאל בראשון שראתה בו מבערב וכן מדוקדק ל' ה<b>תוס'</b> עי"ש]. וע"ע ב<b>תוס'</b> בדף נג א מה שתרצו על קושיתם וב<b>סדרי טהרה</b> [קצ"ו ס"ק ט']. 
(76) כן פ<b>רש''י</b> וכן כתב <b>הרשב''א</b> בתורת הבית [דיני הבדיקה כ"ד]. ואולם הרא"ה בבדק הבית [שם] כתב שדעת רבי היא כמשנתנו שבראשון לא מועילה בדיקת שחרית אלא שאמר שטעה הוא שלא שאל לשמוע את דעתם בפירוש <b>לאיסור</b>, וכוונת הגמרא "אטו כולהו לאו" וכו' להסביר מה הצד להקל בבדיקה זו. 
(77) להלכה פסק <b>הרמב''ם</b> [פ"ו א"ב ה"כ] שביום הראשון "אף על פי שמצאה בו טהור הרי זה כמי שמצאה טמאה. שיום הראשון כולו הוחזק המעיין פתוח". עכ"ל. ומשמעות דבריו שאפילו בדקה מן המנחה ולמעלה - טמאה. ו<b>הרמב''ן</b> הביא את דברי <b>הרמב''ם</b>, וכתב שיש מי שמיקל בזה. וכן פירש <b>הרשב''א מדינא להקל</b>, והיינו, משום שבברייתא מפורש שמועילה ביום הראשון ואפילו ביום הראשון, ואף רבי נתן טעם לדבר ואמר שטעה שלא שאל, ואילו היה שואל היו רבי יוסי ורבי שמעון מקילין בדבר [ודלא <b>כהרא''ה</b>, בהערה לעיל] אלא ש<b>''יש שמחמירין</b> <b>בזה מספק''</b>. והוסיף עוד <b>הרשב''א</b> שיש להקל ביותר בזמן הזה שנהגו במוך דחוק כל בין השמשות ולפיכך אפילו ביום הראשון אין לחוש מאחר שכל זמן בין השמשות מוחזק לנו שלא ראתה. ו<b>הרא''ש</b> כתב שאחר שיפסוק הדם תבדוק עצמה בין השמשות. וכתב ה<b>בית יוסף</b> שטעמו שאף על פי שאין הלכה כרבי יהודה מכל מקום לכתחילה עדיף לאחר הבדיקה עד בין השמשות, ואולם ה<b>סדרי טהרה</b> [קצ"ו ס"ט] כתב בשם ה"<b>תפילה למשה</b>" שכוונת <b>הרא''ש</b> לפסוק כה<b>תוס'</b> בסוגייתנו שיום שראתה בו אינה יכולה לפסוק בטהרה בשחרית ולפיכך צריכה בדיקה בין השמשות. [<b>ובשו''ע</b> פסק המחבר להחמיר שביום הראשון לראיתה אין מועילה בדיקת שחרית אלא תעשה מוך דחוק במשך כל בין השמשות, <b>והרמ''א</b> כתב שבדיעבד מועילה "סמוך למנחה" ואין צריך כל בין השמשות והאריכו הפוסקים לדון בדבריו. וב<b>חוות דעת</b> דן בזמנינו שאין אנו בקיאים בחשבון ימי זיבה ונדה הסא יש להחמיר ולהסתפק בכל אשה שרואה כמה ימים שמא יום שעושה בו הפסק הוא יום הראשון לראית נידותה ולפיכך מדינא אין מועיל אלא מוך דחוק עיי"ש]. 
(78) כתב <b>הראב''ד</b> בספר בעלי הנפש [שער הבדיקה והספירה] שמלשון המשנה "הזב והזבה שבדקו" משמע שדוקא <b>בדיעבד</b> מועילה בדיקה ביום הראשון והשביעי ואולם לכתחילה צריך שתבדוק בכל יום משבעת הימים, וכן כתבו ה<b>תוס'</b> לעיל [ז ב]. ואולם <b>הרז''ה</b> [בהשגות לספר בעה"נ שם] חלק וכתב שאין ללמוד מלשון המשנה שדין זה בדיעבד בדוקא מפני שמצינו לשון המשנה כיוצא בזה - לכתחילה, והוסיף עוד שאפשר שאגב שהוצרך התנא לכתוב ו"מצאו" שהוא לשון דיעבד כתב "בדקו" ולא כתב "צריכים בדיקה". 
(79) טענתו של רבי אליעזר לרבי יהושע פותחת בדין דאורייתא של "אחר אחר תטהר". ונראה, שסובר כי דינו של רבי יהושע שהימים בינתיים לא עולים ולא סותרים הוא מדאורייתא. וכמו כן מתבאר בהמשך דברי הגמרא, כאשר פורך רבי אליעזר את הוכחת רבי יהושע מזב שראה קרי, בטענה ששם יש מיעוט מיוחד של "לטמאה בה". ואולם, במסקנת הסוגיא מתבאר שטענת רבי אליעזר לרבי יהושע היתה מדרבנן, שחששו חכמים "דלמא אתי לאיחלופי". וכמו כן מתבאר בהוכחת רבי יהושע לרבי אליעזר מדין "נזיר שהילך בסככות", שכוונתו היא, שאין לגזור מדרבנן, שהלא כל טומאת נזיר שהילך בסככות אינה אלא מדרבנן! ולפיכך נראה, שטענת רבי אליעזר לרבי יהושע היא, מאחר שסובר רבי יהושע שאין עולים הימים שבינתיים מדאורייתא, אם כן, לא מועילה ספירה שאינה רצופה. ובנוסף הקשה רבי אליעזר, שלא היה לחכמים להתיר צירוף של היום הראשון והשביעי, "משום דאתי לאיחלופי". ורבי יהושע הוכיח לו מזב שראה קרי, שאף מדאורייתא מצאנו ספירה שאינה רצופה בשבעת ימים שהזב נטהר בהן. והטעם שאין כאן חסרון "רצופין", מפני שאין זה סותר לימים שעברו. וכמו כן הוכיח מזב ומנזיר שאין לגזור משום "איחלופי". וביאר ה<b>חזון איש</b> [יו"ד צ"ב סק"א] שדעת רבי יהושע היא, שמצות הספירה היא ידיעת הנקיות של כל יום ויום, וכל שלא נוכחו לדעת על ידי בדיקה שהיום נקי, לא נשלמו תנאי הספירה. ואמנם סובר רבי יהושע שחסרון הספירה של יום טהור אינו מהוה סתירה ליום שקדם לו, וכמו שמצאנו בזב שראה קרי. ודעת רבי אליעזר היא, כמו שאין צריך ידיעה ביום שבודקות בו <b>בכל היום</b>, ועם כל זאת נחשב יום זה <b>לספור</b>, כמו כן אין צריכה בכל הז' ימים. [ודעת רבי עקיבא, שבכל יום ויום מימי שבעת הימים צריך ידיעה על ידי בדיקה, שאם לא כן, לא נחשב ליום ספור]. [וע"ע <b>במהר''מ מלובלין</b>, שנקט בדעת רבי יהושע כי מה שאין מועילה בדיקה ביום הא' והז' אין זה אלא מדרבנן. וב<b>סדרי טהרה</b> קצ"ד סס"ק וקצ"ו ל"ב דחה דבריו וביאר באופן אחר עי"ש]. 
(80) מלשון האיבעיא של הגמרא "הזב והזבה שבדקו עצמן יום ראשון ושמיני" נראה שדוקא במקום שחזרו ובדקו בשמיני. ואולם אם בדקה בראשון וטבלה בשמיני בלא לבדוק שוב, לא עלתה לה טבילה. ולשון הגמרא "תחילתן אף על פי שאין סופן" פירושו, אף על פי שאין <b>סוף</b> השבעה נקיים נספר על ידי בדיקה, עולים לה שבעה נקיים, אבל לעולם צריכה היא בדיקה בשמיני להחזיק את הימים שבינתיים כנקיים. ועיין בספר <b>בדי השולחן</b> סימן קצ"ו שדקדק כן מהאו"ז שכתב "היכא שבדקה עצמה ביום הראשון והשמיני:. אמר רב היא היא, דכמו שהתיר רבי אליעזר בשביעי ה"נ בשמיני. עכ"ל. מבואר מדבריו, שרק במקום שעשתה "בדיקת שמיני" התיר רבי אליעזר. [וכמו כן יש לדקדק מדברי הסמ"ג הובא בבי' קצ"ו ומדברי <b>הרמב''ן</b> פ"ב ה"ד עי"ש], ואולם הטוש"ע שהביאו דין זה לא הזכירו כלל שצריכה לחזור ולבדוק בשמיני אלא כתבו שאם בדקה בראשון אף על פי שלא בדקה בשביעי עלו לה שבעה נקיים". ומשמע שלשיטה זו יכולה היא לטבול אחר השביעי בלא בדיקה עי"ש. [וע"ע רמב"ם פ"ו הכ"ב מהא"ב, ובלחו"ש סימן קצ"ו. וב<b>חזון איש</b> צ"ב סק"ה הסתפק בזה עי"ש]. 
(81) כן פירש <b>רש''י</b> [ד"ה מהו]. ועיין <b>בחזון</b> <b>איש</b> צ"ב ס"ק ד' שכתב, שאם עשתה בדיקה בראשון ושביעי יש כאן שם של "שבעת ימי טהרה", שאף הימים שבאמצע נחשבים כ"ספורים" לענין שאין הם סותרים. ויש לבאר לפי זה, שזהו הטעם שאם עשתה בדיקה בראשון ובשביעי מצרפין להו ביחד. מה שאין כן אם בדקה בראשון ובשמיני, אין להם צירוף כלל. 
(82) <b>התוס'</b> [ד"ה והכא] הקשו, מאחר שמבואר במשנה [לעיל סח א] שאם הנדה לא מפסיקה בטהרה הרי היא בחזקת טמאה, אם כן, מדוע נקטה משנתנו "הזב והזבה שבדקו עצמן ביום <b>הראשון והשביעי''<</b>QM> והרי לדעת רב, אחר שעשתה הפסק טהרה בודקת בשביעי, ודיה<QM> [כן פירש <b>המהרש''א</b> את קושייתם]. ותירצו, שנקטה המשנה <b>ראשון</b> ושביעי כדי להביא את דעת רבי יהושע שהראשון מצטרף לשביעי ומוסיפה לספור עוד חמש ימים בלבד. 
(83) דין "ספורים ובדוקין לפנינו" פירושו, שאין חלות שם "ספירה" על ימי שבעת הנקיים אם לא שראינו בבירור על ידי בדיקה שיום זה נקי הוא, ובעצם הידיעה שיום זה נקי, זהו גופא ספירתו. ולפיכך, אשה שלא בדקה עצמה כלל אחר זיבתה, אפילו אם כלפי שמיא גליא שלא זב ממקורה דם בשבעת ימים שאחרי זיבתה, אין זה נחשב כ"שבעה נקיים". וביאר ה<b>סדרי טהרה</b>, שלדעת רבי חנינא שצריך "תחילתן וסופן", זה משום שבעינן "ספורים ובדוקין לפנינו", אלא שאין צריך שיהיו <b>כל השבעה</b> ספורין ובדוקין וסגי במה שעל ידי הבדיקה בראשון ובשביעי נוצרת חזקה שכל הימים טהורים. מה שאין כן לדעת רב, שחזקה זו אינה נעשית אלא על ידי בדיקה שבסוף, ובצירוף ההפסק טהרה הראשון, נמצא שאין הספירה נעשית על ידי בדיקה בתוך שבעת הימים אלא בסיוע ההפסק טהרה שקודם שבעת הנקיים. ובזה חילק בין דינו של רב הראשון "תחילתן אף על פי שאין סופן", שעשתה בדיקה ביום הראשון בלא שביעי שאפשר שיש בזה קיום של "בודקין לפנינו" משום שהבדיקה הראשונה <b>ביום הראשון</b> מחזיקה את כל הימים שלאחריה כנקיים, ואם כן נמצא שיש כאן "ספורים לפנינו" מכח בדיקה שבז' נקיים. מה שאין כן כשבודקת בסוף השבעה, אין שם "ספירה" על הימים הראשונים אפילו כשעשתה הפסק טהרה משום שאין ההפסק טהרה בתוך השבעה אלא קודם להם, ונמצא, שבזמן שעברו ימים אלו אין להם שם של "ימים ספורים" [ולפיכך הקשתה הגמרא רק על דינו האחרון של רב ולא על דינו הראשון. ועיין בהערה לקמן דעת <b>תוס' הרא''ש</b> שהפסק טהרה בזבה אינו אלא מדרבנן]. 
(84) "יולדת בזוב" היא אשה שילדה בזמן ימי הזיבה, לאחר ראתה דם במשך שלשה ימים בשופי [בלא צער וחבלי לידה]. 
(85) <b>הרמב''ן</b> בחידושיו תמה על הוכחת הגמרא, שהלא אף לדעת רב "הפסק בטהרה" בעינן, ואם כן אין להטביל טועה זו משום שלא הפסיקה בטהרה ואין ערך לבדיקה שתעשה ביום השביעי<QM> ותירץ שחזקה על היולדת שהפסיק הדם לזוב ממקורה אחר לידתה [מפני שהיא מסולקת דמים]. וב<b>תוס' הרא''ש</b> תירץ, שדין "הפסק טהרה" בזבה אינו אלא "חומרא בעלמא" מדרבנן אבל אין למנוע בשביל זה לקיים "טבילת מצות בזמנה". ועוד כתב, שאפילו אם דין "הפסק טהרה" הוא מדאורייתא, מכל מקום אנו חוששים שמא הפסיקה בלא ידיעתה ולכך עלינו להטבילה [למאן דסבירא ליה לא בעינן סבורים ובדוקים לפנינו"]. [<b>המהרש''א</b> אף היא כתב בדומה ל<b>תוס'</b> <b>הרא''ש</b> [בתירוץ השני] [קצ"ו י"ח], ועיין ב<b>סדרי טהרה</b> קצ"ו י"ח מש"כ בביאור דבריו]. 
(86) הגמרא כדרכה מפרשת תחילה את דברי הברייתא [וצ"ע "דתנן", שהלא ברייתא היא זו ולא משנה]. ולאחר מכן חוזרת ומביאה ראיה לדין "ספורים לפנינו". 
(87) <b>התוס'</b> [ד"ה שבעה בתירוץ הראשון] כתבו שזבה קטנה אינה צריכה "לספור בפנינו" ביום השימור ולפיכך אין להוכיח מכאן שאין דין "ספורים בפנינו" - וכוונתם היא שמאחר שבאה לפנינו בלא <b>שיודעת</b> היא שהפסיקה בטהרה אתמול אם כן אפילו אם תבדוק בפנינו אין ערך לבדיקה זו בלא שהפסיקה מאתמול וע"כ שהטעם שטובלת היא משום שחוששים שמא הפסיקה אתמול הלא ידיעתה ואין צריך "ספורים לפנינו". [וע"ע ב<b>תוס'</b> תירוץ נוסף וב<b>חזון איש</b> צ"ב ט']. 
(88) להלכה פסקו <b>הרמב''ם הראב''ד והרא''ש</b> כדעת רב שאם בדקה בין בראשון ובין בשביעי - עלו לה ז' נקיים, וכתבו הראשונים שאף לדעת רב אם בדקה בשמיני לא עלו לה שבעה נקיים אלא משלמת עליו עוד ששה ימים וביאר הסמ"ג קי"א משום שלדעת רב צריך עכ"פ תחילתן או סופן וזה אחר סופן הוא. ואם בדקה בשלישי כתב <b>הראב''ד</b> שמסתבר להקל ובהשגות <b>הרז''ה</b> נחלק עליו. והסמ"ג וספר התרומה כתבו שיש להחמיר כדעת רבי חנינא, וכן פסק בשו"ע. <b>הסדרי טהרה</b> [קצ"ו י"ח] דן בטעם שלדעת רב לא מועילה בדיקת שמיני בלבד [והביא את דברי ה"מעיל צדקה". ש"ספירת שבעה נקיים" היא שעל האשה להחזיק עצמה בחזקת סופרת שבעה נקיים וכלשון התורה <b>''וספרה לה''</b> וכל שלא בדקה עצמה אפילו פעם אחת לא מועילה ולא מקרי ספירה. ולפיכך כתב, שאם התייאשה מהספירה אחר שבדקה עצמה ביום הראשון, כגון שבעלה הוצרך לעזוב את העיר, ואחר כך רצתה לחזור ולספור, אינה יכולה לצרף הימים הראשונים, מפני שאחר שהתיאשה ולא החזיקה עצמה כסופרת בימים הבאים, לא עלו לה ימים אלו. וכתב ה<b>סדרי טהרה</b>, אפשר שטעם הדבר הוא משום שלא מועילה להרחיק את בדיקת סוף השבעה נקיים מהפסק הטהרה מעל לשבעה ימים, ודוקא תוך שבעה ימים מוחזק לנו שהימים שבינתיים טהורים מכח הבדיקות שבהפסק הטהרה ובסוף, ועי"ש עוד שהאריך לדון בדבר. 
(89) כן פירש <b>רש''י</b> בסוגייתנו ומבואר מדבריו שכלים הנושאים את הטומאה טמאים "בטומאת משא" וכן מבואר לעיל נד ב ב<b>רש''י</b> ד"ה היא. ואולם ב<b>רש''י</b> במסכת שבת פג ב מבואר להדיא שאין כלים מטמאין במשא, וכן מבואר במשנה זבים פ"ד מ"ו עי"ש. ומקור הדין הוא בתורת כהנים [פ' שמיני ד' ו'] "טמאים הם לכם" - לכם הם טמאים, ואינם מטמאים אוכלים ומשקים וכלים במשא. [ועיין <b>תוס' רע''א</b> כלים פ"א אות ב']. וה<b>תוס'</b> לעיל [נה ב] ובשבת [שם] כתבו שדין "אבן מסמא" שייך לגבי כלים, לענין טומאת משכב ומושב [שבאופן שהכלי ראוי למשכב או מושב ועליו האבן ועל האבן ישב הזב מטמא הכלי כאילו ישב עליו הזב - בטומאת "משכב ומושב הזב"] ולענין טומאת משא - באופן שהטהור הניח אצבעו תחת האבן ועל האבן ישב הזב שמטמא הוא מדין "נושא את הזב". וב<b>רש''י</b> בסוגייתנו משמע שטומאת "אבן מסמא" מדין מושב הזב. ואולם ב<b>רש''י</b> לעיל [נה] משמע שחידוש הוא בהלכות טומאת משא. 
(90) בעיקר החידוש של טומאת "אבן מסמא", ב<b>רש''י</b> בסוגייתנו מבואר שמאחר שאין ראוי המת להטלטל עם האבן [מפני כובדה] אין זה טומאת משא. וב<b>רש''י</b> לעיל נ"ה משמע שזהו גופא נתחדש ב"זב וחבריו" שמטמאין כהאי גונא בטומאת משא. וב<b>תוס'</b> לעיל [שם] כתבו שאין זה נחשב כטומאת משא מפני שאין מורגש כובד הטומאה על הנושא מחמת כובדה הרב של האבן [וכן מבואר ב<b>רש''י</b> שבת פב א על פי פירושו שם]. ועיין <b>בר''ש</b> [כלים פ"א, מ"ג, זבים פ"ה מ"ג-ז'] שכתב, שהחידוש של "אבן מסמא" הוא שאף על פי שאין הנושא מסיט את הטומאה אלא הטומאה מונחת עליו בלבד [מחמת גודל האבן] הרי זה נחשב כטומאת משא, בזב וחבריו השנויים במשנתינו, ואולם הנושא את <b>המת</b>, אם לא הסיטו ממקומו אין זה נחשב כ"משא", וטהור. [וע"ע <b>ברמב''ם</b> פ"ו מהל' מטמאי מו"מ ה"ה ושם פ"ח ה"ד, <b>ובחידושי הגר''ח</b> הלוי שם]. 
(91) והטעם שאין היא מתחללת, ביארה הגמרא ביבמות ס"ט. שאין דין חילול האשה מן הכהונה [הנלמד מהפסוק "ובת איש כהן כי תהיה לאיש זר"] אלא כשנבעלת למי ש"זר אצלה מעיקרא", מה שאין כן "מחזיר גרושתו משניסת" אין בעלה זר אצלה מעיקרא, אלא נאסרה עליו על ידי נישואיה עם בעלה השני. [והיינו, שהאלמנה ברגע שחל עליה שם <b>אלמנה</b> נאסרה לכהן גדול וזרה היא אצלו, מה שאין כן "המחזיר גרושתו משניסת" מותרת לכל העולם אלא לשנאסרה לבעלה שהיתה מותרת לו מקודם - ואין זה "חלות" שם חדש עליה]. 
(92) הטעם שהוצרכה התורה למעט מ"היא" בת מחזיר גרושתו ולא הסתמכה על ה"פירכא" שיש לק"ו - "מה לאלמנה שכן היא מתחללת" משום שהתורה מכנה את מעשה הביאה עם גרושתו משניסת כ"טומאה" - כעריות, וכ"תועבה" ולפיכך אילולי שמיעטה התורה "היא תועבה ואין בניה תועבין" היינו פוגמים את בתה לכהונה [<b>תוס'</b> ד"ה היא ועי"ש]. 
(93) וכן אינו יכול להביא "חטאת על תנאי" ולומר אם קרבה חטאתי הרי זו שלמים ואם לאו הרי זו חטאתי מפני שכלל הוא בידינו ש"אין חטאת באה נדבה" - וטעם הדבר הוא מפני שזריקת הדם של החטאת והשלמים על המזבח שונה זו מזו, שהחטאת ניתנת בארבע מתנות [נתינות] ולמעלה מחוט הסיקרא, והשלמים נתנים למטה מחוט הסיקרא בשתי מתנות בלבד. רש"י. 
(94) הגמרא <b>בכריתות</b> [ט ב] מבארת שנחלקו התנאים בפירוש הפסוק "זאת תורת הנגע אשר בו נגע צרעת אשר לא תשיג ידו <b>בטהרתו''</b> הנכתב בסיום פרשת "קרבן מצורע עני" [ויקרא י"ד ל"ב] והמלמד על הזמן הקובע את סוג הקרבן שיביא. לדעת רבי שמעון <b>''בטהרתו''</b> היינו דבר המכפרו, וזהו חטאת. ולדעת רבי יהודה "<b>בטהרתו''</b> היינו דבר המטהרו מטומאתו, והם הציפורים שמביא שבוע קודם לקרבנותיו. <b>רש ''י</b>. 
(95) קרבן השלמים והאשם שוין בזריקת דמם למזבח, "שתי מתנות שהן ארבע", וניתנים למטה מחוט הסיקרא. וחלוקים הם במקום שחיטתן, שהאשם נשחט בצפון העזרה, והשלמים יכולים להשחט בכל מקום. וכמו כן חלוקים הם בכך שהשלמים טעונים תנופת חזה ושוק ונאכלים לכל אדם לשני ימים ולילה אחד. והאשם אינו טעון תנופת חזה ושוק ונאכל לזכרי כהונה ליום ולילה, ולענין סמיכה ונסכים יבואר לקמן. 
(96) <b>ברש''י</b> מבואר, שאין אשם טעון סמיכה. ואשם זה סומכים עליו משום ספק שלמים. ואולם התוספות הוכיחו מהגמרא בזבחים [ל"ג] שלדעת כולי עלמא אשם מצורע טעון סמיכה אלא נחלקו אם היא מדאורייתא או מדרבנן. ולפיכך פירשו התוספות, מאחר שסמיכתו מדרבנן, ושונה היא מסמיכה דאורייתא, שנעשית בכל כוח הסומך, אלא נעשית בשימת היד בעלמא [שלא יעבור על איסור "עבודה בקדשים"] נקטה המשנה "סמיכה". [והוסיף <b>בתוס' הרא''ש</b> שלמאן דאמר סמיכת אשם מצורע דאורייתא, נקטה הברייתא "סמיכה" אגב שדרך התנא לנקוט בכל מקום סמיכה עם נסכים ותנופה. ועוד כתב, הטעם שתקנו סמיכה למאן דאמר סמיכתו מדרבנן, כדי שלא יהא שונה משאר קרבנות האשם שצריכים סמיכה]. והוסיפו <b>התוס'</b>, הטעם שנקטה הברייתא "נסכים" אף על פי שאשם מצורע טעון נסכים כשלמים, להדגיש ששונה אשם מצורע משאר האשמות שאינם צריכים נסכים. 
(97) א. <b>המהרש''א</b> בחידושי אגדות מבאר שאנשי אלכסנדריא נטו אחר דעת הפילוסופים [ולפיכך מכנה הגמרא את דבריהם כ"דברי בורות" שהיו בורים בחכמת היצירה]. ולפיכך עלה בדעתם שאשת לוט, אף על גב שהפכה לנציב מלח, זהו רק <b>בצורה החיצונית</b> של החומר, אבל מהות החומר הוא בשרה, ולפיכך חשבו שיש לה לטמאות ככל מת. והשיבם רבי יהושע שהקב"ה משנה את הטבע לגמרי כאילו היא בריאה חדשה, ואין כאן טומאת מת כלל. וכיוצא בזה טעו בשאלתם על בן השונית, שלדעתם גופו מת, ואילו החיים אשר באו לו על ידי אלישע אינם אלא מקריים וחיצוניים אבל גופו נחשב כמת. והשיבם רבי יהושע שיש בכח הנביא על ידי תפילתו לשנות מעשה בראשית, וכאילו לא מת כלל. ב. ה<b>חכמת בצלאל</b> כתב להקשות בשם <b>התוס' ישנים</b>, מדוע לא שאלו אנשי אלכסנדריא את שאלתם על <b>בן הצרפתית</b> שהחייה אליהו [שקדם לאלישע] מהו שיטמא<QM> ותירץ בשם ה"כנסת יחזקאל" על פי דברי הירושלמי שאין גוף <b>המת</b> מטמא, אלא הכח שהמיתו, והיינו החטא, מטמא [וכן כתב <b>הרמב''ן</b> בתחילת פרשת חוקת והוסיף שזהו הטעם שצדיקים אינם מטמאין], ולפיכך לא שאלו על בן הצרפתית, משום שהגמרא בסנהדרין קי"ג מבארת שכל מיתת בן הצרפתית היתה כדי להכריח את אליהו הנביא להחזיר מפתח של מטר להקב"ה [בתמורה למפתח "תחיית המתים" שיקבל לצורך החיאת בן הצרפתית]. נמצא, שלא מת מחמת חטא, ולפיכך פשיטא שאינו מטמא [ובזה תירץ את הקושיא כיצד נטמא אליהו הנביא, למאן דאמר שהוא כהן, לבן הצרפתית. עיין <b>תוס'</b> ב"מ קיד ב]. מה שאין כן בן השונמית אפשר שמת בחטא אביו ואמו, ולפיכך מטמא. 
(98) ה<b>תוס'</b> כתבו, הטעם שלא שאלו על בן השונמית אם הוא צריך הזאה שלישי ושביעי, משום שהיה פשוט להם שאין הוא צריך הזאה, מה שאין כן במתים לעתיד לבוא, שהפסוק מעיד "וזרקתי עליכם מים טהורים", לגביהם הסתפקו אנשי אלכסנדריא אם דבר זה נעשה משום הזאת שלישי ושביעי. והקשה על זה ה<b>חכמת בצלאל</b>, אם מתים לעתיד לבוא מחויבים בהזאה, מדוע שבן השונמית לא יחויב בהזאה, ומאי שנא<QM> <b>והמהרש''א</b> בחידושי אגדות תירץ על קושית התוספות שכוונת אנשי אלכסנדריא היתה לשאול על המתים שנטמאו בעוה"ז קודם פטירתן לעתיד לבוא כשיחזרו לחיים האם טומאתן פקעה מחמת שבשר גופן נתעכל או שמאחר שנטמאו מחיים נטמאה נשמתן ולפיכך צריכין הזאה, ולפיכך לא שאלו על בן השונמית שנטמא מחיים, שזה ודאי שלא פקעה טומאתו מבשרו כשקם לחיים. [ובזה פירש <b>המהרש''א</b> הטעם שלא שאלו האם מתים כשיקומו לתחיה מטמאין כמו ששאלו על בן השונמית, שמאחר שגופן בריה חדשה, פשוט היה להן שאין הם נחשבים כ"מתים" ולא יטמאו]. 
(99) והיינו, שעל מנת לזכות ב"חכמה" אין זה מועיל שירבה בישיבה ויתחכם, שזהו המהלך הטבעי הרגיל, ולפיכך צריך תפילה כדי לזכות בחכמה שהיא מ"שולחן המלך". 
(100) בהגהות <b>הגר''א</b> כתב שתיבות "ירבה בסחורה" נמחקות. 
(101) בפשיטות כוונת הגמרא שיהא משאו ומתנו עם הבריות ביושר, ואולם כתב <b>הבן יהוידע</b> שזהו "מילתא דפשיטא" שמצווה עליו כל אדם במשאו ומתנו, ולפיכך פירש שישא ויתן באמונה שהעושר מאת הקב"ה וברצות ה' יעשיר איש. 
(102) כן פ<b>רש''י</b> ועיין בהערה הבאה. 
(103) הגמרא לעיל [לא] לומדת מן הפסוק "אשה כי תזריע וילדה זכר", שכאשר האשה מזרעת תחילה היא יולדת זכר. [אלא שלפי זה, זהו מהלך טבעי ואינו <b>שכר</b> למעשיו. ועיין מה שכתב על זה <b>הראב''ד</b> בס' בעלי הנפש שער הקדושה]. וב<b>ערוך לנר</b> הקשה, שבגמרא לעיל פירש <b>רש''י</b> ויקדש עצמו לשמש בצניעות, ואילו כאן מוכח שהשכר הוא בגלל שמשהין עצמן מלהזריע. ולפיכך פירש, שאף זהו בכלל שיקדש עצמו, שיגדור עצמו מלהזריע כדי שתזריע אשתו תחילה. 
(104) ה<b>תוס'</b> בסוגייתנו [ד"ה אלא] כתבו שמהגמרא במסכת מו"ק משמע שברייתא זו נשנית להלכה ואינה דעת בית שמאי לבד, ולפיכך פירשו [בשם <b>רבינו תם</b>] שבית הלל מודים לבית שמאי שגזרו על כל הנשים ועל האנשים לטמאות כלים שהיו עליהם בשעת מיתה, כדי שלא יהיו הנדות והזבין החיים מתביישים. אלא, שנחלקו הם, שלדעת בית שמאי גזרו על כל הנשים והאנשים לטמאות אפילו בטומאת "אבן מסמא" אחר מותם [כמו שגזרו על הנדות והזבים שמא יתעלפו], ולדעת בית הלל לא החמירו לטמא ב"אבן מסמא" לאחר המות אלא בנדות וזבין ולא בשאר האנשים והנשים. <b>ובחידושי הרמב''ן</b> כתב אף הוא כדעת <b>רבינו תם</b>, אלא שהוסיף וכתב "ובית הלל סברי לענין הטבילת כלים עשאום כנדות אבל לא <b>לשאר טומאת דחיים</b> ולא לאבן מסמא לאחר מיתה". ומבואר מדבריו, שאף לענין שאר טומאות נדה וזב מחיים לא גזרו על שאר העולם [כגון "מעיינות הזב" ואפשר שבכלל זה אף טומאת משכב ומושב]. עוד תירצו ה<b>תוס'</b>, שכוונת הברייתא היא שבראשונה היו מטבילים רק על גבי <b>נדות</b> מתות, כדעת בית הלל. ולבסוף התקינו שיהיו נוהגים כדעת בית שמאי. <b>ואולם</b> דעת <b>הרמב''ם</b> [כמבואר בפירושו למשנה] שברייתא זו אליבא דבית שמאי נשנתה ולדעת בית הלל לא גזרו בשום אופן על האנשים והנשים הטהורים מפני הנדות והזבין. 
(105) <b>הרמב''ן</b> בחידושיו [לעיל מא ב] פירש שהטעם ש"מקור מקומו טמא" אינו משום שהמקור מטמא בנגיעה את הדם שנמצא בתוכו, מפני שהמקור - "בית הסתרים" הוא [מקום שאינו מגולה] ואין בית הסתרים מטמא במגע. ועוד, שהדם בעצמו אינו אוכל ואינו משקה, ולפיכך אין לו דין קבלת טומאה כלל. אלא גזירת הכתוב היא שהטומאה נבראת שם מתחילה, וכל משקה שנברא במקור טמא הוא ומטמא ביציאתו כדין דם הנדה. <b>ובתוס' הרא''ש</b> [טז א, וכב א] כתב שטומאת "מקור מקומו טמא" - הלכה למשה מסיני - שהדם שמטמא בנגיעתו במקור אף על פי שטומאת בית הסתרים היא, ואין הדם אוכל ומשקה לקבל טומאה. 
(106) לשון "תבוסה" היא מלשון תערובת, ונלקח מלשון הפסוק [יחזקאל טז ו] "מתבוססת בדמייך" [ר"ש, רע"ב אהלות ב ב]. והיינו שמעורב בו דם מחיים, ודם שיצא לאחר המוות. 
(107) <b>התוס'</b> בסוגייתנו כתבו ג' פירושים בהסבר דברי חכמים אלו "ועדיין לא פסק". פירוש ר"י, שלא גזרו על דם תבוסה אלא במקום שסופו להיות מטמא מדינא. והיינו, במקום שלא פסק ועתיד הדם הנמצא בקרקע להיות "רביעית דם שיצאה לאחר המוות", בכהאי גונא גזרו על רוב רביעית הדם שיצאה לאחר מיתה הנמצאת בקרקע שמטמאת באוהל. הפירוש השני, פירוש <b>ר''י בר יו''ט</b>, שכוונת חכמים היא שמדובר באופן שהדם היה יוצא בקילוח אחד ולא היה פוסק ומטפטף, שבזה דעת חכמים ש"ראשון ראשון בטל" כמבואר בהמשך הברייתא. הפירוש השלישי, פירושו של <b>רבינו תם</b>, שלא גזרו חכמים על "דם תבוסה" אלא אם כן ברור לנו שלא פסק הדם לזוב אחר המוות ולפחות מיעוט דם שאחר המיתה נמצא בתערובת שעל הקרקע. <b>הרמב''ם</b> [פ"ב מהל' טומאת מת הל' י"ג] השמיט תיבות "ולא פסק". ואפשר שמפרש הוא כפירוש הר"י ב"ר יו"ט שתיבות אלו באו ללמדנו שאם זב הדם בהפסקות ולא קולח בבת אחת הרי זה טהור. ומאחר שכתב <b>הרמב''ם</b> דין זה בפירוש [שם הל' י"ד] לא הוצרך לכותבם. [ערול"נ]. 
(108) בפרק כיסוי הדם [חולין פז ב] לגבי מצוות "כיסוי הדם" שאם נתערב דם החיה או העוף [שחייבים בכיסוי הדם] בדם בהמה [הפטורה מכסוי הדם], חייב לכסות את הדם משום "שאין דם מבטל דם" - וטעמו של רבי יהודה משום שסובר הוא ש"מין במינו לא בטיל". [<b>רש''י</b> שם ועיין <b>תוס'</b> בסוגייתנו]. 
(109) כן מתבאר בדברי ה<b>תוס'</b> בסוגייתנו [ד"ה ה"ג]. וברע"ב [אהלות פ"ג מ"ה] משמע שמפרש שהקפיד רבי יהודה על טיפה שהנשמה יוצאת בה. ועיין בתפא"י שם, וכן מבואר בספר חסדי דוד בביאורו לתוספתא [אהלות פ"ד ה"]. ועי"ש מה שביאר בזה. 
(110) הקדמה: אוכלין ומשקין לעולם אינם נעשים "אב הטומאה". ואפילו נגעו האוכלים והמשקים במת שהוא אבי אבות הטומאה, הרי הם ראשון לטומאה בלבד. [ולפיכך נקראת טומאת אוכלין "טומאה קלה", שאינה יכולה לטמאות מדאורייתא אדם או כלים]. אוכל שנוגע באוכל או במשקה שהוא ראשון לטומאה, הרי האוכל נעשה שני לטומאה. ואוכל של קודש או של תרומה שנגע בשני, הרי הוא שלישי לטומאה. וכן אוכל של קודש שנגע בשלישי, הרי הוא רביעי לטומאה. טומאת אוכלין מתחלקת בדיניה לענין חולין, תרומה וקדשים. <b>בחולין</b> יש רק ראשון לטומאה ושני לטומאה. כלומר, אם נגע אוכל באב הטומאה הרי הוא ראשון לטומאה, והאוכל הנוגע בראשון הרי הוא שני לטומאה. אבל אוכל חולין הנוגע בשני לטומאה, אינו נטמא כלל. <b>בתרומה</b> יש גם שלישי לטומאה. כלומר, אוכל של תרומה הנוגע בשני לטומאה [בין אם הוא חולין ובין אם הוא תרומה], הרי הוא נעשה שלישי לטומאה. אבל אוכל תרומה הנוגע בשלישי אינו נטמא, כי אין רביעי לטומאה בתרומה. <b>בקדשים</b> יש גם רביעי לטומאה. כלומר, אוכל של "קדשים" [כגון בשר קרבנות וכיו"ב] שנוגע בשלישי לטומאה [תרומה או קדשים], הרי הוא נעשה רביעי לטומאה. אבל אין הוא מטמא אוכלין אחרים של קדשים, כי אין חמישי לטומאה אפילו בקדשים. <b>כל</b> אוכל שבכוחו לטמא אחרים נקרא <b>''טמא''</b>, וכל שאין בכוחו לטמא אחרים, כגון אוכל שלישי בתרומה שאינו עושה רביעי בתרומה, נקרא <b>''פסול''</b>. מן התורה, אין אוכל מטמא אוכל בחולין, ורק מטמא משקה. ואין משקה מטמא משקה ואוכל. ונחלקו האמוראים [פסחים יד א] אם טומאת אוכל מאוכל בתרומה וקדשים היא מדאורייתא. גזירת חכמים מיוחדת נאמרה בטומאת <b>משקין</b>, שכל משקה הנטמא בין מראשון ובין משני לטומאה הרי הוא נעשה ראשון לטומאה. ולא עוד, אלא שמטמא את הכלים. והכלים שנטמאו נעשים שני לפסול את התרומה, חוץ ממשקין שנטמאו ממגע "טבול יום" שאינם מטמאין את הכלי [כמבואר במסכת טבו"י פ"ב מ"ב]. ועוד נתחדש בגזירת "טומאת משקין", שנטמאין הם להיות "תחילה" [ראשון לטומאה] אפילו אם נגעו בשני לטומאה של חולין שאינו מטמא אלא רק פוסל את התרומה. יוצא מהכלל הוא "טבול יום", שאף על פי שהוא "שני לטומאה" הוא אינו מטמא את המשקין להיות תחילה. ולפיכך טבול יום הנוגע במשקין חולין, הם אינם נטמאים. ואם נגע במשקה של תרומה הרי הם שלישי לטומאה. <b>ועיין בהרחבה בביאור גדרו המחודש של</b> <b>טבול יום בהקדמה של חברותא למסכת</b> <b>טבול יום</b>. 
(111) ואף על גב שאין שני עושה שלישי בחולין, [ואף במשקין, אין טבול יום מטמאם להיות תחילה] מכל מקום, אסורה לגעת במים משום ש"חולין שנעשו על טהרת הקדש [לצורך רחיצת בשר הקדשים] כקדשים דמו", ולפיכך יש בהן שלישי ורביעי. 
(112) והיינו, שהחמירו עליה שלענין נגיעה בקדשים אינה נחשבת כ"טבול יום", שהוא שני לטומאה, אלא כנוגעת במת, שהוא ראשון לטומאה. ולפיכך, אילו היתה נוגעת בבשר הפסח היה נעשה שני לטומאה. ומאידך הקלו ואמרו, <b>שאין</b> חולין שנעשו על טהרת הקדש <b>כקדש</b>, ונחשבים הם כחולי. ולפיכך, לענין נגיעה במים הרי היא כטבול יום שאינו עושה שלישי בחולין. ועיין לקמן הערה 117. 
(113) אין כוונת המשנה שבתחילה הורו <b>שלא</b> כדברי בית הלל וחזרו לומר כדברי בית הלל אלא כל דברי המשנה הם דברי בית הלל. והתיבות "כדברי בית הלל" פירושם "כך דברי בית הלל". ובמסכת עדויות מרבה המשנה להשתמש בלשון זה במקום השימוש הרגיל - "דברי בית הלל" [עיין בפירוש "מלאכת שלמה" על מסכת עדיות פ"ד משנה ז']. 
(114) כתב <b>המהרש''א</b> שאין לגרוס בהמשך דברי הגמרא את תיבת "אלמא" ותיבות "אימא סיפא" ותיבת "אלמא" שלאחריהן, משום שאין כוונת הגמרא להקשות "סתירה" בין דברי ה"רישא" ל"סיפא", שהלא זהו גופא מה שחזרו לומר שאין חולין שנעשו על טהרת הקדש - כקדש. ועוד שאין המשך דברי הגמרא "מתניתין מני אבא שאול" וכו' מתרצים קושיא זו. ולפיכך פירש <b>המהרש''א</b> שהגמרא מפרשת את מה שחזרו בהן חכמים [בנוסף על החזרה המפורשת במשנה שהחמירו להחשיב טבול יום כמגע טמא מת]. והיינו שברישא מדוקדק שסברו חכמים שחולין שנעשו על טהרת הקדש - כקדש, ובסיפא חזרו בהן חכמים והורו שאין חולין שנעשו על טהרת הקדש כקדש. ובהמשך הגמרא מבארת שהחזרה של חכמים המפורשת במשנה, להחמיר במעמדו של טבול יום, היא כדעת אבא שאול, וכפי שיתבאר. 
(115) <b>חולין שנעשו על טהרת הקדש</b>, פירש <b>רש''י</b> בחגיגה [יט ב] ובחולין [ב ב]: אדם הרגיל לאכול קדשים, מקבל עליו לאכול חולין בטהרת הקדש כדי שיהיו בני ביתו זהירין ובקיאין בטהרת הקדש. ובספר <b>מקדש דוד</b> [טהרת הקדש ס"ב] ביאר, שיש עוד דין של "חולין שנעשו על טהרת הקדש", והוא המבואר בסוגייתנו, שהם חולין שנודעו לצורך שימוש בקודש, כגון מים של חולין לרחוץ בו את בשר הקרבנות. ועיין לקמן הערה 117. 
(116) כתבו ה<b>תוס'</b> [ד"ה מערה], הטעם שלא כתבה המשנה דין זה של "חולין שנעשו על טהרת הקדש - כקדש" בצורה מפורשת יותר, דהיינו, "היושבת על דם טוהר אסורה ליגע במים לפסח", כדי להשמיענו שאם הערתה את המים מכלי לכלי לא חיישינן שמא נגעה בהן. [והיינו, שאלולי חידוש המשנה היו חכמים פוסלים את המים אף <b>בדיעבד</b>, שמא נגעה בהן. <b>ובתוס' הרא''ש</b> כתב "לאשמועינן דלא אסרו לערות שמא תגע - משמע שאלולי חדוש המשנה היו אוסרים חכמים <b>לכתחילה</b> לערות שמא תגע]. 
(117) כפי שהתבאר לעיל [הערה 112] אחרי שחזרו בהן חכמים מערה האשה מים לפסח ואפילו נוגעת בהן משום שחולין שנעשו על טהרת הקדש, לא כקדש דמו. כן פירש <b>הרע''ב</b> <b>והתוי''ט</b>. [וכן משמע מדברי <b>הרמב''ם</b>]. ואולם <b>הגר''א בספרו אליה רבה</b> פירש, אחר שחזרו בהן, אסרו אפילו לערות מכלי מים לקרבן פסח. והטעם שמא יהיה הכלי רטוב מהמים, ובנגיעתה במים נעשים המים טמאין ומטמאין את הכלים. ואף על גב שאין טבול יום מטמא את המים להיות תחילה בחולין, וחולין שנעשו על טהרת הקדש לאו כקודש דמו, מכל מקום, מאחר שסוף המים לרחיצת קדשים, חמור טפי ונחשב כקודש. ולפי דבריו, דקדוק הגמרא מהסיפא שחולין שנעשו על טהרת הקדש לאו כקודש, היא מלשון המשנה בלבד, שאמרה "הרי היא כמגע טמא מת <b>לקדשים''</b>, ומשמע שלענין "חולין שנעשו על טהרת הקדש", לאו כקודש דמו. [נמצא, שלדעת <b>הגר''א</b> אין פירוש "חולין שנעשו על טהרת הקדש", אלא כפירוש <b>רש''י</b> הנ"ל [הערה 115] לענין אדם שרוצה לשמור חולין בטהרה, אבל רחיצת בשר הקדשים חמורה יותר ונחשבת כקדשים עצמן!]. 
(118) ואינה יכולה לקרוא לה שם כשהבצק בידיה מפני שאחר שתיעשה 'חלה" - תטמא כדין התרומה שנטמאת ממגע טבול יום. 
(119) אבל לענין אכילת <b>קדשים</b> [בשר הקרבנות של "קדשים קלים"] מודים בית הלל שצריכה טבילה אחרי הבאת קרבנותיה - <b>רש''י</b>. 
(120) ה<b>תוס'</b> בסוגייתנו [ד"ה חולין] כתבו שדוקא לענין מגע טבול יום נחשבים חולין הטבולין לחלה - כחולין, ולעיל [ז א] פירשו התוספות את דבריהם שדוקא בטבול יום שאינו מחוסר אלא הערב שמש [אף על פי שדינו כשני לטומאה], הקלו שמגעו בחולין הטבולין לתרומה [או לחלה] אינו מטמא ואינו פוסל ואולם שני לטומאה שנגע בחולין הטבולין לחלה, פוסלם. 
(121) חלק זה של המשנה בטבול יום [פ"ב מ"א] מתייחס אל הקטע הקודם במשנה שם, שאינו מובא כאן. ולשון המשנה שם הוא "משקה טבול יום כמשקים שהוא נוגע בהן. אלו ואלו אינן מטמאין. <b>ושאר כל הטמאין</b>, <b>בין קלים ובין</b> <b>חמורין</b>, <b>המשקין היוצאין מהן כמשקין</b> <b>שהוא נוגע בהן</b> - <b>אלו ואלו תחלה'' !</b> ועל זה מסיימת המשנה "חוץ מן המשקה [של זב] שהוא אב הטומאה". ואין דינו ל<b>תחילה</b> בלבד, דהיינו ראשון לטומאה, אלא הוא אב הטומאה, והנוגע בו נעשה ראשון לטומאה. 
(122) ואף אם שמרה מקצת היום שלמחרת ואחר כך טבלה, הרי זו טהורה משום ש"מקצת שימור" מועילה להחשיב כאילו כל היום נשמר. ואם חזרה וראתה אחר טבילתה, בזבה קטנה <b>תוך</b> הי"א יום, הרי זו סותרת את טבילתה למצורע משום שהתברר שאין להחשיב יום זה כאילו נשמר כולו, שהרי ראתה בסופו. והרואה אחר טבילתה ביום הי"ב, לדעת בית שמאי, יבואר דינה בהמשך המשנה. 
(123) שיטת <b>רש''י בפסחים</b> [פ"ד] שלדעת רבי יוסי אף ספירת לילה נחשבת לספירה. ולפיכך, כל ששמרה מקצת לילה שאחר יום ראיתה, הרי זו טובלת וטהורה. [ולפיכך מבארת הגמרא בפסחים [שם] שלדעת רבי יוסי לא תיתכן "זבה גדולה" אלא ברואה ברציפות שלשה ימים. או אפילו בכל תחילת יום בבין השמשות], ולפי זה, משנתנו היא דלא כרבי יוסי, שהלא לדעתו הטובלת בערב, עלתה לה טבילה [אם לא סתרה בהמשך היום, בראיה נוספת]. ואולם דעת <b>רבינו תם</b> ב<b>תוס'</b> ד"ה הרואה שאין "שימור לילה" נחשב כשימור ואפילו לדעת רבי יוסי. 
(124) כתבו ה<b>תוס'</b> [ד"ה אף] שבית שמאי סברו שראוי לגזור ביום י"ב משום שידוע לכל שאם ראתה בו סותרת <b>מדרבנן</b> בלבד ולא יבואו לטעות ולהביא קרבן על בעילה ביום הי"ב שנסתרה מחמת ראיה, מה שאין כן בטובלת במוצאי יום הי"א שראיה זו מדאורייתא מטמאת, ואם תגזור טומאה על הבעל ששמש יבוא להקריב קרבן, ונמצא מביא חולין בעזרה. 
(125) כן פירש <b>רש''י</b> ואולם <b>המהרש''א</b> דקדק מדברי ה<b>תוס'</b> [לקמן בע"ב ד"ה אלא בתירוצם השני] שדברי רב הונא אמורים אף ברואה ביום י"א, שלמחרת ביום השימור אפילו לא ראתה ט מאה לדעת בית שמאי ועיין לקמן הערה 129. 
(126) ב<b>תוס'</b> [ד"ה אמר] מבואר שאין כוונת הגמרא לומר שצדקו דברי רב כהנא שאין <b>ראיה</b> מהמשנה לדינו של רב הונא, אלא אדרבה מונחת כאן קושיא על דבריו, שמאחר שאין ראיה מהמשנה לדבריו מנין לרב הונא לחדש דין זה בדעת בית שמאי, ולפיכך המשיכה הגמרא והקשתה <b>ועוד תנן</b> - במפורש במשנתינו דלא כדברי רב הונא. 
(127) זב הרואה שתי ראיות נעשה אב הטומאה ומטמא משכב ומושב וכו'. וכדי להטהר עליו לספור שבעה נקיים. [ואם ראה ג' ראיות מתחייב בקרבן]. שונה דין הזב מדין הזבה, שהזבה אינה מטמאת אלא אם ראתה ג' ראיות בימים נפרדים, ואולם אם ראתה ג' ראיות ביום אחד - אין זה נחשב אלא כראיה אחת. ולעומת זאת הזב מטמא "בראיות כבימים" ואם ראה ב' ראיות ביום אחד - סופר שבעה נקיים. 
(128) <b>המהרש''א</b> דקדק מ<b>רש''י</b> [ד"ה בית שמאי אומרים תולין] שלדעת בית שמאי אם ראה ראיה שניה נעשה זב גמור מהתורה למפרע. ועיין <b>חזון איש</b> [יו"ד סימן רט"ו] שהוכיח שאין לומר שהזב נעשה למפרע טמא מדאורייתא בראיה שניה. וכמו כן בדעת ה<b>תוס'</b> [ד"ה מאי] צריך לומר שסוברים הם שהזב לדעת בית שמאי נעשה טמא למפרע מדרבנן בלבד. 
(129) ה<b>תוס'</b> [בד"ה מאי] פירשו, שכוונת הגמרא להקשות מאי שנא איהי, ברואה ביום הי"א שאינה סותרת למחרת אלא מדרבנן, וגזרינן שמשכבה ומושבה טמאים שמא תסתור. ומאי שנא איהו, זב שראה ראיה אחת וסותר בראיה השניה מדרבנן למפרע, וכל עוד שלא ראה אינו מטמא משכב ומושב<QM>! [כן ביאר ה<b>חזון איש</b> יו"ד רט"ו את דבריהם, ועיין מהרש"א ו<b>חכמת</b> <b>בצלאל</b>]. 
(130) גירסת <b>הגר''א</b> "אמרו להם <b>בית שמאי</b> לבית הלל". ולדבריו מפורש בברייתא שאין הסיפא מדברי בית שמאי. 
(131) שכל הוא בידינו ש"אין ריבוי אחר ריבוי - אלא למעט", ולפיכך אילו היה כתוב "בשמן" פעם אחת בלבד - היינו למדים שצריך לתת לוג שמן במנחה, וכשרבתה התורה "בשמן" "בשמן" - מיעטה את כמות השמן לחצי הלוג. [<b>רש''י</b>]. 
(132) צריך לומר "רביעית <b>שמן''</b> - וכן הגירסא בגמרא במנחות [פ"ט א] [ואמנם אמת הוא שהשיעור שלוקה הנזיר על שתיית יין הוא "רביעית" אבל אין זה הלכה למשה מסיני מיוחדת בנזיר אלא ככל שיעורי איסורין שבתורה]. <b>חכמת בצלאל</b>. 
(133) כן מתבאר מפ<b>רש''י</b> [ד"ה מאי] ואולם התוספות [ד"ה רבי יוחנן] תמהו על זה, שמשמעות דברי רבי אלעזר בן עזריה הם על עצם הדין שאחד עשר יום שבין נדה לנדה נחשבים לימי זיבה, ואין מוזכר כלל בדבריו הלכה מיוחדת בהקשר ליום האחד עשר<QM>! ועוד הקשו, שאם כן, מדוע ממשיכה הגמרא ומקשה שהלכות אלו נלמדים מן הפסוקים ולא מ"הלכה למשה מסיני"<QM> והרי לדברי <b>רש''י</b> יכלה הגמרא לתרץ שימי הזיבה שהם "אחד עשר יום" נלמדים מהפסוקים, והלכות יום האחד עשר נאמרו למשה מסיני<QM>! ולפיכך כתבו התוספות, שאין כוונת הגמרא שרבי יוחנן וריש לקיש נחלקו בפירוש כוונת רבי אלעזר בן עזריה, אלא מחלוקתם היא <b>בסברא</b> בלבד האם <b>הלכה</b> אחת נוהגת ביום האחד עשרה או שני הלכות. ועיין ב<b>תוס' הרא''ש</b> שכתב שנראה מדברי <b>רש''י</b> שגירסתו בדברי רבי אלעזר בן עזריה "ויום אחד עשר שבין נדה לנדה" - ולפי זה מפורש שאין כוונת רבי אלעזר בן עזריה ללמדנו על מהות האחד עשר יום שבין נדה לנדה. והוסיף וכתב שכוונת הגמרא בהמשך להקשות שמאחר שידעינן מהלכה למשה מסיני את דין יום האחד עשרה ממילא שמענו שישנם אחד עשר יום בין נדה לנדה, ואין צריך ללמוד זאת מהפסוקים. 
(134) עיין בהערה הקודמת. 
(135) בתורה [ויקרא ט"ו י"ט-ל"ג] יש שתי פרשיות העוסקות באשה שדם זב ממקורה. הפרשה הראשונה עוסקת באשה אשר דם זב מגופה בלא לציין שנעשה הדבר בעיתוי או באופן מיוחד, וזו דינה שטמאה שבעה ימים, ואחר כך טובלת וטהורה. ואילו הפרשה השניה עוסקת באשה אשר דמה זב "ימים רבים", "<b>בלא עת נדתה</b>", ודינה של זו לספור שבעה ימים נקיים מיום הפסקת זוב הדם מגופה, ולאחר מכן להביא קרבן ביום השמיני [ואין הבאת הקרבנות מעכבת מלהטהר לבעלה אלא רק לגבי כניסה למקדש ואכילת קדשים] ובברייתא זו דנה הגמרא על האופן בו דברה התורה בפרשה השניה שמתחייבת היא לספור שבעה נקיים, ולהביא בסיומם קרבן. 
(136) שזמן ימי נדתה נמשך עד סוף "טומאת הנדה" - והיינו שבעה ימים מהזמן שהחלה לראות בו. 
(137) כתבו <b>התוס'</b>: מה שנקטה הגמרא כאן "שנים" אינו בדקדוק, משום ש"שנים" היינו מופלג <b>יום אחד</b> מנדתה. שאי אפשר לומר ששנים היינו מופלג שניים [והוא היום השלישי], שאם כן, המשך דברי הגמרא "עשירי" היינו מופלג עשרה [והוא יום האחד עשר]. ואם כן, אין מקום להמשך דברי הגמרא "ומנין לרבות אחד עשר". 
(138) לשון הכתוב הוא [שם ט"ו כ"ה] "כל ימי זוב טומאתה כימי נדתה תהיה טמאה היא" - ולמדה הגמרא שתיבת "ימי" מלמדת שאפילו ראתה ב' ימים [שמיעוט רבים - שנים] הרי זו טמאה. 
(139) עיין מה שנכתוב בהערה הבאה. 
(140) ה<b>תוספות</b> [ד"ה היא] הקשו שאפשר לפרוך ק"ו זה בטענה שאין טומאת הזבה חמורה משל הזב שאדרבה הזב חמור שמטמא ב"ראיות כבימים" וכדאמרינן לעיל. [וכמו כן יש להקשות על הגמרא לעיל שהוכיחה שהזב חמור והלא מצינו דברים שהזב קל בהן [כגון שאינו מטמא אם ראה באונס]. מה שאין כן הזבה, ולפיכך כתבו ה<b>תוס'</b> שאין לימודי ק"ו אלו ק"ו גמורים אלא "גילוי מילתא בעלמא". 
(141) <b>בתורת כהנים</b> [פרשת מצורע] הגירסא היא "יכול תספור <b>שנים</b> לשנים". וכן גרס <b>הרי''ף</b> בפ"ב דשבועות, וכן הוא <b>ברא''ש</b> [סימן ד']. ובספר "<b>קרבן אהרן</b>" הקשה על גירסא זו, מדוע לא גרסו כגירסת הש"ס לפנינו, שמקל וחומר זה היה אפשר לרבות עד שבעה ימים נקיים<QM> ובספר "<b>חכמת בצלאל</b>" יישב קושיא זו שכלל היא בידינו, "כל דין שאתה דן תחילתו להחמיר וסופו להקל, אינו דין". והיינו, שאין לדון קל וחומר להחמיר במקום החמור אם חומרא זו יש בסופה קולא. ולפיכך כתב, שלדעת <b>הרי''ף והרא''ש</b> אין לדון שהרואה יומיים תתחייב שבעה נקיים, משום שהלכה היא שאין זבה [הגדולה] חוזרת לימי נדתה עד שתספור שבעה נקיים [לדעת רוב הראשונים]. ולפיכך, אילו היינו מחמירים על הרואה יומיים לשבת שבעה נקיים, נמצא כאן קולא גדולה, וכגון שראתה ביום י' וי"א לימי זיבתה, והחלה לספור שבעה נקיים, וביום השביעי סתרה, וספרה שוב ז' נקיים, ואחר שגמרה שבעת נקיים אלו ראתה דם, שבזה היא חוזרת לימי נדתה, ואפילו תראה כל השבוע דם, טובלת בסוף שבעת הימים, וטהורה. אבל אם לא היינו מחייבים אותה בשבעה נקיים, נמצא שמחויבת לשמור רק יומיים [ולדעת בית הלל מסתבר שאף בזה רק יום אחד, משום שהי"ב אינו ראוי לזיבה], והדם שראתה בסוף השבעה הרי היא נדה, והג' ימים שראתה דם אחר שבעת הימים הנקיים הרי היא זבה גדולה. נמצא, שאם חייבנו את הזבה הרואה יומיים בשבעה נקיים, הקלנו עליה במצבים מסוימים שאפילו תראה דם ג' ימים לא תהיה זבה, ואילו היתה מחויבת אך יומיים היתה נעשית בראיה זו זבה גדולה. 