<h1> חברותא - יבמות </h1>
הרב יעקב שולביץ שליט"א
<h2> הקדמה למסכת יבמות</h2>
<h3> הקדמה למסכת יבמות</h3>
<B>מהותה של מצות יבום</B>
נאמר בתורה, בסוף פרשת כי תצא, בענין היבום:
"כי ישבו אחים יחדו, ומת אחד מהם, ובן אין לו.
לא תהיה אשת המת החוצה לאיש זר.
יבמה יבוא עליה, ולקחה לו לאשה, ויבמה.
והיה הבכור אשר תלד, <B>יקום על שם אחיו המת</B>,
ולא ימחה שמו מישראל".
ובהמשך הענין נאמר, שאם ממאן היבם לקחת את אשת המת, אלא מעדיף לחלוץ לה, עולה היבמה השערה, אל מקום בית הדין, ואומרת:
"מאן יבמי <B>להקים לאחיו שם בישראל</B>".
ומצאנו בדברי הראשונים כמה משמעויות למצות היבום, וכיצד היא נועדה להקים לאח המת "שם בישראל".
א. יבום אשת המת על ידי משפחת המת, נהג עוד לפני מתן תורה, ומצינו לפרשת יבום אצל תמר כלתו של יהודה.
רש"י בביאור החומש [בראשית לח ח], מסביר את הדברים שאמר יהודה לאונן בנו, לאחר מיתת ער [בנו הבכור של יהודה, ואחיו של ער]:
"בא אל אשת אחיך, ויבם אותה, והקם זרע לאחיך" - שהבן הנולד מן היבם והיבמה יקרא על שם המת.
והרמב"ן תמה על דבריו, שהרי אין מצוה לקרוא לבן שנולד מן היבום כשם האח המת, וכפי שיבואר לקמן בגמרא בפרק שני [כד א],
ויתכן שכונת רש"י אינה לקריאת שמו של הבן כשם האח המת, אלא שהזרע שיוולד מן היבום יחשב כהקמת שם לאח המת.
וביאר הרמב"ן, שענין היבום הוא סוד גדול, ולכן, סירב אונן [שידע סוד זה], ליבם את תמר, משום שידע כי "לא לו יהיה הזרע".
וכתב עוד, שהיו החכמים הקדמונים, קודם מתן תורה, יודעים את התועלת הגדולה שיש ביבום אשת המת על ידי בני משפחתו, ואת הענין המיוחד שיש ביבומה על ידי אחיו של המת. ולכן, האח של המת קודם ליבום, לפני כל שאר הקרובים.
ומוסיף הרמב"ן, ש"ענין היבום" שייך גם בשאר הקרובים <B>הראויים לרשת את המת</B>, כמו האב [אלא משניתנה תורה נאסרה כלתו ליבום], אלא שיבומו של האח עדיף יותר מיבום הקרובים האחרים.
וכאשר באה תורה ואסרה את נשות הקרובים, <B>רצה הקב"ה להתיר איסור אשת אח מפני היבום, ולא רצה שידחה מפניו איסור אשת אחי האב, ואיסור אשת הבן</B>.
ומחדש הרמב"ן, כי ענין ה"גאולה" שמצינו במגילת רות, ומחמתו לקח בועז את רות לאשה, הוא עניין היבום.
כי חכמי ישראל הקדמונים, שידעו את הענין הנכבד הזה, הנהיגו זאת לפנים בישראל, לעשות המעשה הזה [של יבום על ידי בני משפחת המת] בכל יורשי הנחלה של המת, באותם קרובים שאין בהם איסור של "שאר".
ב. מכמה לשונות של הראשונים משמע שעיקר המצוה היא להקים לאחיו זרע, ובכך יקום שמו בישראל [עיין ריטב"א יבמות כ ב, ועיין ברמב"ן שם, שלכן אינו מקיים מצות יבום אלא בביאה הראויה להקמת זרע!].
ואילו מדברי ראשונים אחרים משמע, שעיקר המצוה היא בכך שהיבם לוקח את היבמה לאשה, ובכך הוא מקים לו שם, ולא בהולדת זרע שיתייחס על שמו [עיין ספר המצוות לרמב"ם מצוה רט"ז, ובחינוך מצוה תקצ"ח].
ולפי זה עיקר המצוה הוא בקנין שקונה היבם את יבמתו, לאשה [עיין בדברי האחרונים, הברכת שמואל סימן ב', ובאפיקי ים ח"א - ז, ח"ב - לה].
וצדדו האחרונים, שאם יבוא עליה היבם בלי לקנותה לאשה [כגון בלא עדים], הוא לא יקיים מצות יבום, והיא צריכה חליצה כדי להיות מותרת לשוק [חזון איש קל ו].
<B>חליצה</B>
האחרונים דנו בשאלה האם מצות חליצה היא מצוה חיובית או קיומית, ונפקא מינה במקום שהיבם והיבמה אינם מעוניינים בחליצה [בית שמואל סימן קס"ח ס"ק ט', ונחלת שבעה כב ב, ושו"ת חת"ס אהע"ז ב סימן פה ועין יצחק ב סב, שדימה זאת לשחיטה, שאינה מצוה חיובית].
אלא, שכתבו האחרונים, שעל פי הזוהר, פרשת חקת, אין מנוח לנשמת המת אלא בחליצה, ולכן מצוה לחלוץ.
והוסיף החתם סופר, שגם לפי הזוהר אין מצות החליצה מצוה חיובית, אלא שיש לקיימה מצד מצות חסד עם המת, אך אין לכפות על קיומה כמו שכופים על מצוות חיוביות.
אך הים של שלמה [פרק ז סוף סימן י"ח] כתב שכופים את היבם והיבמה לקיים את מצות החליצה.
<B>האם החליצה היא קנין או פטור</B>?
בירושלמי יש מחלוקת אמוראים, האם החליצה היא מעשה פטור בעלמא, או שהחליצה נחשבת כקנין, כאילו קנאה היבם תחילה, ופטר אותה בחליצה [ירושלמי פרק ג הלכה א', והובא ברשב"א יבמות כז א].
והוכיח הירושלמי שאין החליצה נחשבת קנין, מזה שכהן גדול חולץ לאלמנה.
ואם נאמר שהחליצה היא גם קנין, כיצד מותר לכהן גדול לקנות לו אלמנה!?
אך לשון הרשב"א בביאור הסוגיה בדף י ב [בקונטרס אחרון], מורה, שהאשה הנחלצת <B>נחשבת כאשה העולה להתייבם</B>.
ולכן, משחלץ לה פקע איסור אשת אח כלפי החולץ, ומעתה היא נחשבת כלפיו כ"אשת אח במקום מצוה", והיא מותרת לו [מצד ערוה של אשת אח] כמו שהיה מייבם אותה, אלא שאסורה לו באיסור "כיון שלא בנה שוב לא יבנה"! <B>האם מצות יבום דוחה את הלאו של אשת אח, או שלא נאמר איסור אשת אח כשמת האח בלי בנים</B>?
ב"חידושי רבי נחום" למסכת יבמות אות ב', הוכיח שנחלקו רש"י ותוס' בגדר יסוד ההיתר של יבום.
לפי תוס' [בכמה מקומות], בכל מקום דוחה מצות היבום את איסור הלא תעשה של אשת אח שיש בו כרת.
אך דעת רש"י חלוקה על כך לחלוטין, והוא סובר שאין כאן דחיה של העשה לאיסור הכרת, אלא שחידשה תורה שני סוגים של אשת אח:
האחד, אשת אח שיש לה בנים, והשני, אשת אח שאין לה בנים.
והסוג השני, של אשת אח שאין לה בנים, אם מת האח, אין היא אסורה כלל וכלל, ואין כאן דחייה של מצוה ללאו.
אך מצינו בכמה מקומות, לפי כמה ראשונים, שאיסור אשת אח הותר במקום נפילה ליבום, אפילו אם אין מקיימים מצות יבום בביאה.
כגון, לפי הרשב"א [בדף מא א], זה ששנינו, יבמה שהותרה להתייבם, והלך היבם ולקח לאשה את אחותה, ונעשתה עליו היבמה אסורה באיסור ערוה של אחות אשה, ואחר כך מתה אשתו של היבם, הרי היא חוזרת להיתרה הראשון - אין הכונה שהיא חוזרת למצות יבום, אלא שהיא מותרת, היות והותר לה איסור אשת אח בשעה שנפלה ליבום.
<B>פטור ערוה מהיבום ומהחליצה</B>
מצוות יבום אינה נוהגת בנשים האסורות על היבם באיסור ערוה.
ומצינו בגמרא שלשה מקורות לדין זה [לפי חכמים, בעוד שרבי לומד זאת באופן אחר].
האחד, ברייתא בדף ג ב, הלומדת מהפסוק בפרשת עריות "ואשה אל אחותה לא תקח לצרור, לגלות ערותה <B>עליה</B> בחייה", שאפילו במקום מצות יבום, שנאמר בה "יבמה יבוא <B>עליה</B>", לא תקח אחות אשתך.
ומערוות אחות אשה למדנו לכל העריות, שלא נוהגת בהן מצות יבום.
השני, דרשתו של רב גידל בשם רב [בדף כ א], מהפסוק "ואם לא יחפוץ האיש לקחת את יבמתו, ועלתה יבמתו השערה ... וחלצה נעלו".
ולמד מכאן רב גידל בשם רב, שכל יבמה שאין אני קורא בה "לקחת", משום שאין בה תפיסת קידושין [עקב היותה ערוה], אינה עולה ליבום, וכל שאין עולה ליבום אינה עולה לחליצה.
השלישי, לפי רבא, ערוה עצמה אינה צריכה פסוק לומר שאינה מתייבמת, לפי שאין עשה דוחה לא תעשה שיש בו כרת.
ומבחינה זאת אין צורך ללימוד של "עליה".
והקשה הברכת שמואל [בסימן ב] לדברי רבא: הרי עדיין צריך ללמוד מהפסוק הזה שהערוה אסורה גם משום ערות אשת אח?
כי מבלעדי הפסוק "עליה", היה מקום לומר שאכן גילתה התורה שיבמה ערוה אינה מתייבמת מחמת איסור הערוה הרובץ עליה, אך מנין לנו שנשאר עליה איסור "אשת אח" גם כאשר אין לאח בנים, והרי מבחינה זו יתכן שאין לאוסרה משום אשת אח?
ותירץ, כיון שגילתה תורה שערוה פוטרת צרתה [וכפי שיבואר להלן], ואיסור הצרה אינו אלא איסור אשת אח, הרי גם הערוה עצמה אסורה באיסור אשת אח הנלמד מ"עליה", כמו צרתה.
והערוה פטורה מהיבום לא רק מחמת היותה ערוה, אלא <B>גם מתוקף היותה ערות אשת אח</B>.
כמו כן, יש לחייב הערוה עצמה משום אשת אח, היות ולקמן [דף כ עמוד ב] למדנו מ"לקחת" שערוה מפקיעה את הזיקה, היות שלא קרינן בה "לקחת".
וכל יבמה שאינה ליבום מחמת שלא קרינו בה "לקחת", הרי היא כאשת אח שלא במקום יבום, וכמו אשת אח שיש לה בנים, שחייבים עליה משום אשת אח.
ועיין בספר "חידושי רבי נחום" בתחילת המסכת, בביאור דבריו.
<B>צרת ערוה</B>
גדרה של צרת ערוה, מבואר בפתיחה למשנה הראשונה, ועיין שם בהרחבה ביישוב קושיית רבי עקיבא איגר על הצורך בלימוד לצרת צרה של ערוה.
הקושיה הזאת ותירוצה, הם הציר שעליו נסבו כל דברי האחרונים בהבנת הגדר של צרת ערוה.
בדברי הראשונים מצאנו מחלוקת עקרונית, האם יתכן דין "צרת ערוה" גם לגבי איסור ליבום, במקום שיש חיוב חליצה.
לפי רוב הראשונים, נאמר הדין של צרת ערוה רק במקום שבו פטורה הערוה עצמה מן החליצה ומן היבום.
אך יש ראשונים [הראב"ד, ועוד] הסוברים שהדין שצרת ערוה היא כמו הערוה עצמה נוהג גם במקום שהערוה עצמה זקוקה לחליצה, וצרתה אינה מתייבמת אלא צריכה חליצה כמו הערוה עצמה.
סוגיה בפני עצמה היא מצב שבו הערוה עצמה יש בה כרת [לפי כמה ראשונים] ובכל אופן היא צריכה חליצה.
כגון יבמה שאסורה ליבם באיסור לאו ועשה, שהיא התרבתה לחליצה [בדף כ ב], אך לא הותר בה איסור הכרת של אשת אח, האם צרתה נחשבת כצרת ערוה, וגם היא אינה מתייבמת, או שהיא מתייבמת למרות שהערוה עצמה עומדת באיסור כרת של אשת אח.
<B>כללים בנפילה ליבום</B>
<B>כל שאינה עולה ליבום אינה עולה לחליצה</B>
כלל זה נאמר בגמרא ביבמה שאסורה על היבם באיסור כרת, שכיון שאינה עולה ליבום היא אינה עולה לחליצה.
אך מאידך, יש ריבוי מהפסוק "ועלתה יבמתו השערה", ש"חייבי לאוין ועשה", כמו אלמנה הנופלת לפני כהן גדול, חולצת ואינה מתייבמת.
ונחלקו הראשונים [בסוגיה בדף כ ב] האם חייבים עליה כרת משום אשת אח.
והמחלוקת היא עקרונית, האם יתכן שתהיה זיקה לחליצה בשעה שיש עליה כרת.
כי הרי אין תפיסת קידושין בחייבי כריתות, ואם כן, האם תיתכן זיקה לחליצה כאשר יש בה איסור כרת.
לפי המאירי והמהרש"א בביאור שיטת רש"י, אין היא אסורה באיסור כרת, ולכן יכול היבם לקדשה, ותצטרך גט לקידושיו [מן התורה].
<B>זיקה</B>
בפרק שני נחלקו אמוראים בשאלה האם "יש זיקה" או "אין זיקה".
הנידון בשאלה הזאת, הוא:
האם קרובותיה של היבמה נאסרות על היבם, מדרבנן, כאילו היא היתה אשתו, לפי שהזיקה של היבמה ליבם, נחשבת כאילו יש מצב של אישות ביניהם, ומכח המצב הזה של אישות גזרו חכמים לאסור את קרובותיה של היבמה, כדין קרובות אשה.
או שאין זיקתה של היבמה אל היבם נחשבת כמצב של אישות, ולכן לא גזרו חכמים איסור על קרובות היבמה.
ובחידושי רבי נחום [אות שי"א] הוכיח, שהמחלוקת אם יש זיקה או אין זיקה, היא מחלוקת בגדרי תורה: האם יש מצב של אישות בין היבם ליבמתו מן התורה, או לאו.
אלא, שאין קרובותיה של היבמה נאסרות מן התורה בגלל מצב זה, ורק חכמים הם שגזרו, למאן דאמר "יש זיקה", לאסור את קרובות היבמה כתוצאה ממצב האישות שביניהם.
והראיה לכך, ממה שהגמרא תולה את השאלה אם יש זיקה או אין זיקה במחלוקת רבי עקיבא וחכמים, האם יכול היבם להפר את נדרי יבמתו, כמו שיכול הבעל להפר את נדרי אשתו.
והרי המחלוקת אם יש בכוחו של היבם להפר את נדרי יבמתו, היא מחלוקת בדין תורה, ואילו הגמרא תולה את המחלוקת באיסור הקרובות של היבמה שהוא מדרבנן במחלוקת זו.
ומוכח, שיסוד המחלוקת אם יש זיקה או אין זיקה הוא מחלוקת בהגדרת מצב הזיקה מן התורה, וכתוצאה מהמחלוקת בהגדרה זו, נחלקו גם האמוראים האם יש מקום לגזור איסור על קרובות היבמה.
כי רק אם נאמר שמשמעות הזיקה היא מצב של אישות בין היבם ליבמה [ולכן מיפר היבם את נדרי היבמה], יכולים חכמים לגזור על אישות שכזאת איסור "קרובות", ולא אם נאמר שאין מצב של אישות ביניהם, שאז לא יתכן לגזור איסור קרובות על קרובות היבמה, כי אם אישות ביניהם, אי אפשר לאסור "קרובות".
<B>זיקה ככנוסה</B>
נחלקו אמוראים בדעתו של רבי שמעון:
האם אומרים "זיקה ככנוסה", שמכח היותה זקוקה ליבם, הרי זה נחשב כאילו כבר הכניסה לביתו, וכאילו כבר לא קיימת אישות אחיו המת, אלא רק אישותו של היבם,
או לא אומרים "זיקה ככנוסה".
מחלוקת זו היא בדין תורה, ואינה שייכת למחלוקת אם יש זיקה או אין זיקה.
כי גם אם נאמר "יש זיקה", עדיין אין זה אומר שמכח הזיקה היא נחשבת כ"כנוסה" ליבם.
כמו כן, הכל מודים שאין לחייב אדם זר הבא על היבמה כדין אשת איש מכח הדין של "זיקה ככנוסה", כל עוד לא ייבמה היבם!
אלא שיש כמה וכמה משמעויות להגדרת הזיקה כ"כנוסה", כאילו כבר כנסה היבם, למרות שאין היא אשתו עדיין.
דוגמא אחת: אם היו לאח המת שני אחים, והיתה זקוקה היבמה לשניהם. ואחר כך מת האח השני.
ואז, שתי היבמות, אשת הראשון ואשת השני, נופלות לפני האח השלישי.
אם נאמר "זיקה ככנוסה", נחשב הדבר כאילו אשת הראשון, שהיתה זקוקה לאח השני, <B>כאילו כבר כנס אותה האח השני</B>.
ועתה, משמת האח השני, נופלות לפני האח השלישי שתי הנשים מ"בית אחד", מביתו של האח השני!
ולכן, רק אחת מהן מתייבמת, ואילו השניה מותרת להנשא לשוק ללא יבום וללא חליצה.
זאת, לפי הכלל "בית אחד הוא בונה, ואינו בונה שני בתים", האומר, שאם נפלו שתי יבמות שהיו נשואות לאח אחד, הרי אחת מהן חולצת או מתייבמת, והשניה יוצאת בלי חליצה.
וגם כאן, אם נאמר "זיקה ככנוסה", נחשב הדבר כאילו כנס האח השני את אשת הראשון, וכשמת האח השני היא נופלת ליבום <B>ממנו, ולא מן האח הראשון</B>!
אלא, שנחלקו בדבר האם "זיקה ככנוסה" היא במקום שהיבמה זקוקה ליבם אחד, או אפילו במקום שזקוקה לשני יבמים, וכמו בדוגמא שהבאנו.
אך גם אם נאמר ש"זיקה ככנוסה" היא רק כשיש רק יבם אחד, שאליו היא יכולה להחשב כאילו כבר כנסה, ולא בשני אחים, לפי שאין אפשרות שתהיה כנוסה לשני אחים, בכל זאת, בשתי יבמות ליבם אחד, אומרים זיקה ככנוסה.
וטעמו של דבר, מבואר בחזון איש, לקמן בפרק שני בדף יט א, לפי ששייכת אישות של שתי נשים לבעל אחד [למרות שכאן רק אחת מתייבמת], אבל לא תיתכן אישות של אשה אחת לשני בעלים.
דוגמא נוספת היא בענין "אשת אחיו שלא היה בעולמו".
מצות היבום נוהגת רק באחים שהיתה להם "ישיבה אחת בעולם", ואין אח שנולד אחר מיתת אחיו מייבם את אשת אחיו שהיה בעולם לפני שהוא נולד.
ונחלקו חכמים ורבי שמעון אם לפני שנולד האח, ייבם אח אחר את אשת הראשון, וכשנולד האח החדש הוא מצאה כאשת השני, האם גם כאן אסורה עליו אשת הראשון כ"אשת אחיו שלא היה בעולמו", והיא תהיה אסורה עליו, או שהיות ומצאה כאשת השני הוא מותרת לו, ואם ימות השני הוא יכול לייבמה.
ונחלקו בגמרא אמוראים, האם נאמר "זיקה ככנוסה", ואפילו אם לא ייבם השני את אשת הראשון בטרם נולד האח החדש, אלא רק לאחר מכן, מותרת אשת האח הראשון לאח שנולד עתה, הואיל ומצאה כאילו היא כבר "כנוסה" לאח השני, או שאין אומרים "זיקה ככנוסה", והיא אסורה לאח שנולד מדין אשת אחיו שלא היה בעולמו.
"<B>נאסרה</B>"
כלל אמר רב [בדף ל ב]:
כל יבמה שאין אני קורא בה בשעת נפילה יבמה יבוא עליה, הרי היא כאשת אח שיש לה בנים, ואסורה עליו עולמית.
דין זה הוא הן בנפילה הראשונה, והן בנפילה נוספת.
והיינו, בין אם יווצר לאחר הנפילה ליבום מצב שבו תותר הערוה, כגון אם היתה הערוה הנופלת ליבום אחות אשתו, ולאחר הנפילה ליבום מתה אשתו, הרי היא ממשיכה להיות אסורה עליו, מדין אשת אח שלא הותר ליבום בשעת נפילה.
והוא הדין ביחס לנפילה שניה, שאם בשעה שהתייבמה לאח אחר מתה אשתו, אין הוא יכול לייבמה כיון שהיא נאסרה עליו עולמית כאשת אח שאין לו היתר.
לכלל הזה אין לימוד מן הכתוב, והוא נלמד מסברא.
וביארו האחרונים, שאמרה תורה את איסור אשת אח בשני אופנים:
האחד שאם מת אחיו בלא בנים, והיא מותרת לו ליבום, מותר האיסור של אשת אח.
והשני, שאם מת אחיו עם בנים, היא אסורה עולמית משום אשת אח, או שמת בלי בנים, אלא שלא היתה מותרת לו ליבום, שאז היא אסורה עולמית, כגדר אשת אח שיש לו בנים.
ודנו האחרונים בהרחבה, בצרת ערוה שהתייבמה לאח אחר, והיא אסורה עליו עולמית, האם גדר איסורה הוא משום שנאסרה עליו בנפילה הראשונה כצרת ערוה הרי היא אסורה עליו עולמית כדין אשת אח שלא היה לו היתר בשעת הנפילה, או שהוא איסור חדש של צרת ערוה הפוטר אותה עולמית.
<B>ערות אשת אח מאותה נפילה</B> - <B>אינה פוטרת צרתה</B>.
בשם הגר"ח מבריסק [הובא בברכת שמואל בכמה מקומות, ובאמרי משה] נאמר הכלל, שערוות אשת אח שהתחדשה בנפילה הזאת ליבום, ולא היתה בנפילה קודמת, אין בכוחה לפטור צרה.
ויש לכך מספר דוגמאות:
א. יבמה שהיא אסורה ליבם מכח איסור לאו ואיסור עשה, שאין עשה של יבום דוחה איסור לאו ואיסור עשה, והרי היא אסורה על היבם באיסור כרת של אשת אח [לדעת תוס' הרא"ש בדף כ ב], אין היותה ערוה של אשת אח פוטר את צרתה מהחליצה ומהיבום.
ב. אשה שהתגרשה מבעלה, בתנאי שלא תנשא לאדם פלוני, והלכה האשה ונשאה לאחיו של אותו פלוני, ומת האח, ומעתה היא נופלת ליבום לפני פלוני, אחי המת.
אם תתייבם לו, יפקעו גירושיה למפרע, ולכן היא אינה יכולה להתייבם. והיא עתה אסורה על היבם באיסור אשת אח שיש בו כרת, שלא הותר ליבום.
ובכל זאת, אין היא פוטרת צרתה כדין צרת ערוה רגילה.
וטעמו של דבר, כי במקום שערות אשת אח אינה מונעת את היבום, אלא מניעת היבום היא מחמת סיבה אחרת, לא נאמר הדין שערוה פוטרת צרתה.
כי זהו הכלל בכל מקום, שאם היותה של היבמה ערוה אינה מונעת את היבום של הערוה עצמה - אין בכוחה של הערוה לפטור צרתה!
אך לעומת זאת, בספר חידושי הגרי"ז, כתב [בהלכות יבום וחליצה], בביאור דעת התוס'
בדף לב א, שיש בכח ערות אשת אח מאותה הנפילה לפטור צרה, גם אם הערוה של אשת אח אינו הדבר המונע את היבום.
וכגון, אם נשא האח המת אשה, ולאחר מכן נשא האח החי את אחותה.
במקרה שכזה, אין איסור אחות אשה חל על איסור אשת אח, אלא הוא "תלוי ועומד", שאם יותר איסור האשת אח, יחול עליה איסור אחות אשה.
וכאשר מת האח, הרי אם יותר איסור האשת אח לצורך היבום, יחול עליה מיד איסור אחות אשה, התלוי ועומד, ולכן היא אסורה להתייבם, ונשאר עליה איסור אשת אח, ולא חל עליה איסור אחות אשה.
וצרתה גם היא פטורה.
וביארו התוס' מדוע לא מונה המשנה הראשונה במסכת יבמות בכלל העריות, גם את ערות אשת אח הפוטרת צרתה, במקרה שכזה, כי היות ומכח האיסור של אחות האשה התלוי ועומד היא אינה מתייבמת, ואחות אשה הוזכרה במשנה, לכן לא מנה התנא את המקרה הזה במשנה.
וכתב על כך הגרי"ז, שצרתה נפטרת היות והיא צרת ערות <B>אשת אח</B>. שהרי אין ערות אחות אשה יכול לפטור את צרתה, כי הוא לא חל, אלא רק תלוי ועומד.
וכאן, הרי ערות אשת אח אינה הסיבה למניעת היבום, אלא היא ערות אשת אח <B>מאותה נפילה</B>, שאינה מונעת את היבום, ובכל זאת, לדברי הגרי"ז היא פוטרת צרתה!
<h2> פרק ראשון - חמש עשרה נשים</h2>
<h3> פתיחה</h3>
בפרק זה מתבארים דיני היבמות שאינן מתייבמות משום היותן ערוה על היבם. לא רק היבמות האסורות על היבם באיסור ערוה אינן מתייבמות, אלא גם "צרותיהן", הנשואות יחד עמהן לאח שמת, אינן מתייבמות.
ואף ה"צרות" של צרות ערוה פטורות מן היבום.
והיינו, אם נתיבמה צרת הערוה לאח אחר, שאינה אסורה עליו, ומת גם האח האחר, ונפלה עתה צרת הערוה ליבום יחד עם צרתה מהאח השני - שתיהן אינן מתייבמות לאח שכבר נפטרה מיבומו.
זו משום שהיא צרת ערוה מהנפילה הראשונה, וזו משום שהיא צרת צרת ערוה מהנפילה השניה.
דין זה, ש"צרת ערוה" אינה מתייבמת, הוא רק לדברי בית הלל. אך לפי בית שמאי לא נאמרה כלל ההלכה של "צרת ערוה", אלא, לדבריהם, צרת ערוה מתייבמת.
במקור הדין שערוה וצרתה [לדעת בית הלל], ואף צרת צרת ערוה, אינן מתייבמות, נחלקו חכמים ורבי.
לדעת חכמים, יש ללמוד זאת מהפסוק האמור בערות אחות אשה "ואשה אל אחותה לא תקח לצרור לגלות ערותה עליה בחייה". ודרשו חכמים מהמילה "עליה", שהיא באה ללמד על מצות יבום, שנאמר בה "יבמה יבוא עליה", שישאר איסור ערוה של אחות אשה אפילו במקום מצות יבום.
ואילו דין "צרת ערוה" נלמד מהמילה "לצרור". (1)
ומהאמור באחות אשה, נלמד לשאר העריות, שגם הן אינן מתייבמות, לא הן ולא צרותיהן. (2)
אך לדעת רבי יש ללמוד זאת מהאמור בפרשת יבום עצמה "ולקחה לו לאשה, ויבמה". שיכול היה הכתוב לומר "ולקח ויבם" בלבד, ומכאן למד רבי שרק יבמה שהיא בת ליקוחין מתייבמת, ולא אחת שאינה בת ליקוחין, ולא צרתה הנופלת עמה מאותו הבית.
<h3> דף ב.</h3>
א. יש חמש עשרה אופני "איסור ערוה" של נשים [וכפי שתפרט המשנה בהמשך], אשר מחמת חומר איסור הקירבה לעריות, אין מתייבמות אותן חמש עשרה נשים ליבם, ואף אינן נחלצות על ידו כדי להיות מותרות להנשא לאדם אחר. אלא הן "פטורות" מיבומו ומחליצתו [ואם יש אחים נוספים הן מתייבמות להם או נחלצות מהם].
וטעמו של דבר, היות ולא נאמרה פרשת יבום וחליצה ב"איסור ערוה", וכפי שיבואר בגמרא.
ב. ולא רק חמש עשרה הנשים עצמן פטורות מן היבום והחליצה.
<big><b>מתניתין:</b></big>
אלא, אותן <b>חמש עשרה נשים</b> אף <b>פוטרות</b> מהיבום ומהחליצה גם את <b>צרותיהן</b>, את הנשים הנוספות שהיו נשואות יחד עמהן לבעליהן, והיו "צרות" להם בנישואיהם המשותפים עם האח המת.
כי כשם שהערוה עצמה התמעטה מפרשת יבום וחליצה, כך גם "צרת הערוה" התמעטה כמותה, מהטעמים שיבוארו בגמרא.
וכגון שהיו שני אחים, ראובן ושמעון, ונשא ראובן את בתו של שמעון אחיו, וגם נשא ראובן עוד אשה, ולאחר מכן מת ראובן בלי בנים.
הרי שתי אלמנותיו של ראובן, שהן: בתו של שמעון, וצרת בתו של שמעון - פטורות מן היבום והחליצה משמעון.
בתו של שמעון פטורה משום היותה "ערוה" עליו, וצרתה פטורה מחמת היותה "צרת ערות בתו".
ג. הפטור של "צרת ערוה" נשאר עליה לעולם, והוא פוטר אותה מן החליצה והיבום גם אם היא התייבמה לאח אחר, ומת אותו אח בלי בנים, והיא חוזרת נופלת פעם שניה ליבום לפני היבם שנפטרה ממנו.
ולא עוד, אלא שהיא פוטרת עתה את צרתה החדשה [מנישואיה השניים, באמצעות היבום], הנקראת "צרת צרת ערוה".
כגון, אם היו שלשה אחים, ראובן, שמעון ולוי.
ונשא ראובן את בתו של שמעון, וגם נשא ראובן עוד אשה אחרת, ומת ראובן בלי בנים.
הרי כיון שמת ראובן בלי בנים, נופלות שתי אלמנותיו ליבום רק לפני לוי, ולא לפני שמעון, כיון שבתו וצרת בתו פטורות מיבומו ומחליצתו.
ואם "צרת בתו" של שמעון תתייבם ללוי, ותהיה ללוי אשה נוספת, שתקרא "צרת צרת בתו", וימות לוי בלי בנים - הרי "צרת בתו" של שמעון פטורה מיבומו ומחליצתו של שמעון, והיא אף פוטרת את צרתה [שהיא כאמור "צרת צרת ערוה"], מיבומו ומחליצתו.
<b>ו</b>נמצא, שחמש עשרה העריות פוטרות לא רק את צרותיהן, אלא אף את <b>"צרות צרותיהן</b>" - <b>מן החליצה ומן היבום</b>
וכך נוהג הדבר <b>עד סוף העולם</b>. שגם "צרת צרת ערוה" פוטרת את צרתה, וכן הלאה.
ד. ועתה מפרטת המשנה את חמש עשרה הנשים שיש בהן איסורי ערוה ליבם, שמכחן נפטרות גם הצרות וצרות הצרות, עד עולם, מן היבום ומן החליצה.
<b>ואלו הן</b>: אם היה אח, שמת בלא בנים, נשוי ל:
א. <b>בתו</b> של היבם [שאינה בת אשתו. כי בתו שהיא גם "בת אשתו" יש עליה איסור ערוה נפרד של "בת אשתו", והוא חל עליה אפילו אינה בתו. אלא המדובר כאן בבתו שנולדה לו מחוץ לנישואין].
ב. <b>ו</b>כן היה אחיו נשוי ל<b>בת בתו</b> של היבם [בתה של הבת שנולדה לו, כאמור, ללא נישואין לאמה].
ג. <b>ו</b>כן <b>בת בנו</b> [שנולדה לבנו, אשר נולד מחוץ לנישואין].
ומקור האיסור של שלשת איסורים אלו יתבאר בגמרא.
ד. <b>בת אשתו</b>, ואפילו אינה בתו. שנאמר [ויקרא יח] "ערות אשה ובתה לא תגלה".
ה. <b>ובת בנה</b> של אשתו, ואפילו אינו בנו. שנאמר בהמשך הפסוק הנזכר, האוסר אשה ובתה: "את בת בנה ואת בת בתה לא תקח לגלות ערותה".
ו. <b>ובת בתה</b>, כאמור באותו הפסוק.
ז. ח. ט. <b>חמותו,</b> (3) <b>ואם חמותו, ואם חמיו.</b> כולן נלמדות מאותו הפסוק הקודם, האוסר לקחת אשה ובתה, ואת בת בנה ובת בתה.
שהרי אם נשא אדם אשה הוא נאסר באמה, כי נמצא שהוא נושא אשה ובתה.
ומאותו הטעם גם אינו יכול לשאת את אם חמותו, כי נמצא שהוא נושא אשה ובת בתה.
ואינו יכול לשאת את אם חמיו, כי נמצא שנושא אשה ובת בנה.
י. יא. <b>אחותו מאמו. ואחות אמו</b>
נפילה ליבום של כל אחת משתי עריות אלו, תיתכן כאשר נשאן אחיו שהוא אחיו מאביו [ולא מאמו], ומצות היבום תלויה אך ורק באחוה מן האב ולא תלויה באחוה מן האם.
יב. <b>ואחות אשתו</b>, שאסורה עליו כל הימים שאשתו חיה.
ואם בשעת מיתת אחיו עדיין אשתו חיה, היא אסורה עליו עולמית, גם לאחר שתמות אשתו. כיון שבשעת הנפילה היא היתה אשת אח שיש עליה איסור ערוה, ולא הותרה אז ליבום.
יג. <b>ואשת אחיו מאמו</b>, האסורה עליו, שנאמר "ערות אשת אחיך לא תגלה". לאו זה כולל כל סוג של "אשת אחיו", בין אחיו מאביו ובין אחיו מאמו.
ואין בה מצות יבום, לפי שלא נאמרה מצות יבום אלא באחוה מן האב.
<h3> דף ב:</h3>
יד. <b>ואשת אחיו שלא היה בעולמו</b>.
מצות יבום נאמרה אך ורק כשהיו שני האחים יחד בעולם, שנאמר בפרשת יבום "כי ישבו אחים יחדו", שהיתה להם ישיבה אחת יחדו בעולם.
אך אם נולד אח לאחר מיתת אחיו, אין האח הנולד מייבם את אשת אחיו שמת בטרם לידתו של האח הזה, והיא אסורה עליו כ"אשת אח שיש לו בנים".
והיינו, שכל אשת אח שאין בה מצות יבום, אין היא נכללת באשת אח שאין לה בנים [שאותה התירה התורה ליבם], אלא היא באיסור ערוה של אשת אח שאין לו היתר ליבום.
ואיסור זה הוא לעולם, ואין אפשרות להתיר אותו אפילו לא במקום מצות יבום!
וכגון, שהתייבמה אשת האח המת לאח אחר, שהיה עמו בעולמו. ולאחר מכן מת האח הזה, והרי היא נופלת לפני האח שנולד, מאחיו הזה, שהיה עמו בעולמו, ויש לו בה מצות יבום.
אך כיון שהיא אסורה לו מצד אשת אח של האח הראשון, שהוא איסור ערוה כאשת אח שיש לה בנים, שאיסורה איסור עולם - הרי אין בכח מצות יבום של הנפילה מהאח השני להתיר את איסור ערות אשת אח שחל עליה מחמת האח הראשון, שלא היה עמו בעולמו, והרי היא פטורה מן החליצה ומהיבום, כערות אחות אשתו.
והיא אף פוטרת את צרתה הנופלת עמה מנישואי אחיו השני.
שכך למדנו לקמן, שכל ערוה שעונשה כרת, הנופלת ליבום עם צרה, שתיהן פטורות מן החליצה והיבום.
והן אסורות עליו לעולם באיסור כרת, של אשת אח, שלא הותר לייבום, דהיינו, כאשת אח שיש לה בנים, שאין היתר לאיסורה.
והרי הוא איסור עולם, שאי אפשר להתירו אפילו אם תיפול לפניו שוב לייבום [כשתתייבם לאח אחר, וימות, ותחזור תיפול לפניו ממנו].
טו. <b>וכלתו</b>.
אם לאחר שמת בנו, או לאחר שגירשה בנו, נשא אותה אחיו, ומת האח, הרי כלת בנו, שהיא ערוה עליו [ואסורה עליו לעולם], נופלת לפניו.
והיא פטורה מהחליצה ומהיבום כדין ערוה, ופוטרת צרתה.
וחוזרת ואומרת המשנה את מה שאמרה בתחילה:
<b>הרי</b> חמש עשרה נשים <b>אלו</b> - <b>פוטרות צרותיהן, וצרות צרותיהן, מן החליצה ומן היבום, עד סוף העולם</b>
ומוסיפה המשנה ומגדירה, ש"צרת ערוה" נחשבת רק זאת שנפלה ליבום בשעת מיתת האח, יחד עם הערוה.
אך אם אירע שלפני מיתת האח הפסיקה הערוה מלהיות אשת האח, וכפי שתבאר המשנה, ובשעת מיתת האח נופלת ליבום הצרה לבדה - אין היא נפטרת מדין צרת ערוה, למרות שהיתה נשואה יחד עם הערוה לאח הזה.
<b>וכולן</b>, כל הנשים שאסורות להתייבם מחמת היותן ערוה -
<b>אם מתו</b> בחיי האח, ונמצא שבשעת מיתה של אחיו נופלת רק הצרה, ולא הערוה.
<b>או מיאנו</b>,
אם אירע שהיו אותן ערוות נשואות לאחיו בשעה שהן קטנות, שהשיאון לו, אחיהן או אמן, בנישואין שתיקנו להן חכמים [כי קטנה אינה יכולה להנשא מן התורה אלא על ידי אביה].
ותיקנו להם חכמים שהן יכולות למאן ולומר "אין רצוני בקידושין שקידשוני אמי או אחי לבעל זה", ובאמירה זו בלבד היא יוצאת ממנו, ללא צורך בגט.
ולכן, אם אירע שמיאנה הערוה הקטנה בקידושי בעלה, נמצא שאינה נופלת לפניו ליבום עם צרתה, אלא הצרה בלבד נופלת.
<b>או נתגרשו</b> אותן ערוות מהאח לפני מותו.
<b>או שנמצאו</b> אותן ערוות שהן <b>אילונית</b> [אשה שאינה יכולה להוליד]. ונמצא שהיו קידושיהן בטעות, ולא היו נשואות לאחיו שמת.
כל אלו, כיון שלא נופלות הערוות כלל ליבום.
לכן, <b>צרותיהן מותרות</b> להתייבם, לפי שבשעת מיתה אין הן צרות ערוה.
ומוסיף התנא, כי מה שאמר "וכולן שמיאנו", לא בכל הנשים הללו יש אפשרות של מיאון, וכמו כן, לא בכל הנשים הללו יש אפשרות שהן תמצאנה איילונית.
ומה שאמר "וכולן שמיאנו" - לאו דוקא הוא.
אלא, יש להוציא מן הכלל הזה, את כל אותן העריות שיכולות להעשות ערוה עליו רק בהיותן גדולות, כשהן נעשות קרובותיו מכח נשואיו עם אשתו, וכיון שהן גדולות, הן אינן יכולות למאן.
וכמו כן, באותן הנשים אי אפשר לומר שהן נמצאו איילונית, וכפי שיתבאר:
<b>ואי אתה יכול לומר בחמותו, ובאם חמותו, ובאם חמיו: "שנמצאו אילונית" או "שמיאנו</b>".
שהרי איסור חמותו יתכן אך ורק לאחר שנשא את אשתו, בתה של חמותו, וכיון שיש לחמותו בת, הרי היא אינה איילונית, והרי היא בהכרח גדולה שאינה יכולה למאן, היות שקטנה אינה יולדת.
ועתה מבארת המשנה <b>כיצד</b> הן <b>פוטרות צרותיהן</b>:
ונוקטת המשנה לדוגמא את ערות בתו, משום שהיא נמצאת בתחילת רשימת חמש עשרה הנשים.
<b>היתה בתו, או אחת מכל העריות הללו</b>, נשואות לאחיו המת, <b>ו</b>היתה <b>לו</b>, לאחיו המת, גם <b>אשה אחרת</b>.
<b>ומת</b> אחיו בלי בנים -
הרי <b>כשם שבתו</b>, שאסורה לו באיסור ערוה, <b>פטורה</b> מהחליצה ומהיבום [ומדובר כאן שאין שם אח נוסף, אלא הוא בלבד, כי אם היה אח אחר, אין היא פטורה מן היבום והחליצה, והיה התנא צריך לומר "כשם שהיא אסורה ליבם זה"] -
<b>כך צרתה פטורה</b> מהחליצה ומן היבום.
ועתה מבארת המשנה כיצד פוטרות צרות הערוה את צרותיהן?
אם היה שם אח נוסף, ו<b>הלכה צרת בתו, ונשאת</b>, נתייבמה <b>לאחיו השני</b>, שמותרת לו.
<b>ו</b>היתה <b>לו</b> לאחיו השני עוד <b>אשה אחרת, ומת</b> האח השני ללא בנים -
וחזרה צרת בתו ונפלה לפניו שנית, מאחיו השני, יחד עם צרתה - <b>כשם שצרת בתו פטורה</b> מן החליצה ומן היבום, כיון שנאסרה עליו עולמית בנפילתה הראשונה, כשנפלה לפניו יחד עם בתו, כדין "אשת אח שיש לו בנים", שאין לה היתר לעולם. (1)
<b>כך צרת צרתה</b>, האשה השניה של אחיו השני, <b>פטורה</b> מן החליצה ומן היבום.
[ועיין בהקדמה, ובהערות על המשנה, במה שדנו כל גדולי האחרונים בשאלה היסודית: האם צרת ערוה פוטרת את צרתה משם חדש, של צרת "צרת ערוה", או כיון שצרת ערוה היא ערוה של אשת אח, הרי היא ככל ערוה הפוטרת את צרתה, ואין פה פטור של שם חדש, הנקרא צרת "צרת ערוה"].
ולפי אותו העיקרון, גם צרתה של צרת ערוה פטורה, <b>ואפילו הן מאה</b> אחים, והלכה צרת הצרה ונשאת לאחיו השלישי, וכך הלאה.
ועתה מבארת המשנה את מה שאמרה לעיל "וכולן אם מתו או נתגרשו צרותיהן מותרות".
<b>כיצד "אם מתו</b> הערוות, <b>צרותיהן מותרות</b>"?
<b>היתה בתו</b> של היבם, <b>או אחת מכל העריות האלו, נשואות לאחיו</b>, והיתה <b>לו</b> לאחיו עוד <b>אשה אחרת</b>.
ו<b>מתה בתו, או נתגרשה</b> מאחיו, <b>ואחר כך מת אחיו</b> -
<b>צרתה מותרת!</b>
לפי שלא היתה צרת ערוה בשעת נפילה ליבום, שהיא השעה שמת בו אחיו.
ומוסיפה המשנה עוד הלכה:
<b>וכל</b> ערוה קטנה, <b>היכולה למאן</b> בקידושי בעלה, <b>ולא מיאנה</b> בבעלה -
כיון שקידושיה הם רק מדרבנן, אין היא פוטרת את צרתה.
אבל בכל זאת, כיון שצרתה היא צרת ערוה מדרבנן, לכן <b>צרתה חולצת ולא מתייבמת</b>.
ודין זה הוא אפילו אם תמאן הערוה עתה ביבם, ותאמר שאינה רוצה בקידושי בעלה המת ואף על פי שייפקעו עתה קידושיה למפרע, ונמצא שצרתה לא היתה צרת ערוה מעולם, וצריך היה להיות דינה כדין צרת ערוה שמיאנה, שהיא מותרת להתייבם.
בכל זאת, כאן, שלא מיאנה הערוה בבעלה בחייו, אלא מיאנה בקידושיה אליו רק אחר שנפלה אל היבם, אסרו חכמים לצרתה להתייבם.
כי היות והערוה לא מיאנה בבעלה כשהוא היה בחיים, ורק עתה, לאחר מותו היא ממאנת בקידושיו, נראים נשואיה בעיני האנשים כנשואים גמורים, וצרתה נראית להם כצרת ערוה, ואם נתירנה להתייבם, יבואו אנשים לטעות, ולחשוב שצרת ערוה מותרת.
<big><b>גמרא:</b></big>
מבארת הגמרא את סדר הרשימה של חמש עשרה הנשים:
והוינן בה: <b>מכדי</b>, הרי <b>כולהו</b>, כל פטורן של חמש עשרה עריות מיבום - <b>מ</b>הפטור של <b>אחות אשה</b> מיבום, <b>ילפינן</b> להו. (2)
שיתברר לקמן, שפטור ערוה וצרתה נלמד מהפסוק "ואשה אל אחותה לא תקח, לצרור, לגלות ערותה עליה, בחייה".
ואם כן, <b>ליתני</b> לערות <b>אחות אשה ברישא</b>, שהרי היא המקור לפטור ערוה וצרתה!? <b>וכי תימא</b> לתרץ, שה<b>תנא</b> לפי הסדר של <b>חומרי חומרי</b> עונשי עריות <b>נקט</b>,
<b>ו</b>בשיטת <b>רבי שמעון היא, דאמר</b> מיתת <b>שריפה</b>, היא המיתה ה<b>חמורה</b> ביותר מתוך ארבע מיתות בית דין.
ולכן התחיל התנא בבתו, שהעונש עליה הוא החמור ביותר, מיתת שריפה. והמשיך ונקט את קרובות הבת, ואת חמותו ואם חמותו, שכולן עונשן בשריפה.
אי אפשר לתרץ כך. כי:
<b>אי הכי</b>, שהתנא נוקט לפי סדר חומרת העונש, והוא הולך בשיטת רבי שמעון שמיתת שריפה היא החמורה ביותר, תיקשי:
<b>ליתני</b> ערות <b>חמותו ברישא</b>, לפני בתו, היות <b>דעיקר</b> דין מיתת <b>שריפה</b> - <b>בחמותו כתיבא!</b>
שהמקור לדין שריפה בבתו, נלמד לקמן בגזירה שוה מחמותו, שבה נאמר במפורש דין שריפה.
וכיון שחמותו היא המקור לדין שריפה, יש להקדימה לפני בתו.
<b>ועוד</b> יש להקשות: <b>בתר</b> אחר <b>חמותו, ליתני</b> יש לשנות את ערות <b>כלתו</b>, שהעונש עליה הוא סקילה, ולא לשנותה אחרונה, היות <b>דבתר</b> אחר מיתת <b>שריפה</b> - מיתת <b>סקילה</b> היא בדרגה ה<b>חמורה</b> אחרי שריפה!
ומדוע שנה התנא את כלתו, שהיא בסקילה, רק בסוף הרשימה, לאחר שאר העריות, שאינן אלא חייבי כריתות, ואין בהן כלל מיתת בית דין!?
ולכן, חוזרת הגמרא, ומביאה הסבר אחר להקדמת בתו:
<b>אלא</b>, ערות <b>בתו, כיון</b> שאינה כתובה במפורש בתורה, אלא <b>דאתיא מדרשא</b>, מדרשת הכתובים היא נלמדת - <b>חביבא ליה</b>, חביבה היא לתנא לשנותה, ולכן הקדימה לפני כל העריות.
<h3> דף ג.</h3>
ומקשה הגמרא על העדיפות של ערות בתו, ועל מה שאמרנו שהיות והיא נלמדת מדרשה, חביב לו לתנא להזכירה תחילה:
והרי <b>כולהו</b> עריות, הפטור שלהן מיבום, <b>נמי</b> - <b>מדרשא אתו!</b> שהרי לא נאמר פטור ייבום אלא באחות אשה, וכל העריות נלמדות בדרשה ממנה, ומה עדיפות יש לבתו על שאר העריות?
ומשנינן: <b>נהי</b>, הגם, <b>דלענין</b> פטור מ<b>ייבום, אתיין</b>, נלמדות כל העריות <b>מדרשא</b> מאחות אשה.
בכל זאת, <b>עיקר איסורייהו</b> - <b>בהדיא</b> במפורש <b>כתיב בהו</b>, בהן.
אבל <b>בתו</b> - <b>עיקר איסורא</b> נלמד <b>מדרשא,</b> שהרי לא כתוב איסור בתו בתורה כלל. ולכן היא חביבה על התנא יותר.
<b>דאמר רבא, אמר לי רב יצחק בר אבדימי: אתיא</b>, נלמד איסור ערות בתו בגזירה שוה <b>"הנה הנה</b>" [ויקרא י"ח].
איסור בתו שנולדה לו מאשתו הנשואה לו [אך לא בתו מאנוסתו] יש ללמוד מאיסור בת אשתו, שהוא אפילו בבת אשתו מבעלה הקודם.
שהרי לא גרע זה שהיא בתו מאשתו, מבת אשתו מבעל אחר, שאסורה לו, כיון שהיא בתה של אשתו.
ולימוד זה, הוא גם על בת בנו ובת בתו, שלא גרעו מבת בנה ובת בתה של אשתו מאדם אחר.
אך אין זה לימוד לאסור את בתו מאנוסתו, שהרי הפסוק הזה, האוסר את "בת אשתו" מדבר בענין של אישות ולא באונס של אשה פנויה.
ולכן צריך ללמוד את איסור בתו מאנוסתו מגזירה שוה: לפי שמצינו פסוק אחר, שבו אסר הכתוב את בת בנו ובת בתו מאנוסתו. שנאמר "ערות בת בנך או בת בנך לא תגלה". ושם לא נקט הכתוב לשון אישות, ולכן הוא נאמר אפילו בבת בנו ובת בתו מאנוסתו.
אלא, שבפסוק הזה לא נאמר איסור על בתו מאנוסתו.
ויש לנו ללמוד בגזירה שוה: כיון שנאמר בפסוק זה "הנה", ונאמר גם בפסוק של בת אשתו "הנה" -
הרי כמו שבבת אשתו נאסרה בתו כמו בת בנה ובת בתה,
הוא הדין בבתו מאנוסתו, היא תהא אסורה כמו בת בנו ובת בתו מאנוסתו, האמורות במפורש בפסוק האחר.
וכמו כן <b>אתיא</b> גזירה שוה לעונש שריפה על בתו:
נאמרה <b>"זמה</b>" בבת אשתו [ויקרא יח].
ונאמרה <b>"זמה</b>" [ויקרא כ] בעונש שריפה, בחמותו.
ועדיין יש מקום להקשות על הסדר שנקט התנא במניין העריות:
<b>השתא</b>, עתה <b>דאמרת</b>, ש<b>כל מלתא דאתיא מדרשא חביבא ליה</b> לתנא, ולכן הוא מקדים אותו, תיקשי:
<b>ליתני ל</b>ערות <b>אחות אשה</b>, שממנה לומדים את פטור היבום בכל העריות, <b>לבסוף</b>, כיון שרק בערות אחות אשה נאמר הפטור מיבום במפורש, ואילו כל שאר העריות נלמדות ממנה.
וצריך התנא להקדים את פטור שאר העריות, הנלמד בדרשה, לפני אחות אשה, שהפטור שלה נכתב במפורש.
ומשנינן: <b>איידי דאיירי</b>, כיון שכבר עסק התנא <b>באיסור אחוותא,</b> באחות אמו, <b>תנא</b> בסמוך לה גם את איסור <b>אחות אשתו</b>, שגם הוא איסור של אחות, ולכן לא דחה את אחות אשתו לסוף הרשימה.
ופרכינן: <b>וליתנייא ל</b>כל <b>האי בבא</b>, לכל הקטע של אחות אמו ואחות אשתו - <b>לבסוף!?</b>
<b>אלא,</b> יש לתרץ באופן אחר מדוע נקט התנא את ערות בתו תחילה, וממילא לא יקשה מדוע לא נקט התנא את אחות אשה בסוף.
<b>תנא</b> - <b>קורבי קורבי נקט</b>.
את מי שקרוב אליו יותר, נקט התנא תחילה.
ולכן נקט תחילה את בתו, כי היא הקרובה לו ביותר מכל העריות, ולא מחמת שהיא חביבה היות והיא נלמדת מדרשה.
ולכן <b>תנא</b> תחילה <b>בתו, ובת בתו, ובת בנו</b> - <b>דקרובי עצמו</b> הם.
<b>ואיידי דתנא שלשה דורות</b> שהם <b>למטה דידיה</b>, שקרובים לו.
<b>תנא נמי שלשה דורות למטה דידה</b>, של אשתו, למרות שאין הן אסורות מחמת קירבתו עליהן, אלא מחמת שהן קרובות אשתו.
והיינו, בת אשתו ובת בנה ובת בתה.
<b>ואיידי דתנא שלשה דורות למטה דידה</b> -
<b>תנא שלשה דורות למעלה דידה</b>: חמותו ואם חמותו ואם חמיו.
<b>ו</b>שוב <b>תנא אחותו ואחות אמו</b> - <b>דקרובי עצמו</b> הן, ולכן הקדימן לכלתו, שאינה "קרובתו", אלא נאסרה מחמת קידושי בנו.
<b>ואיידי דאיירי באיסור אחוה</b> - <b>תנא</b> נמי <b>אחות אשתו</b>.
ועתה נשארו עוד שלש ערוות, שאין איסורן משום קירבתן אליו, והן: אשת אחיו מאמו, אשת אחיו שלא היה בעולמו, וכלתו.
<b>ובדין הוא דליקדמה לכלתו מקמי אשת אחיו שלא היה בעולמו</b>, ולפני אשת אחיו מאמו, היות <b>דלא משום קורבא</b> אליו <b>הוא דאסירא</b> ליבום. ואיסור כלתו חמור מהן, שהיא בסקילה, והן בכרת. (1)
<b>אלא, איידי דאיירי</b>, היות ועסק התנא <b>באיסור אחוה</b> - הקדים ו<b>תנא אשת אחיו שלא היה בעולמו</b> וכן הקדים לה אשת אחיו מאמו.
<b>והדר</b> ואחר כך, בסוף, <b>תנא כלתו.</b> ועתה מבארת הגמרא את לשון המשנה "פוטרות צרותיהן":
<b>ומאי איריא דתנא</b>, מדוע שנה התנא לשון של "חמש עשרה נשים <b>פוטרות</b> צרותיהן מן החליצה ומן הייבום", שיכולים להבין מכך שרק פטורות הן מחובת היבום, אבל אם הן רוצות, יכולות הן להתייבם?
והרי היה לו <b>ליתני</b>, לשנות: <b>אוסרות</b> צרותיהן לייבום!
לומר, כיון שאין בהן מצוות יבום, נשאר עליהן איסור אשת אח [שלא במקום מצות יבום]!
ומשנינן: <b>אי תנא "אוסרות</b> צרותיהן", <b>הוה אמינא אסור לייבם</b>.
<b>אבל מיחלץ</b> - <b>חלצה!</b> שצריכות עדיין חליצה כדי להנשא לשוק.
<b>קא משמע לן</b> התנא, בנוקטו לשון "פוטרות צרותיהן", שהן פטורות לגמרי, בין מן היבום ובין מן החליצה!
אך עדיין קשה: מדוע נוקט התנא לשון "פוטרות צרותיהן"?
והרי לשון זאת יכולה להטעות, שיש היתר ליבם אותן:
<b>וליתני</b> "צרת ערוה - <b>אסורה לחלוץ!?</b> ומשנינן: אי אפשר לומר "ערוה אוסרת את צרתה לחלוץ", כי <b>מאי</b> איסור <b>קעביד</b> בחליצת צרת ערוה?
ומקשינן: <b>אלמה לא?</b> וכי אין טעם לאסור חליצה לצרת ערוה?
והרי <b>אם אתה אומר חולצת</b> צרת ערוה - יבואו גם לומר שהיא <b>מתייבמת!</b>
ואם כן, יש מקום לאסור את החליצה בצרת ערוה, למרות שאין החליצה עושה דבר.
וחוזרת השאלה: מדוע שנה התנא "פוטרות", ולא שנה "אוסרות".
ומשנינן: <b>כיון ד</b>רק <b>במקום מצוה</b> של יבום <b>הוא דאסירה צרה</b>.
<b>ושלא במקום מצוה</b>, אם היתה ערוה וצרה נשואה לאדם זר - <b>שריא</b> צרת הערוה [וכפי שיתבאר לקמן, שאיסור "צרת ערוה" הוא רק במקום נפילה ליבום, שצרת הערוה אסורה שם כאשת אח שיש לו בנים, אך אין בה איסור עצמי של "צרת ערוה"].
<b>משום הכי תני "פוטרות</b>".
כי אם היה התנא אומר "אוסרות צרותיהן" היה מקום לטעות, ולומר שכוונתו היא לאיסור "צרת ערוה". והיינו, שכל "צרת ערוה" אסורה, אפילו אם היא היתה נשואה לאדם זר, אפילו שלא במקום יבום.
אך עתה, שנקט התנא לשון "פוטרות", משמע שצרת ערוה היא רק "פטור" מיבום, ואיסורה הוא רק מצד היותה אשת אח שאין לה היתר ליבום, והרי היא כאשת אח שיש לו בנים.
אלא שעדיין יש לתהות:
<b>ומאי איריא דתני</b>, מדוע נקט התנא "חמש עשרה נשים פוטרות צרותיהן <b>מן החליצה ומן הייבום</b>"?
<b>ליתני</b>: "פוטרות צרותיהן <b>מן הייבום" לחודיה</b>, בלבד! (2) ומעצמנו נדע, כיון שאינה בת יבום הרי היא פטורה מן החליצה, שהרי ייבום הוא עיקר המצוה, ואם היא פטורה ממנו, משום מה תחלוץ!
ומשנינן: <b>אי תנא</b> רק "פוטרות צרותיהן <b>מן הייבום", הוה אמינא</b> שבכל זאת <b>מיחלץ חלצה,</b> על אף ש<b>יבומי לא מייבמה</b>. (3)
כי היינו אומרים שגזירת הכתוב היא, מ"לצרור", לאסור צרת ערוה ליבום. אך יש מצווה לחלוץ לה, כדי שתתקיים לפחות מצות חליצה.
לכן <b>קא משמע לן</b> התנא באומרו "פוטרות צרותיהן מן החליצה ומן היבום" את הכלל:
<b>כל העולה ל</b>זיקת <b>ייבום</b> - <b>עולה ל</b>זיקת <b>חליצה</b>.
<b>וכל שאינו עולה ל</b>זיקת <b>ייבום</b> - <b>אינו עולה ל</b>זיקת <b>חליצה.</b> (4)
כי כשם שפוטרת הערוה מן זיקת היבום, היא פוטרת אותה לגמרי, שאינה צריכה חליצה.
אך עדיין יש לשאול, מדוע הקדים התנא את הפטור של חליצה לפטור של ייבום, ולא שנה תחילה את פטור היבום? שהרי מצות ייבום היא העיקר, ואת הפטור שלה היה התנא לשנות לפני הפטור מחליצה:
<b>וליתני</b> "פוטרות צרותיהן <b>מן הייבום ומן החליצה</b>"!?
<b>אי נמי</b>, ליתני <b>"מן החליצה" לחודה</b>, ופטור זה היה כולל גם את הפטור מייבום, שהרי אי אפשר לפוטרה מן החליצה במקום שקיימת זיקת ייבום!? (5) ומשנינן: משנתנו - בשיטת <b>אבא שאול היא</b>.
<b>דאמר: מצות חליצה</b> - <b>קודמת למצות ייבום.</b>
שלדעתו, היות ואם מכוון היבם לכנוס את יבמתו לשם נוי או לשום אישות, ולא מכוון לשם מצות ייבום, הרי זה כפוגע בערות אשת אח, ולכן מוטב לו שיחלוץ.
ולכן הקדים התנא את מצות חליצה למצות ייבום.
ועתה מבארת הגמרא, מה בא התנא ללמד במנותו את מנין חמש עשרה הנשים בתחילת המשנה, ומה הוא בא ללמד באמרו בסוף הרשימה "הרי אלו", שבכך הרי זה כאילו הוא חוזר ומונה אותן, ומדגיש, כי זהו המנין, ואין עליו תוספת:
<b>מנינא דרישא</b>, "חמש עשרה נשים" - <b>למעוטי מאי</b> הוא בא?
<b>ו</b>כן <b>מנינא דסיפא</b>, "הרי אלו" - <b>למעוטי מאי</b> הוא בא?
<h3> דף ג:</h3>
מנין אחד בא <b>למעוטי</b> שיטתו <b>דרב</b>, הסובר שאם זינתה אשה תחת בעלה, שהיא עצמה אינה מתייבמת, הרי אף צרתה, הנקראת "צרת סוטה", פטורה מן הייבום ומן החליצה.
ובאה המשנה למעט, ולשלול את דבריו.
<b>ו</b>מנין שני בא, כדי למעוטי שיטתו <b>דרב אסי</b>, הסובר ש"איילונית", שאינה מסוגלת להוליד, והיא עצמה אינה מתייבמת, פוטרת אף את צרתה מן הייבום ומן החליצה.
ובאה המשנה לשלול זאת.
וממשיכה הגמרא לבאר:
ו<b>לרב ולרב אסי</b>, המוסיפים צרת סוטה וצרת איילונית, המנין ברישא של המשנה והמנין בסיפא - <b>למעוטי מאי</b>, מה בא כל אחד מהם למעט?
ועונה הגמרא:
<b>אי סבירא להו</b> לרב ורב אסי <b>דהדדי</b>, האחד את שיטת השני, יש לומר שבאים שני המנינים למעט:
<b>חדא</b>, האחד בא - <b>למעוטי צרת ממאנת</b> ביבם.
שאם נפלה לפני היבם יבמה קטנה, שהשיאוה אמה ואחיה, ואין נשואיה אלא מדרבנן, ומיאנה הקטנה בנשואי בעלה לאחר שנפלה לפני היבם, הרי גם היא וגם צרתה אסורים ביבום [מגזירת חכמים, וכפי שיתבאר בפרק זה], אך הן מחוייבות בחליצה.
וזה באה המשנה למעט, שצרת ממאנת אינה כשאר צרת ערוה, אלא היא חייבת בחליצה, לפי שכל איסורה ליבום הוא רק מתקנת חכמים.
<b>וחדא</b>, ומנין אחד בא - <b>למעוטי צרת "מחזיר גרושתו</b>".
שאם האח המת היה נשוי לאשה, וגירשה, והלכה האשה ונישאה לאיש אחר, ובכך היא נאסרה לחזור לבעלה הראשון, ומת הבעל השני או גירשה, וחזר הבעל הראשון ולקחה לו לאשה באיסור -
הרי היא עצמה אינה מתייבמת, לפי שהיתה אסורה על האח המת באיסור של "מחזיר גרושתו משנשאת לאחר".
אך צרתה מתייבמת [לדעת חכמים, ולדעת רבי יוסי בן כיפר מסתפקת הגמרא לקמן יא ב].
ובאה המשנה למעט, ולומר, שאין צרת "מחזיר גרושתו", כשאר צרות ערוה.
<b>ואי לא סבירא להו</b> רב ורב אסי <b>דהדדי</b>, האחד את שיטת חבירו, הרי הם יסבירו, כל אחד לשיטתו, את שני המיעוטים משני המנינים, כך:
<b>חדא</b> מנין במשנה, בא <b>למעוטי</b> את שיטתו <b>דחבריה</b>.
<b>וחדא</b> מנין, בא <b>למעוטי או צרת ממאנת, או צרת מחזיר גרושתו.</b>
אך עדיין יש להקשות:
<b>לרב</b>, הסובר שסוטה [זונה] וצרתה פטורות מן היבום,
<b>ו</b>כמו כן <b>לרב אסי</b>, הסובר שגם צרת איילונית אינה מתייבמת, <b>ליתנינהו!</b>
מדוע לא שונה אותן התנא במשנתנו, ויאמר שגם איילונית וסוטה פוטרות צרותיהן.
ומשנינן: <b>לפי ש</b>צרת סוטה או צרת איילונית, <b>אינה ב"צרת צרה</b>".
כי הרי איסורן של "צרת איילונית" או "צרת סוטה" הוא איסור השוה בכל האחים, ולא יתכן שאחד האחים ייבם את צרת הסוטה או את צרת האיילונית, ותיפול שוב בנפילה שניה עם צרתה הנחשבת "צרת צרה".
ועתה דנה הגמרא במקור הדין השנוי במשנה, שערוה, וצרתה, וצרת צרתה, פטורות מן היבום והחליצה:
והוינן בה: <b>מנא הני מילי?</b> מנין לנו שערוה וצרתה, וצרת צרתה לעולם אינן מתייבמות ואינן חולצות?
[עיין בגירסת הגר"א, שלא גרס צרת צרה. והרבה יסודות שנאמרו בצרת ערוה תלויים בגירסא זו]
<b>דתנו רבנן</b>: כתיב בפרשת עריות [ויקרא יח], באיסור ערות אחות אשה:
"ו<b>אשה אל אחותה לא תקח, לצרור, לגלות ערותה עליה, בחייה</b>".
המילה <b>"עליה</b>" מיותרת היא, והיא באה לדרוש ממנה!
ו<b>מה תלמוד לומר?</b> מה יתור המילה "עליה" בא ללמד?
<b>לפי שנאמר</b> בפרשת יבום [דברים כה]: <b>"יבמה יבא עליה</b>".
כיון שציווה הכתוב "יבמה יבוא עליה", <b>שומע אני</b>, היה מקום לומר, שהתירה התורה את כל איסורי ערוה במקום מצות יבום,
ו<b>אפילו באחת מכל עריות האמורות בתורה, הכתוב</b> "יבמה יבוא עליה" <b>מדבר</b>.
אין לומר כך.
כי יש ללמוד בגזירה שוה, שלא צותה התורה לייבם את מי שאסורה על היבם באיסור ערוה. כי:
<b>נאמר כאן</b>, באיסור ערוה של אחות אשתו "ואשה אל אחותה לא תקח לצרור, לגלות ערותה <b>עליה</b> בחייה".
<b>ונאמר להלן</b>, במצוות ייבום "יבמה יבוא <b>עליה</b>".
<b>מה להלן</b>, בפרשת ייבום, נאמר "יבמה יבוא עליה" <b>במקום מצוה</b> של ייבום.
<b>אף כאן</b>, בפרשת עריות, נאמר "ואשה אל אחותה לא תקח לצרור לגלות ערותה עליה"
- אפילו <b>במקום מצוה</b> של יבום!
<b>ואמר רחמנא</b>: אפילו אם נופלת לפניך יבמה מהאח המת, שמצוה לייבמה, כאן, כיון שהיא אחות אשתך - <b>לא תקח</b> אותה!
עד כאן - הלימוד לפטור ערוה.
ומכאן - הלימוד לפטור צרת ערוה:
<b>ואין לי</b> לאסור מן המקרא הזה <b>אלא היא</b>, את היבמה עצמה שהיא אחות אשה.
<b>צרתה</b> של אחות אשה - <b>מנין</b> שגם היא אינה מתייבמת? <b>תלמוד לומר</b>: "ואשה אל אחותה לא תקח, <b>לצרור</b>".
הלשון "לא תקח לצרור" מלמד כי גם את צרתה של אחות אשתך "לא תקח". וכאמור מדבר הכתוב אפילו במקום מצות יבום.
<b>ואין לי</b> מכאן מקור <b>אלא</b> רק לאסור לייבום את <b>צרתה</b> של אחות אשתו.
<b>צרת צרתה</b> של אחות אשתו, כאשר הלכה צרת הערוה והתייבמה על ידי אח אחר, והיתה לה צרה גם בבית הזה, ומת האח שייבם אותה, וחזרה צרת הערוה ונפלה פעם שניה, יחד עם צרתה, לפני היבם שהיתה אסורה עליו בנפילה הראשונה משום צרת ערוה.
והיא עצמה אינה מתייבמת, לפי שנאסרה עליו בנפילה הראשונה כאשת אח שיש לו בנים, ושוב אין לה היתר עולמית.
אך <b>מניין</b> שגם צרת הצרה, שזו היא לה נפילתה הראשונה לייבום, ומעולם לא נאסרה, שאף היא אינה מתייבמת?
<b>תלמוד לומר: "לצרור</b>", בכפל לשון, <b>ולא</b> אמר הכתוב <b>"לצור</b>" גרידא.
מלמד הכתוב בלשון "לצרור", לאסור צרות הרבה - שגם צרת צרה, וכן הלאה עד עולם, אסורה.
<b>ואין לי</b> ללמוד מהמקרא הזה, העוסק בערות אחות אשה, <b>אלא</b> רק את <b>אחות אשה</b>, שהיא אינה מתייבמת.
<b>שאר עריות</b> - <b>מניין</b> שגם הן אינן מתייבמות? <b>אמרת</b>, יש לך ללמוד אותן במה מצינו מאחות אשה, ולומר כך:
<b>מה אחות אשה</b>, היא <b>מיוחדת</b> בכך <b>שהיא ערוה, וחייבין על זדונה כרת ועל שגגתה חטאת</b> - <b>ו</b>היא <b>אסורה ליבם</b>.
<b>אף כל שהיא ערוה, וחייבין על זדונה כרת ועל שגגתה חטאת</b> - הרי היא <b>אסורה ליבם.</b>
<b>ואין לי</b> ללמוד <b>אלא הן,</b> העריות עצמן, שהן אינן מתייבמות.
<b>צרותיהן</b> של שאר העריות - <b>מניין</b> שגם הן אינן מתייבמות?
<b>אמרת</b>, יש לך ללמוד גם אותן, ב"מה מצינו" מצרת אחות אשה, ולומר כך:
<b>מה אחות אשה</b>, היא <b>מיוחדת</b> בכך <b>שהיא ערוה, וחייבין על זדונה כרת ועל שגגתה חטאת, ואסורה ליבם</b> - <b>וצרתה אסורה</b>.
<b>אף כל שהיא ערוה, וחייבין על זדונה כרת ועל שגגתה חטאת, ואסורה ליבם</b> - הרי <b>צרתה אסורה.</b>
<b>מכאן אמרו חכמים: חמש עשרה נשים</b> - <b>פוטרות צרותיהן, וצרות צרותיהן, מן החליצה ומן הייבום, עד סוף העולם.</b>
ועתה מבארת הברייתא שאין ללמוד מהפסוק "לא תקח לצרור", שכל "צרת ערוה" אסורה כמו איסור ערוה עצמה, ואפילו שלא במקום מצות ייבום. ויהיה אסור לכל אדם לשאת את כל הצרות של כל הנשים האסורות עליו באיסור ערוה.
כי היה מסתבר לומר, שהכתוב "לצרור", אשר אינו עוסק במצות יבום, בא ללמד, שאם היתה הערוה נשואה לאדם זר, ולו אשה נוספת, הרי עצם הקירבה בין שתי הנשים, בהיותן נשואות לאדם אחד, מטיל על האשה האחרת שם "צרת ערוה", ומכח השם הזה היא תהיה אסורה עליו כמו הערוה עצמה.
והיינו, שאם ימות בעלה של צרת הערוה, או יגרשנה, תהיה אסורה להנשא למי שהערוה עצמה אסורה לו:
<b>יכול שאני מרבה</b> [ממשמעות "לצרור"] לאסור את "צרת הערוה" בכל מקום, אפילו שלא במקום ייבום.
והיינו, יכול שאני מרבה מהפסוק הזה <b>אף</b> את <b>שש עריות</b> [אמו, ואשת אביו, ואחות אביו, אחותו מאביו, ואשת אחי אביו, ואשת אחיו מאביו שיש לה בנים].
ושש עריות אלו, הן עריות <b>"חמורות" מאלו</b>, מהחמש עשרה עריות שבמשנתנו, בכך שהן אינן יכולות להנשא לאף אחד מן האחים, כי הן אסורות על כל האחים בשוה.
ויכול, <b>שיהו</b> גם <b>צרותיהם</b> של ששת העריות הללו <b>אסורות</b>.
והיינו, שאין הפסוק "לצרור" מדבר בצרת ערוה במקום יבום דוקא, אלא גם שלא במקום יבום!?
אי אפשר לרבות כך, כי:
<b>אמרת</b>, יש לך להשיב, ולומר, שיש ללמוד ב"מה מצינו" שאין איסור צרת ערוה נוהג אלא במקום יבום.
<b>מה אחות אשתו</b>, היא <b>מיוחדת</b> בכך <b>שהיא</b> <b>ערוה, וחייבין על זדונה כרת ועל שגגת חטאת, ואפשר</b> לה <b>לינשא ל</b>שאר ה<b>אחים, ואסורה ליבם</b> הזה שנשא את אחותה - <b>וצרתה אסורה</b>.
<b>אף כל</b> אשה <b>שהיא ערוה, וחייבין על זדונה כרת ועל שגגתה חטאת, ואפשר</b> לה <b>לינשא ל</b>שאר ה<b>אחים, ואסורה ליבם</b> הזה - <b>צרתה אסורה</b>.
<b>יצאו שש עריות חמורות מאלו, הואיל דאי אפשר</b> להן <b>לינשא לאחים</b> - <b>צרותיהן מותרות</b>.
וטעם הדבר: לפי <b>שאין צרה</b> של ערוה נאסרת, <b>אלא</b> כשהיא צרה <b>מאח.</b>
כי אין התורה אוסרת צרת ערוה באיסור חדש הנקרא צרת ערוה, אלא רק פוטרת אותה מן היבום, ואז ממילא היא אסורה על היבם באיסור אשת אח, כאשת אח שיש לו בנים.
אך צרת ערוה שלא במקום יבום, אינה נאסרת, כי איננה אשת אח, ואיננה נאסרת מחמת שם של צרת ערוה גרידא.
וממשיכה הברייתא ושואלת: <b>אזהרה</b> של לאו, לערוה ולצרתה במקום יבום, <b>שמענו</b>.
אזהרה לאחות אשה מ"אשה אל אחותה לא תקח", וממנה למדנו ב"מה מצינו" לשאר העריות.
אזהרה לצרת אחות אשה מ"לצרור", וממנה לשאר עריות, ב"מה מצינו".
אך כיון שהפסוק "ואשה אל אחותה לא תקח לצרור", בפשוטו, אינו עוסק במקום שיש בו מצות יבום, ורק מגזירה שוה של "עליה" למדנו שגם במקום מצות יבום הוא אמור, יתכן ורק על איסור הלאו, האמור בפסוק הזה, מגלה הלימוד של "עליה" שהוא שייך אפילו במקום יבום.
אבל <b>עונש</b> כרת, שאינו מוזכר בכתוב הזה - <b>מניין</b> שגם במקום ייבום נאמר עונש כרת בערוה ובצרתה? (1)
<b>אמר קרא</b>, בסוף אותה הפרשה [שיש בה אזהרות לכל העריות], שיש עונש כרת על כל מי שמוזהרים עליה בפרשה הזאת <b>"כי כל אשר יעשה מכל התועבות</b> - ונכרתה".
וכיון שבאזהרת אחות אשה הוסיפה התורה את המילה "עליה", ללמדך שפסוק זה מדבר אפילו במקום מצות יבום, וכן במילה "לצרור" כללה התורה גם איסור צרת ערוה במקום יבום. הרי שתיהן, הערוה וצרתה, גם כלולות בעונש הכרת הכללי שבסוף הפרשה.
שהרי גם הן נחשבות בכלל "כל התועבות", שענשן כרת.
נמצא, שעיקר חידושה של הברייתא הוא, שיש לימוד מיוחד בתורה, מיתור המילה "עליה", המלמד שגם במקום מצות יבום נאמר איסור של גילוי ערוה.
ועתה דנה הגמרא בחידוש הנלמד מהמילה "עליה".
<b>טעמא דכתב רחמנא "עליה</b>".
<b>הא לאו הכי</b> - <b>הוה אמינא</b> ש<b>אחות אשה מייבמת</b>.
<b>מאי טעמא?</b> הכיצד הותר איסור הערוה?
<b>דאמרינן: אתי</b> מצות <b>עשה</b> של יבום <b>ודחי</b> איסור <b>לא תעשה</b> של עריות.
ומקשה הגמרא:
א. <b>אימר דאמרינן "אתי עשה ודחי לא</b> <b>תעשה</b>", כשהמדובר בדחיית איסור <b>לא תעשה גרידא</b>.
אבל כשהמדובר בדחיית <b>לא תעשה שיש בו כרת</b> - <b>מי דחי</b> מצות עשה!?
ב. <b>ותו,</b> ועוד יש לנו לדעת: איסור <b>לא תעשה גרידא</b> - <b>מנלן ד</b>מצות עשה <b>דחי</b> ליה?
<h3> דף ד.</h3>
ומבארת הגמרא תחילה את המקור לכך שעשה דוחה לא תעשה:
<b>דכתיב</b> [דברים כב] <b>"לא תלבש שעטנז</b>". ובסמוך לאיסור שעטנז נכתבה מצות ציצית, <b>"גדילים תעשה לך</b>".
ומסמיכות העשה ללאו, דרשינן שבא הכתוב ללמד כי מצות עשה של ציצית דוחה את הלאו. לפי שצריך לקשור חוטי צמר הצבועים תכלת כציצית לבגד של פשתים, ובכך נעשה הבגד כלאיים. (1)
<b>ואמר רבי אלעזר</b>: זה שאנו דורשים משמעות פסוקים <b>סמוכים מן התורה</b> - <b>מנין</b> יש לנו מקור שדורשים מסמיכות הפסוקים?
<b>שנאמר</b>: [תהלים קיא] <b>"סמוכים לעד לעולם, עשוים באמת וישר</b>".
ומביאה הגמרא דרשה נוספת של "סמוכים".
<b>ואמר רב ששת אמר רבי אלעזר משום רבי אלעזר בן עזריה: מנין ליבמה שנפלה לפני מוכה שחין, שאין חוסמין אותה</b>, שאין מונעים אותה מלטעון נגד ייבומה, אלא מקבלים את טענתה, וכופים את היבם לחלוץ לה!?
<b>שנאמר</b>: [דברים כה] <b>"לא תחסום שור בדישו</b>".
<b>וסמיך ליה "כי ישבו אחים יחדיו</b>".
ומסמיכות הפסוקים אנו למדים כי יש לפעמים שאסור לנו לחסום את הטענות נגד קיום מצות ייבום, אלא אנו צריכים לשמען, ולהכריח את היבם שלא יקיים את מצות הייבום, אלא יחלוץ בדוקא.
וכשם שמצינו את הדרש מסמוכים ביבום, כן יש לנו ללמוד על כלאיים בציצית, מסמיכות הפסוקים, שמצות העשה של ציצית דוחה את איסור לא תעשה של כלאיים.
<b>ואמר רב יוסף: אפילו למאן דלא דריש סמוכים בעלמא,</b> בארבעת חומשי תורה הראשונים, בכל זאת <b>במשנה תורה</b>, הוא כן <b>דריש</b> סמוכים.
<b>דהא רבי יהודה בעלמא לא דריש</b> סמוכים, <b>ו</b>אילו <b>במשנה תורה</b> מצינו שהוא <b>דריש</b> להם.
ולכן, גם לפי רבי יהודה אפשר ללמוד על כלאיים בציצית, שדוחה עשה לא תעשה, לפי שהסמיכות של ציצית לכלאיים נאמרה בספר דברים, שהוא משנה תורה.
ועתה מבארת הגמרא: <b>ובעלמא, מנלן דלא דריש</b> רבי יהודה סמוכים?
<b>דתניא: בן עזאי אומר: נאמר</b> [שמות כב] <b>"מכשפה לא תחיה", ונאמר</b> בסמוך <b>"כל שוכב עם בהמה מות יומת</b>".
<b>סמכו ענין לו</b>.
סמך הכתוב את דין המכשף לדין שוכב בהמה, כדי לדמותו, שיהיה אותו ענין של שוכב בהמה, נוהג גם במכשף:
<b>מה שוכב עם בהמה</b>, דינו מבואר בתורה שהוא <b>בסקילה</b>, שהיא המיתה החמורה ביותר - <b>אף מכשפה</b> [ומכשף] דינה <b>בסקילה</b>.
<b>אמר לו רבי יהודה: וכי מפני שסמכו ענין לו, נוציא</b> את <b>זה</b> המכשף <b>לסקילה</b>, שיהיה נידון במיתה החמורה ביותר!?
והלא אין הסמיכות ראיה!
<b>אלא</b>, אמר רבי יהודה, מכאן אתה למד שמכשף דינו בסקילה:
<b>אוב וידעוני, בכלל מכשפים</b> [בפסוק "מכשפה לא תחיה"] <b>היו</b>.
<b>ולמה יצאו</b> מכלל המכשפים, להכתב בפני עצמן?
היות וכל דבר שהיה בכלל, ויצא להכתב בפני עצמו, לא ללמד על עצמו יצא, אלא ללמד על הכלל כולו יצא.
ולכן יצאו אוב וידעוני, כדי <b>להקיש להם</b> את כל המכשפים, <b>ולומר לך: מה אוב וידעוני בסקילה</b> - <b>אף מכשפה בסקילה.</b>
ועתה מבארת הגמרא: <b>ובמשנה תורה</b> - <b>מנלן דדריש</b> רבי יהודה סמוכים?
<b>דתנן: נושא אדם אנוסת אביו ומפותת אביו</b>. לפי שלא נאמר איסור באשת אביו, אלא במי שנשאה אביו.
וכן נושא אדם <b>אנוסת בנו ומפותת בנו</b>, לפי שלא נאסרה כלתו אלא אם כן נשאה בנו.
<b>רבי יהודה אוסר</b> לשאת <b>באנוסת אביו ומפותת אביו</b> מחמת איסור לאו [אך אינה ערוה שיש בה כרת].
<b>ואמר רב גידל אמר רב: מאי טעמא</b>, מהו מקורו <b>דרבי יהודה?</b>
לפי שהוא דורש סמוכים במשנה תורה.
<b>דכתיב</b>: [דברים כג] <b>"לא יקח איש את אשת אביו</b>". וסמוך לו כתיב <b>"ולא יגלה כנף אביו</b>".
ודרש רבי יהודה את הסמיכות כך:
זה שאסרה תורה לקחת את "אשת אביו" אין משמעות הדבר שאסור לבוא על "אשה הנשואה לאביו".
אלא כוונת הכתוב היא לומר, שכל <b>כנף</b> [דהיינו, ערוה, המכוסה בכנף הבגד] <b>שראה אביו</b>, שבא אביו על אשה זו, ואפילו לא נשא אותה - <b>לא יגלה</b> הבן!
<b>וממאי ד</b>" לא יגלה כנף אביו" <b>ב</b>אשה <b>אנוסה</b>, ללא נישואין, <b>כתיב?</b>
<b>מעילויה דקרא</b>. מהפסוק למעלה, בסוף הפרק הקודם.
<b>דכתיב</b> באונס נערה בתולה [דברים כב] <b>"ונתן האיש השוכב עמה לאבי הנערה חמשים כסף</b>".
<b>וסמיך ליה "לא יקח איש</b>". <b>וגומר</b>.
<b>ורבנן</b>, החולקים על רבי יהודה, ואינם אוסרים לשאת את אנוסת אביו, סוברים גם הם שיש לדרוש "סמוכים". אלא, שהם סוברים שאין כאן סמיכות.
וכך הם טוענים כלפי רבי יהודה:
<b>אי הוה סמיך ליה</b> "לא יגלה כנף אביו" לנערה אנוסה, שפיר הוא <b>כדקאמרת</b>, שגם אנוסת אביו אסורה.
אבל <b>השתא</b>, עתה <b>דלא סמיך ליה</b> ממש, היות וחציו הראשון של הפסוק אומר "לא יקח איש את אשת אביו", והוא מפסיק בין נערה אנוסה לבין אנוסת אביו - אין זה סמיכות!
ולכן, דברי הפסוק "לא יגלה כנף אביו" - <b>בשומרת יבם</b> הנופלת לאביו ליבום <b>הכתוב מדבר</b>. <b>ולעבור עליו</b>, על איסור שומרת יבם, <b>בשני לאוין.</b> (2)
האחד, האיסור הרגיל של שומרת יבם, שאסורה לשוק מחמת זה שהיא זקוקה ליבם.
והשני, האיסור המיוחד של שומרת יבם של אביו. שהוא איסור של קירבה. היות ששומרת יבם של אביו נחשבת קרובת אביו.
ועתה מבארת הגמרא את שיטת רבי יהודה:
<b>ובמשנה תורה</b> - <b>מאי טעמא דדריש</b> רבי יהודה סמוכים, בעוד שבשאר החומשים לא דריש?
<b>איבעית אימא: משום דמוכח</b> שיש לדרוש סמוכים במשנה תורה.
<b>ואיבעית אימא: משום ד</b>הפסוקים הללו שבמשנה תורה הם <b>מופני</b>, מיותרים הם, כדי שיהיו פנויים לדרשת סמוכים.
ומבארת הגמרא את הצד הראשון: <b>איבעית אימא משום דמוכח</b>:
<b>דאם</b> לא תאמר <b>כן,</b> שבא הפסוק "לא יקח אדם אשת אביו" כדי לדרוש סמוכים ל"לא יגלה את כנף אביו", אלא הוא רק בא להוסיף לאו נוסף על הלאו של אשת אביו, כדברי חכמים, מדוע הוא נכתב כאן?
<b>לכתביה רחמנא</b> לתוספת הלאו של אשת אביו <b>גבי</b> פרשת <b>עריות</b>, ששם מפורטות כל העריות, כולל איסור אשת אב!
ומבארת הגמרא את הצד השני:
<b>ואיבעית אימא משום דמופני</b>.
<b>דאם</b> לא תאמר <b>כן,</b> שהפסוק מיותר ופנוי לדרוש ממנו, יקשה לך: <b>לכתוב רחמנא "לא יקח איש את אשת אביו</b>" בלבד.
זה שחזר וכתב <b>"לא יגלה כנף אביו</b>" - <b>למה לי!?</b> הרי זה מיותר!
<h3> דף ד:</h3>
<b>שמע מיניה לאפנויי</b>. להיות פנוי לדרשת "סמוכים", להסמיך את "לא יקח אדם אשת אביו ל"לא יגלה כנף אביו". ולהשמיענו על אנוסת אביו, שגם היא אסורה.
<b>וגבי ציצית נמי,</b> סובר רבי יהודה שבמשנה תורה דורשים סמוכים, ולומדים מכאן שעשה של ציצית דוחה לאו של כלאיים, מאותם שני טעמים:
<b>איבעית אימא משום דמוכח,</b>
<b>ואיבעית אימא משום דמופנה.</b> ומבארת הגמרא את ההוכחה ואת ה"מופנה":
<b>איבעית אימא משום דמוכח</b>:
<b>דאם כן,</b> אם לא בא הכתוב ללמד מהסמיכות, <b>לכתביה רחמנא</b> ל"גדילים תעשה לך" <b>גבי פרשת ציצית.</b>
<b>למאי הלכתא כתביה הכא?</b>
בהכרח, כדי ללמד מסמיכות ציצית לכלאיים, שמצות עשה של ציצית דוחה לאו של כלאיים.
<b>ואיבעית אימא, משום דמופנה</b>:
<b>מכדי</b>, הרי כבר <b>כתב "ובגד כלאים שעטנז לא יעלה עליך"</b>.
ואם כן, זה שחזר וכתב כאן <b>"לא תלבש שעטנז"</b> - <b>למה לי?</b>
<b>שמע מינה לאפנויי</b>.
ומהייתור של הכתוב, יש לדרוש את הסמיכות של ציצית לשעטנז שבא הכתוב ללמד שעשה דוחה לא תעשה.
ודוחה הגמרא: אין הפסוק "לא תלבש שעטנז" מופנה!
שהרי <b>הני</b>, שני הפסוקים אודות שעטנז, <b>מצרך צריכי,</b> ואין אחד מהם מיותר לצורך דרשת סמוכים.
<b>דאי כתב רחמנא</b> רק "ובגד כלאיים שעטנז <b>לא יעלה עליך", הוה אמינא</b> כי <b>כל דרך העלאה</b> של בגד שעטנז <b>אסר רחמנא</b>.
<b>ואפילו מוכרי כסות,</b> שמוכרים בגדי כלאיים, ומניחים אותם על כתפיהם לדוגמא בעלמא, או נושאים אותם על גופם כדי להעבירם ממקום למקום, אך אינם מתכוונים להנות מחימום הבגד, אסורים להעלותם על גופם.
לכן <b>כתב רחמנא "לא תלבש שעטנז</b>".
ובכך שנקטה התורה לשון "לבישה", היא מלמדת שלא נאסרה כל העלאה של בגד שעטנז על הגוף, אלא רק העלאה <b>דומיא ד"לבישה</b>" של בגד, <b>דאית ביה</b> שיש בה בלבישה <b>הנאה</b> של חימום, ולא סתם העלאה של בגד על הגוף, המשמשת רק לצורך דוגמא או לצורך נשיאת הבגד.
<b>ו</b>כמו כן, מאידך: <b>אי כתב רחמנא</b> רק <b>"לא תלבש</b> שעטנז", <b>הוה אמינא דוקא "לבישה</b>" אסורה, היות <b>דנפיש הנייתה,</b> שיש בה הנאה מרובה, נאסרה.
<b>אבל העלאה</b> לזמן קצר, לצורך דוגמא, או נשיאת הבגד לצורך העברתו, שאין הנאה מרובה בכך, <b>לא</b> נאסרה, ומותר אז גם להתכוון להנות מהבגד.
לכן <b>כתב רחמנא "לא יעלה עליך</b>", שאפילו הנאה מועטת מהעלאה, אסורה, כשמתכוון לה.
וכיון שצריכים את שני הפסוקים, שוב אין פסוק פנוי לדרוש ממנו סמוכים. ואם כן, איך אמרנו שרבי יהודה דורש סמוכים בכלאיים בציצית היות והפסוק של שעטנז מופנה ללמד על דרשה מסמוכים!?
ומשנינן: עדיין יש בפסוק של שעטנז מילים מיותרות, שמכח ייתורן אפשר לדרוש סמוכים.
כי <b>אם כן,</b> שצריכים את הפסוק "לא תלבש שעטנז" להתיר העלאת שעטנז למוכרי כסות, <b>לכתוב רחמנא "לא תלבש שעטנז"</b> בלבד, ודיינו בכך כדי לדעת מכאן שמותרת העלאה של מוכרי כסות.
<b>"צמר ופשתים</b>" שהוסיף הכתוב - <b>למה לי?</b> והרי דבר ברור הוא שאין שעטנז אלא מכלאי צמר ופשתים:
<b>מכדי</b>, שהרי, <b>כתב</b> רחמנא <b>"ובגד כלאים שעטנז לא יעלה עליך</b>".
וכיון שנקט הפסוק בלשון "בגד", דבר ברור הוא שהכונה לשעטנז העשוי מכלאי צמר ופשתים.
כי <b>ו</b>הא <b>תנא דבי</b> [שנינו בבית מדרשו] של <b>רבי ישמעאל: הואיל ונאמרו בתורה</b> בכמה מקומות <b>סתם בגדים,</b> בלי שיפרט לך הכתוב ממה הם עשויים.
<b>ופרט לך הכתוב באחד מהן</b>, בענין נגעים, שהוא <b>"צמר ופשתים</b>".
הרי <b>אף כל</b> המקומות שאמר בהם הכתוב "בגד" סתם, הרי הוא בגד מ<b>צמר ופשתים.</b>
וכיון שכבר גילה הכתוב הראשון, בהעלאה, באמרו "ובגד כלאיים שעטנז לא יעלה עליך", שהשעטנז האמור בתורה הוא בגד העשוי מצמר ופשתים -
אם כן, <b>"צמר ופשתים" דכתב רחמנא</b> בפסוק השני ["לא תלבש שעטנז, צמר ופשתים יחדיו"] - <b>למה לי?</b>
<b>שמע מינה</b> שבא ייתור המילים "צמר ופשתים" - <b>לאפנויי</b>, למדרש סמוכים.
אך עדיין מקשה הגמרא:
<b>ואכתי</b> עדיין <b>איצטריך</b> גם ל"צמר ופשתים", ואין שתי מילים אלו פנויות לדרשת סמוכים.
כי <b>סלקא דעתך אמינא, העלאה</b> של בגד כלאיים על כתיפיו בלבד, <b>היא</b> זאת שנאסר בה רק בגד שעטנז העשוי צמר ופשתים. היות <b>דלא נפיש הנאתה</b> של "העלאה", שאין הנאה מרובה בהעלאת בגד על כתיפיו. ולכן, לא אסרה בה תורה את כל סוגי הכלאיים אלא רק של צמר ופשתים.
<b>אבל לבישה</b> של בגד, <b>דנפיש הנייתה</b>, שהנאת הלבישה היא מרובה, הוה אמינא כי <b>כל</b> תערובת של <b>תרי מיני אסר רחמנא,</b> ולא רק צמר ופשתים.
לכן <b>כתב רחמנא</b> "לא תלבש שעטנז <b>צמר ופשתים</b>".
ללמדך, שאפילו בלבישה אסרה תורה רק בגד של צמר ופשתים, ולא כלאיים של שני מינים אחרים.
וכיון שצריך את "צמר ופשתים" לצורך גילוי זה, אין הן מיותרות לצורך דרשת סמוכים. ותחזור הקושיה למקומה, שאין לנו דבר מיותר בפסוק "לא תלבש שעטנז" שנוכל לדורשו לסמוכים!
ומשנינן: <b>אם כן,</b> אם נאמר שבאו "צמר ופשתים" בפסוק "לא תלבש שעטנז", כדי ללמד שאפילו בלבישה אסורים רק צמר ופשתים ולא מינים אחרים, <b>לשתוק קרא מיניה,</b> מ"צמר ופשתים", בפסוק "לא תלבש שעטנז", <b>ותיתי</b>, ותלמד שאין אסור בלבישה אלא צמר ופשתים בגזירה שוה של <b>"שעטנז שעטנז" מהעלאה</b>, שאסור בה רק צמר ופשתים [מהכלל שכל מקום שנאמר בו בגד אינו אלא צמר ופשתים].
ועתה באה הגמרא לדון במה שהסתמכנו על תנא דבי רבי ישמעאל, האומר שבכל מקום בגד הוא מצמר ופשתים, כדי לומר ש"צמר ופשתים" האמור בכלאיים הסמוכים למצות ציצית, הוא מיותר, לדרוש ממנו סמוכים, ולהתיר כלאיים בציצית.
והוינן בה: <b>ו</b>אליבא <b>תנא דבי רבי ישמעאל,</b> שהסתמכנו עליו לומר שיש ייתור של "צמר ופשתים".
<b>טעמא דכתב רחמנא</b> את הייתור <b>"צמר ופשתים</b>", ולכן דרשינן סמוכים להתיר כלאיים בציצית.
<b>הא לאו הכי, כלאים בציצית הוה אמינא דאסר רחמנא</b>.
כי משמע שבלעדי הייתור הזה, לא היה עשה דוחה לא תעשה בציצית.
<b>ו</b>תימה: <b>הכתיב</b> [במדבר טו] <b>"ועשו להם ציצית על כנפי בגדיהם</b>".
<b>ו</b>הרי כבר <b>תנא דבי רבי ישמעאל</b> את הכלל לעיל, ש<b>כל בגדים</b> - <b>צמר ופשתים הם</b>. ואם כן, "כנפי בגדיהם" האמורים כאן, נכללים בהם גם בגדים של פשתים.
<b>ואמר רחמנא: עביד ליה</b>, עשה לו לבגד הפשתים, ציצית הצבועה בצבע <b>תכלת</b>.
<b>ו</b>חוט ה<b>תכלת</b>, בהכרח ש<b>עמרא</b> [צמר] <b>הוא</b> עשוי!
ומבארת הגמרא את ההכרח שחוט התכלת הוא מצמר:
<b>וממאי דתכלת "עמרא" הוא?</b>
יש לנו ללמוד זאת מבגדי כהונה, העשויים רק מצמר ופשתים, ולא ממינים אחרים.
ומצינו באחד הבגדים [במכנסיים], שאמרה תורה לעשותו מפשתים, שהוא צבע לבן.
ובכך גילתה התורה ששאר הצבעים שבבגדי כהונה [כמו תכלת וארגמן] הם עשויים מצמר.
שנאמר "מכנסי בד - שש משזר".
וידוע ש"בד" הינו "פשתים", על שם שהפשתים גדלים בדים בדים, שאין להם ענפים מתפצלים.
ו<b>מד"שש</b>" הוא <b>כיתנא</b> [פשתן], בהכרח ש<b>תכלת</b> האמור בבגדי כהונה - <b>עמרא</b> צמר <b>הוא!</b>
וכיון שיש לנו הוכחה מבגדי כהונה שתכלת הוא צמר, ובציצית אמרה תורה "על כנפי בגדיהם", יודעים אנו משם שמותר לתת חוטי צמר בבגד פשתים.
ואם כן, אין צורך בלימוד של סמיכות בין כלאיים לציצית, ואין צורך בייתור של "צמר ופשתים" כדי לדרוש סמוכים!
ומשנינן: בכל זאת <b>איצטריך</b> ללימוד של סמוכים.
כי <b>סלקא דעתך אמינא</b> לומר <b>כ</b>מו <b>ד</b>אמר <b>רבא!</b>
<b>דרבא רמי</b>, הקשה שיש לכאורה סתירה בדברי הכתוב:
מצד אחד <b>כתיב</b> "ונתנו על ציצית <b>הכנף</b>, פתיל תכלת".
ו"ציצית הכנף" משמעותה היא, שיש לעשות את חוטי הציצית מאותו <b>מין</b> שממנו עשוי ה<b>כנף</b> של הבגד!
ולפי זה אם כנף הבגד עשוי משי צריך חוט הציצית עשוי משי.
<b>ו</b>מאידך <b>כתיב</b> "לא תלבש צמר ופשתים יחדו - גדילים תעשה לך", ומשמע שיהיו גדילי הציצית עשויים <b>צמר ופשתים</b>, ולא משי או מין אחר! <b>הא כיצד</b> יש ליישב את הסתירה שלכאורה בין שני המקראות?
אלא, אמר רבא: כך יש לדרוש את משמעות הפסוק:
חוטי ציצית העשויים <b>צמר ופשתים</b> - <b>פוטרין</b> את הבגד [דהיינו, מקיימים בהם את המצוה] <b>בין במינן</b>, בבגד צמר ובבגד פשתים, <b>בין שלא במינן,</b> בבגד משי וכדומה.
<b>שאר מינין,</b> חוטי ציצית העשויים משי וכדומה, רק <b>ב</b>בגדים שהם <b>מינן</b> - <b>פוטרין</b>.
אבל <b>שלא במינן</b>, בבגד צמר או פשתים - <b>אין</b> הם <b>פוטרין.</b>
ולפי דברי רבא אלו, היינו אומרים, שיש לעשות חוטי צמר לבגד צמר וחוטי פשתים לבגד פשתים, כי היינו דורשים "הכנף" - מין כנף! שיש לעשות את חוט הציצית ממין הכנף דוקא.
ולפי זה לא התירה התורה כלאיים בציצית.
ולכן צריכים את הייתור של "צמר ופשתים" כדי לדרוש סמוכים, ולהתיר כלאיים בציצית.
ומקשה הגמרא: הרי הלימוד של סמוכים, הסתמכנו בו על תנא דבי רבי ישמעאל.
ו<b>הא תנא דבי רבי ישמעאל</b> - <b>לית ליה</b> את הדרשה <b>דרבא</b>, שדרש "הכנף" מין כנף! שלדברי רבא כל בגד מכל מין חייב בציצית בחוט ממינו, ואילו לתנא דבי רבי ישמעאל רק בגד צמר או פשתים חייב בציצית!
וכיון שתנא דבי רבי ישמעאל אינו סבור כרבא, איך יתכן לתרץ כדרבא, כשאנו מסתמכים על תנא דבי רבי ישמעאל!? ומשנינן: בכל זאת <b>איצטריך</b> "צמר ופשתים", גם אם אין סבורים כדרבא שכל בגד חייב בציצית.
כי <b>סלקא דעתך אמינא</b> שאפילו לתנא דבי רבי ישמעאל יש לדרוש בבבגד צמר או בפשתים, <b>כי</b> כמו <b>דיוקא דרבא, הכנף</b> - <b>מין כנף</b>.
אך לדרוש זאת באופן חלקי, שיתאים עם תנא דבי רבי ישמעאל, כשהמדובר בפסוק הוא רק בבגדי צמר ופשתים, ולא בבגדים של שאר מינים!
<b>והכי קאמר רחמנא</b>:
<b>עביד ליה</b> חוט של ציצית <b>צמר ל</b>בגד <b>צמר, ו</b>חוט של ציצית <b>פשתים ל</b>בגד <b>פשתים</b>.
ובכך יתקיים "הכנף" - מין כנף! אלא שזה יתקיים רק בצמר ובפשתים, ולא במין אחר.
<b>וכי עבידת</b> חוט <b>צמר ל</b>בגד <b>צמר</b> - <b>צבעיה</b> בצבע תכלת.
<b>אבל</b> חוט <b>צמר ל</b>בגד <b>פשתים, ו</b>חוט <b>פשתים ל</b>בגד <b>צמר</b> - <b>לא</b> תעשה.
לכן <b>כתב רחמנא "צמר ופשתים</b>", לייתור, לדרוש סמוכים, ולהשמיענו: <b>דאפילו</b> חוט <b>צמר ל</b>בגד <b>פשתים</b>, (1) <b>ו</b>חוט <b>פשתים ל</b>בגד <b>צמר</b> אפשר לעשות.
<h3> דף ה.</h3>
והוינן בה: <b>תינח לתנא דבי רבי ישמעאל</b>, האומר שכל מקום שנאמר בו בגד הוא רק בגד של צמר או פשתים, שפיר מיותר "בגד ופשתים" כדי לדרוש סמוכים, ולהתיר כלאיים בציצית.
אלא <b>לרבנן</b>, הסוברים שבכל מקום שנאמר בגד הוא כולל את כל המינים, ו"צמר או פשתים" האמור בכלאיים אינו מיותר, כי צריך אותו לומר שאין כלאיים אלא מצמר ופשתים - <b>מנא להו</b> שעשה דוחה לא תעשה? ומשנינן: <b>נפקא להו מ"ראשו</b>" האמור בפרשת תגלחת מצורע.
<b>דתניא</b>: נאמר בפרשת מצורע שנרפא מנגעו [ויקרא יד ט]:
"והיה ביום השביעי יגלח את כל שערו.
את ראשו, ואת זקנו, ואת גבות עיניו.
ואת כל שערו יגלח".
ודורשת הברייתא את הפסוק הזה:
<b>"ראשו"</b> האמור במצורע, אחרי שכבר חייבו הכתוב [בתחילת הפסוק] בגילוח כל שערו - <b>מה תלמוד לומר?</b> לאיזה צורך חזר ופירט הכתוב את החיוב לגלח שערות ראשו, אחר שכבר צוה לגלח את כל שערו?
<b>לפי שנאמר</b> [ויקרא יט]: <b>"לא תקיפו פאת ראשכם".</b>
ואיסור זה, משמעותו היא, שאסור לגלח את פאות הראש, כדי שלא תהיינה שערות הראש הנותרות בקדקד הראש נראות כעין עיגול [מוקפות].
<b>שומע אני אף מצורע כן,</b> שיהיה אסור לו לגלח את פאות ראשו.
<b>תלמוד לומר</b> במצורע "את <b>ראשו</b> ואת זקנו ואת גבות עיניו, ואת כל שערו יגלח". ולהשמיענו שיבא עשה של גילוח מצורע וידחה לא תעשה של הקפת הראש.
ומוסיפה הגמרא:
<b>וקא סבר האי תנא</b> ש<b>הקפת</b> שער <b>"כל הראש</b>" גם היא <b>שמה הקפה.</b>
והיינו, שאין זה איסור של "הקפה" בלבד, אלא הוא איסור לגלח את הפיאות בכל ענין, גם בשעה שהוא מגלח את כל שערות הראש.
כי יש הסוברים שהאיסור הוא דוקא לגלח את פיאות הראש, ולהשאיר שיער בראש למעלה בצורה עגולה. אך אם מוריד את כל השערות, ולא נשאר בראש למעלה שער בצורת מעגל, אין בכך איסור.
ובמצורע הוא צריך לגלח כל שערות ראשו. ואם נאמר שאין איסור בגילון הפיאות בשעת גילוח כל שערות הראש, אין מכאן ראיה שעשה דוחה לא תעשה.
וכיון שלמדנו מכאן שעשה דוחה לא תעשה, לכן איצטריך "עליה" לומר שאין מצות יבום דוחה לא תעשה של ערוה.
ודוחה הגמרא, שאין זה מקור טוב לדחיית עשה ללא תעשה: כי <b>איכא למיפרך: מה ללאו ד"הקפה", שכן לאו שאין שוה בכל!</b> שהוא לאו "חלש", לפי שאינו נוהג בנשים, שהן לא נאסרו בהקפת שער ראשן. ולפיכך הוא נדחה מכח מצות עשה. אך אין ראיה ממנו שעשה דוחה לא תעשה השוה בכל.
והרי בלאו של עריות, מוזהרת גם האשה כמו האיש, והוא לאו השוה בכל, ואם כן, חוזרת השאלה למאי איצטריך "עליה"!?
ומביאה הגמרא מקור אחר, לכך שעשה דוחה לא תעשה:
<b>אלא, אתיא מ"זקנו</b>" האמור בפסוק לעיל, בתגלחת מצורע, אחר שחייבו הכתוב לגלח כל שערו.
<b>דתניא</b> [ויקרא יד] <b>"זקנו"</b> - <b>מה תלמוד לומר?</b> מדוע חזר הכתוב לפרט את גילוח הזקן, אחר שציוה כבר לגלח כל שערו.
<b>לפי שנאמר</b> באיסור גילוח פיאות הזקן, האמור בכהנים, אך ממנו לומדים גם לישראלים [ויקרא כא]: <b>"ופאת זקנם לא יג לחו".</b>
<b>שומע אני אף כהן מצורע כן</b>, שיהיה אסור בגילוח זקנו?
<b>תלמוד לומר "זקנו</b>". שיבוא עשה של גילוח מצורע וידחה לא תעשה של גילוח הזקן.
<b>ואם</b> מצות גילוח הזקן של מצורע <b>אינו ענין ללאו</b> של גילוח הזקן, <b>שאין שוה בכל,</b> לפי שאינו נוהג בנשים, וזה כבר למדנו מ "ראשו".
<b>תנהו ענין ללאו השוה בכל</b>, שעשה דוחה לא תעשה.
ולכן איצריך "עליה", לומר שאין עשה של יבום דוחה לא תעשה של ערוה.
ופרכינן: <b>ואכתי</b> אין הכתוב של גילוח זקן מיותר ללמד בלימוד של "אם אינו ענין לכאן תנהו ענין למקום אחר", שעשה דוחה לא תעשה. כי <b>איצטריך</b> לו ללמד על כהן מצורע עצמו.
כי <b>סלקא דעתך אמינא</b> שאין עשה דוחה לא תעשה בתגלחת הזקן של כהנים מצורעים.
היות ו<b>שאני כהנים, הואיל וריבה בהן הכתוב מצות יתירות</b> של כהונה, הרי מצוותיהם חמורות. ולכן, <b>אפילו לאו שאין שוה בכל</b>, כמו איסור תגלחת הזקן, על אף שאינו נוהג בנשים, <b>לא דחי</b> לו מצות עשה של תגלחת מצורע.
לכן <b>קא משמע לן</b> "זקנו", האמור בתגלחת מצורע, <b>דדחי!</b>
וכיון שהוצרך "זקנו" ללימוד זה, אין לנו מקור לכך שעשה דוחה לא תעשה ששוה בכל!
וחוזרת השאלה: למאי איצטריך "עליה"!?
ואומרת הגמרא, שיש לנו מקור הנדרש בברייתא אחרת.
<b>אלא, אתיא מ</b>הדרשה של <b>"ראשו</b>", <b>ד</b>דרש <b>הך תנא</b>.
<b>דתניא: "ראשו</b>" האמור בתגלחת מצורע, אחר שחייבו הכתוב לגלח כל שערו - <b>מה תלמוד לומר?</b>
[עיין בריטב"א שהתקשה מאד בפירוש רש"י כאן, ועיין בגירסתו וביאורו].
<b>לפי שנאמר</b> בכהנים [במדבר ו] <b>"תער לא יעבור על ראשו"</b>.
<b>שומע אני, אף מצורע ונזיר כן?</b>
והיינו, מצורע שנרפא מצרעתו, שיש לו מצוה להתגלח, והוא נזיר, שאסור לו להתגלח בימי נזירותו.
לכן תלמוד לומר <b>"ראשו</b>".
ולמדנו מכאן שעשה של תגלחת מצורע דוחה לאו של גילוח שער נזיר. ותגלחת נזיר היא לאו השוה בכל, שאיסורה הוא בין באיש ובין באשה.
[אך רש"י מבאר, שמדובר במצות גילוח של מצורע בשעה שנרפא, או של נזיר בשעת גמר נזירותו, שמצוה לגלח כל שער ראשו, ונמצא שמצות הגילוח של מצורע, או של נזיר, דוחים את הלאו של הקפת ראשו.
והלאו של הקפת הראש הוא לאו שאינו שוה בכל, כיון שהוא אינו אמור בנשים, ולכן הלימוד הוא ב"אם אינו ענין":
אם "ראשו" אינו ענין ללאו שאינו שוה בכל, לפי שלמדנוהו כבר מ"זקנו" - תנהו ענין ללאו השוה בכל]. (1)
ודחינן: <b>איכא למיפרך</b> על הלימוד הזה:
<b>מה לנזיר מצורע שכן</b> איסור גילוחו הוא איסור קל, שכן <b>ישנו</b> הנזיר <b>בשאלה!</b>
שהרי היא יכול להשאל על נדר נזירותו, ותפקע נזירותו למפרע. ואין ללמוד מכאן שעשה של יבום ידחה איסור של עריות, שהוא איסור חמור, שאי אפשר להשאל עליו.
והראיה שאין ללמוד מגילוח הנזיר:
<b>דאי לא תימא הכי,</b> אלא תלמד מנזיר, <b>הא דקיימא לן דאין עשה דוחה לא תעשה ועשה</b> - <b>ליגמר מנזיר</b> שמצות עשה דוחה אפילו עשה ולא תעשה!
שהרי הנזיר מצווה שלא להתגלח גם באיסור עשה "קדוש יהיה, גדל פרע שער ראשו", וגם בלאו של לא תעשה.
ואם נלמד ממנו שעשה דוחה לא תעשה, נוכל ללמוד לכל מקום שעשה דוחה לא תעשה ועשה. והרי קיימא לן שאין עשה דוחה לא תעשה!
<b>אלא מנזיר, מאי טעמא לא גמרינן</b>, היות <b>דאיכא למיפרך</b> על הלימוד ממנו:
מה לנזיר שאיסורו קל, <b>שכן ישנו</b> הנזיר <b>בשאלה</b> על נזרו. ולכן, עשה דוחה בו אפילו עשה ולא תעשה.
ואם כן, <b>הכי נמי איכא למיפרך</b> על הלימוד מנזיר שעשה דוחה לא תעשה: מה לנזיר <b>שכן ישנו בשאלה</b>, ולכן, משום קולתו, עשה דוחה בו לא תעשה.
תאמר באיסור עריות, שאינו בשאלה, ובו אין עשה דוחה לא תעשה.
<h3> דף ה:</h3>
ומשנינן: <b>אלא, לעולם</b>, <b>ע</b> <b>מקרא קמא</b>, מסמיכות איסור כלאיים למצות ציצית, אנו למדים שעשה דוחה לא תעשה.
והוא מופנה, גם לרבנן! על אף שלדבריהם צריך את "צמר ופשתים" כדי ללמד שאין כלאיים אלא בבגד צמר ופשתים.
כי <b>אם כן,</b> אם תאמר שלא בא הפסוק הזה לאפנויי, ולדרוש סמוכים, <b>לימא קרא "ציצית תעשה לך</b>", כמו הלשון שנקט הכתוב בפרשת ציצית.
שינוי הלשון - <b>"גדילים</b>" במקום "ציצית"
- <b>למה לי?</b>
<b>שמע מינה, לאפנויי</b>, לדרוש סמוכים, של ציצית לכלאיים, וללמוד מכאן שעשה דוחה לא תעשה.
ודחינן: הרי <b>האי</b> לשון "גדילים" שנקט הכתוב, לא לאפנויי למדרש סמוכים הוא בא.
אלא <b>לשיעורא</b> של ציצית <b>הוא דאתא</b>, בא ללמד!
שהרי כך דרשו חכמים מלשון "גדילים": <b>"גדיל</b>", שהוא כמה חוטים מלופפים יחד, הרי הוא עשוי לפחות מ<b>שנים</b> חוטים. שיש בו לפחות שני חוטים מלופפים יחד.
<b>"גדילים</b>", בלשון רבים, שאמר הכתוב "גדילים תעשה לך" - הרי הם עשויים משני גדילים, כשבכל גדיל יש שני חוטים. וביחד הם <b>ארבעה</b> חוטים.
אמרה תורה: הכנס את ארבעת החוטים בחור שבכנף הבגד, כפול אותם משני צידי החור, ואז יהיו לפניך שמונה חוטים.
<b>עשה</b> משמונת החוטים <b>גדיל</b>, על ידי שאחד החוטים ילפף את שבעת החוטים.
אך אל תעשה גדיל מכל אורך החוטים.
אלא, רק שליש מאורך החוטים תעשה גדיל,
<b>ו</b>באורך הנותר [של שני שלישי החוט], <b>פותלהו</b> לגדיל - <b>מתוכו!</b>
השאר את שני השלישים הנותרים של אורך החוטים, כשהם חוטים, בצורת "פתילים" נפרדים, היוצאים מן הגדיל, ותלויים תחתיו.
וכיון שלצורך לימוד זה אמרה תורה לשון "גדילים", אין הוא בא לאפנויי לסמוכים, ואין ללמוד ממנו שעשה דוחה לא תעשה.
ומביאה הגמרא לימוד אחר, לדרוש סמוכים מהפסוק הזה:
כי <b>אם כן,</b> אם תאמר שלא בא הפסוק הזה לאפנויי לדרוש סמוכים, <b>לימא קרא "לא תלבש שעטנז צמר ופשתים</b>" - <b>"יחדו</b>" שהוסיף הכתוב <b>למה לי?</b>
<b>שמע מינה לאפנויי</b> לסמוכים, ללמד שמצות ציצית דוחה איסור כלאיים.
ופרכינן: <b>ואכתי מיבעי ליה, לתוכף שתי תכיפות</b> - <b>חיבור!</b>
עדיין צריך ל"יחדו", ואינו מיותר. כי יש לנו ללמוד מ"יחדו" את השיעור לחיבור בין בגד צמר לבגד פשתים, שאסור משום כלאיים.
ולמדנו מ"יחדו" שכך אמרה תורה - אם תוחב את המחט עם החוט פעמיים בבגד, ומחבר בכך את בגד צמר ואת בגד פשתים שיהיו מחוברים היטב "יחדו", זהו השיעור לחיבור כלאיים שאסור.
<b>ו</b>אילו התוכף <b>תכיפה אחת</b> בלבד, שתוחב פעם אחת את המחט בבגד הצמר ובבגד הפשתים - <b>אינו</b> נחשב <b>חיבור</b> לכלאיים, שאין זה חיבור יפה, אלא ארעי, ואינו אסור מן התורה.
וכיון ש"יחדו" אינו מיותר, אין הוא משמש לאפנויי לסמוכים!
ולכן, מביאה הגמרא הסבר אחר כיצד לדרוש את הפסוק הזה לסמוכים:
<b>אם כן,</b> שלא בא הכתוב הזה לאפנויי לסמוכים,
<b>לכתוב רחמנא "לא תלבש צמר ופשתים יחדו</b>".
<b>"שעטנז</b>" שהוסיף רחמנא - <b>למה לי?</b>
<b>שמע מינה, לאפנויי</b> למדרש סמוכים
אך גם לימוד זה יש לדחות:
<b>ואכתי מיבעי ליה</b>, עדיין צריך לומר "שעטנז", ללמד שאין חייבים משום כלאיים על חוט העשוי מצמר ופשתים, <b>עד שיהא</b> חוט הכלאיים, מתוקן יפה היטב מתערובת צמר ופשתים יחד, בכל השלבים של עשיית החוט.
א. שיהא <b>שוע</b> ביחד. (1)
שתהיה החלקת הצמר הגזוז מהצאן, והחלקת הפשתים הנקצרים מהקרקע, כשהם מעורבים ביחד - שיסרקו אותם ויחליקו אותם ביחד במסרק.
ב. יהיה החוט <b>טווי</b> מתערובת צמר ופשתים, יחד.
ג. <b>ו</b>יהיה חוט הכלאיים <b>נוז</b>, ארוג בבגד.
שאין חייבים על כלאיים אלא בבגד ארוג [ולא בבגד העשוי מלבד, כגון צמר ופשתים לחוצים יחד].
ואם כן, אין "שעטנז" מופנה לדרוש ממנו סמוכים, ומנין לנו שעשה דוחה לא תעשה!?
אך אין הגמרא מקבלת את הדחיה:
<b>אלא,</b> לעולם בא הפסוק הזה, גם לאפנויי, וגם ללמד "על שוע טווי ונוז".
ו<b>כולה</b> - גם לאפנויי למדרש סמוכים, וגם "שוע טווי ונוז" - <b>מ"שעטנז" נפקא!</b>
כי המילה "שעטנז" מיותרת היא, כדי לאפנויי, למדרש סמוכים.
אך אם היא היתה באה רק לאפנויי, לא היה צריך לנקוט לשון "שעטנז", אלא "לא תלבש כלאים, צמר ופשתים יחדו".
ובכך שנקט הכתוב לשון "שעטנז", הוא בא גם ללמד ענין נוסף, שחוט הכלאיים צריך להיות "שוע, טווי" מצמר ופשתים מעורבים, ו"נוז", באריג.
ועתה, לאחר שענתה הגמרא על השאלה השניה שנשאלה לעיל [בסוף דף ג עמוד ב], מנין שעשה דוחה לא תעשה, ניגשת הגמרא לברר את המענה לשאלה הראשונה: מפני מה יש צורך בלימוד של "עליה", והרי אין עשה דוחה לא תעשה שיש בו כרת!
כי אמנם <b>אשכחן</b> מצאנו עתה את המקור לכך <b>דאתי עשה ודחי לא תעשה גרידא</b>.
אבל עשה שידחה <b>לא תעשה שיש בו כרת</b> - <b>היכא אשכחן</b> היכן מצאנו <b>דדחי</b>, עד <b>דאיצטריך</b> ללימוד מיוחד מהמילה <b>"עליה</b>", <b>למיסרה</b> לערוה, שלא תדחה מצות הייבום את איסור הערוה, למרות שהיא בכרת!?
<b>וכי תימא, נילף מ</b>מצות <b>מילה,</b> שהיא דוחה את לא תעשה מלאכה בשבת, על אף שיש בו כרת.
יש לפרוך: <b>מה למילה</b>, שמצותה היא מצוה חמורה, <b>שכן נכרתו עליה שלש עשרה בריתות!</b> ששלש עשרה פעם מוזכרת הברית במצות מילה.
ולכן רק היא, מכח חומרתה, דוחה היא את איסור המלאכה בשבת על אף שיש בו כרת!
וכי תימא נלמד <b>מ</b>מצות קרבן <b>פסח</b> שדוחה שחיטתו את השבת.
יש לפרוך: <b>מה ל</b>קרבן <b>פסח</b> שהוא חמור, <b>שכן</b> יש עונש <b>כרת</b> למי שנמנע מלקיים מצות הקרבת קרבן פסח.
תאמר במצות יבום, שאין עונש כרת למי שמבטלה.
וכי תימא נלמד <b>מ</b>קרבן <b>תמיד</b> שמצות עבודתו דוחה את השבת.
יש לפרוך: <b>מה לתמיד</b> שהוא מצוה חשובה, <b>שכן</b> הוא קרבן <b>תדיר</b>, בכל יום.
תאמר במצות יבום, שאינה תדירה.
ומשנינן: אמנם <b>מחדא</b>, מאחד הדברים שדוחים את השבת, <b>לא אתיא,</b> אי אפשר ללמוד על מצות יבום שתדחה איסור שיש בו כרת.
אבל <b>תיתי</b>, יש להביא וללמוד את הדחיה של מצות יבום לאיסור כרת של הערוה - <b>מתרתי</b>, משני דברים שדוחים את השבת.
והוינן בה: <b>מהי</b>, מאלו שני דברים <b>תיתי</b>, תלמדם?
אם <b>ממילה ופסח,</b> יש לדחות, <b>שכן</b> יש בשניהם, בביטולם, <b>כרת!</b>
אם <b>מפסח ותמיד,</b> יש לדחות, <b>שכן</b> יש בשניהם <b>צורך גבוה</b>, למזבח!
אם <b>ממילה ותמיד,</b> יש לדחות, <b>שכן ישנן</b> למצות מילה ותמיד עוד <b>לפני הדבור</b>, בהר סיני.
וזו היא חשיבות מיוחדת, ולכן אין ללמוד ממצוות אלו למצוות שלא היו לפני הדיבור.
<b>ו</b>פירכה זאת, היא רק <b>אליבא דמאן דאמר: עולה שהקריבו ישראל במדבר</b> עוד לפני מעמד הר סיני - <b>עולת תמיד הוה!</b>
[אבל למאן דאמר עולה שהקריבו ישראל במדבר היתה עולת ראיה אין זו פירכא].
ומוסיפה הגמרא, שאפילו משלשתם יחד אי אפשר ללמוד למצות יבום:
<b>ומכולהו</b>, ממילה ומפסח ומתמיד יחד - <b>נמי</b> אי אפשר ללמוד, <b>שכן ישנן</b> לשלשתן עוד <b>לפני הדבור</b>.
ומעתה, כיון שאין לנו כל מקור שעשה של יבום ידחה לא תעשה של ערוה שיש בו כרת, חוזרת וניצבת השאלה הראשונה על דברי הברייתא בדף ג ב:
לשם מה יש צורך בלימוד מיוחד של "עליה" ללמד שאחות אשה אינה מתייבמת!?
והרי יש לנו לדעת זאת גם ללא הלימוד הזה, כי לא מצינו בכל התורה שעשה ידחה לא תעשה שיש בו כרת!
ומתרצת הגמרא תירוץ חדש:
<b>אלא</b>, לכן <b>איצטריך</b> "עליה" לשלול את היבום בערוה:
כי <b>סלקא דעתך אמינא, תיתי</b>, הייתי מעלה על הדעת לומר, שנבוא ונלמד למצות ייבום שתדחה את איסור הערוה - <b>מ</b>מצות <b>כבוד אב ואם</b>.
<b>דתניא: יכול יהא כבוד אב ואם דוחה שבת?</b> <b>תלמוד לומר</b>: [ויקרא יט] <b>"איש אמו ואביו תיראו, ו</b> [בכל זאת] <b>את שבתותי תשמורו</b>, [כי] אני ה'!" -
"אני ה'" - ולפיכך, <b>כולכם</b>, איש, אביו, ואמו - <b>חייבין בכבודי</b>, ואין כבודי נדחה מפני כבוד אב ואם.
<b>מאי לאו</b>, המדובר כאן הוא בכגון <b>דאמר ליה</b> אביו: <b>שחוט לי</b> בשבת, או <b>בשל לי</b> בשבת.
ובא הכתוב ללמד שאין מצות כיבוד אב דוחה שבת.
ומדייקת הגמרא: <b>וטעמא דכתב רחמנא "את שבתותי תשמורו</b>, אני ה'",
<b>הא לאו הכי</b> - <b>דחי</b> מצות כיבוד אב ואם את איסור מלאכת שבת, על אף שיש בה איסור סקילה!
והוא הדין שיש לה למצות יבום לדחות איסור ערוה שיש בו כרת.
ולכן איצטריך "עליה" למעט זאת, כמו שהוצרך הכתוב "אני ה'" למעט כיבוד אב ואם מדחיית מלאכת שבת.
ודוחה הגמרא: <b>לא</b> תדייק מכאן, שלולי הפסוק "אני ה'", היתה מצות כיבוד אב ואם דוחה את מלאכת שבת, על אף שהיא בכרת!
<h3> דף ו.</h3>
כי אין צורך ללמוד מ"אני ה'", שאין לשמוע למצות האב לחלל שבת במלאכה שהיא בכרת, בכגון שאמר שחוט לי או בשל לי בשבת.
אלא בא "אני ה'" להשמיענו, שאין לציית להם לעבור אפילו על <b>לאו</b> ד<b>"מחמר</b>" בשבת, שאינו בכרת אלא רק בלאו.
והיינו, שאסור לו לאדם לעבוד עם בהמתו [חמורו] בשבת, כגון שמניח עליה משא, ומובילה ברשות הרבים ["מחמר" אחריה].
וכן שאר מלאכות שאינו עושה אותן בעצמו, אלא מפעיל את בהמתו לשם עשייתן.
ומקור האיסור הוא מ"לא תעשה כל מלאכה אתה ובהמתך" [שמות כ].
אך הוא אינו בכלל שלשים ותשע מלאכות שבת שחייבים עליהן כרת, אלא הוא רק איסור לא תעשה.
ונמצא, כי שוב, אין לנו מקור שאפילו לא תעשה שיש בו כרת נדחה מפני מצות עשה. וחוזרת השאלה מה צורך יש ב"עליה" למעט יבום של ערוה!?
ותמהה הגמרא על דחיית הראיה:
אם תאמר כי "אני ה'" בא ללמד שאין לציית לאב ואם כאשר הם מצווים לעבור על "מחמר", שהוא איסור לא תעשה, תתעורר תמיהה גדולה: <b>ואפילו הכי</b>, שאין זה אלא איסור לא תעשה שאין בו כרת, בכל זאת <b>לא דחי</b> מצות כיבוד אב ואם את איסור "מחמר"!
אם כן, יקשה לך קושיה גדולה מצד אחר:
<b>אלא</b>, הא <b>דקיימא לן דאתי עשה ודחי לא תעשה</b> - <b>ליגמר מהכא</b>, נלמד מכאן, <b>דלא לידחי</b> עשה את לא תעשה, כלל.
<b>וכי תימא</b> לתרץ: <b>שאני לאוי דשבת, דחמירי,</b> שכל המחלל שבת הרי הוא כעובד עבודת כוכבים, ולכן אפילו לאו גרידא של שבת אינו נדחה מפני מצוה.
עדיין יש להקשות: <b>והא</b> מצינו <b>תנא</b> ש<b>בעלמא קאי</b>, שלומד על שאר איסורים שבעולם ממלאכת שבת, שאינם נדחים מפני עשה.
<b>ולא קפריך</b>, לא מצינו שפורכים את דבריו, שאין ללמוד מלאוין של שבת שאינן נדחים מפני מצוה, היות ולאוי שבת הם חמורים.
<b>דתניא: יכול אמר לו אביו</b> של כהן לבנו: היכנס לבית הקברות, ו<b>היטמא</b> כדי להשיב אבידה. (1)
<b>או שאמר לו: אל תחזיר</b> אבידה! <b>יכול ישמע לו</b> בנו?
<b>תלמוד לומר</b>: [ויקרא יט] <b>"איש אמו ואביו תיראו, ואת שבתותי תשמורו</b>, אני ה'" -
"אני ה'" - <b>כולכם חייבין בכבודי!</b>
ואם אכן לאוין של שבת אינם נדחים מפני מצות כיבוד אב מפני שהם יותר חמורים, כיצד לומד התנא בברייתא משבת להשבת אבידה!
ומכח התמיהה הזאת, חוזרת בה הגמרא מלהעמיד את הברייתא בלאו של מחמר, אלא מעמידה אותה שוב כמו שהיא הניחה תחילה, שמדובר בה באב המצווה את בנו לשחוט לו ולבשל לו בשבת.
והיתה מכאן ראיה, שרק משום שאמר הכתוב "את שבתותי תשמורו, אני ה'", אין לו לבן לשמוע לציווי אביו לחלל את השבת, כיון שהאב ובנו מצווים בכבוד ה', וכבוד ה' עדיף על כבוד אב.
אבל מבחינה עקרונית של דיני דחיה, עשה דוחה אפילו לא תעשה שיש בו כרת. ולכן איצטריך "עליה", לומר שמצות ייבום אינה דוחה לאו של עריות.
ומביאה הגמרא פירכא נוספת:
<b>אלא,</b> עדיין יש להקשות, שאין ללמוד ממצות כיבוד אב ואם למצות ייבום, <b>משום דאיכא למיפרך</b>:
<b>מה להנך</b>, שחיטה ובישול בשבת לצורך קיום מצות כיבוד אב ואם, <b>שכן</b> הן <b>"הכשר מצוה</b>"! (2)
שבמצב כזה, כאשר אביו מצוהו לחלל שבת לכבודו, לא יתכן לו לבן לקיים מצות כיבוד אב אלא אם כן יחלל את השבת. ונמצא שחלול השבת זהו "הכשר קיום המצוה". ["הכשר", משמעותו - היכולת הבלעדית].
ולכן, אילולי מיעוט הפסוק "אני ה'", היתה מצות כיבוד אב דוחה אפילו את איסור המלאכה בשבת, על אף שהוא בכרת.
אבל במצות יבום אינה נחשבת הביאה ביבמה כ"הכשר מצוה", כי יתכן לקיים את מצות ייבום שלא בביאה, שהרי יש אפשרות לחלוץ לה. ולכן אי אפשר ללמוד ממצות כיבוד אב ואם להתיר ביאה ביבמה שהיא ערוה.
ושוב חוזרת הקושיה: לשם מה איצטריך "עליה"!?
ומביאה הגמרא מהלך אחר:
<b>אלא, סלקא דעתך, תיתי</b> ביאה ביבמה שהיא ערוה - <b>מבנין בית המקדש.</b>
<b>דתניא: יכול יהא בנין בית המקדש דוחה שבת?</b>
<b>תלמוד לומר</b>: [בספר ויקרא יט ג] <b>"את שבתותי תשמורו, ומקדשי תיראו</b>, אני ה' אלהיכם" -
מלמד הכתוב ש<b>"כולכם</b>", אפילו "כבוד המקדש" - <b>חייבין בכבודי</b>.
ומניחה הגמרא: <b>מאי לאו</b>, האם לא עוסקת הברייתא <b>בבונה וסותר</b> בשבת, לצורך בנין המקדש.
<b>וטעמא דכתב רחמנא את "שבתותי תשמורו</b> ומקדשי תיראו - אני ה'", <b>הא לאו הכי</b>, לולי המיעוט המיוחד של הפסוק, שאין בנין בית המקדש דוחה שבת מהטעם ש"כולכם חיבים בכבודי" - <b>דחי</b> מצות בנין המקדש את איסור מלאכת שבת, אפילו במלאכות בונה וסותר, שחייבים עליהן כרת.
ולכן איצטריך "עליה" ללמד שמצות יבום אינה דוחה איסור ערוה.
ודוחה הגמרא את הראיה:
<b>לא</b> במלאכת בונה וסותר הוצרך הכתוב לאסור, כי גם לולי הכתוב הזה אנו יודעים שאין עשה דוחה לא תעשה שיש בו כרת.
אלא כונת הכתוב לאסור את בנין בית המקדש בשבת אפילו ב<b>לאו</b> ד<b>"מחמר</b>", שאין בו כרת, ולולי הלימוד מהפסוק, הוא היה נדחה מפני מצות בנין המקדש.
אלא שתמהה הגמרא על הדחיה הזאת, כי אם תעמיד את הלימוד הזה של הברייתא רק בלאו דמחמר, תתעורר תמיהה רבתי:
<b>ואפילו הכי</b>, שאין זה אלא לאו, <b>לא דחי</b> מצות בנין בית המקדש את הלאו של מחמר!?
<b>ואלא</b>, הא <b>דקיימא לן דאתי עשה ודחי לא תעשה</b> -
<b>ליגמר מהכא דלא דחי</b> עשה ללא תעשה!
<b>וכי תימא, שאני לאוי דשבת, דחמירי,</b> שהמחלל שבת הרי הוא כעובד עבודת כוכבים, ולכן הם לא נדחים מפני עשה אפילו כשאין בהם אלא לאו גרידא ללא כרת. ואין ללמוד מהם לשאר הלאוים.
<b>והא</b> מצינו <b>תנא</b>, ש<b>בעלמא קאי</b>, שלומד מלאוים של שבת לשאר לאוים שאין בהם כרת שאינם נדחים מפני מצות כיבוד אב.
<b>ולא קא פריך!</b> לא מצינו שיפרכו דבריו מחמת החילוק הזה, שלאוין של שבת הם יותר חמורים ואין ללמוד מהם ללאוים אחרים.
<b>דתניא: יכול אמר לו אביו</b> של כהן לבנו: <b>היטמא</b> למת!
<b>או שאמר לו: אל תחזיר</b> אבידה!
<b>יכול ישמע לו?</b>
<b>תלמוד לומר: "איש אמו ואביו תיראו</b>, ואת שבתותי תשמורו, אני ה'!" - <b>כולכם חייבים בכבודי!</b>
ומכח התמיהה הזאת, חוזרת בה הגמרא מהדחייה, ואומרת שאכן מדובר במלאכת בונה וסותר.
ולכאורה היה מקום ללמוד מבנין המקדש, שעשה דוחה לא תעשה שיש בו כרת. ולכן איצטריך "עליה", לומר שבמקום יבום לא דוחה מצות היבום את איסור הערוה.
אך מביאה הגמרא דחייה אחרת: <b>אלא,</b> עדיין אין מכאן ראיה ליבום.
<b>משום דאיכא למיפרך: מה להנך</b>, בונה וסותר במלאכת המקדש, <b>שכן</b> הן <b>"הכשר מצוה</b>"!
שאי אפשר לבנות את המקדש בשבת מבלי לעבור על מלאכת בנין, ולכן אילולי הלימוד מ"אני ה'", היתה מצות בנין בית המקדש דוחה איסור מלאכה בשבת.
אבל אין מכאן ראיה למצות יבום, לפי שאין הביאה נחשבת "הכשר מצוה", היות ואפשר לחלוץ לה.
ותמהה הגמרא: אם בא "אני ה'" לומר שאפילו <b>הכשר מצוה</b> אינו דוחה שבת, למה הוצרך הכתוב לחזור ולומר בבנין בית המקדש "את שבתותי תשמורו ומקדשי תיראו, אני ה'", כדי ללמוד ממנו שאין מצות בנין בית המקדש דוחה שבת!?
והרי די היה לו לכתוב את "איש אמו ואביו תיראו ואת שבתותי תשמורו - אני ה'", ללמד שאפילו הכשר מצוה של כיבוד אב אינו דוחה שבת, כיון ש"אתה ואביך חייבים בכבודי", ו<b>תיפוק לי</b> - <b>מהתם!</b>
משם, מכיבוד אב, נלמד שגם מצות בית המקדש אינה דוחה שבת אפילו כשהיא "הכשר מצוה" [שאי אפשר לבנות בשבת מבלי לעבור על מלאכת בונה].
ואם בכל זאת חזר הכתוב בבנין בית המקדש לומר שאינו דוחה שבת מחמת מיעוט הפסוק "אני ה'" - כולכם חייבים בכבודי, משמע שבא הכתוב לומר שאילולי המיעוט [המיוחד לבניית המקדש בשבת] היתה מצות בנין המקדש דוחה שבת, גם אם לא היתה הכשר מצוה.
ולכן איצטריך עליה, לומר שאין מצות היבום דוחה איסור ערוה.
ומיישבת הגמרא את התמיהה, ולאור זאת שוב אין ראיה מכאן שעשה דוחה לא תעשה שיש בו כרת:
<b>אין הכי נמי,</b> אכן זה שאין בנין בית המקדש דוחה שבת אפילו שהוא הכשר מצוה, למדים זאת מהכשר מצוה של כיבוד אב שאינו דוחה שבת.
ומה שתמהנו: <b>"ואת שבתותי תשמורו ומקדשי תיראו</b>" - <b>למה לי?</b>
<b>מיבעי ליה, לכדתניא</b>:
<b>יכול יתיירא אדם ממקדש?</b>
<b>תלמוד לומר: "את שבתותי תשמורו, ואת מקדשי תיראו</b>".
<b>נאמרה "שמירה" בשבת, ונאמר "מורא</b>" <b>במקדש.</b>
והקישן הכתוב, בכך שכתבן יחד בפסוק אחד, ללמדך:
<h3> דף ו:</h3>
<b>מה "שמירה" האמורה בשבת</b>, <b>ע</b> <b>לא משבת אתה מתיירא</b>, שהרי לא נאמר בה "מורא", <b>אלא</b> מהקב"ה, <b>ממי שהזהיר על השבת</b>.
<b>אף מורא האמור במקדש</b> -
<b>לא ממקדש אתה מתיירא, אלא ממי שהזהיר</b> <b>על המקדש.</b>
<b>ואי זו הוא מורא מקדש?</b>
<b>לא יכנס אדם בהר הבית במקלו, במנעלו, בפונדתו</b> [אזור חלול על מתניו המשמש ארנק למעות], <b>ובאבק שעל גבי רגליו, ולא יעשנו קפנדריא</b>, שלא יקצר את דרכו ממקום למקום על ידי שיעבור בהר הבית.
וכל הדברים האלו לא יעשה מחמת מורא המקדש.
<b>ורקיקה</b> אסורה בו, <b>מקל וחומר</b> [ממנעלו, ברכות נד א, ועיין רש"י]. לפי שהיא מאוסה, ודבר גנאי הוא, ואין זה מורא מקדש.
<b>ואין לי</b> לדעת שיש לנהוג מורא בהר הבית, <b>אלא בזמן שבית המקדש קיים</b>.
<b>בזמן שאין בית המקדש קיים</b> - <b>מנין</b> שגם אז צריך לנהוג בו מורא? (1)
<b>תלמוד לומר</b>: [ויקרא יט] <b>"את שבתותי תשמורו, ומקדשי תיראו</b>"
הקיש הכתוב מורא מקדש לשבת, ללמד:
<b>מה שמירה האמורה בשבת</b>, היא <b>לעולם</b> - <b>אף מורא האמורה במקדש</b>, היא שמירה <b>לעולם.</b> ואם כן, אין להוכיח ממה שחזר וכתב "את שבתותי תשמורו ומקדשי תיראו, אני ה'", שעשה דוחה לא תעשה שיש בו כרת אפילו שלא במקום הכשר מצוה.
וחוזרת הקושיה: למאי איצטריך "עליה"? והרי אין היבום הכשר מצוה, ופשיטא שאינו דוחה איסור ערוה!?
ומביאה הגמרא דרך אחרת ליישב זאת:
<b>אלא, סלקא דעתך אמינא, תיתי</b> למצות ייבום, שתדחה איסור עריות, <b>מ</b>מלאכת <b>הבערה</b> בשבת.
ולכן צריכים את הלימוד של "עליה", כדי לשלול זאת.
<b>דתנא דבי</b>, מבית מדרשו של <b>רבי ישמעאל</b>: הרי אמרה תורה בשבת "לא תעשה כל מלאכה", ובכך נכללו כל המלאכות.
ואם כן, זה שאמר הכתוב [שמות לה] <b>"לא תבערו אש בכל מושבותיכם</b>" - <b>מה תלמוד לומר?</b> מה הוא בא ללמד?
ולפני שמביאה הגמרא את המשך דבריו של תנא דבי רבי ישמעאל, היא תמהה על שאלתו, ומבררת את דבריו: ותמהינן: וכי יש לשאול על הכתוב "לא תבערו אש" - <b>מה תלמוד לומר?</b>
והרי נחלקו תנאים במשמעות הדבר, וכפי שיבואר בברייתא בסמוך, ואיך זה שואל תנא דבי רבי ישמעאל "מה תלמוד לומר"!?
<b>אי לרבי יוסי</b>, בא הכתוב לומר שמלאכת הבערה - לאיסור <b>"לאו</b>" יצאה מכלל המלאכות, וכפי שיתבאר להלן בברייתא.
<b>אי לרבי נתן</b>, בא הכתוב לומר שהבערה <b>לחלק</b> יצאה!
ללמד שחייבים על כל מלאכה בפני עצמה, ולא שחייבים רק אם עושים את כל המלאכות בשבת.
וכמו שמתבארת מחלוקתם בברייתא:
<b>דתניא</b>: מלאכת <b>הבערה</b> בשבת, שנכתבה בתורה בפני עצמה - <b>ללאו יצתה, דברי רבי יוסי</b>.
ללמד שאין חייבים עליה כרת, כמו שאר המלאכות, אלא היא רק באיסור לאו, ללקות עליה, ותו לא.
<b>רבי נתן אומר</b>: הבערה - <b>לחלק</b> יצאה!
שיצאה הבערה מכלל לא תעשה כל מלאכה, להכתב בפני עצמה, כדי ללמד: כשם שהיא נחשבת להתחייב עליה כרת בפני עצמה, כך כל מלאכה ומלאכה מתחייבים עליה בפני עצמה, ואין החיוב נאמר רק על עשיית "כל המלאכות".
<b>ואמר</b> ותירץ <b>רבא</b>, ליישב את התמיהה, מה היתה שאלת תנא דבי רבי ישמעאל "מה תלמוד לומר?"
<b>תנא</b> דבי רבי ישמעאל - <b>"מושבות</b>" [בכל מושבותיכם] הנאמר בסוף הפסוק, <b>קא קשיא ליה!</b>
והכי קאמר:
הלשון <b>"מושבות</b>" [בכל מושבותיכם], שנקט הכתוב, ובא ללמד שהאיסור הזה נוהג בכל מקום שאתם יושבים בו, בין בארץ, ובין בחוצה לארץ - <b>מה תלמוד לומר?</b>
<b>מכדי</b>, הרי <b>שבת</b> - <b>חובת הגוף היא</b>, ואינה מצוה הנוהגת בארץ ישראל מחמת קדושת הארץ.
<b>ו</b>כל מצוה שהיא <b>חובת הגוף</b> - פשיטא שהיא <b>נוהגת בין בארץ בין בחוצה לארץ</b>.
ואם כן, <b>"מושבות</b>" [בכל מושבותיכם] <b>דכתב רחמנא בשבת</b>, במלאכת הבערה - <b>למה לי?</b>
ועתה מביאה הגמרא את המשך דבריו של תנא דבי רבי ישמעאל, לענות על השאלה "מה תלמוד לומר".
<b>משום רבי ישמעאל, אמר תלמיד אחד</b>:
<b>לפי שנאמר</b> בנידון למות [דברים כא] <b>"וכי יהיה באיש חטא, משפט מות</b> - <b>והומת</b>"
<b>שומע אני</b> שימיתו אותו בית דין <b>בין בחול בין בשבת</b>. והיינו שתדחה מצות המתתו את השבת.
<b>ומה אני מקיים</b> [שמות לא] <b>"מחלליה מות יומת</b>"? -
<b>בשאר מלאכות, חוץ ממיתת בית דין</b>, שהיא מותרת בשבת.
<b>או אינו אלא אפילו מיתת בית דין</b> אסורה בשבת.
<b>ומה אני מקיים "והומת</b>" - <b>בחול ולא בשבת</b>.
וחוזר תנא דבי רבי ישמעאל ואומר:
<b>או אינו אלא אפילו בשבת?</b> [יבואר להלן] (2)
<b>תלמוד לומר "לא תבערו אש</b> - <b>בכל מושבותיכם!</b> ".
<b>ו</b>גם <b>להלן</b>, בפרשת העונש שמענישים בית דין את הרוצח במזיד ובשגגה, <b>הוא</b> [הכתוב] <b>אומר</b> [במדבר לה]:
<b>"והיו אלה לכם לחוקת משפט לדורותיכם</b> - <b>בכל מושבותיכם!</b>".
<b>מה</b> כמו <b>"מושבות" האמורים להלן</b>, בפרשת רוצח, מדובר בהן <b>ב</b>עונש שמענישים <b>בית דין</b>.
<b>אף "מושבות" האמורים כאן</b>, בהבערה בשבת, מדובר בהן <b>ב</b>עונש שמענישים <b>בית דין</b>.
והיינו, עונש למי שהתחייב מיתת בית דין, בשריפה.
<b>ו</b>על כך <b>אמר רחמנא "לא תבערו</b>"!
ומשמעותו: אפילו לצורך קיום מצוה של הענשת החוטא במיתת שריפה בבית דין - לא תבערו אש בשבת!
[איסור ההבערה הוא רק בהבערת האש תחת "פתילה של אבר", ולא בשריפת האדם החוטא.
והיינו, לצורך חימום חתיכת עופרת, עד שהיא מותכת מחמת החום, ובהיות העופרת לנוזל רותח, יוצקים אותה לתוך פיו של הנידון למיתת "שריפה". אך הנידון למות עצמו אינו נשרף באש, והמתתו באמצעות יציקת העופרת הרותחת אל פיו, אינה נחשבת מלאכת "הבערה"].
ועתה מבארת הגמרא את ההוכחה מתנא דבי רבי ישמעאל, שמצות עשה דוחה שבת:
<b>מאי לאו</b>, מה שאמר תנא דבי רבי ישמעאל, שיטת <b>רבי נתן היא</b>.
<b>דאמר</b> רבי נתן "הבערה - <b>לחלק יצתה</b>", ללמד שחייבים על הבערה בפני עצמה כרת, ומכאן לומדים לשאר המלאכות שכל מלאכה בפני עצמה מחייבת כרת.
<b>וטעמא</b> שאין מענישים בשבת את המחוייבים במיתת "שריפה", משום <b>דכתב רחמנא "לא תבערו</b> אש בכל מושבותיכם".
<b>הא לאו הכי</b>, אם לא היה הכתוב ממעט זאת, <b>דחי</b> מצות שריפת החוטא את איסור כרת של הבערה בשבת!
ולכן איצטריך "עליה", לומר שיבום אינו דוחה איסור ערוה!
ודוחה הגמרא: מתניתא זו ששנה תנא דבי רבי ישמעאל - <b>לא</b> בשיטת רבי נתן היא.
אלא בשיטת <b>רבי יוסי</b> היא, שלפיו הבערה בשבת אינה אלא לאו בעלמא, ולכן, לולי המיעוט, היא היתה נדחית מפני העשה "והומת". (3)
ומקשינן: <b>ותיהוי נמי</b> מתניתא זו בשיטת <b>רבי יוסי</b>, אך עדיין יש להביא ראיה שמצות עשה דוחה שבת [לולי המיעוט]!
<b>אימר דאמר רבי יוסי</b> ש<b>"הבערה" ללאו יצתה</b> - <b>הבערה גרידתא</b>, כאשר המלאכה היא הבערה בלבד.
אבל בהענשת אדם המחוייב שריפה, אין המלאכה מצטמצמת להבערת האש תחת העופרת.
והרי <b>הבערה דבית דין</b> - צורך <b>בישול פתילה הוא</b> [שבאמצעות האש מחממים "פתילה", חתיכת עופרת, עד שהיא מתבשלת ונהיית נוזל, ואז יוצקים אותה אל פיו של הנידון למות ב"שריפה"].
<b>ואמר רב ששת: מה לי בישול פתילה, מה לי בישול סמנין!</b>
והיינו, בישול פתילת העופרת הוא מעשה מלאכה בשבת כמו בישול הסממנים של צבע שהיה בהקמת המשכן, שמשם למדים את כל המלאכות האסורות בשבת. ולא רק בישול אוכל אסור בשבת.
וכיון שגם לפי רבי יוסי יש בהמתת החוטא מלאכת בישול שיש בה כרת, הרי יש להוכיח גם לפיו שמצות עשה דוחה שבת, שאילולי מיעוט הפסוק "בכל מושבותיכם" היו מבשלים את הפתילה בשבת לצורך קיום מצות "והומת".
<b>אמר רב שימי בר אשי: האי תנא</b> דבי רבי ישמעאל, שדרש את הפסוק ב"כל מושבותיכם" לאסור הבערה ובישול לצורך המתת החוטא - <b>לא משום</b> דלולי המיעוט, <b>אתי עשה ודחי לא תעשה</b>.
כי אין עשה דוחה לא תעשה שיש בו כרת.
<b>אלא, משום דמייתי</b>, שהיה לו מקום להביא ממנו, ללמוד <b>מקל וחומר</b> שלצורך המתת החוטא יש לדחות את השבת.
וכדי לשלול לימוד זה הוצרך הכתוב לומר "בכל מושבותיכם", לגלות שבכל זאת אין מצות המתת החוטא דוחה שבת.
<b>והכי קאמר: מה אני מקיים "מחלליה מות יומת</b>" - <b>בשאר מלאכות, חוץ ממיתת בית דין</b>.
<b>אבל מיתת בית דין, דחיא שבת מקל וחומר</b>:
<h3> דף ז.</h3>
<b>ומה</b> מצות <b>עבודה</b> של קרבן במקדש, <b>שהיא</b> מצוה <b>חמורה</b>,
<b>ו</b>מכח חומרתה היא <b>דוחה שבת</b> -
ובכל זאת <b>"רציחה</b>", דהיינו, המצוה להמית את הרוצח, <b>דוחה אותה</b>, את מצות העבודה במקדש.
<b>שנאמר</b> במצוה להמית את הרוצח [שמות כא]: <b>"מעם מזבחי</b> - <b>תקחנו למות</b>".
שאפילו אם היה הרוצח במקדש, ורוצה לעבוד, שולחים בית דין ולוקחים אותו משם, כדי להענישו בעונש מיתה המגיע לו [חוץ מאשר אם היה הרוצח על גבי המזבח, ועבודה בידו].
ומוכח מכאן, שחומרת המצוה להעניש את המחוייב מיתה, עדיפה על מצות העבודה במקדש. וכל שכן שהיא עדיפה על מצות שבת, הנדחית מפני העבודה.
ואם כן, <b>שבת, שנדחית מפני עבודה</b> במקדש - <b>אינו דין שתהא "רציחה</b>", דהיינו, המצוה להעניש את החוטא, <b>דוחה אותה!</b>
וממשיכה הגמרא להסביר את דברי תנא דבי רבי ישמעאל:
<b>ו</b>מאחר ויש לו קל וחומר שמצות הענשת החוטא תדחה את השבת - <b>מאי "או אינו", דקאמר</b> תנא דבי רבי ישמעאל, שלא תדחה מיתת בית דין את השבת!?
<b>הכי קאמר: קבורת מת מצוה תוכיח! ש</b>על אף חומרתה, שהיא <b>דוחה</b> אפילו <b>את</b> מצות <b>העבודה</b> במקדש, <b>ו</b>בכל זאת <b>אין דוחה את השבת</b>.
ומכאן נלמד שאף "רציחה", המתת החוטא, אף על פי שהיא דוחה את העבודה, היא לא תדחה שבת.
שהרי מצות המתת החוטא אינה חמורה כמצות הקבורה של מת מצוה, ואם קבורת מת מצוה אינה דוחה את השבת, כל שכן שמצות המתת החוטא אינה דוחה שבת.
ולכן אמר: "או אינו, אלא אפילו מיתת בית דין אינה דוחה את השבת".
ומה שחזר ואמר "או אינו אלא אפילו בשבת", כך ביאורו:
<b>הדר אמר, קבורת מת מצוה</b> עצמה, נלמד ש<b>תדחה שבת, מקל וחומר</b>:
<b>ומה עבודה, שהיא דוחה שבת</b> - בכל זאת <b>קבורת מת מצוה דוחה אותה,</b> שכך למדנו [במסכת מגילה ג ב] <b>מ"ולאחותו</b> - לה יטמא".
<b>שבת, שנדחית מפני עבודה</b> - <b>אינו דין שתהא קבורת מת מצוה דוחה אותה!</b>
<b>תלמוד לומר</b>: [שמות לה] <b>"לא תבערו</b> אש בכל מושבותיכם ביום השבת".
ואם כן, אין לנו ללמוד מכאן שמצות עשה דוחה את השבת, ושוב חוזרת הקושיא למה איצטריך "עליה".
אך לפני שתמשיך הגמרא, היא מבארת מה היה המהלך שלה בהבנת דברי תנא דבי רבי ישמעאל, לפי ההנחה שהניחה תחילה, שיש ללמוד מדבריו שעשה דוחה לא תעשה שיש בו כרת, ולכן הוצרך הכתוב לומר שאין מיתת בית דין דוחה שבת.
<b>למאי דסליק אדעתיה מעיקרא</b>, לפי מה שהעלינו בדעתינו תחילה, בדברי תנא דבי רבי ישמעאל, <b>דאתי עשה ודחי לא תעשה</b> - <b>מאי "או אינו</b> אפילו מיתת בית דין אינה דוחה את השבת", <b>דקאמר</b> תנא דבי רבי ישמעאל?
והרי לפי ההוה אמינא הזאת, כיון שלדעתו עשה דוחה לא תעשה שיש בו כרת, מדוע חזר בו? ומדוע לא תדחה המצוה של המתת החוטא את השבת.
ומשנינן: <b>הכי קאמר</b> תנא דבי רבי ישמעאל, לפי הבנתנו בהתחלה:
<b>מה אני מקיים</b> [שמות לא] <b>"מחלליה מות יומת</b>" - <b>בשאר מלאכות, חוץ ממיתת בית דין</b>.
<b>אבל מיתת בית דין</b>, כן <b>דחי שבת,</b> היות <b>דאתי עשה ודחי לא תעשה</b>.
<b>הדר אמר</b>, אך חזר ואמר "או אינו אלא אפילו במיתת בית דין":
כי מנין לנו להניח שמצות עשה דוחה אפילו לא תעשה שיש בו כרת?
<b>אימר דאמרינן דאתי עשה ודחי לא תעשה</b> - <b>לא תעשה גרידא</b>.
אבל <b>לא תעשה שיש בו כרת</b> - <b>מי שמעת ליה דדחי?</b>
<b>הדר</b> חזר ו<b>אמר</b>, "או אינו אלא אפילו בשבת", לפי שיש להוכיח שההנחה הראשונה היתה נכונה, ואכן מצות עשה דוחה אפילו לא תעשה שיש בו כרת.
כי <b>אטו</b>, האיך <b>עשה דוחה את לא תעשה</b>.
<b>לאו</b>, הלא <b>לא תעשה חמור מיניה</b>, ממצות עשה, שהרי על עבירת לא תעשה לוקים, ואילו על ביטול מצות עשה, או על עבירת "איסור עשה", אין לוקים.
<b>ו</b>אם בכל זאת מצינו ש<b>קאתי עשה</b> הקל <b>ודחי ליה</b> ללא תעשה החמור, שוב אין גבול לחלק בין לאו שיש בו כרת ובין לאו שאין בו כרת. שהרי מסברא גם לאו כשלעצמו חמור ממצות עשה, ובכל זאת הוא נדחה מפניו.
ואם כן, <b>מה לי</b> דחיית <b>חומרא זוטא</b> [של לאו גרידא], <b>ומה לי</b> דחיית <b>חומרא רבה</b> [של לאו שיש בו כרת]!
<b>תלמוד לומר "לא תבערו</b> אש בכל מושבותיכם ביום השבת".
ועתה, לאחר שהסבירה הגמרא את ההבנה בדברי תנא דבי רבי ישמעאל לפי ההוה אמינא, היא חוזרת למסקנה, שתנא דבי רבי ישמעאל אינו סובר שעשה דוחה לא תעשה שיש בו כרת, אלא שהוא הסתמך על הקל וחומר, שמצות המתת החוטא תדחה שבת, ולכן היה צריך לדרוש מ"לא תבערו אש בכל מושבותיכם", שאינה דוחה.
ושוב חזרה למקומה השאלה: לשם מה צריך את הלימוד של "עליה"!?
ומביאה הגמרא מהלך חדש בהסבר הלימוד של "עליה":
<b>אלא</b> לכן <b>איצטריך</b> "עליה", הואיל ו<b>סלקא דעתך אמינא, תיהוי האי אשת אח "דבר שהיה בכלל, ויצא מן הכלל</b> - <b>ללמד</b>"
שהרי אשת אח נכללה בין כל העריות שהן חייבי כריתות, שהרי בסוף פרשת עריות, הכוללת את אשת אח, נאמר "כי כל אשר יעשה מכל התועבות האלה - ונכרתו!".
והיא יצאה מן הכלל, שאם מת האח בלי בנים היא מתייבמת.
ואחת משלש עשרה מידות שהתורה נדרשת בהן [המידה השמינית בברייתא של שלש עשרה מידות, שהיה רבי ישמעאל אומר], היא המידה:
"דבר שהיה בכלל, ויצא מן הכלל, ללמד - <b>לא ללמד על עצמו</b> בלבד <b>יצא, אלא ללמד על הכלל כולו יצא!</b>".
וכ<b>דתניא</b> במסכת כריתות [ב ב]:
<b>דבר שהיה בכלל, ויצא מן הכלל</b> ללמד, לא ללמד על עצמו [בלבד] יצא, אלא ללמד על הכלל כולו יצא.
<b>כיצד?</b>
נאמר בדין אדם האוכל בשר קדשים כשהוא טמא [ויקרא ז]:
<b>"והנפש אשר תאכל בשר מזבח השלמים</b> אשר לה', <b>וטומאתו עליו</b> - ונכרתה הנפש ההיא מעמיה".
<b>והלא שלמים בכלל</b> כל ה<b>קדשים</b> שנאמר בהם כרת על אכילתם בטומאה, <b>היו, ולמה יצאו</b> שלמים מכלל הקדשים, להכתב בפני עצמן?
אלא יצאו שלמים מכלל הקדשים, כדי <b>להקיש אליהן</b> את שאר הקדשים, <b>ולומר לך</b>, כי רק על אכילת קרבנות כשהוא טמא חייבים כרת, ולא על אכילת קדשים אחרים שאינם קרבנות:
<b>מה שלמים מיוחדים</b> בכך שהם <b>קדשי מזבח</b> וחייבים עליהם כרת מי שאוכלם כשהוא טמא, <b>אף כל קדשי מזבח</b>, רק עליהם חייבים כרת מי שאוכלם כשהוא טמא.
<b>יצאו קדשי בדק הבית</b>, שהאוכלם כשהוא טמא, אינו חייב כרת!
ו<b>הכא נמי,</b> במצות יבום, <b>הא</b> ערות <b>אשת אח בכלל כל העריות היתה</b>.
<b>ולמה יצתה</b> ערות אשת אח להיות מותרת במקום יבום, שנאמר "יבמה יבוא עליה"?
אלא, לפיכך יצאה אשת אח מכל העריות במקום יבום, <b>להקיש אליה</b> את שאר העריות, במקום יבום, <b>ולומר לך: מה</b> ערות <b>אשת אח שריא,</b> מותרת היא במקום יבום, <b>אף כל עריות נמי שריין</b>, מותרות הן במקום יבום.
ולכן איצטריך "עליה" לשלול לימוד זה ביבום.
ודחינן: <b>מי דמי</b> היציאה מהכלל של שלמים מכלל הקדשים, ליציאה מן הכלל של אחות אשה מכלל העריות!?
והרי <b>התם</b>, שם, בדין אוכל קדשים בטומאה, הן ה<b>כלל</b> של אכילת הקרבנות הוא <b>באיסור</b> של אכילת קדשים בטומאת הגוף, <b>ו</b>הן ה<b>פרט</b>, קרבן שלמים שיצא מן הכלל, גם הוא <b>ב</b>כלל ה<b>איסור</b> של אכילת קדשים בטומאת הגוף.
ובלימוד מהמידה הזאת שבתורה, לא יצא הפרט ללמד על חידוש בכלל, אלא הוא בא רק להגביל את הכלל, שיהיה רק כעין הפרט.
וכמו שהוא מלמד שם, כי רק קרבנות יהיו אסורים באכילה לטמאים, ולא קדשי בדק הבית.
אבל <b>הכא</b>, במצות יבום, הרי ה<b>כלל</b> של כל העריות הוא <b>באיסור, ו</b>אילו ה<b>פרט</b> של ערות אשת אח, שיצא מן הכלל ללמד, הוא <b>בהיתר!</b> ללמד שאשת אח מותרת.
ואין זו המידה שבתורה המוזכרת באכילת קדשים!
אלא, <b>הא</b>, אשת אח במקום יבום, שהיא דבר שיצא מן הכלל של איסור ללמד דבר היתר, <b>לא דמי</b> למידה זו שבתורה, <b>אלא ל</b>מידה אחרת: וכך שנינו, במדה האחת עשרה, בברייתא של שלש עשרה מידות שהיה רבי ישמעאל אומר:
<b>"דבר שהיה בכלל, ויצא</b> ממנו פרט, <b>לידון בדבר החדש</b> - <b>שאי אתה יכול להחזירו</b> להשוות את הפרט <b>לכללו</b>, ולא להשוות את הכלל לפרטו, <b>עד שיחזירנו לך הכתוב בפירוש</b>, להשוותם".
וכמו כן ביבום, כיון שיצא הפרט של אשת אח מן הכלל של שאר עריות לידון בדבר חדש של היתר ליבום, אינך יכול להשוות את כלל העריות אליו, ולהתיר גם את שאר העריות ליבום, שהרי לא חזר הכתוב להשוותם.
ואם כן, גם בלא הלימוד של "עליה" לא היה מקום לומר שגם שאר העריות יהיו מותרות ביבום.
<b>דתניא: דבר שהיה בכלל, ויצא</b> ממנו פרט <b>לידון בדבר החדש, אי אתה רשאי להחזירו</b> להשוות את הפרט <b>לכללו</b>, ואת הכלל לפרטו, <b>עד שיחזירנו לך הכתוב בפירוש</b>.
<b>כיצד?</b>
נאמר בקרבן אשם שמביא מצורע לטהרתו יחד עם קרבן חטאת ועולה [ויקרא יד]:
<b>"ושחט את הכבש</b> של קרבן האשם <b>במקום אשר ישחט את החטאת ואת העולה, במקום הקדש</b>.
<b>כי כ</b>דין <b>חטאת</b> כך דין <b>האשם הוא, לכהן</b>".
<b>שאין תלמוד לומר</b> את סוף הפסוק <b>"כחטאת האשם</b>"
שהרי. לענין מקום השחיטה בצפון כבר נאמר בתחילת הפסוק שיש לשחוט את אשם מצורע במקום החטאת, שהוא בצפון.
ולענין צורת מתן דמיו על המזבח ולענין אכילת בשרו, הוא נכלל בכל האשמות, ב"זאת תורת המצורע":
<b>ו</b>אם כן, <b>מה תלמוד לומר "כחטאת האשם</b>"? לאיזה ענין הוצרך הכתוב להשוותם.
<b>לפי שיצא אשם מצורע</b> מהכלל של קרבנות אשם, <b>לידון בדבר החדש</b>, בנתינת דם על <b>בהן יד</b> המצורע הימנית, <b>ו</b>על <b>בהן רגל</b> המצורע <b>הימנית</b>.
ולפי שיצא מכלל האשמות, <b>יכול לא יהא טעון</b> אשם מצורע <b>מתן דמים</b> והקטרת <b>אימורים לגבי מזבח</b> כשאר קרבנות אשם?
<h3> דף ז:</h3>
לכן <b>תלמוד לומר: "כי כחטאת</b> - <b>האשם הוא</b>".
לימד הכתוב בהשוואה של חטאת לאשם:
<b>מה</b> כמו ש<b>חטאת, טעונה מתן דמים, ו</b>הקטרת <b>אימורים, לגבי מזבח</b>
<b>אף אשם</b> מצורע, <b>טעון מתן דמים ו</b>הקטרת <b>אימורים, לגבי מזבח</b>
<b>ו</b>מבואר בברייתא, כי <b>אי לא אהדריה קרא,</b> אם אין הכתוב מחזיר את הפרט שיצא מן הכלל, להשוותו אליו, <b>הוה אמינא</b>:
<b>למאי דנפק</b>, רק אותו הפרט שיצא מן הכלל, <b>נפק,</b> רק הוא יצא מן הכלל, ואינו כמותו.
<b>ולמאי דלא נפק</b> - <b>לא נפק</b>.
והיינו, שאר הפרטים של הכלל, שלא הוציאם הכתוב מן הכלל, לא יצאו מהכלל. כי אין לנו להשוות ולדמות את הכלל אל הפרט שיצא ממנו, או את הפרט אל הכלל.
ואם כן, <b>הכא נמי</b>, באשת אח במקום יבום, שיצאה מן הכלל לדון בדבר חדש של היתר ליבום, <b>הוה אמינא,</b> הייתי אומר, גם לולי הפסוק של "עליה", כי רק <b>אשת אח</b>, שיצאה מן הכלל של העריות, <b>דאישתרא</b>, שהותרה ליבום - היא בלבד <b>אישתראי</b>, הותרה לצורך יבום.
אבל <b>שאר עריות</b>, שלא יצאו מן הכלל - <b>לא</b> הושוו לה, אלא נשארו באיסורן, גם ללא הלימוד של "עליה"!
ונשארה השאלה: למאי איצטריך "עליה"!?
<b>אלא,</b> חוזרת בה הגמרא מהסבר זה, ומביאה הסבר אחר:
<b>סלקא דעתך אמינא תיתי</b>, נלמד שכל ערוה מתייבמת <b>ב</b>לימוד של <b>"מה מצינו" מ</b>ערות <b>אשת אח</b>:
<b>מה</b>, כמו <b>אשת אח</b>, שהיא ערוה, ובכל זאת <b>מייבמה</b>.
<b>אף אחות אשה</b> נמי <b>תתייבם.</b>
לכן בא הלימוד של "עליה", להוציא מידי הלימוד של "מה מצינו".
ודחינן: <b>מי דמי</b> אחות אשה לאשת אח, עד שהוצרך הכתוב "עליה" לומר שאין ללמוד בלימוד של "מה מצינו" להתיר אחות אשה כמו אשת אח?
והרי <b>התם</b>, שם באשת אח, יש בה רק <b>חד</b> <b>איסורא,</b> של אשת אח בלבד, והוא בלבד הותר במקום ייבום.
אבל <b>הכא</b> באחות אשה, יש עליה <b>תרי</b> שני <b>איסורי!</b>
שהרי בנוסף לאשת אח יש עליה איסור של אחות אשה!
ואי אפשר ללמוד בלימוד של "מה מצינו", להתיר ליבום אשה שיש עליה שני איסורים, מהיתר יבום של אשה שיש עליה איסור אחד בלבד.
ולכן, מביאה עתה הגמרא מהלך חדש, המסביר לשם מה יש צורך בלימוד של "עליה":
<b>מהו דתימא</b>, היה מקום לומר: <b>הואיל ואישתרי</b> ערות אשת אח לצורך מצות יבום - <b>אישתרי</b> לצורך יבום גם ערות אחות אשה!
קא משמע לן "עליה", שלא הותר אלא האיסור של אשת אח, ולא אומרים שהואיל והותר איסור אשת אח הותר גם איסור אחות אשה.
ומבארת הגמרא: <b>ומנא תימרא</b>, ומנין יש לנו מקום לומר שיש צד שכזה, <b>דאמרינן "הואיל ואישתרי אישתרי</b>"?
מהא <b>דתניא</b> לגבי טומאת מצורע, שהואיל והותר לו הכנסת בהונותיו לעזרה על אף טומאת נגעו, הותר לו גם להכניסם לעזרה בטומאה נוספת, בטומאת "טבול יום", שטבל בו ביום מטומאת קרי:
מצורע שנרפא מצרעתו, וטיהרו הכהן כמבואר בפרשת מצורע - עדיין הוא "מחוסר כיפורים", שהוא אסור בכניסה לעזרה, ואסור באכילת בשר קדשים, עד שיבוא ביום השמיני לטהרתו להר הבית, ויביא את קרבנות הטהרה של מצורע.
ויעמוד המצורע בשער ניקנור, כיון שלא התקדש מקומו של השער הזה בקדושת העזרה.
ויכניס את בוהן ידו הימנית ובהן רגלו הימנית לתוך העזרה, כדי שיתן עליהן הכהן מדם קרבן האשם שהביא המצורע.
והטעם שהותר לו להכניס את בהונותיו לעזרה, למרות שהוא עצמו אסור להכס לשם יבואר להלן.
ותניא: אם אירע, שהיה <b>מצורע, שחל</b> יום ה<b>שמיני שלו בערב הפסח</b>, שחייבים להביא בו קרבן פסח.
<b>וראה</b> המצורע שבא להטהר <b>קרי, בו ביום</b>.
ומי שנטמא בטומאת קרי אסור לו להכנס להר הבית. ונמצא, שאינו יכול לבוא להר הבית ולעמוד בשער ניקנור ולהכניס בהונותיו לעזרה כדי להטהר על ידי דם האשם שינתן על אצבעותיו.
וכיון שהוא טמא, הוא אינו יכול להקריב ולאכול קרבן פסח!
<b>ו</b>אם <b>טבל</b> כדי להטהר מטומאת הקרי, עדיין הוא טמא בגדר "טבול יום", לפי שהוא מחוסר "הערב שמש" כדי להטהר לגמרי מטומאת קריו אחר שטבל.
ולכן, כל זמן שעדיין הוא יום, אין הוא ראוי להכנס להר הבית, ואינו יכול להטהר מטומאת נגע הצרעת, ונמצא שלערב הוא לא יוכל לאכול קרבן פסח, ולפיכך גם אין יכולים להקריב עבורו קרבן פסח.
<b>אמרו חכמים: אף על פי שאין "טבול יום</b>" [שטבל מטומאת קרי] <b>אחר נכנס</b> להר הבית, כל זמן שלא העריב שמשו -
טבול יום <b>זה</b>, שהצטרע, ונרפא ונטהר, והגיע ליום השמיני, אלא שנטמא בטומאת קרי - כיון שטבל מטומאתו, ועתה הוא ערב פסח, הוא <b>נכנס</b> להר הבית, למתן דמים על בהונותיו, שמכניסם פנימה לעזרה בעומדו בשער ניקנור, ויטהר לגמרי מטומאת צרעתו, ואז יכול לערב לאכול קרבן פסח, ולכן יוכלו להקריב עליו ביום קרבן פסח.
כי <b>מוטב שיבא עשה</b> של הקרבת קרבן פסח, <b>שיש בו</b>, בביטולו, עונש <b>כרת, וידחה</b> את איסור <b>עשה</b> של כניסת בעל קרי טבול יום להר הבית, <b>שאין בו כרת</b>.
ולכן, יכנס להר הבית עד לשער ניקנור, ויכניס בהונותיו לעזרה, ויתן עליו הכהן מדם האשם, ויטהר בכך מטומאת נגעו.
ואז, הוא יכול לשלוח את קרבן הפסח שלו באמצעות שליח לעזרה, ולערב הוא יטהר לגמרי מטומאת קריו, ויוכל לאכול קרבן פסח.
והוסיף <b>ואמר רבי יוחנן</b> על דברי הברייתא:
<b>דבר תורה</b> - <b>אפילו</b> איסור איסור <b>עשה</b>, של כניסה להר הבית, שהוא "מחנה לויה" - <b>לית ביה</b> אין בו בטבול יום, שטבל לקריו.
לפי <b>שנאמר</b> באותו היום המתואר בספר דברי הימים ב [פרק כ], שנטהרו בו ישראל מטומאתם: <b>"ויעמוד יהושפט בקהל יהודה לפני החצר החדשה</b>".
<b>מאי "חצר החדשה</b>"?
<b>אמר רבי</b>: חצר <b>שחדשו בה דברים, ואמרו</b> בה תקנה חדשה, שתיקנו אז: <b>טבול יום</b> - <b>לא יכנס למחנה לויה</b> [הר הבית].
ומוכח, שאיסור טבול יום להכנס להר הבית, שהוא מחנה לויה, הוא רק מתקנת חכמים, ולא מן התורה!
אך זה מבאר רק כיצד נכנס טבול יום להר הבית, שהוא מחנה לויה, ואין בכניסתו איסור תורה, וכל שכן שאין בכניסתו איסור כרת.
אך עדיין אין זה מסביר כיצד מותר לו להכניס את בהונותיו לעזרה, שהיא מנה שכינה בטומאת "טבול יום"?
<b>ואמר עולא</b>: למרות ש"ביאה במקצת [גופו] " בעזרה שמה "ביאה".
והיינו, טמא המכניס מקצת גופו לעזרה, חשובה "ביאה במקצת" של מקצת גופו, כביאה לעזרה, והיא אסורה בעונש כרת למי שהוא טמא.
ורק למצורע יש היתר מיוחד, שהתירה לו התורה להכניס בהונותיו לעזרה כדי שיטהר במתן הדמים עליהן.
בכל זאת למצורע, שהוא גם טבול יום מטומאת קרי - הותר להכניס בהונותיו אפילו בטומאת קרי.
ו<b>מה טעם</b> התירו חכמים למצורע שנטמא בטומאת קרי, וטבל, והוא "טבול יום", להכניס בהונותיו לעזרה? והרי הוא אסור בהכנסת בהונותיו לעזרה מחמת היותו "טבול יום" של טומאת קרי, וביאה במקצת שמה ביאה?!
כי <b>הואיל והותר</b> איסור ביאה בעזרה <b>ל</b>טומאת <b>צרעתו</b> - <b>הותר</b> גם איסור ביאה בעזרה <b>ל</b>טומאת <b>קרויו!</b> (1)
ומוכח, שכל ההיתר הוא מדין "הואיל".
שהואיל והותר למצורע איסור הכנסת בהונות בטומאת מצורע, הותר לו גם איסור הכנסת בהונות בטומאת קרי [לאחר שטבל].
ומכאן היה לנו ללמוד לענין יבום, שהואיל והתיר הכתוב איסור ערות אשת אח לגבי יבום, הוא התיר גם איסור ערות אחות אשה לצורך קיום מצות יבום.
ולכן הוצרך הכתוב "עליה" - לשלול היתר שכזה ביבום ערווה.
ודחינן: <b>מי דמי</b>, כיצד ניתן לדמות, ולומר "הואיל והותרה הותרה" ביבום ערוה, <b>לד</b>ברי <b>עולא</b>, בהיתר הכנסת בהונות מצורע שהוא טבול יום מטומאת קרי!? (2)
<h3> דף ח.</h3>
<b>תינח היכא דנשא</b> האח ה<b>מת</b> את אחת האחיות, <b>ואחר כך נשא</b> האח ה<b>חי</b> את האחות השניה.
כיון שתחילה נאסר האח החי באשת המת מצד אשת אח, ורק לאחר מכן, כשנשא את אחותה, הוא נאסר בה באיסור השני של אחות אשה.
אז שפיר היה מקום לדמות את דין היבום לדין טומאת מצורע, ולומר, <b>דמגו</b>, הואיל <b>דאישתרי</b> שהותר לו האיסור הראשון, שהוא <b>איסור אשת אח</b> - <b>אישתרי נמי</b>, הותר לו גם ה<b>איסור</b> השני, שהוא <b>אחות אשה.</b> וכמו שאמר עולא, שהיות והותר לו להכניס את בהונותיו כשהוא מצורע, הותר לו גם להכניסן בטומאת קריו, שהיתה טומאת הצרעת שהותרה ראשונה, וטומאת הקרי שניה.
ולכן איצטריך "עליה" לשלול זאת.
<b>אלא,</b> אם <b>נשא</b> האח ה<b>חי</b> תחילה את אחת האחיות, ונאסר תחילה באחותה, <b>ו</b>רק <b>אחר כך נשא</b> האח ה<b>מת</b> את אחותה, ואז היא נאסרת עליו באיסור שני של אשת אח.
הרי באופן שכזה, <b>איסור אחות אשה</b> - <b>קדים</b>, קדם לאיסור אשת אח!
ואז אי אפשר לומר הואיל והותר האיסור השני, של אשת אח, הותר גם האיסור הראשון של אחות אשה, שחל לפניו. אלא, האיסור הראשון עומד במקומו.
<b>ואפילו נשא</b> האח ה<b>מת</b> תחילה, ונאסרה תחילה באיסור אשת אח, ורק לאחר מכן נשא החי את אחותה - <b>נמי</b> לא ניחא לומר הואיל ואישתרי אישתרי, היות ואין זה דומה לדברי עולא!
שהרי בענינו של עולא הותר למצורע להכניס את בהונותיו מיד משהאיר הבוקר של היום השמיני, לפני שנהיה המצורע טמא בטומאת בעל קרי.
ולכן, <b>תינח היכא דנשא</b> תחילה האח ה<b>מת, ומת</b>.
ונפלה לפני האח החי לייבום, והותר לו אז איסור אשת אח.
<b>ו</b>רק <b>אחר כך נשא</b> האח ה<b>חי</b> את אחותה.
<b>דחזיא</b>, שבאופן כזה היתה ראויה <b>ליה</b> לאח החי, להתייבם לו, <b>דביני ביני</b>, בתקופה שבין מיתת האח לבין הזמן שבו הוא נשא את אחותה.
שאז היה מקום לומר גם ביבום כדברי עולא "הואיל ואישתרי אישתרי" ויהיה לו מותר לשאת את אחות אשתו, היות והותר לו איסור אשת אח, ולכן איצטריך "עליה", כדי לשלול זאת.
<b>אלא</b> אם <b>נשא</b> האח ה<b>מת</b> אשה, <b>ולא מת</b> עד שנשא החי את אחותה.
<b>ואחר כך</b>, לפני שמת האח, <b>נשא</b> האח ה<b>חי</b> את אחותה -
נמצא ש<b>לא איחזיא ליה</b>, שלא היתה אשת המת מותרת לאח החי, <b>כלל!</b>
ולכן לא קרינן בה "הואיל ואישתרי אישתרי".
<b>מי</b>, כי האם <b>לא מודי עולא, שאם</b> מצורע <b>ראה קרי בליל שמיני,</b> שעדיין לא היה ראוי להכניס בהונותיו, שהרי לא הגיע הבוקר שהוא הזמן הראוי להביא קרבנותיו ולהכניס ידיו לעזרה, ונטמא בטומאת קרי - <b>שאין מכניס ידיו לבהונות</b>.
ולא אומרים "הואיל ואישתרי אישתרי", היות <b>ש"לא יצא</b> עדיין <b>בשעה</b> [לשעה] <b>שהיא ראויה להביא בה קרבן</b>, כי קדמה טומאת הקרי לזמן הראוי להבאת קרבנותיו, והכנסת בהונותיו.
ואם כן, למאי איצטריך "עליה"?
ומשנינן: <b>אלא, כי איצטריך "עליה</b>" - <b>היכא דנשא מת</b> אשה, <b>ומת</b>, והותרה ליבום, <b>ואחר כך נשא</b> האח ה<b>חי</b> את אחותה, ולכן היה מקום לומר שהואיל והותר לו איסור אשת אח, הותר לו גם אחות אשה, מדין "הואיל ואישתרי אישתרי", ולכן הוצרך הכתוב "עליה" לשלול זאת.
<b>ואי בעית אימא</b>, להכי איצטריך "עליה", היות ובלעדיו, <b>אתיא</b> אפשר היה ללמוד שיש מצות יבום אפילו בכל העריות שיש בהן כרת - <b>בהיקישא, מדרבי יונה!</b>
שדרש רבי יונה, מכך שהוקשו כל העריות ביחד, וכפי שיבואר בברייתא להלן, שיש ללמוד את דין הערוה האחת מהדין של הערוה האחרת.
היקשו של רבי יונה הוא בענין החיוב על העראה [תחילת ביאה] בערוה.
נאמר חיוב על העראה בנדה, שנאמר "את מקורה הערה". וכיון שנידה הוקשה אל כל העריות, חייבים בכל העריות, על העראה בהן.
<b>דאמר רבי יונה, ואיתימא רב הונא בריה דרב יהושע</b>:
ההיקש של כל העריות זו לזו, נלמד מהא ד<b>אמר קרא</b> בסוף פרשת עריות, ובכללן נדה [ויקרא יח]: <b>"כי כל אשר יעשה מכל התועבות האלה</b> - <b>ונכרתו!</b>"
בכך שנקט הכתוב לשון "מכל התועבות", וכלל את כל העריות, הוא הקיש אותן זו לזו.
ומעתה, כיון שיש לנו את ההיקש של רבי יונה, היה מקום לומר ש<b>הוקשו כל העריות כולן</b> - <b>לאשת אח!</b>
והיה לנו לומר מכח ההיקש הזה:
<b>מה אשת אח שריא</b> ליבום - <b>אף כל עריות נמי שריין</b> ליבום.
ואין לחלק ביו אשת אח שהיא איסור אחד ובין שאר עריות שיש בהן שני איסורים [האחד ערוה והשני אשת אח], כי אין משיבים על ההיקש [רש"י].
לכן <b>כתב רחמנא</b> בערות אחות אשה <b>"עליה</b>", כדי לשלול היתר יבום באחות אשה, ובהיקש של רבי יונה לומדים לשאר העריות, מאחות אשה.
<b>אמר ליה רב אחא מדפתי לרבינא: מכדי</b>, הרי <b>כל עריות</b> המנויות במשנתנו,
מצד אחד, <b>איכא לאקושינהו לאשת אח</b>, אפשר להקיש אותן בהיקש של רבי יונה שיהיה דינן כאשת אח, שהותרה ליבום, וגם הן תהיינה מותרות להתייבם.
<b>ו</b>מאידך, <b>איכא לאקושינהו</b>, אפשר להקיש את כל העריות <b>לאחות אשה</b>, שנאמר בה "עליה", לאסור את ייבומה.
ואם כן, תיקשי: <b>מאי חזית</b>, מה ראית, <b>דאקשת</b>, שהקשת את שאר העריות <b>לאחות אשה</b>, שנאמר בה "עליה" לאסור את ייבומה, ולמדת בהיקש אל אחות אשה שכל שאר העריות אסורות להתייבם.
<b>אקשינהו</b>, הקש את כל העריות, <b>לאשת אח</b>, ולהתיר את יבומן של העריות כמו שהותרה ערות אחות אשה ליבום!?
ועונה הגמרא שני תירוצים:
א. <b>איבעית אימא</b>: כשעומדת הברירה:
מצד אחד להקיש את כל העריות לאשת אח, <b>לקולא</b>, וללמוד מההיקש שהן מתייבמות.
<b>ו</b>אילו מצד שני, להקיש את כל העריות לאחות אשה, ל<b>חומרא</b>, לאסור אותן לייבום
<b>לחומרא מקשינן!</b>
ולכן מקישים את כל העריות לערות אחות אשה, להחמיר ולאסרן לייבום.
ב. <b>איבעית אימא: הכא</b>, בשאר עריות, הנשואות לאחיו, הן <b>תרי איסורי</b> [ערוה ואשת אח].
<b>ו</b>גם <b>הכא</b>, באחות אשה הנשואה לאחיו יש <b>תרי איסורי</b> [אחות אשה ואשת אח].
<b>ותרי</b> איסורי <b>מתרי</b> איסורי <b>ילפינן</b> בהיקש.
<b>אבל הכא</b>, באשת אח, רק <b>חדא איסורא</b> יש בה.
<b>ו</b>לכן <b>תרי</b> איסורי, של שאר עריות, <b>מ</b>איסורא <b>חדא</b> של אשת אח - <b>לא ילפינן!</b>
ועתה מביאה הגמרא את שיטתו של רבא, האומר שאכן אין "עליה" בא ללמד על ערוה עצמה שאינה מתייבמת, לפי שאין בכח מצות העשה של יבום לדחות את האיסור כרת החמור של הערוה.
אלא, בא הכתוב "עליה" כדי לאסור את צרתה, ואין די בלימוד של "לצרור"! וכפי שיתבאר.
<b>רבא אמר: ערוה</b> עצמה <b>לא צריכא קרא</b> ללמד שאינה מתייבמת, היות <b>דאין עשה דוחה לא תעשה שיש בו כרת</b>. (1)
<b>כי איצטריך קרא</b> "עליה" - <b>למיסר</b> לאסור את ה<b>צרה</b> של הערוה. (2) ותמהה הגמרא על רבא: <b>ו</b>כי <b>ערוה</b> עצמה <b>לא צריכא קרא</b> לאוסרה ליבום?
<b>והא תניא</b> לעיל [ג ב], בברייתא הדורשת את הפסוק "עליה" כמקור לפטור ערוה מהיבום: <b>אין לי</b> שאסורה מכח הלימוד של "עליה" <b>אלא היא</b>, הערוה עצמה, צרתה מנין, תלמוד לומר "לצרור"!
ומוכח ש"עליה" בא ללמד על הערוה עצמה, ואילו צרתה נלמדת מ"לצרור"!?
ומתרצת הגמרא: זה שדורשת הברייתא את הלימוד מ"עליה" לאסור את הערוה, אין זה בדוקא, אלא צריכים אותו <b>משום צרתה</b> של הערוה, וכפי שתבאר הגמרא לקמן כיצד יש ללמוד את שני הלימודים, "עליה" ו"לצרור".
אך עדיין קשה מהמשך לשון הברייתא, שמוכח ממנו שהלימוד "עליה" אכן בא ללמד על הפטור של ערוה עצמה מיבום:
<b>והא קתני: אין לי</b> ללמוד מ"עליה" <b>אלא</b> לפטור את <b>הן</b>, העריות כולן!
ומתרצת הגמרא: <b>משום צרותיהן</b> נקטה הברייתא ללימוד של "עליה" כבר בעריות עצמן, אך אליבא דאמת כל הלימוד הזה נדרש רק לצרות ערוה, וכפי שיבואר להלן.
ומקשה הגמרא על רבא מדברי רבי, המביא מקור אחר לפטור ערוה וצרתה. ומוכח שלולי לימוד מיוחד לפטור ערוה מיבום, היא היתה מתייבמת, ולא אמרינן שאינה מתייבמת מהטעם שאמר רבא, שאין עשה דוחה לא תעשה שיש בו כרת.
<b>תא שמע: רבי אומר</b>: מכאן יש ללמוד שערוה וצרתה פטורות מן היבום, שנאמר בפרשת יבום [דברים כה] "יבמה יבוא עליה, ולקחה לו לאשה, ויבמה".
יכול היה הכתוב לומר "ולקח לו לאשה ויבם".
וכיון שבמקום לומר <b>"ולקח</b>", אמר הכתוב <b>"ולקחה</b>", משמע שבא הכתוב למעט, ולומר: ולקחה לאשה הזאת דוקא, ולא לאחרת.
דהיינו, שיש אשה שאין לו ללוקחה.
וכמו כן במקום לומר <b>"ויבם</b>" אמר הכתוב <b>"ויבמה</b>", ומשמע שדוקא לזו הוא מייבם ולא לאחרת.
דהיינו, שבא הכתוב ללמד שיש אשה שאינה מתייבמת.
ומשמעות שני המיעוטים הללו היא: <b>לאסור צרות ועריות</b> - ליבום.
ומוכח מדברי רבי שלא כרבא, ואין הטעם שאין עשה דוחה לא תעשה שיש בו כרת מספיק, אלא אכן צריך לימוד מיוחד לפטור את הערוה עצמה מהיבום! ומתרצת הגמרא את לשון הברייתא: <b>אימא</b>, תקן את לשון הברייתא, ואמור בה: <b>לאסור צרות של עריות!</b> אבל ערוה עצמה אינה צריכה מיעוט מהפסוק.
ופרכינן: <b>והא תרי קראי קנסיב ליה!</b> והרי רבי דורש זאת משני מקראות, מ"ולקחה" ומ"ויבמה".
<b>מאי לאו</b>, בהכרח, ש<b>חד</b> מקרא הוא דורש <b>ל</b>פטור <b>ערוה</b> מיבום, <b>וחד</b> מקרא הוא דורש <b>ל</b>פטור <b>צרה!</b>
ומתרצת הגמרא לרבא: <b>לא</b>. אין כונת רבי לדרוש את שני המקראות, האחד לערוה והשני לצרת ערוה. כי לערוה עצמה אין צורך בלימוד לאוסרה ליבום, היות ואין עשה דוחה לא תעשה שיש בו כרת.
אלא <b>אידי ואידי</b>, בין המקרא הזה ובין המקרא הזה, את שני המקראות, הוא דורש <b>ל</b>ענין <b>צרה</b>, האחד לאיסור, והשני להיתר.
וכך הוא דורש:
<b>חד</b> קרא, "ולקחה", בא ללמד איסור: "ולקחה" - לזאת, ולא לאחרת.
ובא הכתוב <b>למיסר</b>, לאסור <b>צרה</b> של ערוה <b>במקום מצוה</b>. דהיינו, לאסור צרת ערוה במקום מצות יבום.
<b>וחד</b> קרא, "ויבמה" בא להיתר: להגביל את האיסור של צרת ערוה, הנלמד מ"ולקחה", ולומר, שלא כל צרת ערוה אסורה.
ובא הכתוב <b>למישרי</b>, להתיר <b>צרה</b> של ערוה <b>שלא במקום מצוה</b> של יבום!
וצריך מקרא מיוחד להתיר צרת ערוה שלא במקום מצות יבום, היות ובלעדיו היה מקום להבין שהאיסור של צרת ערוה, הנלמד מ"ולקחה", נאמר בכל צרת ערוה.
והיינו, שבהיות הצרה יחד עם הערוה באותו בית, חל עליה שם של "צרת ערוה", ומכח השם הזה היא נאסרת כמו הערוה.
ולפי רבי, כתבה התורה את החידוש של צרת ערוה בפרשת יבום, כדי ללמדך שאפילו במקום מצות יבום נוהג איסור זה, וכל שכן שלא במקום יבום.
לכן הוצרך כתוב נוסף, "ויבמה", ללמד שאיסור צרת ערוה נאמר רק במקום יבום, ולא בכל צרת ערוה.
ומבארת הגמרא את הלימוד:
<b>מאי טעמא</b>, כיצד אתה יכול לדרוש את היתר צרת ערוה שלא במקום מצוה מהמקרא "ויבמה"? -
היות וכל המקרא "ויבמה", הוא כתוב מיותר!
שהרי כבר אמר הכתוב לעיל "יבמה יבוא עליה, ולקחה לו לאשה", ודי היה לו בכך, ולא היה לו להוסיף ולומר <b>"ויבם</b>", או <b>"ויבמה</b>", בתוספת האות ה"א.
אלא, בא הכתוב המיותר "ויבמה", ללמדך, שהמיעוט מ"ולקחה", המלמד שצרת ערוה אסורה, אינו מלמד על איסור ערות צרה בכלל. אלא, רק <b>במקום ייבום הוא דאסירא צרה</b> של ערוה.
אבל <b>שלא במקום ייבום</b> - <b>שריא צרה</b> של ערוה.
<b>אמר רב אשי: מתניתין נמי דיקא,</b> גם ממשנתנו יש לדייק שערוה עצמה אינה פטורה מהייבום מכח לימוד מן המקרא, אלא כדברי רבא, שהיא פטורה מן הטעם שאין עשה דוחה לא תעשה שיש בו כרת.
<b>דקתני</b> במשנתנו: <b>חמש עשרה נשים פוטרות צרותיהן</b>.
ומשמע שכל החידוש שהוצרך התנא לומר, שהן פוטרות את צרותיהן מהיבום.
<b>ואילו "פטורות</b> הן עצמן, <b>ופוטרות</b> צרותיהן", שהיה משמע שיש חידוש גם בפטור עריות עצמן - <b>לא קתני!</b>
<b>שמע מינה</b> שפטור העריות עצמן אין בו כל חידוש, כי הן פטורות מחמת הכלל הנוהג בכל האיסורים, שאין עשה דוחה לא תעשה שיש בו כרת.
ואם כן, מוכח מלשונה של משנתנו כדברי רבא.
ועתה מבארת הגמרא כיצד מסביר רבא [וכן רב אשי, שדייק ממשנתנו כדבריו] את שני הלימודים, "עליה" ו"לצרור" לצרת ערוה:
והוינן בדברי רבא: <b>ומאי שנא ערוה</b> עצמה, <b>דלא צריכא קרא</b> לפוטרה מיבום, היות <b>דאין עשה דוחה לא תעשה שיש בו כרת,</b>
אם כן, <b>צרה</b> של ערוה, אחרי שלמדת מ"לצרור" שיש איסור של צרת ערוה, <b>נמי לא תיבעי קרא,</b> אין צורך בלימוד של "עליה" לפוטרה מן היבום.
שהרי אפשר לפוטרה מן היבום <b>משום</b> הטעם שאמר רבא, <b>דאין עשה דוחה לא תעשה שיש בו כרת!?</b> <b>אמר ליה רב אחא בר ביבי מר, לרבינא</b>: אכן טענה צודקת היא זו.
אלא, יש לתקן את האמור בשם רבא, ו<b>הכי קאמרי</b> כך אמרו <b>משמיה דרבא: צרה נמי לא איצטריך קרא</b>.
אין צורך בלימוד של "עליה" לפטור צרת ערוה מהיבום.
כי לאחר שלמדנו את עצם איסור צרת ערוה מ"לצרור", שיש איסור בצרת ערוה כמו בערוה, פשוט הוא שאינה מתייבמת, גם ללא הלימוד מ"עליה", היות ואין עשה דוחה לא תעשה שיש בו כרת. [כי בסיומה של הפרשה, נאמר כרת על כל האמור בה, כולל צרת ערוה, הנלמדת מ"לצרור"].
<h3> דף ח:</h3>
<b>כי איצטריך קרא</b> "עליה" - <b>ע</b> <b>למישרי צרה</b> של ערוה <b>שלא במקום מצוה</b>.
ובא הכתוב "עליה" למעט, ולומר, שלא תעלה על דעתך שהתחדש ב"לצרור" איסור חדש של "צרת ערוה", וכל ערוה אוסרת את צרתה כאשר שתיהן נשואות יחד לאדם אחד.
אלא, זה הוא פטור מיוחד של צרת ערוה ממצות יבום.
ומבארת הגמרא: <b>מאי טעמא?</b> כיצד אתה לומד מ"עליה" להתיר צרת ערוה שלא במקום מצוה?
<b>אמר קרא</b>: "ואשה אל אחותה לא תקח לצרור [והיינו, לא תקח צרת ערוה] - לגלות ערותה <b>עליה</b>".
נאמר בפרשת יבום "יבמה יבוא עליה", ונאמר בפרשת ערות אחות אשה "לצרור, לגלות ערותה עליה".
ולמדנו מכאן, כי רק <b>במקום "עליה</b>", דהיינו במקום מצות יבום, שנאמר בו "יבמה יבוא עליה", רק שם <b>הוא דאסירא</b> צרת ערוה.
כי רק במקום יבום אני קורא בצרת הערוה: לא תקח לצרור, לגלות ערותה - "עליה"!
דהיינו, במקום מצות יבום, שנאמר בה "יבמה יבוא עליה".
אבל <b>שלא במקום "עליה</b>", שלא במקום מצוה, שאין שם עליה ליבום ולא נאמר שם "יבמה יבוא עליה" - <b>שריא!</b> הרי צרת ערוה מותרת.
<b>אמר ליה רמי בר חמא לרבא,</b> לדבריך, שהמקרא "עליה" בא להורות היתר ולא איסור, <b>אימא</b>, אמור היתר גדול מזה:
אפילו <b>ערוה גופיה, שלא במקום מצוה</b> - גם היא <b>תישתרי!</b>
והיינו, לדבריך, שסוף הפסוק ["עליה"] בא להשמיע היתר של צרת ערוה שלא במקום מצוה, ניתן גם לומר שהוא בא להשמיע היתר גדול מזה, שכל הפסוק של ערות אחות אשה, מדבר רק במקום יבום, ו"עליה" בא ללמד היתר גדול, שערות אחות אשה אסורה רק במקום יבום, ולא שלא במקום מצוה.
וכך אמר הכתוב: רק במקום "עליה" [במקום יבום, שאמרה בו תורה יבמה יבוא עליה] נאסרה ערות אחות אשה, אך לא במקום שאין בו יבום, שאין אני קורא בה "יבמה יבוא עליה"!? תירץ לו רבא: <b>ולאו קל וחומר הוא</b> שתהיה הערוה של אחות אשה אסורה שלא במקום מצוה:
שהרי אם <b>במקום מצוה, אסירא</b> ערות אחות אשה, למרות מצות היבום - <b>שלא במקום מצוה</b>, האם יתכן שתהיה אחות אשה <b>שריא</b>, מותרת שם!?
ולכן, לא יתכן שבא "עליה" לומר שכל הפסוק של ערות אחות אשה נאמר רק במקום יבום, וכי אין שום איסור של ערות אחות אשה שלא במקום יבום.
ובהכרח ש"עליה" הוא רק לימוד להתיר צרת ערוה שלא במקום מצוה, אך ערוה עצמה אסורה, בין במקום מצוה ובין שלא במקום מצוה.
<b>אמר ליה</b> רמי בר חמא לרבא: קל וחומר זה יש להפריכו, כי <b>צרה</b> של ערוה <b>תוכיח,</b> שיתכן איסור ערוה שינהג רק במקום מצות יבום, ויהיה מותר שלא במקום יבום!
שהרי אף לדבריך, מצינו לצרת ערוה, <b>ד</b>רק <b>במקום מצוה</b> של יבום היא <b>אסירא, ושלא במקום מצוה</b> היא <b>שריא!</b>
ואם כן, לדבריך, ש"עליה" בא להתיר צרת ערוה שלא במקום מצוה, יש לומר ש"עליה" מתייחס לכל האמור בפסוק, ובא לומר שאף איסור ערות אחות אשה אינו נוהג אלא במקום מצוה, כי רק שם יש עליה ליבום, ואני קורא בה "יבמה יבוא עליה".
<b>אמר ליה</b> רבא: <b>עליך</b>, כדי לשלול את טיעונך, המשיך ו<b>אמר קרא</b>: "לגלות ערותה עליה - <b>בחייה!</b> " והמילה "בחייה" הרי מיותרת היא. ובאה ללמד, ש<b>כל</b> אחות <b>שבחייה</b> של אשתך, בין אם היא במקום מצוה ובין אם היא שלא במקום מצוה, הרי היא אסורה.
ומכח היתור הזה אתה למד ש"עליה" בא להתיר רק צרת ערוה שלא במקום מצוה, ולא להתיר את הערוה עצמה שלא במקום מצוה.
ותמהינן: וכי מילת "בחייה" מיותרת היא, עד שתאמר כי היא באה ללמד על איסור אחות אשה שהוא נוהג אפילו שלא במקום מצוה?
והרי <b>האי "בחייה</b>" - <b>מיבעי ליה</b> לגופו של ענין, <b>למעוטי</b> אחות אשתו <b>לאחר מיתה</b> של אשתו!
והיינו, ללמד שלאחר מות אשתו, אחותה מותרת לו!
ואם כן, כיצד אתה למד מ"בחייה" לאסור אחות אשה אפילו שלא במקום מצוה!?
ומשנינן: <b>ההיא</b>, אחות אשתו לאחר מיתת אשתו, לא מ"בחייה" נלמד ההיתר שלה, אלא מתחילת הפסוק, <b>מ"ואשה אל אחותה" נפקא!</b>
כי משמעות "אשה אל אחותה לא תקח" היא, שלא תקח את שתיהן יחד. אך כשמתה אשתו מותר לו לקחת את אחותה, לפי שאינו לוקח "אשה אל אחותה".
ולכן, מיותרת המילה "בחייה", לדרוש ממנה, לאסור כל אחות אשה ש"בחייה", אפילו שלא במקום מצוה.
ודוחה הגמרא את האפשרות שאמרנו עתה, ללמוד את היתר אחות אשה לאחר מיתת אשתו מ"ואשה אל אחותה", ומיתור המילה "בחייה" ללמוד על איסור אחות אשה שלא במקום מצוה.
כי המילה "בחייה" אינה מיותרת כלל.
שהרי <b>אי מ"ואשה אל אחותה</b>", גרידא, ללא התוספת "בחייה", <b>הוה אמינא</b> שאפילו <b>נתגרשה</b> אשתו ממנו, מיד <b>שריא</b> לו אחותה, שהרי שוב אין אני קורא בה "ואשה אל אחותה".
לכן, <b>תלמוד לומר: "בחייה</b>" - <b>כל שבחייה!</b>
ובא הכתוב "בחייה" ללמד, <b>דאף על גב דנתגרשה</b> אשתו ממנו, <b>לא</b> הותרה לו אחותה, כל עוד אשתו בחיים.
ואם כן, חוזרת הקושיה על מה שאמר רבא, ש"עליה" האמור בסוף הפסוק של אחות אשה בא ללמד היתר של צרת ערוה שלא במקום יבום.
שלדבריו, ההיתר של "עליה" צריך ללכת גם על אחות אשה עצמה, ונלמד ממנו שכל הפסוק הוא רק במקום יבום, ולא נאמר כלל איסור אחות אשה שלא במקום יבום!
ומכח קושיה זו, מביאה הגמרא הסבר אחר, לשם מה צריך את הפסוק "עליה" לפי רבא:
<b>אלא, אמר רב הונא בר תחליפא, משמיה דרבא</b>: לעולם בא "עליה" ללמד איסור ולא היתר, וכך הוא הלימוד של "עליה":
<b>תרי קראי כתיבי,</b> שני מקראות סותרים, לכאורה, נאמרו בפסוק זה של אחות אשה. וכדי שלא יסתרו המקראות זה את זה, יש לנו ליישבם, ובאופן זה נלמד לאיסור אחות אשה אפילו שלא במקום מצוה:
<b>כתיב</b> בתחילת הפסוק <b>"אשה אל אחותה לא תקח לצרור</b>". וכיון ש"לצרור" מלמד על איסור צרת ערוה, הרי שאסר הכתוב את שתיהן, הן את אחות האשה והן את צרתה.
<b>ו</b>מאידך, <b>כתיב</b> בהמשך הפסוק, <b>"לגלות ערותה</b>". והלשון "ערותה" - רק ערוה <b>דחדא</b>, של אחת משתיהן בלבד, <b>משמע!</b>
דהיינו, רק אחת משתי הנשים [או אחות אשה או צרתה] היא באיסור גילוי ערוה, ואילו השניה מותרת!
<b>הא כיצד</b> ניישב את הסתירה בין תחילת הפסוק, האוסר את שתיהן, לבין סופו, האוסר רק אחת ומתיר את השניה?
לכך בא הלימוד של "עליה", ללמד שכך היא כוונת הכתוב:
"ואשה אל אחותה לא תקח לצרור [בין היא ובין צרתה אסורות], לגלות ערותה, עליה, בחייה".
<b>במקום</b> "עליה", שיש <b>מצוה</b> של יבום, ואני קורא בה "יבמה יבוא עליה" - <b>שתיהן אסורות</b>, לפי שאני קורא בשתיהן את תחילת הפסוק "ואשה אל אחותה לא תקח לצרור".
ואילו שתי התיבות "לגלות ערותה" [שמשמעותן: אחת מן השתיים אסורה בגילוי ערוה והשניה מותרת], מלמדות כי <b>שלא במקום מצוה</b>, שאין אני קורא בה "יבמה יבא עליה" - אז רק <b>היא</b>, הערוה עצמה, <b>אסורה, ו</b>אילו <b>צרתה מותרת</b> שם.
ומקשינן: <b>איפוך אנא!</b> אני אהפוך, ואומר ש"עליה" מתייחס רק להיתר ולא לאיסור, ואגיע למסקנה הפוכה.
ויש להעדיף את הצד הזה!
שהרי המילה "עליה", שממנה אנו למדים שמדובר במקום מצוה, היא צמודה למילים "לגלות ערותה", שהן מלמדות את היתר הצרה.
ואם כן, יותר משמע לומר, ש"עליה" בא להעמיד במקום מצוה, דוקא את ההיתר של "לגלות ערותה - דחדא" הצמוד אליו, ולומר שהיתר זה נאמר דוקא במקום מצוה, אבל שלא במקום מצוה, שתיהן [היא וצרתה אסורות], מאשר להעמיד במקום מצוה את האיסור של "ואשה אל אחותה לא תקח לצרור", שהרי הוא מרוחק מהמילה "עליה".
[שהרי שתי התיבות "לגלות ערותה" חוצצות בין תחילת הפסוק "ואשה אל אחותה לא תקח" ובין המילה "עליה"].
ונאמר כך: <b>במקום מצוה</b> - <b>היא</b>, אחות אשה, <b>אסורה, וצרתה מותרת</b>
ו"עליה" תשמש לימוד להיתר, וכמו שנאמר "לגלות ערותה [של אחת מהן] - עליה [במקום מצות יבום, שאני קורא בה "יבמה יבוא עליה"]
<b>ו</b>אילו. <b>שלא במקום מצוה</b> - <b>שתיהן אסורות!</b>
וכמו שנאמר "ואשה אל אחותה לא תקח לצרור", מלמד שבין היא ובין צרתה אסורות שלא במקום מצוה.
ומתרצת הגמרא: <b>אם כן,</b> אם כדבריך, ש"עליה" בא להעמיד את ההיתר במקום "עליה" - <b>לא יאמר</b> הכתוב כלל את המילה <b>"עליה</b>", ונדרוש זאת מעצמנו.
שהרי מסתבר שהאיסור של ערוה וצרתה נאמר שלא במקום מצוה, וההיתר של צרת ערוה נאמר במקום מצוה, שיש לנו להעדיף את ההיתר במקום מצוה.
ולכן, אי אפשר לומר כדבריך, שהיתור של "עליה" בא להתיר, כי אז הוא מיותר. אלא בהכרח שהוא בא לאסור, את צרת ערוה במקום עליה ליבום.
<b>אמר ליה רב אשי לרב כהנא: ממאי</b> יש להכריח <b>דהאי "עליה</b>" הוא לימוד <b>לאיסורא</b> של צרת ערוה במקום יבום!?
<b>דלמא</b> הוא בא <b>ל</b>למד <b>התירא</b> של ערוה לגמרי במקום יבום, <b>והכי קאמר רחמנא</b>:
<b>"אשה אל אחותה לא תקח לצרור</b>" - <b>לא היא ולא צרתה</b>.
אך במה דברים אמורים שגם היא וגם צרתה אסורות, <b>שלא במקום עליה</b> ליבום.
<b>אבל במקום</b> שנאמר <b>"עליה</b>", במקום יבום - <b>שתיהן</b>, גם הערוה עצמה, <b>מותרות!?</b>
ומשנינן: <b>אם</b> תדרוש <b>כן</b>, תיקשי לך: את ההיתר והאיסור שב<b>"לגלות ערוה, דחדא</b>", שאחת מותרת ואחת אסורה - <b>היכי משכחת לה?</b>
היכן תמצא אפשרות שכזאת? <b>אי במקום מצוה</b> - הרי אמרת <b>שתיהן מותרות</b>.
<b>אי שלא במקום מצוה</b> - הרי אמרת <b>שתיהן אסור ות.</b>
ואם כן, בהכרח ש"עליה" בא ללמד איסור, להעמיד את איסור ערוה וצרתה במקום "עליה" ליבום.
וממילא, ההיתר של "לגלות ערותה - דחדא" הוא לצרת ערוה שלא במקום מצוה.
<b>גופא, רבי אומר: "ולקח</b> - <b>ולקחה</b>". <b>"ויבם</b> - <b>ויבמה</b>", מלמד הכתוב <b>לאסור צרות ועריות</b> [צרות של עריות].
והוינן בדברי רבי:
א. <b>מידי</b>, כלום <b>"צרות" כתיבא הכא</b>, במילים אלו?
ב. <b>ועוד,</b> הרי איסור <b>צרות</b> ערוה - <b>מ"לצרור" נפקא!</b>
ותחילה מיישבת הגמרא את הקושיה השניה:
<b>"לצרור</b>" - <b>מפיק ליה</b>, מוציא <b>רבי</b> את הדרש של הפסוק הזה, <b>לכדרבי שמעון</b>, הדורש לקמן [כח ב] את המילה "לצרור" ללמד על שתי אחיות שנהיו "צרות" זו לזו בהיותן בזיקה אחת, בנפילה ליבום לפני אח אחד, שהן פטורות מן היבום.
וכגון שהיו שני אחיו של היבם נשואים שתי אחיות, ומתו שני אחיו, ונמצא ששתי האחיות נפלו לפניו, והיו שתיהן זקוקות לו ליבום. וכיון שהזיקה בין היבם ליבמתו היא כמקצת אישות, נמצא ששתי אחיות אלו היו צרות זו לזו בהיותן יחד קשורות בזיקה, שהיא מקצת אישות, ליבם אחד.
ולפי רבי שמעון אין הפסוק "לצרור" מלמד על צרת ערוה, וכמותו סובר רבי.
ועתה חוזרת הגמרא לברר את השאלה הראשונה על דברי רבי:
כלום איסור <b>צרה הכא</b>, ב"ולקחה" או ב"ויבמה", <b>כתיב?</b>
ומשנינן: <b>הכי קאמר</b> רבי: <b>אם כן,</b> שאין הפסוק מדבר באיסור צרת ערוה, <b>לימא קרא "ולקח</b>" בלבד.
<b>מאי</b>, מדוע אמר הכתוב <b>"ולקחה</b>", בתוספת האות ה"א?
היות והמשמעות של "לקחה" היא: אחת מתוך שתיים, ולא את השתיים!
וכמו כן משמעות "לקחה" היא: הבחירה של האחת מתוך השתיים נתונה בידו.
ומכאן אתה למד: <b>כל היכא דאיכא תרי לקוחין,</b> שנופלות לפניו שתי נשים צרות מאח אחד, ויכול לקחת אחת מהן, <b>דאי בעי נסיב האי, ואי בעי נסיב האי</b>, שיכול לקחת אחת מהן, לפי רצונו, רק אז <b>שריא</b> מותר לו לקחת אחת מהן, איזו שירצה.
<b>ואי לא</b>, שאין לו אפשרות לקחת את איזו מהן שירצה, לפי שהאחת אסורה עליו באיסור ערוה, אז <b>תרוייהו</b>, הערוה וצרתה, <b>אסירין</b>.
וממשיך רבי ודורש:
<b>"ויבמה</b>" - רק <b>במקום ייבום הוא דאסירא צרה</b> של ערוה.
אבל <b>שלא במקום ייבום</b> - <b>שריא צרה</b> של ערוה.
והוינן בה: <b>ורבנן,</b> הדורשים איסור צרת ערוה מ"לצרור" - <b>האי "ולקחה", מאי עבדי ליה</b>, מה הם עושים עמו?
<b>מיבעי להו</b> צריכים הם אותו <b>לכדרבי יוסי בר חנינא</b>:
<b>דאמר רבי יוסי בר חנינא: "ולקחה</b>" - <b>מלמד</b> הכתוב:
א. <b>שמגרשה</b> היבם ליבמתו <b>בגט</b>, לאחר שבא עליה וקנאה לו לאשה, ואינה צריכה עוד חליצה. לפי שנעשית לאשתו לאחר שקנאה, ויוצאת ממנו בגט ככל אשה.
ב. <b>ו</b>אף <b>מחזירה</b> לו לאשה, לאחר גירושיה, למרות שבפעם השניה אינו מקיים מצות היבום.
וחידוש הכתוב הוא, שלא נאמר שהתירה תורה את איסור אשת אח רק לצורך אישות שיש בה קיום מצות יבום, כנאמר "יבמה יבוא עליה, והיתה לו לאשה". ורק האישות שנתהוותה מקנין היבום יש בה קיום המצוה "והיתה לו לאשה", אבל לאחר שגירשה שוב אין בהחזרתה קיום מצות יבום של "והיתה לו לאשה".
ולכן היה מקום לומר שחוזר עליה איסור אשת אח, ואינו יכול לשוב ולקחתה, ולכן בה הפסוק "ולקחה לו לאשה" ללמדך שהיא כאשתו לכל דבר, ופקע ממנה כליל איסור אשת אח [כלפיו].
ועתה מסבירה הגמרא לרבנן, מה הם עושים עם "ויבמה".
<b>"ויבמה</b>" - מלמד יתור הה"א, שאפילו אם בא עליה <b>על כרחה</b> היא נעשית אשתו לכל דבר [אפילו ליורשה, ולהטמא לה אם הוא כהן].
ועתה מבארת הגמרא מנין למד רבי הלכות אלו:
<b>ורבי</b>, הא <b>דרבי יוסי בר חנינא</b>, שמגרשה בגט ומחזירה, <b>מ</b>" והיתה לו <b>לאשה" נפקא</b>, מלמד הכתוב שהיא כאשתו לכל דבר.
ומה שיבם קונה את יבמתו <b>על כרחה</b> - <b>מ"יבמה יבא עליה" נפקא</b>, שמשמע בא עליה וקונה אותה בכל ענין, גם אם היא אינה מסכימה.
ועתה מבארת הגמרא מה עושה רבי עם "עליה":
<b>ורבי,</b> הדורש את איסור ערוה וצרתה מ"ולקחה" ומ"ויבמה", <b>האי "עליה</b>" - <b>מאי עביד ליה</b>, איזה לימוד הוא לומד ממנו?
<b>מיבעי ליה</b> לרבי, <b>לכדתנן</b> במסכת הוריות [ח א]:
<b>אין חייבין בית דין</b> של סנהדרין שבירושלים להביא פר לקרבן חטאת, הנקרא "פר העלם דבר", על הוראתם המוטעית לכלל ישראל, <b>אלא על</b> הוראה מוטעית ב<b>דבר ש</b>חייב על <b>זדונו כרת, ו</b>חייב על <b>שגגתו</b> קרבן <b>חטאת</b>.
<b>וכן</b> הכהן הגדול <b>המשיח</b>, שנמשח בשמן המשנה, שטעה בהוראה [לעצמו] ועשה מעשה עבירה בשגגה על פי טעותו, אין הוא חייב להביא פר לחטאת על שגגתו, הנקרא "פר כהן משיח", אלא אם כן היתה טעותו ועשייתו בשגגה בדבר שזדונו כרת ושגגתו חטאת.
<h3> דף ט.</h3>
<b>ו</b>כמו כן <b>לא</b> חייבים דייני הסהנדרין להביא פר לעולה ושעיר לחטאת על הוראתם המוטעית <b>בעבודת כוכבים</b>.
וכגון שהורו בטעות על עבודה מסוימת של עבודת כוכבים שאין בה איסור.
<b>אלא על</b> הוראה ב<b>דבר שחייבין על זדונו כרת, ו</b>על <b>שגגתו חטאת.</b>
וכגון שהורו בית דין הגדול שאחת מארבעת העבודות של עבודת כוכבים, שחייבים עליהן כרת, אינה אסורה.
אך אם הורו בטעות שאין איסור בעבודה שחיובה הוא בלאו ולא בכרת, וכגון שהורו שאין איסור בנישוק או בחיבוק עבודה זרה, אין הם חייבים בפר העלם דבר.
ודבר זה למדנו בגזירה שוה של "עליה עליה" מאחות אשה, וכמו שיבואר בהמשך.
<b>ותנן נמי</b>, במשנה נוספת במסכת הוריות:
<b>כל מצוה שבתורה שחייבין על זדונו כרת ועל שגגתו חטאת</b> [חוץ מעבודת כוכבים], הרי:
אם החוטא הוא אדם <b>יחיד</b>, ששגג ועשה מחמת טעותו, ולא מחמת הוראת בית דין, <b>מביא כשבה או שעירה</b> לחטאת.
ואם החוטא הוא <b>נשיא</b> הרי הוא מביא קרבן מיוחד שלא מצינו כמותו בכל קרבנות היחיד - <b>מביא שעיר</b> עזים זכר לחטאת [ואילו כל שאר החוטאים מביאים נקבה לחטאת].
ואם הורו בטעות, וחטאו <b>משיח ובית דין</b> - <b>מביאין פר</b>.
במה דברים אמורים בשאר המצוות.
<b>ו</b>אילו <b>ב</b>שגגה של <b>עבודת כוכבים</b>:
<b>יחיד, נשיא ו</b>הכהן ה<b>משיח</b> - <b>מביאין שעירה</b> לחטאת.
וה<b>צבור מביאים פר ושעיר</b> - <b>פר לעולה, ושעיר לחטאת.</b>
והוינן בה: <b>מנא הני מילי</b> שלא אמרה תורה להביא קרבן חטאת על שגגה בעבירה, אלא אם כן היתה השגגה בדבר שחייבים על זדונו כרת?
<b>דתנו רבנן</b>: נאמר בספר ויקרא [בפרק ד], בפרשת קרבן חטאת על שגגה שהורו בית דין בטעות בשאר המצוות [ולא בעבודה זרה]: <b>"ונודעה החטאת אשר חטאו עליה</b>".
<b>רבי אומר: נאמר כאן</b>, בפרשת קרבן חטאת של הסנהדרין <b>"עליה</b>".
<b>ונאמר להלן</b> בפרשת עריות, "ואשה אל אחותה לא תקח לצרור לגלות ערותה <b>עליה</b> בחייה".
ו"עליה" היא מילה מיותרת, הפנויה לגזירה שוה:
<b>מה להלן</b> בפרשת עריות, החטא הוא ב<b>דבר שחייבים על זדונו כרת ועל שגגתו חטאת</b>.
<b>אף כאן</b>, בפרשת קרבן חטאת, אין בית דין חייבים חייב פר חטאת אלא כשהיתה שגגת הוראתם ב<b>דבר שחייבין על זדונו כרת, ועל שגגתו חטאת.</b>
שתי פרשיות נאמרו בתורה בענין קרבן חטאת.
האחת, בספר ויקרא, העוסקת בקרבן חטאת שחייב העושה בשגגה להביא חטאת על "כל המצוות", שזדונן כרת.
והשני, בספר במדבר, העוסקת בקרבן חטאת שחייב להביא העובר בשגגה על חטא של עבודה זרה.
<b>אשכחן צבור</b> [קרבן זה נקרא על שם הציבור, משום שאין בית דין חייבים להביאו אלא אם כן נכשל בדבר רוב הציבור, ועבר בשגגה מחמת הוראתם], מצינו שאין חייבים להביא פר העלם דבר, אלא אם כן היתה השגגה בדבר שזדונו כרת.
פר שחייב בו כהן <b>משיח</b> - <b>מנלן</b> שאינו חייב בו הכהן הגדול המשוח, אלא אם כן טעה בהוראתו לעצמו, ועשה בשגגה עבירה שזדונה כרת?
<b>דכתיב ב</b>כהן ה<b>משיח</b> [ויקרא ד]: "אם הכהן יחטא <b>לאשמת העם</b>" - <b>הרי</b> השוה הכתוב את דין החטאת של כהן <b>משיח</b>, שיהיה דינו <b>כ</b>קרבן חטאת של <b>צבור</b>, שאינו בא אלא על שגגה בדבר שזדונו כרת.
קרבן חטאת של <b>יחיד ו</b>שעיר של <b>נשיא</b> - מנין שאינם מביאים אותו אלא על דבר שזדונו כרת?
<b>אתיא</b>, נלמד הדבר בגזירה שוה <b>"מצות</b> <b>מצות</b>".
כי בין קרבן חטאת הבא על שאר המצוות ובין קרבן חטאת על עבודה זרה נאמר "מכל מצוות ה' אשר לא תעשנה".
<b>ו</b>כמו כן, <b>לא</b> חייבים להביא קרבן חטאת על שגגה <b>בעבודת כוכבים</b> - <b>אלא על דבר שחייבין על זדונו כרת, ועל שגגתו חטאת.</b>
ומבארת הגמרא:
פר לעולה ושעיר לחטאת שמביאים ה<b>צבור בעבודת כוכבים</b>, אינו בא אלא על דבר שזדונו כרת.
כי <b>יליף</b> בגזירה שוה <b>"מעיני</b> העדה - <b>מעיני</b> העדה", האמורים בקרבן על שאר המצוות ובקרבן על עבודה זרה.
<b>יחיד נשיא ומשיח</b> - [במדבר טו] נלמדים <b>מ"ואם נפש אחת</b>".
<b>אחד יחיד, ואחד נשיא, ואחד משיח</b> - <b>במשמע</b>.
לפי הכלל ש<b>וי"ו</b> האמור בתחילת הפסוק, הרי הוא <b>מוסיף על ענין ראשון,</b> שנאמר לפניו.
<b>וילמד</b> הענין השני, שהוא <b>"תחתון</b>", והוא כולל את היחיד ואת הנשיא ואת הכהן המשיח, <b>מן</b> הענין שלפניו, ה<b>"עליון</b>", שהוא קרבן העלם דבר של ציבור בעבודת כוכבים.
וקרבן ציבור בעבודת כוכבים נלמד בגזירה שוה מקרבן ציבור בכל המצוות.
<b>ורבנן</b> - <b>האי סברא מנא להו?</b>
<b>נפקא להו מדמקרי ליה</b> ממה שהיה מקריא <b>רבי יהושע לבריה</b>: כתיב בפרשת שלח [במדבר טו]: <b>"תורה אחת יהיה לכם, לעושה בשגגה</b>"
ואחר כך נאמר:
<b>"והנפש אשר תעשה ביד רמה</b>".
<b>הוקשה כל התורה כולה לעבודת כוכבים</b> -
<b>מה עבודת כוכבים</b> הוא <b>דבר שחייבין על זדונו כרת ועל שגגתו חטאת, אף כל דבר שחייבין על זדונו כרת ועל שגגתו חטאת.</b>
<b>אשכחן יחיד ונשיא ומשיח, בין בעבודת כוכבים ובין בשאר מצות,</b> שאינו חייב אלא על דבר שזדונו כרת.
קרבן <b>צבור בעבודת כוכבים</b> - <b>מנין</b> שאין הציבור חייבים בו אלא אם היתה הוראת הבית דין המוטעית בסוג עבודה שחייבים על זדונה כרת?
<b>אמר קרא</b> בהמשך: <b>"ואם נפש</b>".
<b>וילמד עליון</b> קרבן ציבור בעבודת כוכבים <b>מתחתון</b>, מיחיד.
<b>אלא צבור, בשאר מצות</b> - <b>מנלן?</b>
<b>יליף "מעיני</b> העדה - מעיני <b>מעיני</b>".
<b>ורבי, האי "תורה אחת</b>" - <b>מאי עביד ליה?</b>
<b>מיבעי ליה, לכדתניא: לפי שמצינו שחלק הכתוב בין יחידים</b> העובדים עבודה זרה <b>למרובים</b> [אנשי עיר הנידחת] העובדים עבודה זרה.
<b>יחידים</b> נידונים <b>בסקילה</b>, שהיא המיתה החמורה ביותר - <b>לפיכך ממונן פלט</b>, שאין מאבדים את ממונו של יחיד שעבד עבודה זרה.
אבל <b>מרובין</b> נידונים <b>ב</b>מיתת <b>סייף</b>, שאינה חמורה כמיתת סקילה, <b>לפיכך ממונן אבד</b>.
<b>יכול</b> כשם שחילקנו בין יחידים לרבים בעונש על עשייה במזיד, <b>נחלוק</b> גם <b>בקרבנותיהן</b>, על שגגתם בעבודת כוכבים, וכיון שעונשם במזיד חמור יהיה קרבנם בשוגג חמור יותר מיחיד, ולא יביאו כל אחד מהם קרבן שעיר כמו שאר יחידים?
<b>תלמוד לומר</b> בפרשת חטאת על השגגה בעבודת כוכבים: <b>"תורה אחת יהיה לכם</b>".
<b>מתקיף לה רב חלקיה מהגרוניא: טעמא דכתב רחמנא "תורה אחת יהיה לכם</b>".
<b>הא לאו הכי</b> - <b>הוה אמינא נחלק</b> ביניהם בקרבנותיהם.
<b>מאי לייתו</b>, איזה קרבן מיוחד יביאו אנשי עיר הנידחת הרבים על חטאם בשוגג?
<b>לייתו</b> יביאו <b>פר</b> - <b>צבור, בשאר מצות הוא דמייתו!</b>
יביאו <b>כשבה</b> - <b>יחיד, בשאר מצות הוא דמייתי!</b>
יביאו <b>שעיר</b> - <b>נשיא, בשאר מצות, הוא דמייתי!</b>
יביאו <b>פר לעולה ושעיר לחטאת</b> - <b>צבור, בעבודת כוכבים, הוא דמייתו!</b>
<b>ואלא מאי</b>, שמא תאמר יביאו <b>שעירה</b>.
<b>יחיד נמי</b> - <b>היינו קרבנו!</b>
ומשנינן: בכל זאת <b>איצטריך</b> ללימוד של "תורה אחת".
כי <b>סלקא דעתך אמינא, הואיל וצבור בהוראה</b> מוטעית בעבודת כוכבים, <b>מייתו פר לעולה</b> במקום פר לחטאת שמביאים בהוראה על שאר המצוות, <b>ושעיר לחטאת</b>.
<b>אינהו</b>, בני עיר הנדחת בשגגה, <b>נמי ניתו איפכא</b>, קרבן שונה ממה שמביאים בשאר המצוות.
<b>אי נמי</b>, גם אם לא נמצא עבורם קרבן שונה, הם בגדר מי שהוא <b>"צריך</b> קרבן, <b>ואין לו תקנה</b>". ולא יביא כל קרבן.
<b>קא משמע לן</b> "תורה אחת", שהם מביאים כדין יחידים.
<b>אמר</b> שאל <b>ליה לוי לרבי: מאי איריא דתני</b> במשנתנו <b>חמש עשרה</b> נשים פוטרות צרותיהן?
<b>ליתני שש עשרה</b> נשים פוטרות צרותיהן!?
<b>אמר ליה</b> רבי ללוי: <b>כמדומה לי שאין לו</b> [לך] <b>מוח בקדקדו</b> [בקדקדך].
כי <b>מאי דעתך</b> לומר "שש עשרה נשים פוטרות צרותיהן"?
משום שלדעתך, יש לו לתנא לשנות גם את ערות <b>אמו</b> שהיא <b>אנוסת אביו</b>.
ונשאה אחיו מאביו, שהיא מותרת לו, ומת, ונפלה אליו ליבום.
[ונקט "אנוסת אביו", כי לנשואת אביו אין תפיסת קידושין לכל האחים, ולא יכול היה אחיו מאביו לשאתה].
אין זו קושיה.
כי <b>אמו</b> שהיא <b>אנוסת אביו</b> - <b>פלוגתא</b> <b>דרבי יהודה ורבנן היא</b> אם מותר לשאר האחים לשאתה.
וכיון שרבי יהודה אוסרה להנשא לשאר האחים באיסור לאו, לא יתכן לפיו שתיפול לפניו מאחיו אמו אנוסת אביו ליבום.
<b>ובפלוגתא לא קא מיירי</b> התנא במשנתנו, ולא רצה התנא לומר ערוה שאינה יכולה ליפול ליבום לפי רבי יהודה, אלא רק לרבנן.
ופרכינן: <b>ו</b>כי <b>לא</b> מדבר התנא גם ענין השנוי בפלוגתא?
<b>והרי</b> נשים האסורות על היבם ב<b>"איסור מצוה" ו</b>ב<b>"איסור קדושה</b>", שהן חייבי לאוין, <b>דפליגי רבי עקיבא ורבנן,</b> האם הן פוטרות צרותיהן כמו חייבי כריתות או לא, <b>ו</b>בכל זאת <b>קתני</b> להו לקמן בפרק שני במשנה [כ א]!? (1)
ומשנינן: <b>בפרקין</b>, בפרקנו זה, <b>קא אמרינן</b> שבפלוגתא לא קמיירי.
ופרכינן: <b>והא</b> שנינו בפרקנו פלוגתא:
דתנן: <b>בית שמאי מתירין את הצרות לאחין, ובית הלל אוסרין!</b> ומשנינן: הכל יודעים שדברי <b>בית שמאי במקום בית הלל</b> - <b>אינה משנה!</b> ולכן אין בהבאת דבריהם של בית שמאי משום הבאת ענין השנוי במחלוקת.
ועוד פרכינן: <b>והרי</b> מצינו שהביא התנא בפרקנו זה, ענין השנוי במחלוקת. והוא:
<h3> דף ט:</h3>
<b>אשת אחיו שלא היה בעולמו</b>, <b>ע</b> <b>דפליגי רבי שמעון ורבנן,</b> באם התייבמה לאחיו השני, שהיה עמו בעולמו, ואחר כך מת האח השני, האם היא מתייבמת לאח השלישי, שלא היה בעולמו של האח הראשון [אך היה בעולמו של האח השני] או לא.
כי סובר רבי שמעון, היות והאח השני ייבמה, ונולד האח השלישי, לא מצאה האח השלישי כאשת האח הראשון אלא כאשת האח השני.
וכיון שהאח השלישי היה בעולמו עם האח השני, הרי אם מת האח השני, היא נופלת לפניו ליבום.
<b>ו</b>בכל זאת <b>קתני</b> לערות אשת אחיו שלא היה בעולמו במשנתנו, שהיא אינה מתייבמת מנפילתה מהאח השני, והיא אף פוטרת צרתה, כרבנן. וכנגד רבי שמעון הסובר שהיא עצמה מתייבמת! ומשנינן: <b>בנולד</b> האח השלישי, <b>ולבסוף ייבם</b> השני, <b>לא פליג רבי שמעון</b> שאינה מתייבמת.
כי אם נולד האח השלישי לפני שייבמה האח השני, הרי מצאה לאשת האח הראשון כאשר יש בה עדיין זיקת נשואיו, שהרי היא עומדת להתייבם כדי להקים לו שם.
וכיון שאסור לו אז לייבמה, שהרי לא היתה לו ישיבה יחד עם האח הראשון בעולם, נאסרת היא אז עליו כמו אשת אח שיש לה בנים.
ואיסור זה הוא איסור לעולם, ולא יועיל ייבומו של השני להוריד ממנה איסור זה כלפיו.
ולכן, אם מת השני, היא אסורה באיסור ערוה כלפיו, ואין היא מתייבמת לו, אלא היא פוטרת אף את צרתה.
ובאשת אחיו שלא היה בעולמו כזאת, שאין בה מחלוקת, מדובר במשנתנו.
ופרכינן: <b>והאמר רבי אושעיא</b> לקמן [יז ב]: <b>חלוק היה רבי שמעון אף בראשונה</b>, שלדעת רבי אושעיא סובר רבי שמעון, שאפילו אם נולד השלישי ואחר כך ייבם השני, ומת השני, הרי היא מתייבמת לשלישי.
ולפי זה, חולק רבי שמעון על משנתנו, והיא הולכת רק לפי חכמים. ואם נוקטת המשנה דוגמא השנויה במחלוקת, היה לה גם לנקוט אמו אנוסת אביו, על אף שהיא שנויה במחלוקת בין חכמים לרבי יהודה! ומשנינן: <b>הא</b> לקמן <b>איתותב</b> הופרך <b>רבי אושעיא</b>.
ולכן, ניתן להעמיד את משנתנו באשת אחיו שלא היה בעולמו, בנולד ואחר כך ייבם, שבאופן כזה מודה רבי שמעון לחכמים.
שתי אחיות, שהיו נשואות לשני אחים של היבם, ומתו שני האחים, ונפלו שתי האחיות ליבום לפני אחי המת, אי אפשר לייבם את שתיהן, היות וכל אחת מהן היא "אחות זקוקתו".
ואסרו חכמים את אחות היבמה הזקוקה לו ליבום כאילו היתה קרובתו.
[וכפי שיתבאר בהמשך המסכת]
ומצינו שני כללים, בענין שתי אחיות שנופלות לפני שני אחים ליבום, והיינו שהיו אותן שתי אחיות נשואות לשני אחים, ומתו שני האחים, והרי שתיהן נופלות ליבום:
הכלל האחד נאמר לקמן במשנה בדף כ א:
אחותה [של ערוה], שהיא יבמתה [שנופלת יחד עמה ליבום] - חולצת או מתייבמת!
והיינו, אם נפלו שתי אחיות לפני יבם אחד, והיתה אחת האחיות אסורה על היבם הזה באיסור ערוה מן התורה, כגון שהיתה אחת מהאחיות חמותו, הרי אחות זו אינה זקוקה לו כלל.
ולכן, אחותה של הערוה, יכולה להתייבם לו.
שהרי אין האחות הזאת נחשבת ל"אחות זקוקתו", שהרי אחותה השניה, שהיא חמותו, היא ערוה עליו, ואינה זקוקה לו ליבום.
ובמקרה הזה, לפי הכלל הזה, רק אחת האחיות מתייבמת, ואילו השניה יוצאת משום ערוה.
הכלל השני, שנינו לקמן, בתחילת פרק ארבעה אחים:
שני אחים שנשאו שתי אחיות, ומתו, ולהם שני אחים -
אסורים שני האחים לייבם את שתי האחיות, לפי שכל אחת מהן היא "אחות זקוקתו", ואסור לייבם את קרובות זקוקתו, מדרבנן.
אך אם אירע ששתי האחיות היו חמותיהם של שני האחים, אחות אחת היתה חמותו של אח זה, ואחות שניה היתה חמותו של האח השני, אז שתיהן מתייבמות - כל אחת מתייבמת לאח שהיא מותרת בו.
לפי שכל אחת מהן איננה נחשבת ל"אחות זקוקתו", שהרי אחותה ערוה עליו, ואינה זקוקה לו.
וכך אני קורא בהן: האסורה לזה - מותרת לזה,
והאסורה לזה - מותרת לזה!
ומוסיפה שם המשנה: וזו היא שאמרו [הכלל הראשון]:
אחותה של ערוה, כשהיא יבמתה [כשנופלות שתי אחיות ליבום, האחת היא ערוה, ואחותה יבמה המותרת] - או חולצת או מתייבמת
ומקשינן: <b>והאמר רב יהודה אמר רב: וכן תני רבי חייא</b>:
<b>בכולן</b>, בכל חמש עשרה העריות השנויות במשנתנו, אם נפלו שתי אחיות לפני שני אחים, כשאחת ערוה לזה והשניה ערוה לזה, <b>אני</b> יכול להיות <b>קורא בהן</b> את שני הכללים שנתנו חכמים בשתי אחיות שנופלות ליבום.
א. הכלל הנשנה במשנה לקמן, בפרק ארבעה אחים:
האחות <b>האסורה לזה</b> - <b>מותרת לזה</b>, לאח האחר, שאינה ערוה לו.
<b>ו</b>אילו האחות השניה, <b>האסורה לזה</b> - <b>מותרת לזה</b>, לאח האחר, שאינה ערוה לו.
ב. <b>ואחותה</b> של ערוה, כ<b>שהיא יבמתה</b> [והיינו, שנופלת ליבום יחד עמה] - <b>חולצת או מתייבמת.</b>
כי אין על אחות הערוה איסור של "אחות זקוקתו", לפי שאין הערוה זקוקה ליבום כלפי האח שהיא אסורה לו. (1)
<b>ורב יהודה מתרגם</b>, שונה ומעמיד את שני הכללים של ה"אסורה לזה מותרת לזה", ואת "אחותה שהיא יבמתה חולצת או מתייבמת", רק באותן עריות שהן ברשימה החל <b>מחמותו ואילך</b>.
<b>אבל</b> את <b>שיתא בבי דרישא</b>, את ששת העריות הראשונות מתוך החמש עשרה, הוא <b>לא</b> שונה בכלל "האסורה לזה מותרת לזה".
<b>מאי טעמא?</b>
<b>כיון דבתו</b>, שהיא הראשונה ברשימת ששת העריות של "בת" [בתו ובת בתו ובת בנו, בת אשתו ובת בתה ובת בנה] רק <b>באונסין משכחת</b> לה, כי רק אם אנסו האחים את האמה של הבנות אני קורא בשתי הבנות האחיות "האסורה לזה מותרת לזה".
אך <b>בנשואין</b> - <b>לא משכחת לה</b>. שהרי אם נשא אחד האחים את אמן של שתי הבנות האחיות, אין האח השני יכול לשאתה, כי היא נאסרת עליו באיסור אשת אח. ורק אם הראשון אנס תחילה, יתכן שהשני נשא אותה.
ולדעת רב יהודה רק באפשרויות של שני הכללים <b>בנשואין</b> - <b>קמיירי</b>, שונה התנא במשנה.
אך באפשרויות של שני הכללים שיתכנו רק <b>באונסין</b> - <b>לא קא מיירי!</b>
<b>ו</b>אילו <b>אביי</b> - <b>מתרגם</b>, שונה ומעמיד, <b>אף</b> את <b>בתו מאנוסתו,</b> שאני קורא בה "האסורה לזה מותרת לזה".
<b>כיון דאשכוחי משכחת לה,</b> היות שאני מוצא אפשרות כזאת, שבאונס אני קורא "האסורה בזה מותרת בזה" בכל חמש עשרה הנשים, ואפילו בבתו, אני קורא זאת בכולן, כל אחת לפי המקרה שאפשר למצוא בה.
<b>אי בעיא</b>, אם רצונך - <b>מן האונסין תהוי</b>.
<b>אי בעיא</b>, אם רצונך - <b>מן הנשואין תהוי</b>.
<b>אבל אשת אחיו שלא היה בעולמו</b> - <b>לא</b> קוראים בה "האסורה לזה מותרת לזה".
<b>מאי טעמא?</b>
<b>כיון ד</b>רק <b>לרבי שמעון הוא דמשכחת לה,</b> לקרוא בה "האסורה לזה מותרת לזה" [כמו שיתבאר להלן], ואילו <b>לרבנן לא משכחת לה</b>.
<b>בפלוגתא</b> - <b>לא קא מיירי.</b>
<b>ורב ספרא מתרגם: אף אשת אחיו שלא היה בעולמו, ומשכחת לה בשיתא אחים</b>, ונמצאת אפשרות שכזאת בששה אחים, <b>ואליבא דרבי שמעון</b>.
<h3> דף י.</h3>
<b>וסימניך</b> לששת האחים:
תחילה היו ארבעה אחים יחד בעולם.
ושנים מאחים נשאו שתי אחיות.
<b>מת</b> האח הראשון, שהיה נשוי אחת האחיות.
<b>נולד</b> האח החמישי, ומצא את אשת הראשון כשהיא לא מיובמת, ונאסרה עליו עולמית כדין אשת אחיו שלא היה בעולמו.
<b>ויבם</b> האח השלישי מארבעת האחים את אשת הראשון.
<b>מת</b> האח השני, הנשוי את האחות השניה.
<b>נולד</b> האח השישי, ומצא את אשת הראשון כשהיא מיובמת, והיא אינה נאסרת עליו לפי רבי שמעון ["יבם ואחר כך נולד"].
<b>ויבם</b> האח הרביעי את אשת האח השני.
ומתו האח השלישי והאח הרביעי, ונופלות שתי האחיות לפני האח החמישי והאח הששי.
לאח החמישי - אסורה האחות שהיתה נשואה בעבר לאח הראשון, שהרי כשנולד הוא מצאה לא מיובמת, ונאסרה עליו עולמית באיסור אשת אחיו שלא היה בעולמו.
אך האחות השניה מותרת לו, שהרי היתה לו ישיבה בעולם יחד עם האח השני.
ולאח הששי - מותרת אשתו של הראשון, שהרי מצאה מיובמת.
אך אסורה לו אשתו של השני, כדין אשת אחיו שלא היה בעולמו, שאסורה עליו עולמית.
וכאמור, אפשרות שכזו היא רק לרבי שמעון.
כי לפי רבנן, בכל ענין אסורות שתי האחיות על האח החמישי והאח הששי כדין אשת אחיו שלא היה בעולמו.
כי יבומן של האחיות על ידי האחים האחרים אינו מונע את איסורן כאשת אחיו שלא היה בעולמו לאחים הנולדים.
וכיון שתני רבי חייא, שבכל הנשים האמורות במשנתנו, אם הן היו שתי אחיות הנשואות לשני אחים, אני קורא בהן "האסורה לזה מותרת לזה", וזה יתכן באשת אחיו שלא היה בעולמו רק לפי רבי שמעון - הרי שמשנתנו שונה גם דברים שהם בפלוגתא.
וחוזרת השאלה: מדוע אמר רבי על לוי, כאשר שאל אותו מדוע לא שנה התנא גם את אמו אנוסת אביו, ולפי רבי יהודה - "כמדומה לי שאין לו מח בקדקדו"!?
ומכח קושיה זו, מסבירה הגמרא באופן אחר את דברי רבי:
<b>אלא, לרבי</b> - <b>הני כללי</b> של רבי חייא, <b>לית ליה!</b> (1)
אין הוא סובר אותם, כי אי אפשר לקרוא את "האסורה בזה מותרת בזה" באשת אחיו שלא היה בעולמו, אלא רק לדברי רבי שמעון.
ולדעת רבי, התנא במשנתנו אינו שונה דבר השנוי במחלוקת.
ולפי רבי, מדוברת המשנה בנולד ולבסוף ייבם, והיא לדברי הכל.
<b>רב אדא</b>, הקרוי <b>"קרחינא</b>", שהיה יושב <b>קמיה</b> לפני <b>דרב כהנא, אמר משמיה דרבא</b>:
<b>לעולם, אית ליה לרבי</b>, גם רבי סובר את <b>הני כללי</b> של רבי חייא.
<b>והכי קאמר ליה</b> רבי ללוי, כשהתבטא "כמדומה לי שאין לו מח בקדקדו".
זה שלא שנה התנא במשנתנו ערוות אמו שהיא אנוסת אביו אליבא דרבי יהודה - היות ואין אני יכול לקרוא בה את שני הכללים כאחד [האחד, האסורה לזה מותרת לזה, והשני, שתהיה מציאות של "אחותה שהיא יבמתה"].
אלא יתכן לקרוא בה רק כלל אחד, או הראשון או השני.
וכיון שסובר רבי כרבי חייא, שכך היא כונת התנא במשנה, למנות רק את הנשים שאני קורא בהן את שני הכללים כאחד, לכן ענה רבי ללוי, שלא יתכן לשנות בכלל הנשים שבמשנה את אנוסת אביו, כי לא יתכנו בה שני הכללים כאחד:
כי <b>אמו, אנוסת אביו</b> - רק <b>בחדא</b> מתוך שני הכללים <b>משכחת לה,</b> ניתן לקרוא בה אחד משניהם, או זה או זה.
אבל <b>בתרתי</b>, לקרוא בה את שני הכללים כאחד - <b>לא קמשכחת לה</b>.
כי ממה נפשך, כיצד יתכנו בה שני הכללים יחד?
ולדוגמא נוקטת הגמרא אדם בשם "יעקב", שיש לו בנים מכמה נשים, ולכן בניו הם אחים מהאב ולא מהאם.
<b>אי יעקב</b> - <b>שתי אחיות אנס</b>, והוליד מכל אחת מהן בן, והיו ליעקב עוד שני בנים אחרים, מנשים אחרות.
ונשאו שני הבנים האחרים של יעקב את שתי האחיות שאנס יעקב אביהם, ומתו שני האחים.
ועתה, נופלות שתי האחיות, שהן אמותיהן של שני הבנים הנותרים, לפני בניהם [שהוליד יעקב מהן כשאנס אותן].
והרי שתיהן אסורות על שני הבנים. לפי שכלפי כל אחד מהם, אחת מהן היא אמו, והשניה היא אחות אמו, שגם היא ערוה לו.
ולכן, את המציאות של <b>"אחותה שהיא יבמתה</b>" - אכן <b>משכחת לה</b>, מוצאים אותה, כשנופלות לפניו שתי אחיות, כאשר שתיהן יבמות.
[אך כמובן שכאן אין אחת מהן חולצת, לפי ששתיהן ערוה עליו].
אבל את הכלל <b>"האסורה לזה מותרת לזה</b>"
- <b>לא משכחת</b> לה.
שהרי שתיהן אסורות לשני הבנים. האחת אסורה משום אמו, והשניה משום אחות אמו.
<b>ואי</b> יעקב אביהם <b>שתי</b> נשים <b>נכריות</b>, שאינן אחיות, <b>אנס</b> -
וילדו לו שני בנים, ונשאו שתי הנשים הנכריות האנוסות לשני בנים של יעקב מאשה אחרת, ומתו האחים, והרי שתי הנשים הנכריות נופלות לפני בניהם.
<b>"האסורה לזה מותרת לזה</b>" - <b>משכחת לה</b>.
שהרי כל אחד מהבנים מותר בנכרית, אנוסת אביו, ואסור באמו.
אבל <b>"אחותה שהיא יבמתה</b>" - <b>לא משכחת לה!</b> שהרי העמדנו בשתי נשים נכריות.
<b>רב אשי אמר: לעולם, לית ליה לרבי הני כללי</b> של רבי חייא.
ולכן, הטעם שלא לשנות את אמו אנוסת אביו, אינו מפני שאין אני קורא באמו אנוסת אביו את שני הכללים,
<b>ו</b>כן סובר רבי ש<b>בפלוגתא קמיירי!</b>
והטעם שהוא לא שונה אמו אנוסת אביו, אינו מחמת שבפלוגתא לא מיירי.
<b>ומאי "כמדומה אני שאין לו מוח בקדקדו</b>", <b>דקאמר ליה</b> רבי ללוי?
<b>הכי קאמר ליה: מאי טעמא לא דייקת מתניתין</b> [המשך משנתנו, לקמן יג א], שמוכח ממנה <b>דמתניתין</b>, משנתנו, בשיטת <b>רבי יהודה היא, דאסר באנוסת אביו.</b>
ולכן, לא יתכן לפיו שישא אח אחר את אמו אנוסת אביו, וממילא לא תיתכן נפילה ליבום של אמו אנוסת אביו.
<b>דקתני</b> בהמשך משנתנו: <b>שש עריות</b>, שהן <b>חמורות מאלו</b> החמש עשרה עריות שבמשנתנו, וחומרתן הוא <b>מפני שהן נשואות לאחרים</b> ולא לאחים, לפי שהן אסורות על כל האחים בשוה - <b>צרותיהן מותרות!</b>
לפי שאין צרת ערוה אסורה אלא במקום יבום, ובשש העריות שאינן יכולות להנשא לאף אחד מן האחים, אין בהן נפילה ליבום. ולפיכך אינן אוסרות צרותיהן שהיו יחד עמהן נשואות לאדם אחד.
ואלו הן: <b>אמו, ואשת אביו, ואחות אביו</b>, וכולי.
והוינן בה: <b>מאי "אמו</b>"? באיזה אופן היא נאסרה משום ערות אמו?
<b>אילימא</b> אמו שהיא <b>נשואת אביו?</b>
<b>היינו אשת אביו</b>, ואין לשנותה כערוה בפני עצמה!
<b>אלא לאו,</b> אמו שהיא <b>אנוסת אביו</b>.
<b>וקתני: "מפני שהן</b> [ששת העריות החמורות] <b>נשואות לאחרים</b>".
ויש לנו לדייק: דוקא <b>לאחרים, אין,</b> יכולות הן להיות נשואות.
אבל <b>לאחין</b> - <b>לא</b> יתכן שתינשא אמו אנוסת אביו!
<b>מאן שמעת ליה דאית ליה האי סברא</b>, שאנוסת אביו אסורה להנשא לאחים? <b>רבי יהודה</b> הוא, <b>דאסר באנוסת אביו</b> להנשא לכל האחים, בלאו.
ו<b>משום הכי לא תני ליה</b> לדין אמו אנוסת אביו במשנה הקודמת שפוטרת צרתה, שהרי לא יתכן שתנשא אמו אנוסת אביו, לפי שהיא אסורה באיסור לאו על כל האחים, מדין אנוסת אביו.
<b>אמר ליה רבינא לרב אשי: לרבי יהודה, נמי משכחת לה</b> שש עשרה צרות ערוה - בצרת אמו אנוסת אביו.
<b>דאי עבר</b> אחיו על הלאו האוסר לקחת את אנוסת אביו, <b>ונסיב</b>, נשא את אנוסת אביו, ומת, ונפלה אמו, אנוסת אביו, ליבום!
ומשנינן: <b>"דאי</b>", שהוא דבר איסור שיתכן רק בדיעבד - <b>לא קתני.</b>
<b>אמר ליה רב אשי לרב כהנא: בלא "דאי</b>", שלא עבר האח המת בנשואיו - <b>נמי משכחת לה</b> לאמו אנוסת אביו, שתפול לפניו ליבום, ותאסור צרתה:
כגון: <b>יעקב אנס</b> בעבירה את <b>כלתו</b>, אשת ראובן בנו, <b>והוליד ממנה בן</b>, שהוא ממזר, שהרי כלתו אסורה עליו באיסור כרת.
ונמצא, כי הבן הממזר, שהולידה כלתו של יעקב ממנו - הוא אחי בעלה, ראובן!
<b>ומת ראובן בלא בנים</b>.
<b>ונפלה לה</b> אשת ראובן ליבום <b>קמי ברה,</b> לפני בנה הממזר, שהוא אחי בעלה!
<b>ומיגו דאיהי</b>, אשת ראובן, <b>אסירה</b> להתייבם לבנה, משום ערות אמו <b>צרתה נמי אסירה</b> להתייבם, שהרי היא צרת ערות אמו.
וכאן לא עבר ראובן אחי המת שום איסור, אלא נעשו העבירות על ידי אחרים.
<b>אמר ליה</b> רב כהנא לרב אשי: רק <b>ב"אחותה</b> [באחווה] <b>דהתירא</b>", שנוצרה האחווה של האחים בהיתר, <b>קמיירי</b> מדבר הכתוב בפרשת יבום - "כי ישבו אחים יחדו".
אבל <b>באחותה דאיסורא</b>, שנוצר האח הממזר באיסור - <b>לא קמיירי!</b>
ואין כאן נפילה ליבום כלל.
ומוסיפה הגמרא: <b>ואף על פי כן</b>, למרות שהשיב רבי ללוי, על טענתו שיש למנות את אמו אנוסת אביו במשנתנו, ש"כמדומה אין לו מח בקדקדו", בכל זאת, <b>בדקה</b>, הוסיף אותה <b>לוי במתניתין</b>.
<b>דתני לוי: אמו</b> - <b>פעמים</b> שהיא <b>פוטרת צרתה,</b>
<b>ופעמים אינה פוטרת צרתה</b>.
<b>כיצד?</b>
<b>היתה אמו נשואת אביו, ו"נשאת" לאחיו מאביו</b> [על אף שמצד ערות אמו היא מותרת לאחיו, לפי שהוא נולד מאם אחרת, אסורה היא עליו בכרת, מצד ערות אשת אביו]. <b>ומת</b> אחיו מאביו -
<b>זו היא אמו, שאין פוטרת צרתה!</b> לפי שלא תפסו באמו כלל קידושי אחיו, שהרי היא אסורה לו מצד אשת אביו.
<h3> דף י:</h3>
אבל אם <b>היתה אמו אנוסת אביו, ונשאת לאחיו מאביו, ומת</b> - ועתה נפלה לפניו אמו וצרתה - <b>זו היא אמו, שפוטרת צרתה</b>
<b>ואף על פי ששנו חכמים במשנתנו "חמש עשרה</b> נשים פוטרות צרותיהן", <b>יש לנו להוסיף שש עשרה, כגון זו</b>, אמו אנוסת אביו.
<b>אמר ליה ריש לקיש לרבי יוחנן</b>:
<b>ללוי, דאמר "דאי</b>" [ערוה שהיא "בדיעבד", כגון אנוסת אביו] <b>נמי קתני</b> לה במשנתנו -
<b>לתני</b> נמי במשנתנו: <b>החולץ ליבמתו</b>, שלאחר החליצה אינה אסורה עליו באיסור כרת, אלא רק באיסור לאו ["לא יבנה" - כיון שלא בנה שוב לא יבנה], <b>וחזר וקדשה</b> [למרות איסור הלאו, דהיינו בדיעבד. ותופסים בה קידושין, לפי שאינה אסורה עליו אלא בלאו].
<b>ומת</b> האח שקידשה, <b>בלא בנים</b>, והרי היא נופלת ליבום עם צרתה לפני שאר האחים - היא וצרתה אינן מתייבמות.
<b>דמגו</b>, שהיות <b>דאיהי</b>, היא עצמה <b>אסורה</b> להתייבם לשאר האחים, לפי שהיא אסורה עליהם בכרת של ערות אשת אח [לדעת ריש לקיש, לקמן] - <b>צרתה נמי אסירא</b> להתייבם, כמותה, מדין צרת ערוה של אשת אח! <b>אמר ליה</b> רבי יוחנן לריש לקיש: זה שלא שנינו אותה במשנתנו, הוא <b>לפי שאינה ב"צרת צרה</b>".
שהרי צרתה של היבמה שנחלצה, אסורה לכל האחים בשוה, ואינה יכולה הצרה הזאת להתייבם לאח אחר, ולאסור בכך גם את צרתה.
ושואלת הגמרא: הרי רבי יוחנן עצמו חולק על ריש לקיש, וסבור להלן שאין החלוצה אסורה על האחים באיסור כרת של אשת אח, אלא רק באיסור לאו ["כיון שלא בנה שוב לא יבנה"].
<b>ו</b>אם כן, <b>לימא ליה</b> רבי יוחנן לריש לקיש תירוץ אחר, שהחלוצה לאחים - רק בגדר <b>"חייבי לאוין" היא</b>.
<b>וחייבי לאוין</b> - <b>בני חליצה ויבום נינהו!</b> (1)
והיינו, שזקוקה החלוצה [שחזר וקידשה, ומת], ליבום [גם אם בפועל היא אינה מתייבמת, וכפי שיתבאר להלן, אך אין היא נפטרת בלי חליצה], לפי שאין חייבי לאוין דומים לאחות אשה, שהרי אין בהן כרת.
ולכן, לא שנה אותה התנא במשנה.
ומשנינן: רבי יוחנן - <b>לדבריו</b> של ריש לקיש <b>קאמר ליה</b>, והכי קאמר לו: <b>לדידי</b> - חלוצה וצרתה, <b>חייבי לאוין הם</b>.
<b>וחייבי לאוין בני חליצה ויבום נינהו</b>. וזהו הטעם שאין המשנה שונה את החלוצה שחזר וקידשה.
<b>אלא לדידך</b>, לשיטתך שהחלוצה וצרתה בגדר <b>"חייבי כריתות" נינהו,</b> יש לי ליישב את הטעם שלא נישנו במשנה - <b>לפי שאינן בצרת צרה.</b>
ועתה מביאה הגמרא את מקור המחלוקת בין רבי יוחנן וריש לקיש מהו דינה של החלוצה:
נאמר בפרשת יבום [דברים כה ט], כאשר ממאן היבם לייבם את יבמתו:
ונגשה יבמתו אליו לעיני הזקנים, וחלצה נעלו מעל רגלו, וירקה בפניו, ואמרה: ככה יעשה לאיש, אשר לא יבנה את בית אחיו!
ונקרא שמו בישראל "בית חלוץ הנעל".
ולמדנו מפסוקים אלו שני לימודים:
א. "בית אחד הוא בונה, ואינו בונה שני בתים".
או: כיון שלא בנה - שוב לא יבנה ב. "בית אחד הוא חולץ, ואינו חולץ שני בתים".
ולכן, אם היה אח אחד נשוי שתי נשים, ומת, ונפלו שתי היבמות לפני האחים שלו - אחת מהן מתייבמת או נחלצת אל ידי אחד האחים, ואילו השניה, מותרת להנשא לשוק ללא חליצה.
לאח החולץ עצמו, אסורה היבמה הנחלצת רק בלאו הזה [כיון שלא בנה שוב לא יבנה], ואין בה איסור כרת של אשת אח.
אך נחלקו רבי יוחנן וריש לקיש מהו דין היבמה הנחלצת לשאר האחים - האם גם הם אינם חייבים כרת על היבמה הנחלצת, ואסורים בה רק בלאו הזה, או שהיא נשארת עליהם באיסור אשת אח.
וכמו כן נחלקו מהו דין צרת היבמה שנחלצה, האם היא נשארה באיסור אשת אח, או שדינה הוא כמו דין החלוצה, ואינה אסורה אלא בלאו.
ומחלוקת זו היא בין לענין דינו של החולץ בה, ובין לענין דינם של שאר האחים בה.
<b>איתמר: החולץ ליבמתו, וחזר</b> החולץ עצמו, <b>וקדשה</b> -
<b>אמר ריש לקיש: הוא</b>, החולץ עצמו, <b>אין</b> <b>חייב על החלוצה כרת</b>, ולכן תפסו בה קידושיו.
<b>ו</b>אולם שאר <b>האחין</b> - <b>חייבין על החלוצה כרת</b>.
ואילו <b>על הצרה</b> של החלוצה, שנפטרה והותרה לשוק בחליצת היבמה האחרת - <b>בין הוא ובין האחים, חייבין על הצרה כרת</b> של אשת אח שנשאר עליה.
וטעם הדבר יתבאר לקמן.
<b>ורבי יוחנן אמר: בין הוא ובין האחין</b> - <b>אינן חייבין, לא על החלוצה כרת, ולא על הצרה כרת.</b>
ומבארת הגמרא את מחלוקתם: (2)
<b>מאי טעמא דריש לקיש?</b>
<b>אמר קרא</b> [דברים כה]: <b>"אשר לא יבנה</b>".
מלמד הכתוב: <b>כיון שלא בנה</b>, אלא חלץ - <b>שוב לא יבנה!</b>
ולכן, רק <b>איהו</b>, האח שחלץ, <b>הוא דקאי ב</b>" כיון שלא בנה - שוב <b>לא יבנה</b>". לפי שכך אמר הכתוב: כיון שחלץ לה, אין היא אסורה עליו עוד בעונש כרת של אשת אח, אלא רק בלאו של "לא יבנה".
<b>אבל אחיו</b>, שלא חלצו לה - <b>כדקיימי</b>, כמו שהיו אסורים בה קודם חליצתו באיסור כרת של אשת אח [אם לא ייבמו אותה ולא יחלצו לה], כך גם <b>קיימי</b> עתה, לאחר חליצתו, באיסור כרת.
<b>ו</b>כמו כן, רק <b>עלה</b> עליה <b>דידה הוא דקאי</b> החולץ <b>ב"לא יבנה</b>".
<b>הא</b> על ה<b>צרה</b> של החלוצה - <b>כדקיימי</b>, החולץ ואחיו, באיסור כרת של אשת אח, <b>קיימי</b> הלאה, גם לאחר חליצתו.
<b>ו</b>אילו <b>רבי יוחנן</b> סובר: <b>מי איכא מידי,</b> האם יש דבר שכזה, <b>דמעיקרא</b>, עם נפילתן של שתי היבמות לפני כל האחים, הרי <b>אי בעי האי</b> אח <b>חליץ, ואי בעי האי</b> אח <b>חליץ</b>.
<b>ואי בעי להאי</b> יבמה <b>חליץ, ואי בעי להאי</b> יבמה <b>חליץ</b>.
<b>והשתא</b>, לאחר החליצה - <b>קאי עלה</b>, יהיו כל האחים אסורים בחלוצה ובצרתה בכרת, וכן החולץ עצמו יהיה אסור בצרתה של החלוצה, <b>בכרת!?</b>
<b>אלא</b>, בהכרח, יש לנו לומר, כי <b>איהו</b>, החולץ, <b>שליחותא דאחים קעביד</b>. שהרי הוא כשליח של כולם לחלוץ, ומעתה היא אסורה על כל האחים רק בלאו "כיון שלא בנה שוב לא יבנה".
וכמו כן הנחלצת, <b>איהי</b> - <b>שליחותא דצרה קעבדה.</b> והרי זה כאילו שתיהן נחלצו.
ולכן מעתה, לאחר החליצה, היא וצרתה אינן אסורות על כל האחים אלא בלאו.
<b>איתיביה רבי יוחנן לריש לקיש</b> מברייתא ששנינו בה:
<b>החולץ ליבמתו, וחזר</b> החולץ <b>וקדשה, ומת</b> - הרי היא <b>צריכה חליצה מן האחין!</b>
<b>בשלמא לדידי, דאמינא</b> שאני אומר שהחלוצה וצרתה, בין לחולץ ובין לאחים, בגדר <b>"חייבין לאוין</b>" גרידא <b>נינהו</b> -
<b>היינו דצריכה</b> עתה החלוצה, כשחזר החולץ וקידשה, ומת, <b>חליצה מן האחין</b>.
כי תפסו לו קידושין בה, ויש כאן נפילה ליבום של יבמה שהיא בגדר "חייבי לאוין" על האחים.
<b>אלא לדידך,</b> שהחלוצה אסורה על האחים בכרת - <b>אמאי צריכה חליצה</b> מהם!?
והרי על אף שתפסו בה קידושי החולץ, אין היא צריכה חליצה מהאחים, שהרי, לדבריך, היא אסורה עליהם באיסור כרת!
ענה ריש לקיש לרבי יוחנן, בקושיה:
<b>ולטעמיך,</b> לשיטתך רבי יוחנן, שהחולץ עשה את שליחות האחים, וכולם אסורים בה מעתה רק בלאו.
<b>אימא סיפא</b> של אותה הברייתא:
<b>עמד אחד מן האחין</b> של החולץ <b>וקדשה</b>, ומת - <b>אין לה עליו כלום!</b> לפי שלא תפסו בה קידושי האח! ומוכיח ריש לקיש שהאח של החולץ אסור בה בעונש כרת, ולכן לא תפסו בה קידושיו. כי:
<b>ואי</b> נאמר כדבריך, רבי יוחנן, שאיסור החלוצות על האחים רק בגדר <b>"חייבי לאוין" נינהו</b> - <b>אמאי אין לה</b>, לאשת האח שקידש ומת, <b>עליו כלום?</b>
והרי לדבריך, שהחלוצה היא רק חייבי לאוין לכל האחים, תופסים בה קידושין לכל האחים.
וכיון שתפסו בה הקידושיו של האח, הרי היא נופלת ממנו ליבום או לחליצה, וכיצד היא יוצאת בלי כלום?!
<b>אמר רב ששת: סיפא</b> של הברייתא, שאין היא צריכה חליצה - <b>אתאן</b>, הם <b>ל</b>פי דברי <b>רבי עקיבא, דאמר: אין קידושין תופסין בחייבי לאוין!</b>
אבל הרישא היא לדברי רבנן, הסוברים שיש תפיסת קידושין בחייבי לאוין.
אך בין לרבנן ובין לרבי עקיבא אין היא אלא בגדר חייבי לאוין, וכדעת רבי יוחנן.
ומקשינן: אם הסיפא רק לדברי רבי עקיבא היא, תיקשי שיאמר זאת התנא במפורש:
<b>וליתני "לדברי רבי עקיבא</b> - <b>אין לה עליו כלום</b>"!
<h3> דף יא.</h3>
ומסקינן: אכן <b>קשיא</b> לרב ששת, כיצד מתרץ הוא את הסיפא כרבי עקיבא? והרי היה צריך התנא לומר זאת במפורש, שהוא מדבר כרבי עקיבא, כדי שידעו הכל שאין זה המשך הרישא, החולקת על רבי עקיבא.
ונחלקו אמוראים ביישוב הברייתא, לפי רבי יוחנן ולפי ריש לקיש.
<b>רב אשי, סבר לה כריש לקיש,</b> הסובר שהאחים חייבים על החלוצה כרת, ולכן ניחא לו הסיפא, שאם עמד אחד האחים וקידש את החלוצה, ומת, אין היא זקוקה לחליצה מהאחים, לפי שלא תפסו בה קידושי האח.
אך קשה לו הרישא האומרת שאם חזר האח החולץ וקידש את החלוצה, ומת, היא צריכה חליצה מהאחים. ומוכח שאין היא אסורה עליהם בכרת.
<b>ומתרץ לה</b> רב אשי לרישא, שמדובר בה באחים שנולדו לאחר שחלץ האח וקידשה.
ונמצא, שלא מצאוה האחים הללו בשעה שהיא נופלת מהאח הראשון [שאז היא היתה נאסרת עליהם מדין "אשת אחיו שלא היה בעולמו"].
ולכן אין הם אסורים בה מכח האח הראשון, כי מצאוה רק כאשתו של האח השני, שחלץ וקידש, והיה מותר להם אפילו לייבמה, לולי זאת שהיא אסורה לאח שמת באיסור לאו, ולכן הם צריכים לחלוץ לה.
ו<b>כרבי שמעון</b>, הסבור שבצורה שכזאת אין הם אסורים בה מדין אשת אחיו שלא היה בעולמו, וכפי שתבאר הגמרא מיד.
ואילו <b>רבינא, סבר לה כרבי יוחנן,</b> שלדעתו האחים של החולץ אסורים בחלוצה באיסור לאו בלבד. וניחא לו הרישא, שאם חזר החולץ וקידשה, ומת, הרי היא צריכה חליצה מהאחים, כדין חייבי לאוין.
אך קשה לו הסיפא, האומרת שאם קידשה האח של החולץ ומת, אין היא צריכה חליצה.
<b>ומתרץ</b> לה לסיפא <b>כרבנן.</b> שקידשה האח של החולץ, ונפלה ליבום לפני אחים שנולדו לאחר מות האח הראשון, ולפי רבנן אין היא זקוקה להם, לפי שהיא אסורה עליהם באיסור ערוה של "אשת אחיו שלא היה בעולמ ו".
ומבארת הגמרא:
<b>רב אשי סבר לה כריש לקיש,</b> שהאחים אסורים בחלוצה בכרת, <b>ומתרץ לה</b> לרישא של הברייתא, האומרת שאם מת האח שחלץ וקידש היא צריכה חליצה מהאחים - <b>כרבי שמעון</b>:
וכך אומרת הברייתא ברישא:
<b>החולץ ליבמתו, וחזר וקדשה</b> - <b>צריכה חליצה מן האחין.</b>
<b>מאן "אחין</b>", מי הם האחים שצריכים לחלוץ לה? - <b>אחין הילודים!</b>
שנולדו לאחר שחלץ וקידש, ואין היא נאסרת עליהם בכרת מכח האח הראשון היות ומצאוה לאחר שנחלצה וקידשה החולץ, ומעתה היא עתידה ליפול ליבום לפני האחים שנולדו עתה, רק מכח קידושיו של האח השני ולא אסורה עליהם מכח האח הראשון.
<b>כמאן</b> - <b>כרבי שמעון</b>, הסובר שאם יבם האח השני את אשת האח הראשון ולאחר היבום נולד האח השלישי, אין היא אסורה על האח השלישי שנולד עתה משום אשת אחיו הראשון שלא היה עמו בעולמו, כיון שמצאה ללא זיקה מנפילת הראשון, אלא רק כשהיא עומדת ליפול מנישואי האח השני, שהיה בעולמו.
ואילו בסיפא אומרת הברייתא:
<b>עמד אחד מן</b> האחים <b>הנולדים</b>, שכבר נולדו לפני החליצה, <b>וקדשה</b>, ומת - <b>אין לה עליו כלום.</b> שאין היא זקוקה עתה לחליצה מהאחים שהיו עמו בעולמו, היות והיא כבר נפלה לפניהם ליבום מהאח הראשון. וכיון שלא חלצו לה, הרי היא ממשיכה להיות אסורה עליהם באיסור כרת של אשת אח מכח האח הראשון. ודין זה הוא בין לרבי שמעון ובין לרבנן.
<b>כמאן</b> - <b>כריש לקיש</b>, הסובר שהחלוצה אסורה על שאר האחים בכרת.
ואילו <b>רבינא סבר לה כרבי יוחנן, ומתרץ לה</b> לברייתא <b>אליבא דרבנן</b>:
<b>החולץ ליבמתו, וחזר וקדשה</b>, ומת - <b>צריכה חליצה מן האחין.</b>
<b>מאן אחין</b> - <b>אחין הנולדים</b> משכבר, ואינם אסורים אלא בלאו, אחר שנחלצה על ידי אחיהם ב"שליחותם".
<b>כמאן</b> - <b>כרבי יוחנן</b>, הסובר שהחולץ עושה את החליצה בשליחות האחים כולם, ולכן גם האחים אינם אסורים בה אלא בלאו, כמוהו.
ולכן, הם צריכים לחלוץ לה, כשקידשה אחיהם, ומת.
אבל אם <b>עמד אחד מן</b> האחים <b>הילודים</b>, שנולדו אחר החליצה, ונמצא שלא חלץ לה החולץ בשליחותם, שהרי בשעת החליצה הם טרם נולדו, ועתה שנולדו מצאוה כאשת האח הראשון. ולגביהם לא היתה שליחות על החליצה.
ונמצא, שהם אסורים בה באיסור כרת של אשת האח הראשון.
<b>ו</b>לכן, אם <b>קדשה</b> אחד האחים שנולדו אחר החליצה - אין קידושיו קידושין, שהרי היא אסורה עליו בכרת משום אשת אח הראשון.
ולכן, אם מת אותו האח שקידשה - <b>אין לה עליו כלום.</b>
ודין זה הוא אפילו אם נולד האח לאחר שקידשה החולץ, כיון שאין קידושי האח החולץ מורידים ממנה את האיסור של אשת האח הראשון.
<b>כמאן</b> - <b>כרבנן</b>, הסוברים שבכל ענין, אפילו בייבם ולבסוף נולד, אסורה עליו משום אשת אחיו שלא היה בעולמו.
<b>איתמר: הבא על יבמה, ובא אחד מן האחין על צרתה</b> -
<b>פליגי בה רב אחא ורבינא.</b>
<b>חד אמר</b>: דינו <b>בכרת</b>. וכפי שיבואר.
<b>וחד אמר</b>: דינו <b>ב</b>עבירת איסור <b>עשה</b>, של "בית אחד הוא בונה ואין בונה שני בתים".
<b>מאן דאמר בכרת</b> - סובר <b>כריש לקיש</b>, שאין היבום או החליצה ביבמה נעשים בשליחות כל האחים ובשליחות כל היבמות, ולכן צרת היבמה, כיון שלא התייבמה היא נשארת אסורה על שאר האחים בכרת.
<b>ומאן דאמר בעשה</b> - סובר <b>כרבי יוחנן</b>, שהיבום נעשה בשליחות כולם. וכמו שהמייבם עצמו אסור בצרת יבמתו רק באיסור עשה, כך שאר האחים אינם אסורים בה אלא באיסור עשה.
אשה שזינתה תחת בעלה, ונאסרה עליו, אינה מתייבמת, ופטורה מן החליצה. שהרי היא היתה אסורה על בעלה מצד דין זונה, ולא יתכן שתיפול ליבום
<b>אמר רב יהודה אמר רב: צרת סוטה אסורה.</b>
והכונה היא כאן לצרת זונה, שזינתה ודאי תחת בעלה, ונאסרה לו. ולא ל"סוטה ספק", שרק קינא לה בעלה ונסתרה, אך לא ידוע שזינתה.
וטעמו של דבר שהזונה אוסרת גם את צרתה לייבום, כמותה, על אף שאין הזונה "ערוה":
כיון ש<b>"טומאה" כתיב בה</b> בזונה - "והיא נטמאה" [במדבר ה].
<b>כ</b>מו שכתוב "טומאה" ב<b>עריות</b> - "אל תטמאו בכל אלה" [ויקרא יט]. (1)
וכשם שערוה אוסרת את צרתה ליבום, כך גם סוטה אוסרת את צרתה ליבום.
[ועיין בהערה, (2) מה הוא דין הסוטה עצמה, והאם היא ממש כערוה, הפטורה מן החליצה והיבום, או רק אוסרת צרתה ליבום, אך אינה פטורה בלא חליצה].
<b>מתיב רב חסדא</b> ממה ששנינו במשנה במסכת יבמות, בתחילת פרק "האשה רבה":
מי שהלך בעלה למדינת הים, ובא עד אחד והעיד לה "מת בעלך", והקילו חכמים לסמוך עליו, ונשאת לאדם אחר.
אם אחר כך בא בעלה הראשון - תצא מזה ומזה!
שתיקנו חכמים שהיא נאסרת על הבעל הראשון כדין זונה, על אף שנשאת לשני כדין, על סמך עדותו של עד אחד, שהאמינוהו חכמים. ותצא גם מבעלה השני, היות ואשה שמזנה אסורה לבועל כמו לבעל.
<b>רבי שמעון אומר</b>: רק על בעלה אסרו חכמים שתשוב אליו אחר שנישאה [אם כי בהיתר] לאדם אחר, אבל על היבם לא גזרו.
ולכן, אם מת בעלה הראשון לאחר שחזר, והיתה לו אשה נוספת, הרי <b>ביאתה או חליצתה</b> [של האשה שנישאה לזר ונאסרה לבעל], <b>מאחיו של</b> הבעל ה<b>ראשון</b> - <b>פוטרת צרתה!</b>
ואפילו חכמים שנחלקו על רבי שמעון, לא נחלקו אלא עליה עצמה, שאינה מתייבמת, אבל צרתה מתייבמת לדברי כולם!
ומוכח שצרת זונה מותרת ליבום, כי אם אינה נופלת כלל ליבום, כיצד ביאתה של הזונה "פוטרת" צרתה?
<b>אמר לך רב: אמינא לך אנא סוטה דאורייתא,</b> שטומאה כתיב בה כעריות מן התורה, שהיא וצרתה פטורות מן החליצה ומן היבום.
<b>ו</b>אילו <b>את, אמרת</b>, אתה מקשה <b>לי</b> מ<b>סוטה דרבנן</b>, שגזרו חכמים שתצא מזה ומזה, כדי שתדייק במציאת עדים הגונים, ופשיטא שהיא בת חליצה ויבום מן התורה!? ומסבירה הגמרא, מה היתה ההוה אמינא של רב חסדא, להשוות בין גזירה דרבנן לדין דאורייתא:
<b>ודקארי לה</b>, כשהקשה רב חסדא קושיה זו - <b>מאי קארי לה</b>, מהו הקשה!?
<b>קסבר</b> רב חסדא: <b>כל דתקון רבנן</b> - <b>כעין דאורייתא תקון.</b> ואם הדין הוא כדברי רב, שצרת זונה אינה מתייבמת ואינה נחלצת, היינו אוסרים צרת סוטה באשה שהלך בעלה למדינת הים, מלהתייבם.
<b>מתיב רב אשי</b>: מי שקינא לה בעלה שלא תסתר עם איש מסויים, ובכל זאת <b>נכנסה עמו לסתר, ושהתה עמו כדי טומאה</b> -
הרי היא <b>אסורה לביתה,</b> לבעלה, כדין "סוטה", עד שתבדק על ידי שתיית המים המאררים.
<b>ו</b>אם היתה נשואה לכהן, היא <b>אסורה לאכול בתר ומה.</b>
<h3> דף יא:</h3>
<b>ואם מת</b> ונופלת לפני אחיו ליבום, הרי היא <b>חולצת</b> <b>ע</b> <b>ולא מתייבמת!</b>
ואילו לפי רב אין היא צריכה חליצה, שהרי היא אסורה מן התורה לבעלה מספק שמא זינתה, ובזונה נאמר דין טומאה כמו בעריות.
<b>אמר לך רב: אמינא לך אנא</b>, אני אמרתי לך את הדין ב<b>סוטה</b>, שהיא זונה <b>ודאי,</b> שהיא אינה חולצת ואינה מתייבמת, משום שנאמר בה טומאה כבעריות.
<b>ואמרת לי את</b>, ואילו אתה מקשה לי מהדין של <b>סוטה ספק</b>, שהיות ואין ודאות שנבעלה, אין היא "טמאה" כערוה, ולכן אין היא פטורה מן החליצה! (1)
ומקשה הגמרא על חילוקו של רב:
<b>ומאי שנא סוטה ודאי</b>, שלדברי רב היא כמו ערוה, ופטורה מן החליצה ומן היבום, <b>משום דכתיב בה "טומאה</b>" כמו בעריות. ולכן דינה כערוה.
הרי <b>"סוטה ספק", נמי</b> - <b>"טומאה" כתיבא בה!</b> וכפי שתבאר הגמרא מיד.
ולדברי רב, בכל מקום שנכתבה בו "טומאה", הרי הוא כדין עריות, והיה צריך להיות שהיא וצרתה תהיינה פטורות מן החליצה ומן היבום.
והראיה לכך מהא <b>דתניא</b>:
מי שגירש את אשתו, והלכה ונהייתה אשתו של איש אחר, אסורה היא לחזור אליו לאחר שתצא מבעלה השני, שנאמר [דברים כד]:
א. כי יקח איש אשה ... ואם לא תמצא חן בעיניו, וכתב לה ספר כריתות, וונתן בידה, ושלחה מביתו.
ב. ויצאה מביתו, והלכה והיתה לאיש אחר.
ג. ושנאה האיש האחרון, וכתב לה ספר כריתות, ונתן בידה, ושלחה מביתו. או כי ימות האיש האחרון אשר לקחה לו לאשה.
ד. לא יוכל בעלה הראשון, אשר שלחה, לשוב לקחתה לאשה, אחר אשר הוטמאה.
כי תועבה היא לפני ה'!
<b>רבי יוסי בן כיפר אומר משום רבי אלעזר: המחזיר גרושתו</b> -
אם מחזירה <b>מן הנישואין</b>, שכבר נישאת הגרושה לאדם אחר - <b>אסורה</b> היא לחזור אליו. (2)
אבל אם מחזירה <b>מן האירוסין</b>, שרק התארסה לבעל אחר, אך עדיין לא נישאה לו ולא נבעלה לו, וגירשה בעלה השני או שמת - <b>מותרת</b> היא לחזור לבעלה הראשון.
<b>משום שנאמר: "אחרי אשר הוטמאה</b>"! ורק אם נבעלה לבעל השני אפשר לקרות בה "אחרי אשר הוטמאה".
<b>וחכמים אומרים: אחת זו ואחת זו</b>, בין נישאה ובין התארסה, <b>אסורה</b> לחזור לבעלה. היות ונאמר בפסוק "והיתה לאיש אחר", ו"הויה" לאיש משמעותה קידושין בלבד, אפילו אם לא היו עדיין נישואין.
<b>אלא, מה אני מקיים "אחרי</b> אשר <b>הוטמאה</b>"?
והרי ארוסה, שלא נבעלה על ידי הבעל שני, אין אני יכול לקרות בה "אחרי אשר הוטמאה", ובכל זאת היא אסורה לחזור לבעלה, לפי חכמים!
אלא, לדעת חכמים, המילים "אחרי אשר הוטמאה" אינם אמורים לענין מחזיר גרושתו, אלא הם נכתבו לענין טומאת אשה שלא יצאה כלל מתחת בעלה, והם באים <b>לרבות</b> את ה<b>סוטה שנסתרה</b> עם אדם זר, שתהיה אסורה לבעלה באיסור לאו! (3)
והיינו, שיהיה דין אשה סוטה שנסתרה עם אדם זר, הנקראת "סוטה ספק", כדין אשה זונה, שנבעלה בודאי לאדם זר, ותהיה אסורה באיסור לאו לבעלה.
ואם כן, תיקשי מדברי רבנן לרב.
כיון שמצינו שלפיהם גם בסוטה ספק אני קורא בה לשון "טומאה". והרי לפי רב כל מקום שנאמר בו טומאה דינו הוא כבמקום ערוה, ותהא פטורה היא וצרתה מן החליצה ומן היבום, כדין ערוה.
ואילו המשנה בתחילת מסכת סוטה [לעיל] אומרת שסוטה ספק חולצת!? ומשנינן: <b>מאי</b>, מה היא כונת הברייתא האומרת "לרבות סוטה ש<b>נסתרה</b>" - לרבות סוטה ש<b>נבעלה!</b> שבה נאמרה טומאה, ובה אכן אמר רב את דינו, שהיא פטורה מן החליצה ומן היבום.
<b>ואמאי קרי ליה</b> התנא בברייתא <b>"נסתרה</b>"? והרי הוא מדבר דוקא באשה שנבעלה! - היות ו<b>"לישנא מעליא" נקט</b> התנא. שלשון שכזו היא מעולה, בנקיונה.
ותמהינן: כיצד יכול אתה לומר שהתנא בא ללמד, שזונה ודאית אשר נבעלה תחת בעלה, אסורה לבעלה מחמת המילים "אחרי אשר הוטמאה", האמורים בפרשת מחזיר גרושתו, וכיון שאינם "ענין" שם, הם באים ללמד על סוטה שנבעלה.
והרי אשה אשר <b>נבעלה</b> תחת בעלה - <b>"טומאה" בהדיא</b>, במפורש <b>כתיב בה!</b> לפי שנאמר בפרשת סוטה, בענין אשה שזינתה ודאי תחת בעלה [במדבר ה]:
<b>"ונסתרה</b> - <b>והיא נטמאה</b>"!
ואם כן, אי אפשר לומר שהמילים "אחרי אשר הוטמאה" באים לענין סוטה שנבעלה.
ובהכרח, שהם באים לומר לענין סוטה שנסתרה, שגם בה יש ענין של טומאה. ואם כן, תיקשי לרב, שהיות ונאמר בסוטה ספק לשון טומאה, היא צריכה להיות כערוה שאינה חולצת. ואילו המשנה בתחילת מסכת סוטה אומרת שסוטה ספק חייבת חליצה!?
ומשנינן: לעולם המילים "אחרי אשר הוטמאה" אכן מדברים בסוטה שנבעלה, ובאו כדי <b>למיקם עלה בלאו</b>, בנוסף לאיסור עשה.
שהרי לשון טומאה האמור בפרשת נשא, בענין סוטה שנבעלה, הוא רק "והיא נטמאה", שמשמעותו איסור עשה, ואינו לאו. ולכן בא הכתוב "אחרי אשר הוטמאה", האמור בתוך פרשת הלאו של מחזיר גרושתו, ללמד על איסור לאו בסוטה שנבעלה, שאסורה באיסור לאו לבעלה.
<b>ו</b>אילו <b>רבי יוסי בן כיפר</b>, החולק על חכמים, וסובר ש"אשר לא הוטמאה" בא ללמד שאסור להחזיר גרושתו רק אם נישאת ונבעלת, ולא אם התארסה ולא נבעלה. ולדבריו כל הפרשה עוסקת רק בענין מחזיר גרושתו, ולשיטתו - <b>לאו בסוטה, לית ליה</b>.
<b>ואפילו זנאי</b> זנתה תחת בעלה בודאי - <b>נמי</b> אין בה לאו.
<b>מאי טעמא?</b> דהיינו, מנין לו לדרוש כך, ולא להעמיד את הפסוק כחכמים, לענין איסור לאו בזונה שנבעלה תחת בעלה!?
ומבארת הגמרא את טעמו:
אין פרשה זו עוסקת באשה המזנה תחת בעלה, היות ו<b>"הויה" ו"אישות" כתיב בה</b> בפרשה זו!
והיינו, האשה הזאת, שאוסר אותה הכתוב לבעלה בפרשת מחזיר גרושתו, נאמר בה "והיתה לאיש אחר", וכן נאמר בה "או כי ימות האיש האחרון אשר לקחה לו לאשה".
ומשמע, שרק מכח היותה לאשה לבעל האחר על ידי קידושין ואישות, אחרי שבעלה הראשון גירש אותה, רק משום כך היא נאסרת לבעלה הראשון, ולא כאשר היא מזנה תחתיו של הבעל הראשון.
ועתה מביאה הגמרא את ספיקו של רב יהודה, מהו דינה של צרת "מחזיר גרושתו".
[ואילו הדין של מחזיר גרושתו עצמה מתבאר בהערה].
וספק זה מביאה הגמרא בשתי לשונות שונות:
הלשון הראשונה:
<b>בעא מיניה רב יהודה מרב ששת: המחזיר גרושתו משניסת, ומת</b> -
<b>צרתה</b> - <b>מהו</b> דינה? (4) <b>אליבא דרבי יוסי בן כיפר</b> - <b>לא תיבעי לך!</b>
<b>כיון דאמר רבי יוסי בן כיפר: טומאה</b> ["אשר לא הוטמאה"] <b>במחזיר גרושתו הוא דכתיבא,</b> ולא באשה המזנה תחת בעלה, ודאי הוא ש<b>צרתה</b> היא <b>כמותה</b>, כמו כל צרת ערוה.
<b>ואי משום דכתיב בה</b> במחזיר גרושתו <b>"תועבה היא</b>" - ו"היא" מיעוטא הוא, והיה מקום לומר ש"היא" בא ממעט צרה, שלא תקרא הצרה "תועבה" ליבום כמותה.
לא זה בא הכתוב למעט.
אלא הוא בא למעט, שאין הבת הנולדת מאשה הזאת [שגירשה, והחזירה אחר שנטמאה על ידי הבעל השני], נפסלת לכהונה.
וכך אנו דורשים מ"היא":
<b>היא</b> עצמה, נחשבת לבעלה הראשון <b>"תועבה</b>".
<b>ואין בניה</b> ממנו <b>"תועבין</b>", אלא הם כשרים לכהונה.
<b>הא צרתה</b> של מחזיר גרושתו, שלא התמעטה מהפסוק, היא <b>תועבה</b> ליבם, כמותה!
ולכן אין לנו בעיה לפי רבי יוסי בן כיפר, ופשוט לנו שצרת מחזיר גרושתו - דינה הוא כמחזיר גרושתו עצמה.
<b>כי תיבעי לך</b> - <b>אליבא דרבנן</b>.
כי <b>אע"ג דאמור רבנן</b> ש<b>"טומאה</b>" האמורה בפרשת מחזיר גרושתו ["אחרי אשר הוטמאה"] אינה ענין למחזיר גרושתו. שהרי לדעתם היא אסורה לחזור לבעלה משעה שנתקדשה לבעל האחר, אף על פי שלא נבעלה תחתיו, ואין אני יכול לקרות בה "אחרי אשר הוטמאה". אלא <b>ב</b>ענין <b>סוטה</b> המזנה תחת בעלה <b>הוא דכתיב</b> "טומאה".
בכל זאת, הרי <b>אין מקרא יוצא מידי פשוטו,</b> והרי המקרא הזה מדבר במחזיר גרושתו בין מהאירוסין ובין מן הנישואין. ואם החזירה מן הנשואין יכולים לקרוא בה "אחרי אשר הוטמאה".
<b>או דלמא, כיון דאיעקר</b>, שנעקר לשון הטומאה האמור בפסוק, ממחזיר גרושתו לסוטה [כיון שלא יתכן לשון טומאה במחזיר גרושתו מן האירוסין, שהרי לא נבעלה לשני] - <b>איעקר</b> לגמרי!
וכיון שאין לשון טומאה אמור כלל במחזיר גרושתו, אין צרתה של מחזיר גרושתו נחשבת לצרת ערוה.
<b>איכא דאמרי</b>, שהבעיה היא אחרת:
<b>אליבא דרבנן לא תיבעי לך</b>. כי <b>כיון דאיתעקר</b> לשון טומאה ממחזיר גרושתו [לפי שאינו שייך במחזיר גרושתו מהאירוסין] - <b>איעקר</b> לגמרי. וכיון שאין במחזיר גרושתו לשון של טומאה, אין צרתה כמותה.
<b>כי תיבעי לך, אליבא דרבי יוסי בן כיפר</b>, הסבור שלשון הטומאה נאמר במחזיר גרושתו - <b>מאי</b>, מהו דינה של צרת מחזיר גרושתו?
האם <b>אע"ג דאמר רבי יוסי בן כיפר</b> שלשון ה<b>"טומאה</b>", <b>במחזיר גרושתו הוא דכתיבא,</b> בכל זאת אין צרתה נאסרת, היות ו<b>מיעט</b> אותה <b>רחמנא</b>, באומרו "תועבה היא", ודרשינן: רק <b>"היא</b>" עצמה [מחזיר גרושתו] <b>תועבה, ואין צרתה תועבה</b>, אלא היא כשירה ליבום.
<b>או דלמא</b> הכי דרשינן:
רק <b>היא</b> עצמה <b>תועבה</b> - <b>ואין בניה תועבין</b>.
<b>הא צרתה</b> - <b>תועבה</b> כמותה!
<b>אמר ליה</b> רב ששת לרב יהודה: <b>תניתוה</b>, שנינו את פתרון הבעיה הזו במשנה [לקמן מד א]. (5)
דתנן: מי שנפלו לפניו שתי יבמות מאח אחד, ו<b>היתה אחת</b> מהיבמות <b>"כשרה</b>", <b>ואחת "פסולה</b>" [ויבואר לקמן הכשרות והפסלות].
הרי <b>אם היה</b> היבם <b>חולץ</b> - <b>חולץ ל"פסולה</b>".
<b>ואם היה מייבם</b> - <b>מייבם ל"כשרה</b>".
והוינן בה: <b>מאי "כשרה", ומאי "פסולה</b>"?
<b>אילימא</b>, יבמה <b>"כשרה</b>" - שהיא <b>כשרה לעלמא,</b> להנשא לכל אדם, גם לכהונה.
ואילו יבמה <b>"פסולה</b>" - שהיא <b>פסולה לעלמא,</b> כגון שהיא גרושה, שאינה ראויה לכהן, אך היבם עצמו אינו כהן, והיא כשירה לו.
אין זה יתכן. כי:
<b>כיון דלדידיה</b>, ליבם עצמו, <b>חזיא</b>, היא ראויה ליבום - <b>מאי נפקא ליה מינה</b>, מה זה נוגע לו אם היא כשירה או פסולה לעלמא, ומדוע אין הוא רשאי לייבם את הפסולה לעלמא, ולחלוץ לכשירה לעלמא!?
<b>אלא לאו,</b> מדובר במשנה ביבמה <b>כשרה</b> - שהיא <b>כשרה ליה</b>.
וביבמה <b>פסולה</b> - <b>פסולה ליה!</b> אך כשירה היא לעלמא.
<b>ומאי ניהו?</b> מי היא היבמה שבא התנא לחדש, שאם היא פסולה לו אין לו ליבמה, אלא יש לו ליבם את צרתה, ה"כשירה" לו?
שמא תאמר שמדובר במשנה בשתי יבמות שאחת היא עליו באיסור לאו, והשניה מותרת לו - מה חידוש יש בכך שמייבם את הכשירה לו, וחולץ לפסולה?
ובהכרח, שהמדובר הוא במשנה ב<b>מחזיר גרושתו</b>, שאחיו המת החזיר גרושתו משנישאת, ומת, ונפלה לפני היבם, והיא אסורה עליו לפי שהיתה אסורה על אחיו המת, ויש לה צרה, והיא מותרת להתייבם.
ויש בה חידוש, שאין צרתה נאסרת על אף שכתוב במחזיר גרושתו לשון טומאה, לפי שמיעט הכתוב "תועבה היא" - היא עצמה תועבה, ואין צרתה תועבה, והתיר לה הכתוב להתייבם! <b>וקתני: ואם היה מייבם</b> - <b>מייבם לכשרה!</b>
ומוכח מכאן שצרת מחזיר גרושתו מתייבמת.
ודחינן: <b>לא</b> מדובר במשנה במחזיר גרושתו.
אלא, <b>לעולם</b> מדובר ביבמה <b>כשרה</b> - שהיא <b>כשרה לעלמא.</b>
וביבמה <b>פסולה</b> - שהיא <b>פסולה לעלמא</b>, כגון גרושה, שפסולה לכהונה.
ואין ראיה ממשנה זו לדין צרת מחזיר גרושתו.
<b>ודקאמרת: כיון דלדידיה חזיא</b> - <b>מאי נפקא ליה מינה?</b>
תשובתך: <b>משום דרב יוסף!</b>
<b>דאמר רב יוסף, כאן</b>, במשנתנו זאת, שחייבים לייבם את הכשירה לעלמא ולחלוץ לפסולה לעלמא, <b>שנה רבי</b> את הכלל:
<b>לא ישפוך אדם מי בורו</b>, גם אם אינו צריך להם, <b>ואחרים צריכים להם.</b> (6)
ולכן אין לחלוץ לפסולה, כדי שלא תיפסל לכהן, שאסור בחלוצה.
<b>תא שמע</b> מברייתא, ששנינו בה: <b>המחזיר גרושתו משנשאת</b> - <b>היא וצרתה חולצת</b>.
והוינן בה: וכי גם <b>היא ו</b>גם <b>צרתה</b> חולצות <b>סלקא דעתך!?</b> והרי אין חליצה אלא רק באחת היבמות!
<b>אלא אימא: או היא או צרתה</b> חולצת.
ומוכח שצרת מחזיר גרושתו חולצת!
ודחינן: <b>ו</b>כי <b>לאו תרוצי קמתרצת לה</b>, שמתקנים את לשון הברייתא!
אם כן, <b>תריץ</b> תתקן נמי <b>הכי</b> את לשון הברייתא:
<b>היא</b>, מחזיר גרושתו - <b>חולצת</b>.
<b>צרתה</b> - <b>או חולצת או מתייבמת.</b>
ועתה מביאה הגמרא את השאלה מה דינה של צרת מחזיר גרושתו, באופן אחר, ובשמם של אמוראים אחרים:
<b>אמר רבי חייא בר אבא, רבי יוחנן בעי</b>:
<b>המחזיר גרושתו משניסת</b> - <b>צרתה מהו?</b>
<b>אמר ליה רבי אמי</b> לרבי יוחנן: <b>ותיבעי לך היא</b>, מחזיר גרושתו <b>גופה</b> מה הוא דינה!
אמר ליה: <b>היא גופה</b> - <b>לא קמיבעיא לי</b> שאינה מתייבמת, משום <b>דאמרינן קל וחומר</b>:
אם <b>ב</b>בעל המת, שהיה <b>מותר לה</b>, לפני שגירשה ונישאת לאחר, היא <b>אסורה</b> עתה, לאחר שגירשה ונישאת לאחר.
<b>ב</b>יבם, שהוא היה <b>אסור לה</b> לפני מות בעלה, משום אחי בעלה - <b>לא כל שכן</b> שתהיה אסורה בו, לאחר שנאסרה לאחיו המת בהיותו בחיים!
ולכן, <b>כי קא מיבעיא לי: צרתה</b> של מחזיר גרושתו - <b>מאי</b> דינה?
<b>מי אלים קל וחומר</b> ["במותר לה אסורה, באסור לה לא כל שכן"] <b>למידחי צרה</b> מיבום. (7)
<b>או לא</b> אלים הקל וחומר הזה לאסור את צרתה מלהתייבם.
ואילו <b>רב נחמן בר יצחק מתני הכי</b> את השאלה של רבי יוחנן:
<b>אמר רבי חייא בר אבא, בעי רבי יוחנן: המחזיר גרושתו משניסת,</b> היא עצמה - <b>מהו</b> להתייבם?
<b>אמר ליה רב אמי</b> לרבי חייא בר אבא: <b>ותיבעי לך</b> גם <b>צרתה</b> אם היא מתייבמת!
אמר ליה: <b>צרתה לא קמיבעיא לי, ד</b>פשיטא שהיא מתייבמת, היות ו<b>לא אלים קל וחומר</b> של מחזיר גרושתו, <b>למידחי צרה</b> של מחזיר גרושתו מייבום.
<b>אלא כי קמיבעיא לי</b> - <b>היא גופה, מאי</b> דינה?
<b>מי אלים קל וחומר</b> אפילו <b>במקום מצוה,</b> והיא אסורה לייבום.
<b>או</b> דילמא <b>לא</b> אלים קל וחומר למונעה ממצות יבום?
<h3> דף יב.</h3>
<b>אמר ליה</b> רבי אמי, ופשט לו את הבעיה לפי שתי הלשונות:
<b>תניתוה</b>, שנינו דין זה לקמן במשנה [מד א]:
<b>היתה אחת</b> היבמות <b>כשרה, ואחת</b> היבמות <b>פסולה,</b>
<b>אם היה חולץ</b> - <b>חולץ לפסולה,</b>
<b>ואם היה מייבם</b> - <b>מייבם לכשרה</b>.
והוינן בה: <b>מאי</b> "יבמה <b>כשרה</b>", <b>ומאי</b> "יבמה <b>פסולה</b>"?
<b>אילימא</b> שהיבמה ה<b>"כשרה</b>" - היא <b>כשרה לעלמא</b>, שראויה היא להנשא לכל אדם.
והיבמה ה<b>"פסולה</b>" - היא <b>פסולה לעלמא,</b> שאינה ראויה להנשא לכל אדם, וכגון גרושה, שהיא פסולה להנשא לכהן.
אך היבם עצמו אינו כהן, ואין הפסול של גרושה לכהן נוגע לו.
אם כן, <b>כיון דלדידיה</b>, ליבם הזה, <b>חזיא</b>, ראויה היא לו, בין לייבם ובין לחלוץ - <b>מאי נפקא ליה מינה</b>, מה זה נוגע לו איזו עליו לייבם, ואיזו עליו לחלוץ!? והרי שתיהן מותרות לו בשווה, ולמה שיחלוץ דוקא לגרושה, וייבם רק לזאת שאינה גרושה!?
<b>אלא לאו</b>, המדובר הוא, שהיבמה ה<b>"כשרה</b>"
- היתה <b>כשרה ליה,</b> ליבם עצמו. והיבמה ה<b>"פסולה</b>" - היתה <b>פסולה ליה</b>, ליבם עצמו.
<b>ומאי ניהו?</b> - <b>מחזיר גרושתו</b>. שהיתה אסורה לאחיו, והיא אסורה גם ליבם.
ויש להעמיד במחזיר גרושתו ולא בשאר חייבי לאוין, כי בשאר חייבי לאוין אין חידוש שהצרה מתייבמת.
אלא כל החידוש הוא במחזיר גרושתו, לפי שכתוב בה "טומאה" כמו בחייבי כריתות, והיה מקום לומר שצרתה כמותה, ואינה מתייבמת.
<b>וקתני: אם היה מייבם</b> - <b>מייבם לכשרה</b>.
ומוכח שהיא אסורה וצרתה מתייבמת.
ובכך יש פשיטות לשתי הלישנות.
ודחינן: <b>לא</b> מדובר במשנה שם בצרת מחזיר גרושתו.
אלא מדובר בה כגון שהיתה יבמה אחת <b>כשרה לעלמא,</b> ראויה להנשא לכל אדם, ויבמה אחת <b>פסולה לעלמא</b>, כגון שהיתה גרושה שאינה יכלה להנשא לכהן.
<b>ודקאמרת, כיון דלדידיה</b>, ליבם, <b>חזיא</b> היא ראויה - <b>מאי נפקא ליה מינה</b>, מה זה ענינו של היבם לאיזו לחלוץ ואיזו לייבם?
תשובתך: <b>משום דרב יוסף</b>.
<b>דאמר רב יוסף, כאן</b> במשנתנו <b>שנה רבי: לא ישפוך אדם מי בורו, ואחרים צריכים להם.</b> ולכן, יחלוץ דוקא לגרושה, ולא לשניה.
כי אם יחלוץ לזאת שאינה גרושה, היא תפסל בחליצתה להנשא לכהן.
<b>תא שמע</b> מזה ששנינו בברייתא: <b>המחזיר גרושתו משניסת</b> - <b>היא וצרתה חולצת</b>.
ודייקינן: וכי <b>היא וצרתה</b> חולצת <b>סלקא דעתך!?</b> והרי רק אחת חולצת!
<b>אלא אימא: או היא או צרתה!</b> ומשמע שאין כאן אלא אפשרות של חליצה, וגם צרתה אינה מתייבמת!
ודחינן: <b>ולאו תרוצי קא מתרצת לה?</b> וכי לא תקנת את לשון הברייתא? ואם כן, <b>תריץ</b> נמי <b>הכי</b>:
<b>היא</b>, גרושה שהחזירה משניסת, <b>חולצת</b>.
<b>צרתה</b> - <b>או חולצת או מתייבמת.</b>
<b>אמר רב לילי בר ממל אמר מר עוקבא אמר</b> <b>שמואל</b>: מי שנפלו לפניו מאח אחד שתי נשים, האחת גדולה והשניה קטנה [שהשיאוה אמה ואחיה בקידושין דרבנן], ומיאנה הקטנה ביבם, ואינה מתייבמת לו, ונשארה צרתה הגדולה, הרי:
<b>צרת ממאנת</b> - <b>אסורה.</b>
והוינן בה: <b>למאן</b> היא אסורה?
<b>אילימא לאחים</b> - אי אפשר לומר כן.
כי <b>השתא</b>, הרי <b>היא גופא</b>, הממאנת עצמה, <b>שריא</b> לאחים, ומותר להם ליבמה, שהרי לא מיאנה בהם אלא רק באח הזה.
וכמו <b>דאמר שמואל</b>: קטנה ש<b>מיאנה ב</b>יבם <b>זה</b> - הרי היא <b>מותרת ב</b>יבם <b>זה!</b>
ואם כן, <b>צרתה</b> של הממאנת - <b>מיבעיא!?</b>
וכי יש צורך לומר שהיא מותרת לאחים.
<b>אלא</b>, בהכרח, שצרת ממאנת אסירא, <b>לדידיה</b>, ליבם שמיאנה בו, אך היא מותרת לאחיו.
והטעם שאסורה למי שמיאנה בו, אף על פי שבמיאונה בו היא נחשבת כעוקרת נישואי אחיו המת, ואינה נחשבת כלפיו אשת אח - משום שהיא נראית בשעת נפילה, כשעדיין לא מיאנה, כאשת אח. והמיאון עוקר את הזיקה, ואם יקחנה לאחר שמיאנה בו, יראה הדבר כאילו הוא לוקח אשת אח שאין לו בה זיקת יבום.
והוינן בה: <b>ומאי שנא ממאנת</b> עצמה <b>דשריא לאחין</b>, משום <b>דלא עבדא בהו מעשה</b> מיאון.
אם כן, <b>צרה נמי</b> תהיה מותרת לכל האחים, אפילו לאותו אח שהיבמה האחרת, הקטנה, מיאנה בו, משום ד<b>לא עבדא בהו מעשה</b>, שהרי הצרה לא עשתה כל מעשה!
ומשנינן: אסרו חכמים כל צרת ממאנת, <b>גזירה משום צרת בתו ממאנת.</b>
ופרכינן: <b>וצרת בתו ממאנת</b> - <b>מי אסירא!?</b>
<b>והתנן: וכולן</b>, כל העריות, <b>אם מתו</b> לפני מיתת האח, <b>או מיאנו</b> - <b>צרותיהן מותרות</b>.
ויש לנו לבאר במי מיאנה הממאנת:
<b>דמיאנה</b> - <b>במאן?</b>
<b>אילימא דמיאנה בבעל</b> - <b>היינו גרושה!</b> ואין צורך לומר ממאנת.
<b>אלא לאו</b>, שמיאנה <b>ביבם!</b>
ומוכח מהמשנה שצרת ממאנת מותרת, ואיך אמר שמואל שהיא אסורה!?
ודחינן: <b>לא</b> מדובר במשנה שמיאנה ביבם, כי אז צרתה אסורה.
אלא <b>לעולם</b> מדובר שמיאנה <b>בבעל</b>.
<b>ו</b>נקט התנא <b>תרי גווני גירושין</b>, גירושין רגילים, ומיאון.
והוינן בה: <b>ומאי שנא כי מיאנה בבעל</b>, שאז צרתה מותרת, משום <b>ד</b>במיאונה בבעלה <b>עקרינהו לנשואין</b> שלה, ונמצא שבשעה שמת בעלה היא אינה נופלת ממנו ליבום, וצרתה אינה צרת ערוה בשעת נפילה ליבום, ולכן היא אינה נאסרת.
<b>כי מיאנה ביבם נמי</b> - הרי את <b>נשואין</b> <b>קמאי</b> של בעלה המת היא <b>קא עקרא!</b> ונמצא למפרע שהיא לא נפלה ליבום, ואם כן, אין צרתה נחשבת לצרת ערוה בשעת נפילה, ולמה היא נאסרת, לדברי שמואל!?
ומשנינן: זה שאסר שמואל צרת ממאנת הוא <b>משום דתני רמי בר יחזקאל</b>.
<b>דתני רמי בר יחזקאל</b>: קטנה ש<b>מיאנה בבעל</b> - <b>מותרת לאביו</b>, כיון שנעקרו נשואיה לבנו למפרע, וכאילו לא היתה מעולם כלתו.
אך אם מיאנה <b>ביבם</b> - <b>אסורה לאביו</b>.
<b>אלמא</b>, כיון ש<b>משעת נפילה</b> היא <b>"נראית" ככלתו</b>, הרי גם אם תמאן ותעקור את נישואיה למפרע, יש לחשוש מעין הרואים, שאינם יודעים ממיאונה, ויחשבו שהוא נושא את כלתו.
<b>הכא נמי, משעת נפילה</b> - <b>"נראית" כצרת בתו.</b>
ולכן גם אם הקטנה תמאן, צרתה אסורה. כיון שנראית כצרת בתו. ובאו חכמים וגזרו על כל צרת ממאנת שתהיה אסורה, בגלל צרת בתו ממאנת.
<b>אמר רב אסי: צרת אילונית אסורה</b> ליבום.
<b>שנאמר</b>: [דברים כה] <b>"והיה הבכור אשר תלד</b>" - <b>פרט לאילונית, שאינה יולדת.</b>
וכיון שהיא עצמה אינה מתייבמת, הרי היא כאשת אח שיש לה בנים, והיא אסורה על היבם בכרת, וצרתה היא צרת ערוה של אשת אח שיש בו כרת, ולכן גם היא פטורה מן החליצה ומן היבום.
<b>מתיב רב ששת</b> על רב אסי ממה ששנינו לקמן במשנה [לא ב]: <b>שלשה אחין</b> שהיו <b>נשואין שלש נשים נכריות, ומת אחד מהם, ועשה בה</b> האח ה<b>שני "מאמר</b>", שהוא קידושין מדרבנן, שתיקנו חכמים לקדש את היבמה לפני שיבוא עליה, <b>ומת</b> אותו האח שעשה בה מאמר.
ומעתה, אשת האח הראשון נופלת לפני האח השלישי משני האחים:
מן הראשון, היא ממשיכה בנפילתה מן התורה, ועדיין היא "זקוקה" לו מכח הראשון, שהרי מן התורה היא צריכה חליצה או יבום כדי להפקיע את זיקתה אליו, וזה לא נעשה בה.
ומן השני, שעשה בה מאמר, היא נופלת מדרבנן.
ואילו אשת השני נופלת רק מהאח השני אל האח השלישי מן התורה.
<b>הרי אלו חולצות, ולא מתייבמות!</b>
אשת הראשון אינה מתייבמת, לפי <b>שנאמר</b> [דברים כה] "כי ישבו אחים יחדו, <b>ומת אחד מהם</b> ... <b>יבמה יבא עליה</b>".
רק ב<b>מי שעליה "זיקת יבם אחד</b>", שנופלת מיבם אחד, אני קורא בה "יבמה יבוא עליה".
<b>ולא</b> במי שיש עליה <b>"זיקת שני יבמין</b>", שנופלת אליו משני אחים.
וכגון כאן, שנפילתה אל האח השלישי היא מכח שני אחים, ויש לו בה זיקה כפולה, זיקה מנפילתה מהאח הראשון [מן התורה], וזיקה מנפילתה מהאח השני, בעודה זקוקה מהאח הראשון.
לפי שהשני לא יבמה ולא הפקיע זיקתה, אלא רק עשה בה מאמר [מדרבנן].
וכיון שיש בה זיקה כפולה, היא אינה מתייבמת אלא רק חולצת.
ואשת האח השני, נהיתה צרתה [מדרבנן] של אשת האח הראשון, בעקבות המאמר שעשה בעלה באשת המת הראשון.
וגם היא חולצת ולא מתייבמת, היות והיא עתה נופלת מהאח השני יחד עם אשת האח הראשון [ממאמרו], כדין צרת ערוה.
והיינו, כיון שאשת האח מן הראשון, שעשה בה האח השני מאמר, אינה מתייבמת [עקב המיגבלה של "זיקת שני יבמים"], נעשית אשת האח השני צרת ערוה של "אשת אח" שלא הותר ליבום [מדרבנן].
ולכן גם היא חולצת ולא מתייבמת, כמו ה"ערוה".
וכמובן שהלימוד מהפסוק הוא רק בגדר "אסמכתא", שהרי קידושי המאמר, שבסיבתם נוצר מצב של "זיקת שני יבמים", הוא רק קידושין מדרבנן!
<b>וקתני עלה, אמר רב יוסף: זו היא "צרת אשת אח מאב</b>" מחודשת:
<b>ש"איסור נפילה" גרם לה</b>, ל"אשת אח מאב" שלא תתייבם, ומכח זה היא אוסרת גם את צרתה ליבום, כאילו היא היתה ערות אשת אח מהתורה.
שהרי רק מכח הנפילה הכפולה, שחזרה ונפלה [מדרבנן!] פעם שניה ליבום בעודה זקוקה, היא נאסרת [מדרבנן!] כאשת אח שיש לה בנים, וצרתה גם היא אסורה להתייבם מצד "צרת ערוה של אשת אח".
<b>שלא מצינו בכל התורה כולה כגון זאת!</b>
שלא תיתכן זיקה כפולה מן התורה, לפי שאין קידושי מאמר תופסים מן התורה, וכל זמן שלא התייבמה או חלצה היא אינה יכולה להתקדש לאחד מן האחים, ומשייבם לה אחד האחים או חלץ לה, אין בה זיקה.
ופה התחדשה הלכה שאינה נוהגת במקום אחר:
שערות אשת אח אשר אינה מונעת את היבום, אלא היא תוצאה מחמת המניעה של הנפילה ליבום - בכל זאת אוסרת את צרתה ליבום בתור "צרת ערוה"!
שהרי כאן עובדת היותה ערות אשת אח אינה הסיבה המונעת את היבום, אלא ההגבלה שאמרה תורה, שלא לייבם מי שיש עליה זיקת שני יבמים, היא הגורמת שתאסר בתור אשת אח.
ובכל זאת התחדש כאן, שצרתה אינה מתייבמת, כיון שהיא צרת ערוה של אשת אח!
ומקשה רב ששת: מה שאמר רב יוסף: <b>זו היא</b> "צרת ערוה מאשת אח" - <b>למעוטי מאי?</b>
<b>לאו</b>, הלא כוונתו היא <b>למעוטי צרת אילונית</b>, שהיא צרת ערוה של אשת אח, אשר ערות האשת אח אינה מונעת את היבום, אלא היותה איילונית מונעת אותו, <b>דשריא</b> צרתה להתייבם, על אף היותה צרת ערוה של אשת אח שאינה מתייבמת! ודוחה הגמרא: <b>לא</b>. כוונת רב יוסף היתה <b>למעוטי צרת אילונית</b>, ולומר <b>דאסירא!</b>
<b>ומאי "זו היא</b>"?
<b>זו היא</b>, שיש עליה זיקת שני יבמין, <b>דאיסור נפילה</b>, משני האחים, <b>גרם לה</b> שאינה מתייבמת - <b>צרתה בעיא חליצה</b>.
אבל <b>אילונית</b> - <b>אפילו חליצה לא בעיא</b> צרתה.
<b>מאי טעמא?</b>
<b>הא</b>, צרת איילונית מ<b>דאורייתא</b> אינה מתייבמת משום שהיא צרת ערות אשת אח, והפטור שלה מהייבום מן התורה פוטר אותה גם מן החליצה.
אבל <b>הא</b>, "זיקת שני יבמים", אינה אלא מיגבלה <b>דרבנן</b>, שהרי מאמר קונה רק מדרבנן, ואיסור האשת אח הוא רק מדרבנן, ולכן היא וצרתה חייבות חליצה.
ומקשה הגמרא ממשנתנו על רב אסי:
<b>תנן: וכולן</b> - כל חמש עשרה הנשים, האסורות משום ערוה, ופוטרות צרותיהן מן החליצה ומן הייבום -
<b>אם מתו</b> הנשים האסורות לפני שמת האח, <b>או מיאנו</b> בו, <b>או נתגרשו</b> ממנו, <b>או שנמצאו</b> שהן <b>אילונית</b> - <b>צרותיהן מותרות!</b>
והניחה הגמרא שהיא נמצאה איילונית לפני קידושיה, ומוכח שצרת אילונית מותרת.
ומשנינן: <b>לא קשיא</b>:
<b>כאן</b>, מה שאמר רב אסי שאיילונית פוטרת צרתה, מדובר <b>שהכיר בה</b> האח המת שהיא איילונית, וחלו קידושיה, ובשעת מותו היא ערות אשת אח, ופוטרת צרתה.
<b>כאן</b>, משנתנו, מדברת בכגון <b>שלא הכיר בה</b> שהיא איילונית, והיה מקחו מקח טעות, ולא תפסו בה קידושי האח שמת, ולכן אין צרתה צרת ערוה.
<b>דיקא נמי,</b> יש גם לדייק מלשון משנתנו, שמדובר בה באיילונית שהיו קידושיה מקח טעות, <b>דקתני ש"נמצאו</b>" איילונית, ומשמע שלאחר נישואיה התגלה שהיא איילונית. ורק לכן מותרת צרת האיילונית.
<b>ולא קתני ש"היו</b> איילונית", והכיר בה בשעת קידושין, שאז היה משמע מכאן שצרת איילונית מותרת.
ומסקינן: <b>שמע מינה.</b>
<h3> דף יב:</h3>
<b>אמר רבא</b>: <b>ע</b> <b>הלכתא: צרת אילונית מותרת</b>.
<b>ואפילו הכיר בה</b> שהיא איילונית לפני נישואיה, ולא היה זה מקח טעות, אלא היתה נשואה לו מן התורה.
ועל אף שהאיילונית אסורה בערות אשת אח שאין לה היתר, אין צרתה נאסרת מצד היותה "צרת ערות אשת אח". לפי שאין איסור הערוה של אשת אח מונע מהאיילונית את היבום, אלא היותה איילונית שאינה יולדת מונע אותו.
וכיון שאין ערות אשת אח מונעת את היבום שלה, אין הערוה הזאת אוסרת את צרתה.
<b>ואפילו צרת בתו אילונית</b>, גם היא מותרת.
כי היות והאיילונית אינה בפרשת יבום, מחמת שאינה יולדת, נחשבת צרתה כצרת ערוה שלא במקום מצות יבום, ולפיכך אינה נאסרת.
ומקשינן על רבא: <b>ואלא הא דקתני</b> במשנתנו <b>ש</b>צרת איילונית מותרת כאשר <b>"נמצאו</b>" העריות איילוניות. ומלשון זה משמע כי רק מחמת מקח הטעות ["שנמצאו"] הן מותרות, ותיקשי:
הרי לדברי רבא, אפילו אם לא היה בהן מקח טעות, צרותיהן מותרות!?
ומשנינן: <b>תני</b> במשנתנו במקום "נמצאו איילוניות" - <b>שהיו</b> איילוניות! שגם אם לא היה בהן מקח טעות, צרותיהן מותרות.
<b>כי אתא</b>, כאשר בא <b>רבין</b> מארץ ישראל לבבל, <b>אמר</b> בשם <b>רבי יוחנן</b>:
<b>אחת צרת</b> ה<b>ממאנת</b> ביבם, <b>ואחת צרת אילונית, ואחת צרת מחזיר גרושתו</b> משנישאת - <b>כולן מותרות!</b> [ויש לשים לב, שלא אמר רבי יוחנן "צרת בתו איילונית, מותרת"!]
<b>תני רב ביבי קמיה דרב נחמן</b>:
<b>שלש נשים</b> מותר להן שתהיינה <b>משמשות במוך</b>, שמניחות את המוך בפתח הרחם שלהן, שיהיה מונח באותו מקום בשעת תשמיש, כדי למנוע את הריונן, ואלו הן: (1)
<b>קטנה, מעוברת, ומניקה</b>.
<b>קטנה</b> - <b>שמא תתעבר, ושמא תמות</b> כתוצאה מהתעברותה, כיון שהיא קטנה ואינה יכולה לעמוד במעמסת ההריון.
<b>מעוברת</b> - <b>שמא</b> תתעבר בעיבור של ולד נוסף, ואז <b>תעשה</b> את <b>עוברה "סנדל</b>", שיימעך ולדה כסנדל. כי על ידי הדוחק של העובר הנוסף, דוחק עובר אחד את חבירו, וייצא שטוח, בלי צורת פנים.
<b>מניקה</b> - <b>שמא תגמול בנה</b>, שלא תוכל להניקו משתתעבר, <b>וימות</b> התינוק שלה.
<b>ואיזו היא "קטנה</b>", שעיבורה הוא סכנה לה?
<b>מבת י"א שנה ויום אחד, עד י"ב שנה ויום אחד.</b>
אבל <b>פחות מכאן</b>, מי"א שנה, ודאי לא תתעבר.
<b>ויתר על כן</b>, יותר מי"ב שנה, אין סכנה בעיבורה.
ולכן, אז היא <b>משמשת כדרכה והולכת,</b> בלי מוך.
לפי שבמקום שאינו סכנה, אסורה לשמש במוך, משום איסור השחתת זרע.
<b>דברי רבי מאיר.</b>
<b>וחכמים אומרים: אחת זו ואחת זו</b>, כל שלשת הנשים שהתיר רבי מאיר, אסורות הן לשמש במוך.
אלא, <b>משמשת כדרכה</b>, בלא מוך, <b>והולכת, ומן השמים ירחמו</b> עליה.
<b>משום שנאמר</b> [תהלים קטז]: <b>"שומר פתאים ה'</b>".
ומדייקת הגמרא: <b>מדקאמר</b> בקטנה <b>"שמא תתעבר, ושמא תמות</b>"
ולא אמר "שמא תתעבר, ותמות", בודאות.
<b>מכלל</b> זה אתה למד, <b>דאיכא קטנה דמיעברא</b> מתחת לגיל י"ב, <b>ולא מתה</b> מעיבורה.
ו<b>אם כן, מצינו "חמותו</b>" שתהא <b>ממאנת</b>.
כגון קטנה שהתעברה והולידה בת בקטנותה.
וקידש אח אחד את הקטנה הזאת, על ידי קידושי דרבנן, שקיבל בה קידושין מאמה ומאחיה.
ובא האח השני [שעתה הוא היבם], וקידש את בתה הנולדת.
ואחר כך מת האח הראשון, ונופלת לפני אחיו אם אשתו [חמותו].
ונמצא, שיש לו חמות קטנה, הנשואה בנשואין דרבנן, ויכולה עדיין למאן.
<b>ו</b>אילו אנן <b>תנן</b> במשנתנו: <b>אי אתה יכול לומר</b> <b>בחמותו, ואם חמותו, ואם חמיו, ש"נמצאו אילונית" או ש"מיאנו</b>"!?
ומשנינן: <b>אימא</b>: שלש נשים משמשות במוך, קטנה <b>שמא תתעבר, ו</b>אז ודאי <b>תמות</b>.
<b>דאמר רבה בר ליואי: גבול יש לה</b> לקטנה לענין התעברותה:
<b>קודם הזמן הזה</b>, לפני היותה בת י"א שנה ויום אחד - <b>אינה מתעברת כל עיקר</b>.
<b>תוך הזמן הזה</b>, בין י"א שנה ויום אחד לי"ב שנה ויום אחד, יכולה היא להתעבר, אך לא ללדת ולד חי, כי אם היא מתעברת - <b>היא מתה, ועוברה מת</b>
<b>לאחר זמן הזה</b> - <b>היא חיה ועוברה חי.</b>
ולכן, אין מציאות של חמותו קטנה, וממילא אין אפשרות שחמותו תמאן.
ומקשינן: <b>איני!</b>
<b>והא תני רבה בר שמואל: אי אתה יכול לומר בחמותו ואם חמותו ואם חמיו שנמצאו אילונית או שמיאנו</b> - היות <b>שכבר ילדו!</b> ואין מיאון אחר לידה.
ומכך שתלה התנא [בברייתא שהביא רבה בר שמואל] את אי האפשרות למאן מחמת הלידה, ולא תלה זאת מחמת שאם היא ילדה בנים הרי היא כבר גדולה, מוכח שהיא עדיין קטנה, ובכל זאת היא יכולה להוליד, ותהיה חמותו קטנה.
אלא, שאינה יכולה למאן, משום שקטנה שילדה אינה יכולה למאן, מאחר שילדה.
ואם כן, תיקשי לרבה בר ליואי, שאמר גבול יש לה, ולפני גדלותה היא אינה יכלה להוליד, כי אם היא תתעבר בקטנותה היא ודאי תמות!?
ומשנינן: <b>אלא, לעולם</b> אכן יש לשנות בברייתא ששנה רב ביבי קמיה דרב נחמן: קטנה משמשת במוך, כי <b>שמא תתעבר, ושמא תמות</b>.
אך תיתכן אפשרות שקטנה תתעבר, ותוליד.
<b>ואלא קשיא הך</b> ששנה רבה בר ליואי, שאינה יכולה להוליד בקטנותה!
ומשנינן: כיון שילדה - שוב אין היא קטנה, אלא גדולה. כי:
<b>אמר רב ספרא: בנים</b> - <b>הרי הם כסימנים</b>, שלידת הבנים נחשבת כמו הבאת שתי שערות לסימן על גדלות. (2) הילכך, משילדה בן אינה יכולה עוד למאן, אפילו היא קטנה.
<b>ואית דאמרי: בנים</b> - <b>עדיפי מסימנים.</b>
<b>למאי נפקא מינה</b> בעדיפות הזאת?
<b>דאפילו לרבי יהודה, דאמר</b>: קטנה שהביאה שתי שערות, הרי היא יכולה עדיין למאן, <b>עד שירבה</b> השיער <b>השחור</b> שמעל מקום הערוה, שתהיינה שם הרבה שערות.
בכל זאת, <b>ב</b>לידת <b>בנים</b> - <b>מודה</b> הוא ששוב אינה ממאנת.
<h3> דף יג.</h3>
<b>ורב זביד אמר: אין</b> לידת <b>בנים</b> אפשרית <b>בלא</b> הבאת <b>סימנים!</b>
והיינו, שהבאת הסימנים של שתי שערות בשנה הי"ב, גם לפני שמלאו לה שתים עשרה שנים ויום אחד, נחשבת לסימני גדלות לפי רב זביד. וכל היולדת בתוך שנת הי"ב, חזקה עליה שכבר הביאה שתי שערות, והרי היא נחשבת גדולה, ולפיכך אינה יכולה עוד למאן.
ופרכינן: <b>ונבדוק</b> עתה אם יש בה את הסימנים של שתי שערות, ולמה לנו להסתמך על החזקה שכל היולדת הביאה סימנים!?
ומשנינן: אפילו אם נבדקנה עתה ונמצא שאין בה סימנים, <b>חיישינן שמא</b> כבר היו בה סימנים, ו<b>נשרו</b> לאחר מכן, ולכן עתה אין רואים אותם.
ומסתמכים אנו על כך שכל היולדת בנים, חזקתה שכבר הביאה סימנים, ולכן אין טעם לבדוק את סימניה, שהרי גם אם לא נמצאם, נחשיבה לגדולה, מכח החזקה הזאת, ושוב אינה יכולה למאן.
ופרכינן: הרי נחלקו בדבר במסכת נדה [מו א] אם בדקנוה כשמלאו לה י"ב שנה ויום אחד, ולא נמצאו בה סימנים, האם חיישינן שמא היו בה סימנים, ונשרו או לא. ואם כן:
<b>הניחא למאן דאמר</b> שאפילו בדקנוה ולא מצאנו לה סימנים, <b>"חוששין</b> שמא היו לה סימנים, ונשרו", שפיר אמרינן שכל היולדת חזקתה שהביאה סימנים, וגם אם נבדקנה ונמצא שאין לה סימנים, חיישינן שמא היו לה סימנים, ונשרו.
<b>אלא למאן דאמר</b> אם לא מצאו בה סימנים, <b>אין חוששין</b> שמא היו ונשרו - <b>מאי איכא למימר?</b> מדוע לא נבדקנה עתה אם יש לה סימנים?
ומשנינן: <b>אפילו למאן דאמר "אין חוששין</b>"
- <b>משום צער לידה</b> כן <b>חיישינן</b>, כי שמא היו בה סימנים, ונשרו מחמת צער הלידה.
שנינו במשנה: <b>כיצד פוטרות צרותיהן ו</b>צרות צרותיהן.
והוינן בה: <b>מנהני מילי</b> שגם צרת "צרת ערוה" אסורה?
<b>אמר רב יהודה, דאמר קרא</b>: [ויקרא יח] "ואשה אל אחותה לא תקח - <b>לצרור</b>".
היה הכתוב יכול לומר "לצור", ואמר "לצרור" - <b>התורה ריבתה צרות הרבה.</b>
ואילו <b>רב אשי אמר</b>: צרת "צרת ערוה", <b>סברא היא</b> שתהיה אסורה, ואין צורך ללמוד זאת מכתוב מיוחד.
כי <b>צרה</b> של ערוה, <b>מאי טעמא אסירא?</b>
היות <b>ד"במקום ערוה" קיימא</b>.
שהרי הערוה אוסרת את צרתה, שתהא אסורה להתייבם כמותה.
ונמצא, שיסוד דינה של "צרת ערוה" נובע מחמת היותה עומדת בשעת נפילתה הראשונה ליבום ב"מקום" שיש בו ערוה ליבום.
ואם כן, אם התייבמה "צרת הערוה" לאח אחר, המותר בה, ומת האח ההוא, והרי היא חוזרת ונופלת לפני היבם [שכבר נפטרה ממנו בנפילה הראשונה מחמת היותה אז "צרת ערוה"] הרי היא עצמה, שאינה מתייבמת, נחשבת עתה "ערוה ליבם".
והיא עצמה אינה מתייבמת עכשו, שהיות ובפעם הראשונה שנפלה לפניו היא היתה אסורה עליו, שוב אין לו היתר בה, עולמית.
ומעתה, גם <b>צרת</b> ה<b>צרה</b>, אשת האח השני, הנופלת עמה עתה לפני האח השלישי, <b>נמי</b>
- <b>ב"מקום ערוה" קיימא!</b>
שהרי אשת האח השני, נופלת עתה יחד עם צרת הערוה מהאח הראשון, שהיא ערוה בפני עצמה בנפילה השניה, מהאח השני.
ונמצא, שגם צרת "צרת ערוה" עומדת "במקום ערוה", ומכח זה היא נפטרת מן היבום, ונאסרת על היבם עולמית.
ואם היא תתייבם על ידי אח אחר, ותחזור ותיפול לפני האח שיצאה ממנו בפעם הקודמת משום שהיתה זאת נפילה ב"מקום ערוה", הרי היא עצמה אינה מתייבמת, לפי שנאסרה עליו עולמית בנפילתה הקודמת.
וכיון שהיא עצמה היא ערוה ליבם, הרי גם צרתה, הנופלת עמה, והעומדת "במקום ערוה", אינה מתייבמת. וכך הלאה והלאה. (1)
שנינו במשנה: <b>כיצד "אם מתו הן</b> [העריות, לפני מיתת האח] - צרותיהן מותרות"?
וכיון שלא חילק התנא בין אם היתה הערוה נשואה בעת ועונה אחת יחד עם הצרה, ובין אם היתה נשואה לו כל אחת בנפרד בפרק זמן אחר, משמע:
<b>ואפילו כנס</b> [נשא] האח המת את הצרה עוד בהיות הערוה נשואה אליו, <b>ו</b>רק <b>לבסוף</b>, לאחר ששתיהן היו נשואות לו יחד, <b>גירש</b> את הערוה, בכל זאת אין היא נחשבת לצרת ערוה מכח היותה נשואה לו עם הערוה.
<b>ורמינהו</b>, יש להקשות סתירה מהמשנה בדף ל א, האומרת להיפך:
דתנן: <b>ג' אחים,</b> שהיו <b>שנים מהן נשואים ב' אחיות, ואחד נשוי נכרית</b>
<b>גירש אחד מבעלי אחיות</b> את <b>אשתו</b>.
<b>ו</b>אחר שגירש אחד מבעלי האחיות את אשתו - <b>מת הנשוי נכרית</b>.
<b>ו</b>אז, <b>כנסה</b>, ייבם את הנכרית, אותו האח <b>המגרש</b> את אשתו [שהיא, כאמור, אחת משתי האחיות!].
ונמצא שהנכרית לא היתה לו נשואה יחד עם האחות, אלא כל אחת היתה נשואה לו בפרק זמן נפרד.
<b>ו</b>אחר כך <b>מת</b> האח שייבם את הנכרית, והרי היא נופלת לפני האח שנשוי את האחות -
מותר לו לאח הזה לייבמה, לפי שלא היתה הנכרית צרת ערות אחות אשתו, שהרי אחיו לא היה נשוי לשתיהן בעת ובעונה אחת, אלא כל אחת בנפרד.
<b>זו היא שאמרו</b> חכמים, <b>שאם מתו</b> העריות שהיו נשואות לאח המת, לפני שהוא נשא את צרותיהן, <b>או נתגרשו</b> העריות לפני שנשא האח המת את צרותיהן - <b>צרותיהן מותרות</b> ליבום.
ומוכח מהמשנה ההיא:
<b>טעמא דגירש</b> את הערוה, <b>ו</b>רק <b>אחר כך כנס</b> את צרתה, לכן לא נעשתה הצרה "צרת ערוה", והיא מותרת ליבום.
<b>אבל</b> אם <b>כנס</b> את צרת הערוה בעוד הערוה נשואה לו, <b>ואחר כך גירש</b> את הערוה, <b>לא</b> הותרה הצרה ליבום לפי שהיא צרת ערוה.
ואילו במשנתנו מוכח, שאפילו אם היתה הערוה נשואה לאח המת יחד עם צרתה בעת ובעונה אחת, כיון שהתגרשה הערוה, שוב אין צרתה נחשבת לצרת ערוה, והיא מותרת להתייבם.
כיון שאין צרת ערוה נאסרת אלא בשעת הנפילה ליבום, כאשר היא נופלת יחד עם הערוה.
<b>אמר רבי ירמיה: תברא,</b> יש "לשבור", לחלק בין שתי המשניות, ולומר שבהכרח: <b>מי</b>, התנא <b>ששנה</b> משנה <b>זו</b> - <b>לא שנה</b> משנה <b>זו</b>, האחרת. אלא:
<b>האי תנא</b> שבמשנתנו, <b>סבר</b>: ה<b>מיתה</b> של הבעל היא ה<b>מפלת</b> את היבמה ליבום, אך בחייו אין נשותיו נחשבות כ"נופלות ליבום", אם ימות.
ולכן, אין הערוה אוסרת את צרתה אלא רק בשעת הנפילה ליבום, שאז חל עליה שם "צרת ערוה", בנפילה המשותפת של הערוה ושלה, ליבום.
וכיון שהתגרשה הערוה לפני מיתת האח, שוב אין נפילה משותפת של הערוה עם צרתה ליבום, אלא הצרה בלבד היא הנופלת ליבום.
וכיון שבשעת הנפילה היא לא מקבלת את השם של צרת ערוה, הרי היא מותרת להתייבם.
<b>ו</b>אילו <b>האי תנא</b>, שבפרק שלישי, <b>סבר: נשואין הראשונים</b> של האח המת, הם ה<b>מפילים</b> את נשותיו ליבום.
והיינו, שהנשואין שנושא אדם את אשתו, אינם רק נישואין כלפיו, כאשתו בחייו, אלא הם גם הגורם שתיפול לפני אחיו ליבום, כהמשך לנישואיה עמו.
ונמצא, שהחל משעת הנשואין, נחשבות נשותיו כמי שהן בגדר "נופלות ליבום".
ולכן, אם היה נשוי אשה שהיא ערוה על אחיו, יחד עם צרתה - נאסרת הצרה באיסור צרת ערוה מחיים. ואפילו אם לאחר מכן הוא יגרש את הערוה, ובשעת מיתתו תיפול ליבום רק הצרה, הרי היא אסורה באיסור של צרת ערוה. (2)
<b>רבא אמר: לעולם חד תנא הוא</b> השונה את משנתנו ואת המשנה בפרק שלישי. ואין סתירה בין המשניות.
ואל תדייק מלשון המשנה בפרק שלישי "וזו היא שאמרו שאם מתו או נתגרשו צרותיהן מותרות", שערוה אוסרת את צרתה אפילו מחיים.
היות <b>ו</b>בנוסח של <b>"זו, ואין צריך לומר זו</b>", <b>קתני</b> לשתי המשניות:
תחילה אמר התנא את משנתנו "זו", שאם מתה הערוה לפני מיתת האח, אין היא אוסרת צרתה אפילו אם היתה הערוה נשואה יחד עם הצרה. לפי שאין צרת ערוה נאסרת אלא אם כן היתה לה נפילה משותפת בשעת מיתת הבעל, יחד עם הערוה.
ואחר כך שנה התנא בפרק שלישי, ואמר "אין צריך לומר זו", שאם אפילו בחיי האח המת לא היתה הערוה נשואה לו יחד עם הצרה, אלא תחילה גירש האח המת את הערוה, ורק אחר כך הוא נשא את צרתה, שאין היא נקראת צרת ערוה, ומותרת להתייבם.
שנינו במשנה: <b>וכל שיכולה למאן</b> ולא מיאנה, צרתה חולצת ולא מתייבמת.
והוינן בה: <b>ותמאן השתא!</b>
שיכולה היא הערוה למאן עכשו בקדושי בעלה המת, בהיותה זקוקה ליבם [מדרבנן], ולומר: אינני רוצה את הקידושין שקדשוני אחי ואמי!
ובכך יעקרו למפרע קידושיה של הערוה, ויתברר שאין צרתה צרת ערוה, <b>ותתייבם</b> צרתה!
<b>לימא, מסייעא ליה</b> משנתנו, שלא אמרה את האפשרות הזו, של מיאון לאחר מיתה, <b>לרבי אושעיא</b>.
<b>דאמר רבי אושעיא</b>: קטנה שהתקדשה מדרבנן על ידי אמה ואחיה, ומת בעלה, ועשה בה יבמה מאמר, שהם קידושין שתקנו חכמים לכל יבם, שיקדש את אשתו בקידושי כסף לפני שיבוא עליה - <b>ממאנת</b> היא <b>למאמרו</b> של היבם, ואינה צריכה ממנו גט למאמרו.
[אך אם עשה היבם מאמר ביבמה גדולה, היא צריכה גט למאמרו, ואינה יוצאת ממנו בחליצה בלבד].
<b>ואינה ממאנת לזיקתו</b> של היבם אליה.
להפקיע את קידושיה לאחיו שמת, למפרע, ולהפקיע את זיקתה אל היבם, ולצאת בלי חליצה.
ומוכח במשנתנו כדבריו, שאין מיאון אלא בבעל, מחיים. ולא בזיקה ליבם, לאחר מיתה. ואין אפשרות שתעקור הערוה לאחר מיתת הבעל את נשואיה למפרע, על ידי מיאון, ותותר בכך צרתה.
ודוחה הגמרא: <b>לא!</b> אין ממשנתנו סיוע לדברי רבי אושעיא. כי לעולם היא ממאנת גם בזיקת היבם, ואף עוקרת אז את נישואיה לאחיו המת, למפרע.
ו<b>צרת ערוה</b> - <b>שאני.</b>
ומשנתנו, שאנו מחמירים בה שלא תמאן, שלא תעקור נשואיה ותתייבם צרתה, היא חומרה מיוחדת, כדי שלא יבואו להקל בצרת ערוה:
<b>דתני רמי בר יחזקאל</b>: קטנה ש<b>מיאנה בבעל</b> בחייו - <b>מותרת לאביו</b>.
לפי שעקירת נשואיה למפרע על ידי המיאון, מתירה אותה בקרובות הבעל, ומעתה היא מותרת בחמיה.
ואין לנו סיבה לחשוש ולגזור שתהיה אסורה בו מחמת שנראית בעבר כלתו. לפי שמעתה, לאחר שמיאנה בבעלה בחייו, שוב אין היא נחשבת בעיני אנשים ככלתו של חמיה לשעבר.
אבל אם לא מיאנה בבעלה בחייו, ומת בעלה, ורק אז <b>מיאנה ביבם</b> - <b>אסורה לאביו.</b>
ואף על פי שבמיאונה היא עקרה את קידושיה לבנו, עדיין אסורה היא לו.
<b>אלמא</b>, היות ולא מיאנה בבעלה מחיים, <b>משעת נפילה</b> ליבום [בשעת מיתת הבן - האח], כיון שהיא נופלת לפניו מחמת נישואי אחיו, היא <b>נראית</b> לאנשים <b>ככלתו</b>.
כי כל עוד בעלה בחיים, נראים לכל נשואי הקטנה, שהם מתקנת חכמים, כנשואין שאינם גמורים.
ולכן אם מיאנה בו, לא ראו חכמים שיש לחוש ולהמשיך לאסור אותה בקרוביו, כי לא יבוא הדבר לידי תקלה.
אבל אם היא לא מיאנה בו, ומת בעלה, והוזקקה מכח נשואיה ליבם, היא נראית אז בעיני האנשים כאילו היתה נשואה לבעלה נשואין גמורים.
ולכן, אם נבוא להתיר אותה בעקבות המיאון לקרובי בעלה, יש לחשוש שיבואו אנשים להקל באיסור קרובי הבעל ביבמה.
כי אפילו אם תמאן, ותעקור קידושיה למפרע, הרי כלפי האנשים, היא נראתה בשעת מיתת הבן - האח, ככלתו של היבם. ולכן גזרו עליה שתהיה אסורה לחמיה אפילו אם מיאנה.
<b>הכא נמי</b> בענין צרת ערוה, <b>משעת נפילה</b> שנזקקה הערוה ליבם, <b>נראית</b> צרת הערוה <b>כצרת בתו.</b>
ולכן אמרו חכמים, שלא תמאן הערוה ותתיר צרתה. כי לאחר מיתת הבעל ונפילה ליבום, נראים נשואיה של בתו כנשואים גמורים. ואם תמאן הבת ונתיר את צרתה ליבם, יבואו האנשים להתיר את צרת הבת להתייבם.
<big><b>מתניתין:</b></big>
א. שנינו במשנה בתחילת המסכת את חמש עשרה העריות שפוטרות צרותיהן מן החליצה ומן היבום, כשנופלות עמהן ליבום.
וכאן אומרת המשנה, שיש <b>שש עריות "חמורות" מאלו</b> החמש עשרה, וחומרתן היא בכך שבהן אין כל אפשרות שיפלו יחד עם צרותיהן ליבום מאחד האחים, <b>מפני ש</b>לעולם הן <b>נשואות</b> רק <b>ל</b>אנשים <b>אחרים</b>, ואינן נשואות לאחים של היבם.
וכיון שהן אסורות על כל האחים בשוה, ולא יתכן שאחד האחים ישאנה בהיתר, ותפול ליבום לפני אח אחר באיסור - לכן <b>צרותיהן</b>, שהיו נשואות יחד עמהן, לאנשים אחרים, <b>מותרות!</b>
לפי שלא נאמר איסור "צרת ערוה" אלא במקום יבום, שמנעה התורה את יבומה של צרת הערוה, ובכך היא נשארת עולמית באיסור ערוה של אשת אח שלא הותר ליבום, והרי היא כערות אשת אח שיש לו בנים.
אך לא אסרה תורה את "צרת הערוה" בתורת איסור חדש, ולא אמרה תורה שכל ערוה אוסרת את צרתה מחמת שהיתה נשואה יחד עמה בבית אחד.
ואלו הן ששת העריות החמורות, האסורות על כל האחים בשוה, ולכן אין בהן נפילה ליבום מאח לאח, וממילא אין בהן איסור של צרת ערוה.
<b>אמו, ואשת אביו, ואחות אביו, אחותו מאביו, ואשת אחי אביו, ואשת אחיו מאביו.</b>
ב. <b>בית שמאי מתירין הצרות</b> של חמש עשרה העריות <b>לאחים,</b> שאין להם את האיסור של צרת ערוה, אפילו במקום יבום, לפי שאינם דורשים "לצרור" לצרת ערוה.
<b>ובית הלל אוסרים</b> את הצרות של העריות לאחים.
<h3> דף יג:</h3>
ג. ואם <b>חלצו</b> הצרות של העריות מן האחים
<b>בית שמאי</b>, הסוברים שצרות ערוה מתייבמות וחולצות - <b>פוסלין</b> את צרות הערוה שחולצות <b>מן הכהונה,</b> לפי שחליצתן חליצה. והחלוצה אסורה לכהן, מדרבנן.
<b>ובית הלל מכשירין</b> אותן לכהונה, לפי שהן פטורות מן החליצה, ואין חליצתן נחשבת חליצה לפסלן לכהונה.
ד. ואם <b>נתייבמו</b> צרות הערוה לאחים -
<b>בית שמאי מכשירין</b> אותן, אם נתאלמנו, להנשא לכהנים.
<b>ובית הלל פוסלין</b> אותן להנשא לכהונה [מיד!], לפי שהן ערוה על יבמיהן, ואם באו עליהן לא קנו אותן, אלא פסלו אותן לכהונה, כדין כל חייבי כריתות, שפוסלים בת ישראל להנשא כהונה אם באו עליה.
ה. <b>אע"פ שאלו</b>, בית הלל, <b>אוסרים</b> את צרות הערוה להתייבם, <b>ו</b>אילו <b>אלו</b>, בית שמאי, <b>מתירין</b> אותן להתייבם.
ואע"פ ש<b>אלו</b>, בית הלל, <b>פוסלין</b> את צרות הערוה לכהונה את בא עליהן היבם, <b>ו</b>אילו <b>אלו</b>, בית שמאי, <b>מכשירין</b> אותן לכהונה.
בכל זאת, <b>לא נמנעו בית שמאי מלישא נשים מבית הלל</b>.
<b>ולא</b> נמנעו <b>בית הלל</b> לישא נשים <b>מבית שמאי.</b>
זאת, על אף שבני צרות הערוה שהתייבמו לבית שמאי, הם ממזרים לבית הלל.
לפי שהיו מודיעים זה לזה מי הם אותם ממזרים, לשיטתם.
וכמו כן ב<b>כל</b> אותן ה<b>הטהרות והטמאות, שהיו אלו מטהרים ואלו מטמאין</b> - <b>לא נמנעו</b> בית שמאי ובית הלל מלהיות <b>עושין טהרות, אלו על גבי אלו.</b>
דהיינו, שהיו משאילים כליהם זה לזה, והיו מודיעים זה לזה, באם היה הכלי טמא לשיטת זה שמשאילים לו את הכלי.
<big><b>גמרא:</b></big>
<b>אמר רבי שמעון בן פזי: מאי טעמא דבית שמאי</b> שאינם אוסרים את הצרות, ואינם דורשים "לצרור"?
<b>דכתיב</b>: [דברים כה] <b>"לא תהיה אשת המת החוצה לאיש זר</b>".
ומדייקים בית שמאי את לשון הכתוב:
מזה שנקט הכתוב בלשון "לא תהיה אשת המת <b>חוצה</b>", משמע שמדבר הכתוב באשה שהיא "חוצה", דהיינו, שהיא נכרית לו, ולכן אינה ערוה לו, ועליה אמר הכתוב שלא תהיה לאיש זר, אלא תתייבם לו.
ויש ללמוד <b>מכלל</b> זה שקרא לה הכתוב "חוצה", בלשון "חיצונית" [נכרית], <b>דאיכא</b>, שנופלת עמה ליבום עוד יבמה, אשת המת, שהיא <b>"פנימית</b>", הקרובה ליבם, והיא ערוה לו!
<b>ואמר רחמנא</b>, שאותה אשה "חיצונית", שהיא צרת ערוה של ה"פנימית" - <b>"לא תהיה</b>" לאדם זר, אלא תתייבם ליבם!
<b>ובית הלל</b> - <b>מיבעי להו</b>, צריכים הם פסוק זה, <b>לכדרב יהודה אמר רב</b>.
<b>דאמר רב יהודה אמר רב: מנין שאין קידושין תופסין</b> לאדם זר <b>ביבמה?</b>
לפי <b>שנאמר "לא תהיה אשת המת החוצה לאיש זר</b>".
<b>לא תהיה בה הויה לזר!</b>
ומלמד הכתוב, שאף על פי שאיסור יבמה לשוק אינו אלא איסור לאו, וקידושין תופסים בחייבי לאוין, כאן אין הקידושין תופסים, מגזירת הכתוב "לא תהיה".
<b>ובית שמאי</b> סוברים: <b>מי כתיב</b> "לא תהיה <b>לחוץ?</b>"
<b>"חוצה" כתיב!</b> ומשמעותו שיש כאן אשה חיצונית ואשה פנימית, ואמר הכתוב שלא תהיה החיצונית לאיש זר, אלא תתייבם ליבם.
<b>ובית הלל</b> סוברים: <b>כיון דכתיב "חוצה</b>", <b>כמאן דכתיב "לחוץ" דמי</b>.
<b>דתניא, רבי נחמיה אומר: כל תיבה שצריכה</b> את האות <b>למ"ד בתחלתה</b> - <b>הטיל לה הכתוב</b> את האות <b>ה"א בסופה.</b>
<b>ותנא דבי רבי ישמעאל: כגון: אלים</b> [שמות טו] - <b>אלימה</b>. <b>מחנים</b> [שמואל ב יז] - <b>מחנימה</b>. <b>מצרים</b> [בראשית יב] - <b>מצרימה</b>.
וכן: <b>דבלתימה</b> [במדבר לג]. <b>ירושלימה</b> [יחזקאל ח]. <b>מדברה</b> [דברי הימים א ה].
והוינן בה: <b>ובית שמאי,</b> הא <b>ד</b>אמר <b>רב יהודה אמר רב</b>, שאין קידושין תופסים ביבמה לשוק - <b>מנא להו?</b>
<b>מ"לאיש זר" נפקא.</b> מלמד הכתוב שכל אדם "זר" הוא אצלה, ואינו יכול להיות בעלה, אלא רק יבמה יכול לקחתה לאשה.
והוינן בה: <b>ובית הלל נמי, תיפוק להו</b>, שילמדו את הדין שאין קידושין תופסים ביבמה לשוק <b>מ"לאיש זר</b>"!?
ומשנינן: <b>אין הכי נמי</b> שגם בית הלל דורשים זאת מ"לאיש זר".
אלא שלפי זה תיקשי, <b>"חוצה</b>" לבית הלל - <b>למה לי?</b>
ומשנינן: <b>לרבות</b> את היבמה <b>הארוסה</b> ליבום, על אף שעדיין לא נישאה לאחיו המת, והיתה עוד בגדר "חיצונה" אצלו, לפי שעדיין לא נשאה לו.
<b>ואידך</b>, בית שמאי, למדו זאת, <b>מ</b>יתור האות ה"א: <b>"חוצה</b> - <b>החוצה</b>".
<b>ואידך</b>, בית הלל, דרשת <b>"חוצה</b> - <b>החוצה</b>", <b>לא משמע להו</b> לדרוש ליבמה ארוסה! <b>רבא אמר: טעמייהו דבית שמאי</b> הוא משום שהם סוברים שאין חל איסור אשת אח על איסור ערות בתו או על איסור ערות אחות אשתו, ונמצא שהערוה כלל לא עומדת במקום יבום. וממילא, אין צרתה צרת ערוה במקום יבום.
ומניחים בית שמאי [מסברא!], שבתו הנשאת לאחיו, כיון שלא חל עליה כלפי אביה איסור אשת אח, היות ולשיטתם "אין איסור חל על איסור", אין היא בכלל פרשת יבום.
כי לדעת בית שמאי נאמרה מצות יבום רק במקום שיש איסור ערוה של אשת אח, שלצורך יבום התירה אותו התורה.
אך במקום שאין משמעות להיתר זה, כגון שנשאת בתו לאחיו, ולא חל כלל איסור אשת אח על בתו - לא אמרה תורה פרשת יבום, על אף שהיא אשת אחיו לכל דבר, ולכן אין צרתה נחשבת לצרת ערוה במקום מצות יבום.
ושלא במקום מצות יבום - אין לנו מקור שערוה אוסרת צרתה.
כך הוא ביאור שיטת בית שמאי לפי רבא, למסקנה.
אך בתחילה, הניחה הגמרא, שרבא מסביר את טעמם של בית שמאי אחרת:
עתה הניחה הגמרא, שרבא בא להסביר את הטעם שלהם באחות אשה, שאין איסור אחות אשה חל על איסור אשת אח, ולכן, לשיטתם, אין כלל אפשרות של "צרת ערוה".
ולדעתם, אי אפשר לפרש את הפסוק "ואשה אל אחותה לא תקח לצרור" לאיסור צרת ערוה, היות והם סוברים <b>ד"אין איסור חל על איסור</b>", ולא חל איסור אחות אשה על איסור אשת אח. (1)
ואם כן, אין צרתה נחשבת לצרת ערוה של אחות אשה.
ומדובר, בכגון שתחילה נשא אחיו המת את אחת האחיות, ואז היא נאסרה על האח החי באיסור "אשת אח".
ולאחר מכן נשא האח החי את האחות שלה. ואז, אין אשת אחיו נאסרת עליו משום "אחות אשתו", הואיל והיא כבר אסורה עליו קודם לכן, באיסור אשת אח, ואין איסור חל על איסור.
וכיון שאחות אשתו אינה נאסרת עליו משום ערות אחות אשה, אלא ממשיכה להיות אסורה עליו רק מצד איסור אשת אח, הרי כשימות אחיו, ותיפול היא וצרתה לפניו ליבום, אין צרתה אסורה משום צרת ערוה של אחות אשתו, לפי שאחות אשתו אינה אסורה עליו באיסור ערוה של אחות אשתו, היות וכאמור, סוברים בית שמאי שאין איסור אחות אשתו חל על איסור אשת אח.
ושמא תאמר: תפטור צרתה משום צרת ערוה של אשת אח, שלא הותר כאן ליבום.
תשובתך: כיון שאין ערות אשת אח הסיבה הגורמת למניעת היבום, אלא רק איסור אחות אשה [העומד מוכן לחול עליה במידה ונתיר את איסור אשת אח ליבום], הרי אין ערות אשת אח פוטרת צרתה.
ובית הלל סוברים, שאין צורך בהחלת האיסור בפועל על הערוה כדי שתחשב צרתה לצרת ערוה, אלא די בכך שאשת המת היא אחות אשתו כדי לאסור את הצרה שלה מדין צרת ערוה.
אך מקשינן: <b>תינח</b>, ההסבר הזה של רבא בשיטת בית שמאי הוא טוב, רק <b>היכא</b>, אם אירע, <b>דנשא</b> האח ה<b>מת</b> תחילה את האחות, ונאסרה על האח החי באיסור אשת אח, <b>ואחר כך נשא</b> האח ה<b>חי</b> את אחותה השניה.
שאז שפיר אמרינן: <b>לא אתי איסור אחות</b> <b>אשה וחייל אאיסור אשת אח</b>, לפי שאיסור אשת אח קודם.
<b>אלא</b>, אבל, אם אירע ש<b>נשא</b> האח ה<b>חי</b> תחילה את אחת משתי האחיות, שאז נאסרת עליו אחותה מדין אחות אשתו. <b>ו</b>רק <b>אחר כך נשא</b> האח ה<b>מת</b> את האחות השניה -
הרי באופן שכזה, איסור <b>אחות אשה קדים</b>, ויכול לחול עליה.
ואם כן, כשנא אחר כך אחיו את אחותה, ומת, ונופלת לפניו ערות אחות אשתו וצרתה ליבום, מדוע שלא תחשב צרתה לצרת ערוה!?
ומשנינן: אם קדם איסור אחות אשה לאיסור אשת אח, הרי <b>כיון דלא אתי איסור אשת אח וחייל אאיסור אחות אשה,</b> לפי שאין איסור חל על איסור - <b>הויא לה</b> הצרה <b>"צרת ערוה שלא במקום מצוה</b>", <b>ושריא.</b>
והיינו, לפי בית שמאי, לא נאמרה הפרשה של מצות יבום אלא באשת אח האסורה עליו באיסור אשת אח.
אבל אשת אח שלא חל עליה איסור אשת אח, היות וחל עליה קודם איסור אחות אשה - אין היא כלל בפרשת יבום.
וממילא, אין צרתה נחשבת כצרת ערוה במקום מצוה, אלא הרי היא ככל צרת ערוה שלא במקום מצוה, שהכל מודים בה שהיא מותרת.
ובית הלל חולקים בנקודה זו, וסוברים: כיון שהיא במציאות אשת אח, לא אכפת לנו מזה שלא חל עליה איסור של אשת אח.
והיות ויש עליה איסור ערוה, שפיר נחשבת צרתה "צרת ערוה במקום מצוה".
שנינו במשנה: <b>חלצו</b> צרות ערוה - <b>בית שמאי פוסלים</b> אותן לכהונה, ובית הלל מכשירים.
ופרכינן: היות ולבית שמאי צריכות צרות ערוה חליצה, ולבית הלל הן אינן צריכות חליצה, מדוע הוצרכה המשנה לשנות את המחלוקת הזאת ביניהם?
והרי <b>פשיטא</b>, שלבית שמאי הן פסולות לכהונה, כדין כל חלוצה שפסולה לכהן, ולבית הלל הן כשרות לכהונה לפי שאין בהן דין חליצה כלל!
ומשנינן: באה המשנה להשמיענו מחלוקת זאת כדי <b>לאפוקי</b> מ<b>דרבי יוחנן בן נורי</b> לקמן.
<b>דאמר: בואו ונתקן להם לצרות</b> של עריות <b>שיהו חולצות ולא מתייבמות</b>, כדי שלא יבואו לידי תקלה, אם ישאו את הבנים הנולדים מהן, היות שלבית שמאי הם כשרים, ולבית הלל הם ממזרים.
ולפיו, כיון שחולצים להן מכח התקנה הן נפסלות לכהונה.
<b>קא משמע לן דבית הלל מכשירים</b>, היות ולדעתם אין כל צורך בתקנת החליצה.
שנינו במשנה: <b>נתייבמו</b> צרות הערוה - בית שמאי מכשירין אותן לכהונה, ו<b>בית הלל פוסלין.</b> (2)
והוינן בה: <b>הא תו</b> - <b>למה לי?</b>
למה לי לחזור ולשנות את מחלוקתם בצרת ערוה בין בחליצה ובין ביבום, והרי מחלוקת אחת היא, אם צרת ערוה מתייבמת או פטורה.
ומשנינן: <b>איידי דתנא "חלצו</b>" צרות הערוה, <b>תנא נמי "נתייבמו</b>".
ומבארת עתה הגמרא כיצד היו נוהגים חלק מהאנשים כבית שמאי וחלק כבית הלל, והרי יש על כך איסור של "לא תתגודדו", שלא להחלק לאגודות אגודות בהנהגת המוות והאיסורים!
<b>תנן התם</b> במסכת מגילה [ב א]:
<b>מגילה נקראת באחד עשר</b> לחודש אדר, <b>ובשנים עשר, ובשלשה עשר, ובארבעה עשר, ובחמשה עשר</b> - <b>לא פחות</b> מיום אחד עשר, <b>ולא יותר</b> מיום חמשה עשר.
<b>אמר ליה</b>, שאל <b>ריש לקיש לרבי יוחנן,</b> כיצד נוהגים לקרוא את המגילה בזמנים חלוקים, והרי <b>איקרי כאן</b> את הלאו [דברים יד] <b>"לא תתגודדו</b>", שמשמעותו היא:
<b>לא תעשו אגודות אגודות</b>, לנהוג חלק מהציבור כך וחלק מהציבור אחרת, כאילו יש לכם שתי תורות שונות.
וכגון קריאת המגילה בזמנים חלוקים, שהללו קוראים את המגילה ביום אחד, והללו ביום אחר!
אמר ליה רבי יוחנן לריש לקיש: <b>האי "לא תתגודדו</b>" - <b>מיבעי ליה לגופיה, דאמר רחמנא: לא תעשו חבורה על מת!</b>
ולשון "לא תתגודדו" משמעותו היא איסור עשיית חתכים וחבורות בגוף, כסימן צער ואבלות על מת, ואין משמעות הכתוב לאסור לנהוג אגודות אגודות.
אמר ליה ריש לקיש: <b>אם כן</b>, שבא הכתוב לאסור התגודדות על מת בלבד, <b>לימא קרא לא "תגודדו</b> על המת", שמשמעותו היא לשון גדידה וחבורה.
<b>מאי</b>, מדוע נקט הכתוב בלשון <b>"תתגודדו</b>"?
<b>שמע מינה, להכי הוא דאתא</b>, לאיסור הנהגה של אגודות אגודות.
ועתה דנה הגמרא בדברי ריש לקיש:
<b>ואימא: כוליה</b> "לא תתגודדו" רק <b>להכי הוא דאתא</b>, לאיסור אגודות אגודות, ומנין אנו יודעים איסור גדידה על מת?!
ומשנינן: <b>אם כן, לימא קרא "לא תגודו!</b>", שמשמעותו אגודה.
<b>מאי "לא תתגודדו</b>"?
<b>שמע מינה, תרתי</b>, גם איסור גדידה על מת, וגם איסור אגודות.
ולא ענה רבי יוחנן על שאלתו של ריש לקיש מדוע אין איסור של "לא תתגודדו" בענין קריאת מגילה במקומות חלוקים. [וטעמו של דבר עיין בריטב"א].
<b>אמר ליה</b> רבי יוחנן לריש לקיש: מדוע שואל אתה על אגודות אגודות בזמנים של מקרא מגילה, ואינך שואל על אגודות אגודות בזמנים החלוקים בערב הפסח לעשיית מלאכה?
וכי <b>עד כאן לא שנית</b> את המשנה במסכת פסחים [נ א]:
<b>מקום שנהגו לעשות מלאכה בערבי פסחים עד חצות</b> - <b>עושין</b>.
<b>מקום שנהגו שלא לעשות</b> - <b>אין עושין!</b>
ומכאן היית צריך לשאול אותי כיצד עושים אגודות אגודות.
<b>אמר ליה</b> ריש לקיש: <b>אמינא לך אנא</b>, אני שאלתי אותך על ענין של <b>איסורא,</b> שאסרו חכמים לשנות את זמני הקריאה שקבעו, וחייבים בכל מקום לקרוא דוקא לפי הזמן שקבעו לו חכמים, ובכך נראה הדבר כאגודות אגודות, שכל מקום מחוייב בשינוי הזה, ואסור לו לנהוג כמקום אחר.
<b>דאמר רב שמן בר אבא אמר רבי יוחנן</b>: מאי דכתיב [אסתר ט] <b>"לקיים את ימי הפורים בזמניהם</b>" - מלמד הכתוב ש<b>זמנים הרבה תיקנו להם חכמים</b> לקריאת המגילה, ואסור לשנותם.
<b>ו</b>אילו <b>את אמרת לי</b>, שיש לי לשאול על <b>מנהגא</b>, שנהגו באי עשיית מלאכה ערב פסח לפני חצות, כיצד זה נוהגים אגודות אגודות!?
והרי השאלה על דבר שאסרו חכמים לנהוג בו בשוה, וחייבו לקרוא בזמנים חלוקים, היא עדיפה על השאלה כיצד נהגו במנהג חלוק!?
ותמהה הגמרא על דברי ריש לקיש:
<b>ו</b>כי <b>התם</b>, בערב פסח, <b>לאו איסורא הויא</b> לעשות בו מלאכה גם לפני חצות? והרי אין זה מנהג גרידא?
<b>והתנן: הלילה</b>, של אור לארבעה עשר בניסן, שהוא ליל בדיקת חמץ - <b>בית שמאי אוסרין</b> אותו במלאכה, <b>ובית הלל מתירין!</b>
ונוהגים בו אגודות אגודות, חלק כבית שמאי, וחלק כבית הלל.
והנוהגים שלא לעשות בו מלאכה כבית שמאי, עושים זאת לא כמנהג, אלא כאיסור!
<b>אמר ליה</b> ריש לקיש לרבי יוחנן: <b>התם,</b> באיסור מלאכה, אין בכך חשש של אגודות אגודות, כי <b>הרואה</b> אותו בטל ממלאכה, <b>אומר: מלאכה הוא דלית ליה.</b>
וכל האיסור של לא תתגודדו, הוא שלא תראה תורתנו כשתי תורות, וכאן אין היא נראית כשתי תורות, ולכן שאלתיך מקריאת מגילה, שהכל רואים את המנהג החלוק.
וכאמור, לא ענה לו רבי יוחנן על שאלתו ממגילה.
ועתה דנה הגמרא בענין יבמה שהיא צרת ערוה, כיצד נהגו בית שמאי ובית הלל, כל צד לפי דבריו, והרי יש בכך איסור של אגודות אגודות:
<b>והא</b> שנינו במשנתנו ש<b>בית שמאי מתירין הצרות לאחים,</b>
<b>ובית הלל אוסרים!</b>
ונהגו בית שמאי כדבריהם, ובית הלל כדבריהם. ותיקשי, מדוע אין כאן איסור של אגודות אגודות!?
<h3> דף יד.</h3>
ומשנינן: <b>מי סברת</b>, האם סבור אתה, שאכן <b>עשו בית שמאי כדבריהם!?</b>
<b>לא עשו בית שמאי כדבריהם!</b> (1)
<b>ו</b>אילו <b>רבי יוחנן אמר</b>: אכן <b>עשו ועשו</b> בית שמאי כדבריהם.
<b>ו</b>שאלה זו היא <b>בפלוגתא דרב ושמואל.</b>
<b>דרב אומר: לא עשו בית שמאי כדבריהם.</b>
<b>ו</b>אילו <b>שמואל אמר: עשו ועשו!</b> והוינן בה: <b>אימת?</b> על איזה תקופה נחלקו רב ושמואל אם עשו בית שמאי כדבריהם אם לאו.
<b>אילימא קודם</b> שיצאה <b>בת קול</b> מהשמים והכריזה שהלכה כבית הלל -
תיקשי, <b>מאי טעמא דמאן דאמר "לא עשו</b> בית שמאי כדבריהם", והרי סברו שהלכה כמותם!
<b>ואלא</b> שמא תאמר שנחלקו על התקופה <b>לאחר</b> שיצאה ה<b>בת קול</b> -
אם כן, תיקשי איפכא, <b>מאי טעמא דמאן דאמר "עשו</b> בית שמאי כדבריהם"?
ומשנינן: <b>אי בעית אימא</b>, נחלקו על התקופה <b>קודם בת קול, ואי בעית אימא</b> נחלקו על התקופה <b>לאחר בת קול.</b>
ומבארת הגמרא את שני האופנים:
<b>אי בעית אימא</b> נחלקו על התקופה <b>קודם בת קול</b> -
<b>וכגון דבית הלל</b> היו <b>רובא</b>, ובית שמאי מיעוטא.
<b>למאן דאמר לא עשו</b> בית שמאי כדבריהם, למרות שהיו סבורים שהם הצודקים, <b>דהא בית הלל</b> היו <b>רובא</b>, ויש ללכת בהכרעה במחלוקת אחר הרוב.
וגם המיעוט, שחולק על דעת הרוב, חייב לנהוג הלכה למעשה כדעת הרוב, אף על פי שהוא סבור שהרוב טועה!
<b>ומאן דאמר עשו</b> בית שמאי כדבריהם, ולא נהגו הלכה למעשה כדעת הרוב, היות ו<b>כי</b> <b>אזלינן בתר רובא</b> - <b>היכא ד</b>החולקים <b>כי הדדי נינהו,</b> שהם שוים בהבנתם.
אבל במחלוקת של המיעוט והרוב <b>הכא</b> - <b>בית שמאי</b> הם <b>מחדדי טפי.</b>
שהיו חריפים ומחודדים בהבנתם יותר מבית הלל, ולכן לא מכריע הרוב את ההלכה למעשה.
<b>ואי בעית אימא</b> נחלקו בתקופה <b>לאחר</b> שיצאה <b>בת קול</b> והכריזה שהלכה כבית הלל.
<b>מאן דאמר לא עשו</b> בית שמאי כדבריהם - <b>דהא נפקא בת קול</b> והכריעה נגדם.
<b>ומאן דאמר עשו</b> בית שמאי כדבריהם על אף הכרזת הבת קול - שיטת <b>רבי יהושע היא</b>. <b>דאמר: אין משגיחין בבת קול.</b>
ועתה דנה הגמרא בשאלה של לא תתגודדו:
<b>ומאן דאמר עשו</b> בית שמאי כדבריהם, וכן עשו בית הלל כדבריהם, איך נהגו כך?
והא <b>קרינן כאן</b>: [דברים יד] <b>"לא תתגודדו</b>"
- <b>לא תעשו אגודות אגודות!</b>
<b>אמר אביי: כי אמרינן "לא תתגודדו</b>" - <b>כגון שני בתי דינים בעיר אחת,</b> ש<b>הללו מורים כדברי בית שמאי והללו מורים כדברי בית הלל.</b>
<b>אבל שתי בתי דינים</b> המורים הוראות חלוקות <b>בשתי עיירות</b> - <b>לית לן בה.</b> לא איכפת לנו, כי אין בכך משום לא תתגודדו.
<b>אמר ליה רבא: והא</b> הוראתם של <b>בית שמאי ובית הלל</b> היא לכלל ישראל, ו<b>כ</b>הוראות חלוקות של <b>שני בתי דינים בעיר אחת, דמי!</b>
<b>אלא, אמר רבא</b>, כך יש לתרץ:
<b>כי אמרינן "לא תתגודדו</b>" - <b>כגון בית דין בעיר אחת,</b> אשר <b>פלג</b> חלק מדייני בית הדין <b>מורין כדברי בית שמאי, ופלג מורין כדברי בית הלל</b>.
<b>אבל שני בתי דינין</b> המורים הוראות חלוקות <b>בעיר אחת</b> - <b>לית לן בה.</b>
ומביאה הגמרא ראיה שהיו נוהגים בהוראות חלוקות, ולא חששו ל"לא תתגודדו".
<b>תא שמע: במקומו של רבי אליעזר</b>, הסובר שאפילו "מכשירי מילה", שהן מלאכות הצריכות להעשות לצורך האפשרות לקיים מצות מילה, דוחות את השבת, ולא רק מצות מילה עצמה - <b>היו כורתים עצים</b> בשבת, כדי <b>לעשות פחמים בשבת</b>, כדי <b>לעשות ברזל</b> לסכין של מילה.
<b>במקומו של רבי יוסי הגלילי</b> שהתיר בישול עוף בחלב, ואכילתו - <b>היו אוכלים בשר עוף בחלב</b>.
ומדייקת הגמרא: רק <b>במקומו של רבי אליעזר, אין</b>, היו נוהגים כמותו, אבל <b>במקומו של רבי עקיבא</b>, החולק עליו, <b>לא</b> היו נוהגים כרבי אליעזר!
<b>דתניא, כלל אמר רבי עקיבא: כל מלאכה שאפשר לעשותה</b> לצורך קיום מצות מילה <b>מערב שבת</b> - <b>אין דוחה את השבת!</b>
ואיך נהגו במקומו של רבי אליעזר כמותו, ובמקומו של רבי עקיבא כרבי עקיבא, ולא חששו ל"לא תתגודדו"!? ותמהה הגמרא על זה שהקשה קושיה זו:
<b>והאי, מאי תיובתא</b> מכך שלא נהגו כולם באותה שיטה?
והרי <b>מקומות מקומות, שאני.</b>
שהרי כבר חילקנו לעיל שאין איסור לא תתגודדו בשני מקומות.
ועתה מסבירה הגמרא:
<b>ודקארי לה</b> - <b>מאי קארי לה?</b> זה שהקשה, מה עלה בדעתו להקשות כך!?
<b>סלקא דעתך אמינא, משום חומרא ד</b>הלכות <b>שבת</b>, שהעובר עליהן דינו בסקילה - לכן כל המקומות <b>כמקום אחד דמי</b>.
<b>קא משמע לן</b> שגם בהלכות שבת אין כל המקומות נחשבים למקום אחד, ואין לחשוש לשינוי ההוראה במקומות שונים.
ומקשה הגמרא: <b>תא שמע</b> מהנהגתו של רבי אבהו:
<b>דרבי אבהו, כי איקלע לאתריה</b>, כשהיה מגיע למקומו <b>דרבי יהושע בן לוי</b> - <b>הוה מטלטל</b> בשבת <b>שרגא</b>, "נר", שהוא כלי, אשר בתוכו שמן ופתילה.
הנר עצמו הוא כלי שימושי, שאפשר להחזיק בו שמן, אך כיון שהיו מדליקים אש בפתילה, נמצא שהוא כלי המיועד על ידי האדם למלאכה שאסור לעשותה בשבת.
והיה רבי אבהו מטלטלו לנר בשבת, לאחר שכבתה האש, ולא היה חושש לאיסור טילטול מוקצה, היות ורבי יהושע סובר כרבי שמעון, ד"לית ליה מוקצה".
והיינו שאין הקצאת האדם מלהשתמש בכלי בשבת, אוסרת את הכלי באיסור מוקצה. לפי שאין "מוקצה" לרבי שמעון, אלא דבר שהוא מוקצה מחמת עצמו, כגון אבן או מת.
אך כלי שמצד עצמו הוא ראוי לשימוש של היתר בשבת, אלא שהאדם הקצהו מדעתו, מחמת שהוא משתמש בו למלאכה האסורה בשבת, אינו נהיה ל"מוקצה".
<b>ו</b>אילו <b>כי איקלע</b> רבי אבהו <b>לאתריה</b> למקומו <b>דרבי יוחנן</b>, הסובר כרבי יהודה, ד"אית ליה מוקצה", והיינו, שהקצאת האדם משימוש בכלי בשבת מחמת שייעד אותו למלאכה האסורה בשבת, אוסרת אותו באיסור מוקצה - <b>לא הוה מטלטל שרגא</b>, היות והוא מוקצה!
ומוכח מהנהגתו של רבי אבהו שנהגו באופן שונה בהלכה למעשה, ומדוע אין כאן "לא תתגודדו".
ותמהה הגמרא על המקשה:
<b>והאי</b> - <b>מאי קושיא!?</b>
<b>ו</b>כי <b>לא אמרינן</b> ש"מקומות <b>מקומות</b>", <b>שאני!?</b>
ומבארת הגמרא את הקושיה:
<b>אנן, הכי קאמרינן: רבי אבהו</b> - <b>היכי עביד הכא הכי, והיכי עביד הכא הכי?</b> איך הוא נהג בצורה שונה ממקום למקום!?
ומשנינן: <b>רבי אבהו</b> - <b>כרבי יהושע בן לוי</b> <b>סבירא ליה</b>, שפסק הלכה כרבי שמעון, שאין הנר מוקצה.
אלא, <b>וכי מקלע לאתריה דרבי יוחנן,</b> החמיר על עצמו, ו<b>לא הוה מטלטל</b> את הנר <b>משום כבודו דרבי יוחנן</b> שפסק כרבי יהודה, ואסר לטלטל את הנר.
ודנה הגמרא: <b>והאיכא שמעא!</b> הרי היה לרבי אבהו שמש, שהיה משרת אותו, והוא ראה שרבי אבהו מטלטל לנר. ואם כן, הוא היה מטלטלו גם לפני רבי יוחנן, שהרי לא היה יודע שרבי יוחנן פוסק להיפך, והיה בכך פגיעה בכבודו של רבי יוחנן.
ומבארת הגמרא: <b>דמודע ליה לשמעא</b>, שהודיע רבי אבהו לשמשו, שיש להחמיר ולא לטלטל את הנר במקומו של רבי יוחנן, מפני כבודו.
<b>תא שמע</b> ממשנתנו: <b>אף על פי שאלו אוסרים</b> את צרת הערוה, <b>ואלו מתירים</b> אותה - <b>לא נמנעו בית שמאי מלישא נשים מבית הלל, ולא בית הלל מבית שמאי.</b>
<b>אי אמרת בשלמא לא עשו</b> בית שמאי כדבריהם, <b>משום הכי לא נמנעו</b> בית הלל מלשאת נשים מבית שמאי.
<b>אלא אי אמרת עשו</b> בית שמאי כדבריהם, נמצא שיש ביניהם ממזרים מצרות הערוה - <b>אמאי לא נמנעו</b> בית הלל מלשאת נשים מבית שמאי?
וממשיכה ומבארת הגמרא:
<b>בשלמא בית שמאי מבית הלל לא נמנעו</b> מלקחת נשים, למרות שלדברי בית הלל יוצאות צרות הערוה בלא יבום ובלא חליצה, בעוד שלבית שמאי אסור להן לצאת בלי חליצה, ונמצא שבניהם נולדו באיסור.
היות <b>דבני "חייבי לאוין" נינהו</b>, ואינם ממזרים.
<b>אלא, בית הלל מבית שמאי</b> - <b>אמאי לא נמנעו</b> מלשאת מהם נשים?
והרי בני צרות ערוה שהתייבמו הם בני חייבי כריתות, שהרי צרת הערוה היא אשת אח שלא הותר ליבום, והיא בכרת.
ו<b>בני חייבי כריתות</b> - <b>ממזרים נינהו!</b>
<b>וכי תימא</b> לתרץ, ש<b>קסברי בית הלל דאין ממזר מחייבי כריתות,</b> אלא רק מחייבי מיתות בית דין, ואיסור אשת אח של צרת ערוה הוא רק כרת.
<b>והאמר רבי אלעזר: אף על פי שנחלקו בית שמאי ובית הלל בצרות, מודים</b> הם <b>שאין ממזר אלא ממי שאיסורו איסור ערוה, וענוש כרת!</b>
<b>אלא, לאו, שמע מינה</b> ש<b>לא עשו</b> בית שמאי כדבריהם!
ודוחה הגמרא: <b>לא</b>.
<b>לעולם עשו</b> בית שמאי כדבריהם.
אלא <b>דמודעי להו</b>, הם היו מודיעים לבית הלל מי הם בני צרות הערוה שהתייבמו, <b>ופרשי</b>, ובית הלל היו פורשים מהם מלשאתם לנשים.
<b>והכי נמי מסתברא,</b> שכך הוא הביאור במשנה.
<b>דקתני סיפא: כל הטהרות וכל הטמאות שהיו אלו מטהרין ואלו מטמאין, לא נמנעו</b> מלהיות <b>עושים טהרות אלו, על גבי</b> הכלים השאולים של <b>אלו</b>. על אף שבית הלל מחמירים בטהרות מבית שמאי.
ובהכרח, שהיו מודיעים בית שמאי לבית הלל אלו הם הכלים הטמאים שלהם לפי בית הלל, והוא הדין שהודיעום אלו הם הממזרים שלהם לפי בית הלל.
ומסבירה הגמרא את הראיה:
<h3> דף יד:</h3>
<b>אי אמרת בשלמא דמודעי להו</b> בית שמאי לבית הלל מה הם הכלים הטמאים.
<b>משום הכי לא נמנעו</b> בית הלל מלשאול כלים מבית שמאי כדי לעשות בהם את טהרותיהם.
<b>אלא, אי אמרת דלא מודעי להו</b> -
<b>בשלמא בית שמאי מבית הלל לא נמנעו</b> מלשאול כלים, ולא חששו שמא בית הלל מקילים בדבר שהם מחמירים, היות <b>דטמאות דבית הלל</b> -
<b>לבית שמאי, טהרות נינהו!</b>
והיינו, שבית הלל מחמירים במחלוקתם עם בית שמאי בעניני טהרות.
<b>אלא, בית הלל מבית שמאי</b> - <b>למה לא נמנעו</b> מלשאול כליהם?
והרי <b>טהרות דבית שמאי</b> - <b>לבית הלל, טמאות נינהו!</b>
<b>אלא לאו, דמודעי להו</b> בית שמאי לבית הלל מה הם הכלים הטמאים לדברי בית הלל.
ומסקינן: <b>שמע מינה</b> שהיו מודיעים.
והוינן בה: <b>ומאי אולמיה</b>, מה היא העדיפות <b>דהך</b>, הראיה שהבאנו עתה, מטומאות של בית שמאי לבית הלל, שבהכרח הודיעום, <b>מהך</b>, מהראיה שהבאנו מהממזרים של בית שמאי, בני צרות ערוה, שבהכרח הודיעום. שהרי אמרנו "הכי נמי מסתברא", וזו היא לשון הבאת ראיה, העדיפה על הקודמת!?
ומשנינן: <b>מהו דתימא</b>, היה מקום לומר, כי <b>צרה</b> של ערוה - <b>קלא אית לה,</b> ובניה ידועים כממזרים, ולא ראו בית שמאי צורך להודיע זאת לבית הלל. ואם כן, אין ראיה שבמקרים אחרים הם כן היו מודיעים להם.
לכן <b>קא משמע לן</b> הראיה מטומאות, שהיו בית שמאי נוהגים להודיע להם.
<b>גופא, אמר רבי אלעזר: אע"פ שנחלקו בית שמאי ובית הלל בצרות, מודים שאין ממזר</b> - <b>אלא ממי שאיסורו איסור ערוה, וענוש כרת.</b>
והוינן בה: <b>מאן</b>, מי הם ה<b>"מודים</b>" למי?
<b>אילימא</b> מודים <b>בית שמאי לבית הלל</b> שבני צרות ערוה, שיצאו לשוק בלי חליצה [כשיטת בית הלל], אינם ממזרים -
<b>פשיטא!</b> שהרי <b>בני חייבי לאוין</b> [בני יבמה שיצאה לשוק ללא חליצה, לפי בית שמאי] - <b>כשרים נינהו!</b> שהרי אין ממזר אלא מחייבי כריתות.
<b>אלא</b> שמא תאמר, מודים <b>בית הלל לבית שמאי</b>, שבני צרות ערוה המתייבמות אינם ממזרים, היות ואין ממזר אלא מחייבי כריתות.
אי אפשר לומר כן! שהרי <b>היא גופא</b>, צרת ערוה - <b>חייבי כריתות היא</b> ליבם! שהרי היא עומדת עליו באיסור ערוה של אשת אח שלא הותר ליבום, והבן שלה הוא ממזר.
ומשנינן: <b>לעולם</b> מודים <b>בית שמאי לבית הלל</b>, שאין הבנים הנולדים מצרת ערוה שיצאה לשוק בלי חליצה [כדברי בית הלל], ממזרים.
ומה שהקשינו "פשיטא", שהרי בני חייבי לאוין הם -
תשובתך: <b>ולאפוקי</b>, להוציא <b>מדרבי עקיבא, דאמר יש ממזר</b> אפילו <b>מחייבי לאוין</b>.
<b>קא משמע לן, דאין ממזר מחייבי לאוין</b>, אלא רק מחייבי כריתות!
ומביאה עתה הגמרא ראיה מברייתא בתוספתא:
<b>תא שמע</b> מהא דתניא: <b>אף על פי שנחלקו בית שמאי ובית הלל</b>:
א. <b>בצרות</b> ערוה, האם הן מותרות להתייבם או אסורות.
ב. <b>וב</b>שתי יבמות שהן <b>אחיות</b>, ונפלו משני אחים, וכל אחת אסורה ליבום מחמת "אחות זקוקתו", מה הדין אם קדמו היבמים וכנסו אותן, האם צריך להוציאן [לקמן כו א].
ג. <b>בגט "ישן</b>", שכתב גט לאשתו, ועדיין לא נתנו לה, והתייחד עמה אחר כתיבת הגט, האם אפשר לגרש בו.
ד. <b>ובספק אשת איש</b> [עיין שתי לשונות ברש"י].
ה. <b>ובמגרש את אשתו ולנה עמו בפונדק,</b> האם יש לחוש שבא עליה לשם קידושין.
ו. בקדושי אשה:
לבית שמאי צריך לקדשה <b>בכסף</b> שהוא דינר, <b>ובשוה כסף,</b> בשווי של דינר.
ולבית הלל אפשר לקדשה אפילו <b>בפרוטה</b> של נחושת, <b>ובשוה פרוטה</b> של נחושת.
בכל זאת, <b>לא נמנעו בית שמאי מלישא נשים מבית הלל</b>.
<b>ולא</b> נמנעו <b>בית הלל</b> מלשאת נשים <b>מבית שמאי</b>.
<b>ללמדך, שחיבה וריעות נוהגים זה בזה.</b>
<b>לקיים מה שנאמר</b>: [זכריה ח] <b>"האמת והשלום אהבו</b>".
<b>רבי שמעון אומר: נמנעו הן מן הודאי</b>.
<b>ולא נמנעו מן הספק</b>.
והניחה עתה הגמרא שנמנעו באיסור ספק, כגון במגרש אשתו ולנה עמו בפונדק, שיש ספק אם קידשה בביאה.
ולפיכך מקשה הגמרא:
<b>אי אמרת בשלמא עשו</b> כדבריהם, <b>משום הכי</b>, לפי רבי שמעון, <b>נמנעו</b> מן הודאי [ומה שלא נמנעו מן הספק יתבאר להלן].
<b>אלא אי אמרת לא עשו</b> כדבריהם - <b>אמאי נמנעו?</b> ומקשה הגמרא על ראיה משם: <b>ותסברא</b>, האם סובר אתה שיתכן ללמוד כך?
<b>נהי נמי דעשו</b> כדבריהם, עדיין קשה - מהו "בשלמא" שאמרת!?
והרי <b>בשלמא בית הלל נמנעו מבית שמאי,</b> היות <b>ד</b>צרות ערוה <b>חייבי כריתות נינהו, ו</b>בניהם - <b>ממזרים הם, לבית הלל</b>
<b>אלא בית שמאי</b> - <b>אמאי נמנעו</b> מלשאת נשים <b>מבית הלל?</b>
והרי יבמות לשוק בלי חליצה - <b>בני חייבי לאוין נינהו, ו</b>בניהם <b>כשרים נינהו!</b>
ומשנינן: <b>כדאמר רב נחמן בר יצחק</b> לקמן: <b>לא נצרכה, אלא לצרה עצמה</b>
<b>הכא נמי, לא נצרכה אלא לצרה עצמה.</b>
שגם בית שמאי נמנעו מלקחת מבית הלל צרת ערוה ללא חליצה, והיא אסורה להם בלאו של יבמה לשוק, לפי שאינה נחלצת לבית הלל. ואין החשש אודות בניה של צרת ערוה.
ועתה באה הגמרא לברר את האמור בברייתא, שנמנעו מן הודאי ולא נמנעו מן הספק.
והוינן בה: <b>ומאי שנא מן הודאי</b>, שנמנעו מלשאת, היות <b>דאיסורא הוא</b>.
והרי <b>ספק, נמי</b> - <b>איסורא הוא!?</b>
ומשנינן: <b>לא תימא</b> "לא נמנעו לשאת <b>מן הספק</b>"
<b>אלא. אימא</b> כך: לא נמנעו לשאת <b>מן הסתם</b>, כל עוד לא הודיעום שהן אסורות להן, היות <b>דמודעי להו</b> על מה שאסור לשיטתם, <b>ופרשי</b> מהם.
אך עדיין תיקשי: <b>ומאי קא משמע לן</b> בכך? - <b>דאהבה וריעות נוהגים זה בזה</b>.
אם כן, <b>היינו רישא!?</b>
ומשנינן: <b>הא קא משמע לן</b> - <b>דכולה</b> ברייתא בשיטת <b>רבי שמעון היא.</b>
<b>תא שמע,</b> מהא <b>דאמר רבי יוחנן בן נורי</b>:
<b>היאך הלכה זו</b> של צרת ערוה <b>רווחת</b>, נוהגת, <b>בישראל?</b>
אם <b>נעשה כדברי בית שמאי</b> - <b>הולד ממזר לדברי בית הלל!</b>
ואם <b>נעשה כדברי בית הלל</b> - <b>הולד פגום</b> לכהונה, מדין חלל, <b>לדברי בית שמאי!</b> וכפי שיתבר לקמן שלומדים זאת מקל וחומר מאלמנה לכהן גדול, שבנה חלל.
<h3> דף טו.</h3>
<b>בואו ונתקן להן לצרות</b> <b>ע</b> <b>שיהו חולצות ולא מתייבמות</b>, אלא ינשאו לאחר חליצה לשוק, ויהיו הן כשרות ובניהם כשרים, לדברי הכל.
<b>לא הספיקו לגמור את הדבר, עד שנטרפה השעה</b>.
<b>אמר לו רבי שמעון בן גמליאל</b> לרבי יוחנן בן נורי:
<b>מה נעשה להם לצרות</b> ערוה <b>הראשונות</b>, שכבר נתייבמו לפני התקנה לפי בית שמאי, <b>מעתה</b>, לאחר שנתקן להן שלא להתייבם.
דהיינו, נוכל לתקן רק מכאן ולהבא. אך מה תקנה תהיה לבניהם הממזרים של אותן צרות ערוה, לאחר שכבר התייבמו, לפי בית שמאי!? ומוכיחה הגמרא: <b>אי אמרת בשלמא עשו</b> בית שמאי כדבריהם, <b>היינו דקאמר: מה נעשה</b> לתקן את הבנים הממזרים?
<b>אלא, אי אמרת לא עשו</b> כדבריהם - <b>מאי</b>, מה היתה שאלתו של רבי שמעון בן גמליאל <b>"מה נעשה</b>"?
והרי אין ממזרים שצריך לדאוג לתקנתם!?
<b>אמר רב נחמן בר יצחק: לא נצרכה</b>, המדובר כאן אינו בתקנת הממזרים, <b>אלא ל</b>ענין תקנת ה<b>צרה עצמה</b>, לפי בית שמאי.
<b>ו</b>שאלתו <b>"מה נעשה?</b>" - <b>הכי קאמר</b>:
<b>הנך צרות</b> ערוה <b>דבית הלל</b>, שלפי בית הלל אין צורך לחלוץ להן, אם הלכו ונישאו ללא חליצה -
<b>לבית שמאי</b> - <b>היכי נעביד להו</b> תקנה, שיהיו מותרות לבעליהן? שהרי לבית שמאי הן לא הותרו לשוק בלי חליצה, והן עומדות באיסור לאו, של "לא תהיה אשת המת חוצה", על בעליהן.
שמא תאמר, <b>ליחלצו</b> עתה,
אין זו תקנה, כי על ידי שנחייב אותן לחלוץ - <b>מימאסי אגברייהו!</b> הן ימאסו בכך על בעליהן.
<b>וכי תימא</b> מה איכפת לנו? - <b>לימאסן!</b> ומה בכך שימאסו על בעליהן, שהרי אסורות הן להם לפי בית שמאי.
תשובתך: אמר הכתוב [משלי ג] <b>"דרכיה דרכי נועם, וכל נתיבותיה שלום</b>"
וזה מה שאמר רבן שמעון בן גמליאל: מה נעשה להן לצרות הראשונות, שנישאו ללא חליצה, ואסורות לבעליהן לפי בית שמאי, שאין לנו תקנה עבורן!
<b>תא שמע,</b> מהא <b>דאמר רבי טרפון</b>, מתלמידי בית שמאי: <b>תאבני</b> [כמו: תאב אני], <b>מתי תבא צרת הבת לידי</b>, שתפול אלי מנישואי אחי - <b>ואשאנה</b> בכך שאייבם אותה!
ומוכח שעשו בית שמאי כדבריהם!
ומשנינן: <b>אימא</b> כך אמר רבי טרפון: מתי תבוא צרת הבת לידי, <b>ואשיאנה</b> לשוק, בלי חליצה, כדברי בית הלל.
ופרכינן: <b>והא</b> רבי טרפון <b>"תאבני</b>" [תאב אני] <b>קאמר!</b> ומשמע מדבריו שהוא שואף לדבר חידוש, שאינו מצוי עתה. ואם הוא סבור כבית הלל, הרי אין בכך חידוש, לפי שכולם נוהגים כבית הלל!?
ומשנינן: רבי טרפון אמר שהוא תאב <b>לאפוקי מדרבי יוחנן בן נורי</b>, מתקנתו שתיקן לחלוץ לה.
ושאף רבי טרפון, להוציא מידי תקנה זו, ולהשיאה לשוק בלי לחלוץ לה, וכדברי בית הלל.
<b>תא שמע: מעשה בבתו של רבן גמליאל, שהיתה נשואה לאבא, אחיו</b> של רבן גמליאל.
<b>ומת</b> אבא, אחיו של רבן גמליאל, שהיה נשוי את בתו, <b>בלא בנים, וייבם רבן גמליאל את צרתה</b>, שהיא צרת בתו!
ומוכח מזה שרבן גמליאל ייבם את צרת בתו, שנהגו בית שמאי למעשה כדבריהם, כי אחרת לא היה רבן גמליאל מייבמה.
ודוחה הגמרא: <b>ותסברא</b>, וכי סבור אתה שאפשר לומר כך?
וכי <b>רבן גמליאל, מתלמידי בית שמאי הוא?</b> והרי מבני בניו של הלל הוא!.
<b>אלא, שאני בתו של רבן גמליאל, דאילונית הואי.</b> ולכן אין צרתה נחשבת לצרת ערוה. וכמו ששנינו במשנה הראשונה: וכולן שנמצאו איילונית צרותיהן מותרות. היות ומתברר שקידושיה היו מקח טעות, ואין צרתה צרת ערוה.
ומקשינן: ו<b>הא מדקתני סיפא</b> של אותה ברייתא: <b>אחרים אומרים: בתו של רבן גמליאל, אילונית היתה</b>. ולכן ייבם רבן גמליאל את צרתה.
<b>מכלל</b> זה יש לנו להוכיח, <b>דתנא קמא סבר</b>, שבתו של רבן גמליאל <b>לאו אילונית היתה</b>, ובכל זאת ייבם רבן גמליאל את צרתה!
ומשנינן: לעולם, בין לפי תנא קמא ובין לפי אחרים, בתו של רבן גמליאל היתה איילונית.
ובשאלה האם <b>הכיר בה</b> אחיו של רבן גמליאל שהיא איילונית בשעת קידושיה, <b>ו</b>האם <b>לא הכיר בה</b> בשעת קידושין - <b>איכא בינייהו</b> של תנא קמא ואחרים.
וכך היא המחלוקת בין תנא קמא לאחרים:
האם צרת בתו איילונית מותרת ליבום רק כשלא הכיר בה בשעת קידושיה שהיא איילונית, והיה מקחה מקח טעות, ולכן צרתה אינה צרת ערוה כלל, שהרי התברר למפרע שבתו האיילונית לא היתה נשואה כלל לאחיו המת. אך אם הכיר בה שהיא איילונית וקידש אותה, והיתה האיילונית בתו של היבם, הרי היא אוסרת צרתה.
וזו היא דעתו של תנא קמא.
או שאפילו אם הכיר בה שהיא איילונית בשעת קידושיה, ולא היה מקחה מקח טעות, אין צרתה נאסרת.
וטעם הדבר, היות ואיילונית, כיון שאינה יכולה לילד, היא אינה כלל בפרשת יבום. וצרתה נחשבת כ"צרת ערוה שלא במקום מצוה".
ושלא במקום מצוה לא נאסרת צרת ערוה.
וזו דעת אחרים. שהרי אמרו "בתו של רבן גמליאל, איילונית היתה", ומשמעות "היתה"
- שהכיר בה בשעת נשואיה שהיא איילונית.
כי אם היה זה מקח טעות, היה מתאים לומר ש"נמצאה איילונית".
<b>ואיבעית אימא</b>: אם <b>כנס</b>, נשא אחיו המת את בתו, והיתה יחד עם צרתה ביחד אצלו. <b>ולבסוף</b>, לפני מותו, <b>גירש</b> אחיו המת את בתו, ורק לאחר מכן מת האח, ונופלת לפניו עתה צרתה של בתו, שהיתה צרתה רק מחיים ולא בשעת נפילה ליבום - <b>איכא בינייהו</b>, בין תנא קמא לאחרים, האם יש לה פטור של צרת ערוה.
לדעת אחרים גם היא נחשבת כצרת ערוה, ולכן אמרו אחרים שרבן גמליאל ייבם אותה היות והיתה בתו איילונית, ואין האיילונית אוסרת צרתה.
אך לדעת תנא קמא, אין צורך לומר שהיא היתה איילונית. אלא אין זו צרת ערוה. היות ובשעה שמת אחיו היא לא היתה צרת ערוה [שהרי גירש אחיו את הערוה], ואין איסור צרת ערוה אלא אם היתה צרה לערוה בשעת מיתה, שאז היא שעת הנפילה ליבום.
<b>איבעית אימא: יש תנאי בביאה</b> - <b>איכא בינייהו.</b>
שעשה אחיו של רבן גמליאל תנאי עם בתו של רבן גמליאל, שכונסה לאשה בתנאי שאין בה מומים.
ונחלקו תנא וקמא ואחרים האם אומרים "אין אדם עושה בעילתו בעילת זנות", והוא מחל על תנאו כדי שלא תהיה בעילתו בעילת זנות של פנויה. או שאינו מוחל, ואם יש בה מום היא אינה אשתו.
לדעת תנא קמא, תנאו קיים, ואינו מוחל לה, ולכן אין היא אשתו, שהרי איילונית היא מום, וממילא אין צרתה צרת ערוה, שהרי אינה צרה לה.
ולדעת אחרים הוא מוחל על תנאו, והיא אשתו, וצרתה היא צרת ערוה. אלא שצרת ערוה איילונית מותרת, כיון שאיילונית אינה נקראת נפילה במקום מצוה, ואין איסור צרת ערוה אלא במקום מצוה.
<b>מתיב רב משרשיא: מעשה ברבי עקיבא, שליקט אתרוג באחד בשבט</b>.
והיינו, בסוף שנת האילן השניה לשמיטה, ובתחילת השנה השלישית.
<b>ונהג בו</b>, מספק, <b>ב' עשורין</b> [מעשר שני ומעשר עני]:
מעשר <b>אחד</b>, מעשר עני, הוא עישר לפי דין המעשר שצריכים לעשר בשנת האילן החדשה, <b>כדברי בית שמאי</b>, האומרים שראש השנה לאילן הוא באחד בשבט.
<b>ו</b>אילו מעשר <b>אחד</b>, מעשר שני, הוא עישר לפי המעשר הנוהג בשנה החולפת, <b>כדברי בית הלל</b>, הסוברים שראש השנה לאילן הוא בט"ו בשבט.
<b>שמע מינה: עשו</b> בית שמאי כדבריהם, ולכן נהג רבי עקיבא, מספק, כמותם!
ודחינן: לעולם לא עשו בית שמאי כדבריהם.
ו<b>רבי עקיבא</b>, שעישר שני עישורין מספק, אליבא דבית הלל עשה זאת, היות ו<b>גמריה</b>, לימודו שלמד אימתי הוא ראש השנה לאילן - <b>אסתפק ליה</b>.
<b>ולא ידע</b> רבי עקיבא בבירור <b>אי בית הלל באחד בשבט אמור</b> שהוא ראש השנה לאילן, <b>או בט"ו בשבט אמור.</b>
<b>מתיב מר זוטרא: מעשה וילדה כלתו של שמאי הזקן, ופיחת</b> שמאי <b>את המעזיבה</b>, שבר את טיח התקרה, ועשה בו פתח, <b>וסיכך על גבי</b> ה<b>מטה, בשביל</b> ה<b>קטן,</b> כדי שיאכל בסוכה.
<b>שמע מינה: עשו</b> בית שמאי כדבריהם. שהרי לבית הלל קטן הצריך עדיין לאמו פטור מן הסוכה.
ומשנינן: <b>התם,</b> עשו כדבריהם ולא חששו לאיסור לא תתגודדו, כי מי שרואה את פתיחת התקרה אינו יודע שלצורך קיום מצות סוכה על ידי קטן שצריך עדיין לאמו עושים זאת.
אלא ה<b>רואה</b> זאת, <b>אומר</b>:
<b>לאפושי אויר קעביד.</b> כדי להרבות את האויר בסוכה פיחתו את המעזיבה.
<b>מתיב מר זוטרא: מעשה בשוקת יהוא, שהיתה בירושלים,</b> והיתה השוקת חקוקה בסלע, ולא היו בה ארבעים סאה מים, שהוא השיעור למקוה.
<b>והיתה</b> אותה השוקת <b>"נקובה" למקוה</b> שהיה לידה.
שהיה נקב בין השוקת למקוה, ודרך הנקב התחברו מי השוקת למי המקוה.
ובזאת נעשו מי השוקת מחוברים למי המקוה להחשב כמקוה אחת, שיש בה ארבעים סאה.
<b>וכל טהרות שהיו בירושלים</b> - <b>נעשים על גבה</b>. על סמך הטבילה בשוקת הזו.
<b>ושלחו בית שמאי והרחיבוה,</b> לניקבה שבין השוקת והמקוה, כדי שיהיו מי השוקת מחוברים למי המקוה בחיבור רחב יותר.
לפי <b>שבית שמאי אומרים</b>: אין מי השוקת נחשבים כמחוברים למי המקוה, <b>עד שתיפחת</b> דופן השוקת שבצד המקוה <b>ברובה,</b> ויתערבו המים ברוב הרוחב שבין השוקת למי המקוה.
ואין די בעירוב מים דרך נקב שרוחבו כשפופרת הנאד [קוטר של שתי אצבעות].
<b>ותנן: עירוב</b>, חיבור שבין שני <b>מקואות</b>, נעשה באמצעות נקב שבין שתי המקואות, כאשר שיעור הרוחב של הנקב הוא <b>כשפופרת</b> הניתנת בפה <b>הנוד</b>. (1)
והרוחב הזה של השפופרת, נמדד הן <b>בעובייה</b> של דופן השפופרת העגולה, <b>ו</b>הן <b>בחללה</b> של השפופרת.
ובסך הכל, הוא בקוטר של <b>כשתי אצבעות</b>, המסתובבות סביב עצמן, ו<b>חוזרות למקומן</b>.
דהיינו, נקב עגול [ולא צריך להיות מרובע] אשר קוטרו הוא כקוטר העיגול שיוצרות שתי אצבעות המסתובבות סיבוב שלם סביב עצמן.
<b>שמע מינה</b>: מכך שהרחיבו בית שמאי את החיבור של השוקת למים, ש<b>עשו</b> בית שמאי כדבריהם.
ומשנינן: <b>התם</b>, שם עשו בית שמאי כדבריהם משום שאין לחשוש בכך ללא תתגודדו.
<h3> דף טו:</h3>
<b>הרואה אומר: לאפושי מיא</b>, כדי להרבות מים בשוקת <b>הוא דקא עביד</b>. לכן הוא עושה נקב הרחב.
ואין זה דומה לשתי תורות.
ומביאה הגמרא ראיה שנהגו בית שמאי כדבריהם:
<b>תא שמע</b>, מהא <b>דאמר רבי אלעזר בר צדוק: כשהייתי לומד תורה אצל רבי יוחנן החורני, ראיתי שהיה אוכל פת חריבה במלח בשני בצ ורת.</b>
<b>באתי, והודעתי את אבא.</b>
<b>אמר לי: הולך לו זיתים. והולכתי לו.</b>.
<b>ראה אותן</b>, את הזיתים, <b>שהן לחין</b>, וסבר שבא עליהן המוהל היוצא מן הזיתים, ו"הוכשרו" בכך לקבל טומאה.
[אין אוכלים מקבלים טומאה אלא אם כן ניתן עליהם משקה, ובכך הם "מוכשרים", דהיינו, נעשים "ראויים" לקבל טומאת אוכלים].
וחשש, שמא נגע עם הארץ בגב החבית של חרס, שהיו נתונים בו הזיתים, ונטמאו הזיתים, מדרבנן, לפי שגזרו חכמים טומאה על מגע עם הארץ.
<b>אמר לי: אין אני אוכל זיתים!</b> (1)
<b>באתי והודעתי את אבא</b>.
<b>אמר לי, לך ואמור לו: חבית נקובה היתה</b>, ודרך הנקב היה המוהל צריך לצאת ממנה החוצה.
כך, שלא נוח לי בנתינת משקה המוהל על הזיתים.
וכשאין "ניחותא" בנתינת המשקה על האוכל, אין הוא נעשה "מוכשר" לקבלת טומאה.
<b>אלא שסתמוה שמרים</b> למקום הנקב, ולכן נשאר בה המוהל.
<b>ותנן: חבית של זיתים מגולגלים</b>, דחוקין בחבית, ומחמת הדוחק יוצא מהם מוהל - <b>בית שמאי אומרים: אין צריכה לנקב,</b> כדי שיהא מוכח שלא נוח לבעליה בנתינת המוהל על זיתים, היות והמוהל אינו נחשב למשקה, אלא הוא בגדר "מי פירות" בעלמא, שאינן מכשירים את האוכל לקבל טומאה.
<b>ובית הלל אומרים</b>: המוהל היוצא מן הזיתים נחשב משקה כמו שמן, והרי הוא מכשיר את הזיתים לקבל טומאה, אם נוח לבעלים בנתינת המוהל על הזיתים.
ולכן, אם רוצה הבעלים שלא יוכשרו הזיתים המגולגלים בחבית לקבל טומאה מהמוהל, <b>צריכה</b> החבית <b>לנקב</b>, שדרכו יצא המוהל החוצה, ויהיה מוכח שאין ניחותא לבעלים בנתינת המוהל על הזיתים.
<b>ומודים</b> בית הלל לבית שמאי, <b>שאם ניקבה</b> החבית, <b>וסתמוה שמרים</b> - <b>שהיא</b> [הזיתים שבתוכה] <b>טהורה.</b>
<b>ואע"פ ש</b>רבי אלעזר ברבי צדוק <b>תלמיד שמאי היה</b> - <b>כל מעשיו לא עשה אלא כדברי בית הלל</b>.
ומדייקינן: <b>אי אמרת בשלמא עשו</b> בית שמאי כדבריהם, <b>היינו רבותיה</b>, יש חידוש במה שציינה הברייתא את הנהגתו של רבי אלעזר ברבי צדוק, שלא נהג כמו בית שמאי, למרות שהיה תלמידם.
<b>אלא אי אמרת לא עשו</b> בית שמאי כדבריהם - <b>מאי רבותיה</b> דרבי אלעזר ברבי צדוק שנהג כדברי בית הלל!?
ומביאה הגמרא ראיה נוספת:
<b>תא שמע</b> מהא דתניא:
<b>שאלו את רבי יהושע: צרת הבת</b> - <b>מהו</b> דינה?
<b>אמר להם</b>: ב<b>מחלוקת ב"ש וב"ה</b> היא!
וחזרו ושאלו אותו: <b>והלכה כדברי מי</b> היא?
<b>אמר להם</b> רבי יהושע: <b>מפני מה אתם מכניסין ראשי בין שני הרים גדולים?</b>
<b>בין שתי מחלוקות גדולות, בין ב"ש ובין ב"ה!</b>
<b>מתיירא אני</b> לענות לכם כדברי מי ההלכה, <b>שמא ירוצו</b> ירוצצו <b>גלגלתי!</b>
<b>אבל, אני מעיד לכם, על שתי משפחות גדולות שהיו בירושלים, משפחת בית צבועים מבן עכמאי, ומשפחת בית קופאי מבן מקושש, שהם בני צרות</b> ערוה, שנישאו לשוק בלי חליצה, כדברי בית הלל, <b>ומהם</b> יש גם <b>כהנים גדולים, ושמשו על גבי המזבח.</b>
ומדייקת הגמרא: <b>אי אמרת בשלמא עשו</b> בית שמאי כדבריהם, שפיר <b>היינו דקאמר</b> רבי יהושע <b>"מתיירא אני</b>", שלא רצה להכריע נגדם ולפסוק שבני הצרות שנשאו בית שמאי הם ממזרים, לפי שחשש מאותם ממזרים שיפגעו בו כיון שפסלם מלבוא בקהל.
<b>אלא אי אמרת לא עשו</b> בית שמאי עצמן כדבריהם - <b>אמאי קאמר "מתיירא אני</b>"?
אלא, שתמהה הגמרא על מה ששנינו בברייתא:
<b>ונהי נמי דעשו</b>, הרי גם אם נאמר שעשו בית שמאי כדבריהם, בעוד שההלכה היא כבית הלל, גם יקשה:
<b>מאי "מתיירא אני</b>" שאמר רבי יהושע?
ו<b>הא אמר רבי יהושע: אין ממזר אלא מחייבי מיתות בית דין!</b>
ואילו בני הצרות שהתייבמו לפי בית שמאי, בני חייבי כריתות הם, ואינם ממזרים, לדברי רבי יהושע, אפילו לבית הלל.
ואם כן, אין לו כלל לחשוש מממזרים שיפגעו בו אם יפרסם שהלכה כבית הלל, שהרי אין הם ממזרים לדבריו!?
ומשנינן: <b>נהי נמי ד</b>הבן של חייבי כריתות <b>ממזר לא הוי</b> - <b>פגום</b> לכהונה, <b>מיהו, הוי!</b>
וחשש רבי יהושע מאותם שיפגום לכהונה.
ויש ללמוד את פגמו של בן חייבי כריתות לכהונה, <b>מקל וחומר מ</b>בנה של <b>אלמנה</b> הנבעלת באיסור על ידי כהן גדול.
<b>מה אלמנה, שאין איסורה נוהג בכל</b>, אלא רק בכהן גדול, <b>בנה</b> הנולד מכהן גדול הרי הוא <b>פגום</b> לכהונה, שהרי הוא חלל.
<b>זו</b>, בנה של צרת ערוה שהתייבמה, <b>שאיסורה שוה בכל</b> - לא כל שכן שהוא פגום לכהונה! (2)
ועתה מבארת הגמרא את דברי רבי יהושע, כיצד ענה לשואלים אותו:
והוינן בה: <b>קבעו</b>, שאלו <b>מיניה</b> מרבי יהושע את דין <b>צרות</b> הערוה, האם הן מותרות ליבום כבית שמאי, או שהן חייבי כריתות כבית הלל.
<b>ו</b>אילו רבי יהושע <b>קפשיט ליה</b> את דינם של <b>בני</b> ה<b>צרות</b>, שנישאו אמותיהן לשוק בלי חליצה, כשהעיד להם על בניהן, שהיו מהם כהנים גדולים.
והרי פשיטא שבני צרות ערוה שנישאו לשוק אינם ממזרים אפילו לבית שמאי, שהרי בני חייבי לאוין הם, ואינם ממזרים!?
ומשנינן: <b>תרתי</b> שתי בעיות <b>קא בעי מיניה</b> דרבי יהושע:
האחת, <b>צרות</b> ערוה עצמן - <b>מאי</b>, מהו דינן? <b>ואם תמצי לומר</b> ב<b>צרות</b> ערוה שהלכה <b>כבית הלל,</b> יש לנו לשאול בעיה שניה:
<b>בני צרות</b> ערוה <b>דבית הלל</b>, שנישאו לשוק ללא חליצה - <b>ל</b>פי <b>בית שמאי</b> - <b>מהו</b> דינם?
שמא תאמר: <b>למאי נפקא מינה</b> מה דינם של בני צרות ערוה לבית שמאי, והרי כל השאלה היתה על הצד שהלכה כבית הלל?
תשובתך: <b>למיפשט</b> מכאן את דין <b>ולד מחזיר גרושתו</b> לאחר שנישאת לבעל אחר, וגירשה בעלה האחר, והחזירה הראשון אליו באיסור ["לא יוכל בעלה הראשון לשוב לקחתה"] - <b>לבית הלל</b>.
והיינו, שנלמד ממה שסוברים בית שמאי בולד יבמה לשוק, שאינו אלא ולד חייבי לאוין, לבית הלל, בולד מחזיר גרושתו. שגם הוא אינו אלא חייבי ולד לאוין.
[ואילו בולד איסורי כהונה של כהן הדיוט, כגון גרושה לכהן, פשיטא שהוא אסור מדין "חלל", ואין ללמוד ממנו בקל וחומר].
<b>מי קאמרינן</b> שיש לדרוש <b>קל וחומר</b> כך: <b>ומה אלמנה לכהן גדול, שאין איסורה שוה בכל</b>, שהרי היא אסורה רק לכהן גדול - <b>בנה פגום</b> לכהונה.
<b>זו</b>, גרושה שהחזירה בעלה משנישאת לאחר, <b>שאיסורה שוה בכל</b> - <b>אינו דין שבנה פגום</b> לכהונה.
<b>או דלמא איכא למיפרך</b> לקל וחומר: <b>מה לאלמנה</b> לכהן גדול, <b>שהיא עצמה מתחללת</b> בביאה זו, ולכן גם בנה חלל.
תאמר במחזיר גרושתו משנשאת, שאין היא מתחללת בביאתו, שהרי אסורה היא כבר להנשא לכהן מאז שנתגרשה.
ואילו מאכילת תרומה היא אינה נפסלת, כיון שאין האשה מתחללת בביאת חייבי לאוין אלא בביאת מי שהיה זר אצלה מתמיד, כגון ביאת ממזר. אך לא בביאת מי שנאסר עליה עתה, כגון מחזיר גרושתו משנישאת, או שומרת יבם להנשא לשוק בלי חליצה.
<b>ואמר להו</b> רבי יהשע: <b>צרות</b> עצמן - <b>מתיירא אני</b> לענות לכם מה דינן, שהרי לפי בית שמאי הן מתייבמות, ובניהן בני חייבי כריתות הם, ובני חייבי כריתות פסולים לכהונה, ולכן ירא אני מהם.
<h3> דף טז.</h3>
אבל על שאלתכם על <b>בני צרות</b> שיצאו ונישאו לשוק בלי חליצה כמו בית הלל, ושאלתם מה דינם של הוולדות לבית שמאי, האם הם פגומים לכהונה או לא, כדי שתוכלו לפשוט את דין ולד מחזיר גרושתו לבית הלל -
על כך <b>אני מעיד לכם</b> שאינם פגומים, שהרי היו מהם כהנים גדולים.
ומביאה עתה הגמרא ראיה נוספת שעשו בית שמאי כדבריהם:
<b>תא שמע</b> ממה ששנינו בברייתא: <b>בימי רבי דוסא בן הרכינס</b> - <b>הותרה צרת הבת לאחין</b>.
<b>שמע מינה</b> ש<b>עשו</b> בית שמאי כדבריהם.
ומסקינן: אכן <b>שמע מינה.</b>
<b>גופא: בימי רבי דוסא בן הרכינס</b> - <b>התירו צרת הבת לאחין!</b> שהיה אחיו של רבי דוסא בן הרכינס מתלמידי בית שמאי, והתיר את צרת הערוה להתייבם, לפי שכך הוא היה סבור, ונהגו העם על פיו למעשה.
<b>והיה הדבר קשה לחכמים, מפני ש</b>רבי דוסא בן הרכינס <b>חכם גדול היה,</b> והיו סבורים שעל סמך דבריו רבי דוסא בן הרכינס התירוה.
<b>ועיניו</b> של רבי דוסא בן הרכינס <b>קמו</b> כהו מלראות, ולכן נמנע <b>מלבא לבית המדרש</b>, ולא היו יכולים לשאול אותו בבית המדרש אודות הוראה זו.
<b>אמרו</b> בבית המדרש: <b>מי ילך ויודיעו</b> לרבי דוסא בן הרכינס על שנהגו היתר בצרת הבת?
<b>אמר להן רבי יהושע: אני אלך.</b>
<b>ואחריו מי</b> ילך?
<b>רבי אלעזר בן עזריה.</b>
<b>ואחריו מי?</b>
<b>רבי עקיבא.</b>
<b>הלכו ועמדו על פתח ביתו</b> של רבי דוסא בן הרכינס.
<b>נכנסה שפחתו, אמרה לו: רבי, חכמי ישראל באין אצלך!</b>
<b>אמר לה: יכנסו! ונכנסו.</b>
<b>תפסו</b> רבי דוסא בן הרכינס <b>לרבי יהושע, והושיבהו על מטה של זהב.</b>
<b>אמר לו</b> רבי יהושע: <b>רבי, אמור לתלמידך אחר, וישב!</b>
<b>אמר לו: מי הוא?</b>
אמר לו רבי יהושע: <b>רבי אלעזר בן עזריה!</b>
<b>אמר</b> רבי דוסא: <b>ו</b>כי <b>יש לו בן, לעזריה חבירנו!?</b>
<b>קרא עליו המקרא הזה</b> [תהלים לז]:
<b>"נער הייתי, גם זקנתי, ולא ראיתי צדיק נעזב, וזרעו מבקש לחם</b>"
<b>תפסו, והושיבו על מטה של זהב.</b> <b>אמר לו</b> רבי אלעזר בן עזריה: <b>רבי, אמור לתלמידך אחר, וישב,</b>
<b>אמר לו: ומי הוא?</b>
אמר לו: <b>עקיבא בן יוסף.</b>
<b>אמר לו: אתה הוא עקיבא בן יוסף, ששמך הולך מסוף העולם ועד סופו?</b>
<b>שב, בני, שב! כמותך ירבו בישראל!</b>
<b>התחילו מסבבים אותו בהלכות, עד שהגיעו לצרת הבת.</b>
<b>אמרו ליה: צרת הבת</b> - <b>מהו</b> דינה?
<b>אמר להן: מחלוקת בית שמאי ובית הלל.</b>
ושאלו אותו: <b>הלכה</b> - <b>כדברי מי?</b>
<b>אמר להן: הלכה כבית הלל!</b>
<b>אמרו ליה: והלא משמך אמרו</b> ש<b>הלכה כבית שמאי!?</b>
<b>אמר להם</b>: הלכה זו ששמעתם, האם בשמו המלא של <b>דוסא</b> בן הרכינס <b>שמעתם</b> אותה, <b>או</b> בשם <b>בן הרכינס</b> סתם, בלי דוסא, <b>שמעתם</b> אותה?
<b>אמרו ליה: חיי רבי,</b> בשמו של בן הרכינס <b>סתם, שמענו</b> אותה. וחשבנו שאתה אמרת אותה.
<b>אמר להם: אח קטן יש לי, בכור שטן</b> [חריף, ואינו מתחשב בדעת רבים, אלא מורה הלכה כפי דעתו] <b>הוא, ויונתן שמו</b>.
<b>והוא מתלמידי שמאי</b>. ומורה הלכה כמותן, ולכן יצאה השמועה שאני מורה כך.
<b>והזהרו שלא יקפח אתכם בהלכות, לפי שיש עמו שלש מאות תשובות בצרת הבת שהיא מ ותרת</b>.
<b>אבל, מעיד אני עלי שמים וארץ, שעל מדוכה זו ישב חגי הנביא, ואמר שלשה דברים</b>:
א. <b>צרת הבת</b> - <b>אסורה!</b>
ב. <b>עמון ומואב</b> - <b>מעשרין מעשר עני בשביעית</b>.
ג. <b>ומקבלים גרים מן הקרדויין ומן התרמודים</b>, ואינם ממזרים כדעת חכמים, שסוברים כיון שבאו עליהם גויים, מביאת גויים בבנות ישראל נהיים הבנים ממזרים.
והלכות הללו יבוארו בגמרא להלן.
<b>תנא: כשנכנסו</b> - <b>נכנסו בפתח אחד</b>.
אבל <b>כשיצאו</b> - <b>יצאו בשלשה פתחים.</b>
<b>פגע בו</b> יונתן <b>ברבי עקיבא. אקשי ליה</b> יונתן קושיותיו, <b>ואוקמיה</b>, ותירצם רבי עקיבא.
<b>אמר לו</b> יונתן: האם <b>אתה הוא עקיבא, ששמך הולך מסוף העולם ועד סופו?</b>
והוסיף לומר לו בזלזול: <b>אשריך שזכית לשם</b> מפורסם, <b>ועדיין לא הגעת</b> למדריגת <b>רועי בקר!</b>
<b>אמר לו רבי עקיבא</b> בענוה: <b>ואפילו ל</b>מדריגת <b>רועי צאן</b> לא הגעתי!
ומבארת עתה הגמרא את שתי ההלכות הנוספות שאמר להם:
בשטחי <b>עמון ומואב</b>, שנכבשו על ידי משה רבינו ויוצאי מצרים, והתקדשו אז בקדושת ארץ ישראל, <b>מעשרין</b> בהן <b>מעשר עני בשביעית</b>, למרות שבשאר השטחים שהתקדשו בקדושת ארץ ישראל אין מעשרים כלל בשביעית, לפי שכל הפירות בשנה השביעית הם הפקר, והפקר פטור מן המעשר.
<b>דאמר מר</b>, שכך שנינו בברייתא: <b>הרבה כרכים כבשו עולי מצרים, ו</b>אולם <b>לא כבשו</b> אותם <b>עולי בבל</b>.
ובכוונה הניחום מלכבשם, כדי שלא יתקדשו בקדושת הארץ, בעת שחזרו מבבל, ולא יתחייבו לנהוג בהן הלכות שמיטה בשנה השביעית.
<b>ו</b>לא נהגה בכרכים אלו קדושת ארץ ישראל, היות וה<b>קדושה</b> ה<b>ראשונה</b> שהתקדשה בה ארץ ישראל בזמן הכיבוש הראשון על ידי עולי מצרים, <b>קדשה</b> רק <b>לשעתה</b>, כל עוד ישבו בני ישראל על אדמתם, אך היא בטלה בשעה שהארץ נכבשה על ידי הנכרים, ועם ישראל גלה מארץ ישראל.
<b>ולא קדשה</b> אותה הקדושה <b>לעתיד לבא</b>, אלא בשעה שחזרו מבבל היו צריכים לחזור ולקדש את המקומות שבארץ ישראל על ידי כיבוש. וכל מקום שלא נכבש על ידי עולי בבל נשאר בלי קדושת הארץ.
וכיון שכך, אין קדושה במקומות שלא קידשו עולי בבל.
<b>ו</b>בשעה שחזרו מבבל, <b>הניחום</b> את ערי עמון ומואב מלכובשם, ולא קידשום, <b>כדי שיסמכו עליהן עניים בשביעית.</b>
שלא ינהגו בהם הלכות שמיטה, ולא יהיו הפקר לכל אדם כמו בארץ ישראל, שיד הכל שוה בהם.
והיינו, שדאגו חכמים לכך, שיהיו מקומות שבהם לא תנהג מצות שמיטה, ויוכלו העניים לעבוד בהם ולהשתכר למחייתם.
וכמו כן לא יהיו הפירות הפקר לכל, אלא יוכלו העניים לקבל משם את מתנות העניים, כמו מעשר עני, פאה, לקט, ושכחה.
ועל אף שלא התקדשו ערים אלו בקדושת ארץ ישראל, חייבום חכמים במעשר עני, כיון שתיקנו על המקומות הסמוכים לארץ ישראל שינהגו בהם מעשר.
<b>ומקבלים גרים מן הקרדויים והתרמודים</b> ואין חוששים שמא יש בקרבם ממזרים.
ופרכינן: <b>איני!</b>
<b>והא תני רמי בר יחזקאל: אין מקבלים גרים מן הקרדויים</b> כיון שיש בהם ממזרים!?
<b>אמר</b> תירץ <b>רב אשי</b>: "אין מקבלים גרים <b>קרתויים" אתמר</b>.
ו<b>כדאמרי אינשי: קרתויים</b> - <b>פסולים</b> הם!
<b>ואיכא דאמרי,</b> הכי <b>תני רמי בר יחזקאל: אין מקבלים גרים מן הקרתויים</b>.
<b>מאי לאו, היינו קרתויים היינו קרדויים!?</b>
<b>אמר</b> תירץ <b>רב אשי: לא</b>. <b>קרתויי לחוד,</b> והם פסולים.
<b>וקרדויי לחוד</b> והם כשרים.
ו<b>כדאמרי אינשי: קרתויי</b> - <b>פסילי.</b>
<b>רבי יוחנן וסביא, דאמרי תרוייהו: אין מקבלים גרים מן התרמודים.</b>
ופרכינן: <b>ומי אמר רבי יוחנן הכי?</b>
<b>והתנן</b>: מן התורה אשה הרואה דם נדות, אין הוא דם טמא ואין הוא מטמא אותה בטומאת נדה, אלא אם כן הרגישה ביציאת הדם.
אבל גזרו חכמים על כל הכתמים של דם שנמצאו על הבגדים שיהיו בחזקת טמאים. וגזרו זאת רק על כתמי דם של ישראליות ולא על של נכריות, לפי שאין דם הנדות של נכריות טמא, אלא רק של ישראליות.
ולכן, <b>כל הכתמים</b> של דם הנמצאים על בגדים <b>הבאים מן ה</b>עיר <b>רקם</b> - <b>טהורים</b> הם, לפי שודאי לנו שהם כתמי דם של עובדי כוכבים, ולא גזרו חכמים על כתמי הדם של נשים נכריות, שיטמאו.
<b>ורבי יהודה מטמא</b> את כתמי הדם, <b>מפני ש</b>תושבי רקם <b>הם גרים</b>, ודם הנדות שלהן מטמא, <b>וטועים</b> הם, שהמירו דתם, ואינם מצניעים את כתמיהן כדי שלא יטמאו.
אבל הכתמים <b>מבין</b> מקומות של <b>העובדי כוכבים</b>, שאין ישראלים גרים שם - <b>טהורים!</b>
<b>והוינן בה</b>:
<h3> דף טז:</h3>
<b>קפסיק</b>, אמר התנא בלשון מוחלטת, שאינה ניתנת לחלוקה, <b>ותני</b> התנא במשנה: כתמים הבאים <b>מבין העובדי כוכבים</b> טהורים! <b>ו</b>משמע מלשון זה ש<b>אפילו</b> הכתמים הבאים <b>מן תרמוד</b> טהורים, שהרי לא הוציא מקום זה מן הכלל!
<b>ואמר</b> על כך <b>רבי יוחנן</b>:
<b>זאת אומרת: מקבלין גרים מתרמוד</b>, ולא חוששים שימא יש בהם יהודים והם ממזרים! כי אם היה חשש שהם יהודים ממזרים היה לחוש גם לכתמיהן.
ולעיל אמרנו בשם רבי יוחנן שאין מקבלים גרים מן התרמודים!?
<b>וכי תימא</b> לתרץ, שרבי יוחנן אכן <b>"זאת</b> אומרת" אמר, שכך אמנם משתמע מהמשנה. אבל, <b>ו</b>הוא עצמו - <b>לא סבירא ליה</b> לדין המשנה, אלא יש לחוש שהם יהודים.
אי אפשר לתרץ כך. כי:
<b>והא אמר רבי יוחנן: הלכה כסתם משנה!</b> (1)
ומשנינן: מחלוקת <b>אמוראי נינהו,</b> אם יש לחוש ליהודים בתרמוד, <b>ו</b>נחלקו בכך <b>אליבא דרבי יוחנן</b>, מה היתה דעתו.
ועתה מבארת הגמרא: <b>מתרמוד</b> - <b>מאי טעמא לא</b> מקבלים גרים?
<b>פליגי בה רבי יוחנן וסביא.</b>
<b>חד אמר: משום עבדי שלמה</b>, וכמבואר להלן.
<b>וחד אמר: משום בנות ירושלים</b>, שבאו הגויים בשעת החורבן ולקחו להם נשים מבנות ירושלים, כמו שיתבאר להלן.
והוינן בה: <b>בשלמא למאן דאמר משום עבדי שלמה</b> הנכרים, שנשאו בנות ישראל [שהסכימו להנשא להם מחמת עושרם של עבדי שלמה], ונטמעו שם בקרב הגויים, ויש לחשוש לממזרותם, שפיר יש לחשוש, משום ש<b>קסבר: עובד כוכבים ועבד הבא על בת ישראל</b> - <b>הולד ממזר.</b>
<b>אלא למאן דאמר משום "בנות ירושלים</b>"
- <b>מאי היא</b>, מה הוא החשש הזה?
<b>פליגי בה רב יוסף ורבנן.</b>
<b>ותרוייהו</b>, שניהם נחלקו בדבר, <b>משמיה דרבה בר בר חנה.</b>
<b>חד אמר</b>: היו שם <b>תריסר אלפי גברי, ושיתא אלפי קשתויי</b>, מושכי קשת.
<b>וחד אמר: תריסר אלפי גברי, ומנייהו</b>, מתוכם היו - <b>שיתא אלפי קשתויי</b>, ששת אלפים מושכי קשת.
<b>בשעה שנכנסו עובדי כוכבים להיכל, הכל נפנו על כסף וזהב, והם נפנו על בנות ירושלים.</b>
<b>שנאמר</b> [איכה ה]: <b>"נשים בציון ענו, בתולות בערי יהודה</b>".
ועתה מביאה הגמרא דרש נוסף על הפסוק "נער הייתי גם זקנתי", שהזכיר לעיל רבי דוסא בן הרכינס.
<b>אמר רבי שמואל בר נחמני אמר רבי יונתן, פסוק זה</b>, המלאך שהוא <b>"שר העולם" אמרו</b>: [תהלים לז] <b>"נער הייתי גם זקנתי</b>" - ובהכרח ששר העולם אמרו, כי <b>מאן אמריה?</b> מי הוא זה שאמרו, אם לא שר העולם?
<b>אילימא קודשא בריך הוא</b> אמרו - <b>מי איכא זקנה קמיה!?</b>
<b>ואלא</b> שמא תאמר <b>דוד אמריה</b> - <b>מי קשיש</b> דוד <b>כולי האי</b>, והרי הוא נפטר בגיל שבעים בלבד?
<b>אלא שמע מינה: שר העולם אמרו.</b>
<b>ואמר רבי שמואל בר נחמני אמר רבי יונתן: מאי דכתיב</b> [איכה א]: <b>"ידו פרש צר על כל מחמדיה</b>".
<b>זה עמון ומואב.</b>
<b>בשעה שנכנסו עובדי כוכבים להיכל, הכל נפנו על כסף וזהב, והם נפנו על ספר תורה.</b>
<b>אמרו</b> עמון ומואב: ספר <b>זה, שכתוב בו</b> [דברים כג] <b>"לא יבא עמוני ומואבי בקהל ה'</b>" - <b>ישרף באש!</b>
[איכה א] <b>"צוה ה' ליעקב סביביו צריו</b>" -
<b>אמר רב: כגון</b> בני <b>הומניא</b>, נכרים המצירים <b>ל</b>בני <b>"פום נהרא</b>", ישראלים עניים.
<b>אמר רב יהודה אמר רב אסי: עובד כוכבים שקידש בזמן הזה</b> - <b>חוששין לקדושין, שמא מעשרת השבטים הוא.</b>
ופרכינן: <b>והא כל דפריש מרובא פריש!</b> ורוב העולם אינו מעשרת השבטים! ומשנינן: <b>בדוכתא דקביעי!</b> במקום קביעותם של בני עשרת השבטים יש לחשוש אפילו שהם המיעוט, היות ו"כל קבוע - כמחצה על מחצה דמי".
והיכן הוא מקום קביעותם של עשרת השבטים?
כ<b>דאמר רבי אבא בר כהנא</b>: מאי דכתיב [מלכים ב יח] <b>"וינחם בחלח ובחבור נהר גוזן וערי מדי</b>".
<b>חלח</b> - <b>זה חלזון</b>.
<h3> דף יז.</h3>
<b>וחבור</b> <b>ע</b> <b>זו חדייב.</b>
<b>נהר גוזן</b> - <b>זו גינזק.</b>
<b>וערי מדי</b> - <b>זו חמדן, וחברותיה.</b>
<b>ואמרי לה: זו ניהר, וחברותיה.</b>
<b>"חברותיה</b>" - <b>מאן</b>, מי הן?
<b>אמר שמואל: כרך</b> בשם <b>"מושכי</b>", וכרך בשם <b>"חידקי" ו</b>כרך בשם <b>"דומקיא</b>". [ועיין הגירסא בקידושין עב א]
<b>אמר רבי יוחנן: וכולן לפסול.</b> שרוב האנשים במקומות הללו הם ממזרים. לפי שהבנות של עשרת השבטים התערבו בין הגויים, ובניהן ישראלים ממזרים.
כי היות ולא נהגו בניהן כישראלים, היו נושאים את קרובותיהם האסורות עליהם בכרת, ומולידים מהן ממזרים.
והוסיף רב יהודה: <b>כי אמריתה קמיה דשמואל,</b> כשאמרתי לפני שמואל את דברי רב אסי, שעובד כוכבים שקידש בזמן הזה בת ישראל חוששים לקידושיו, כי שמא מעשרת השבטים הוא - הניח שמואל שהחשש הוא לממזרות, היות שבני עשרת השבטים הולידו בנים מגויות, ומחמת זה הם ממזרים.
ולכן <b>אמר לי</b>: אין הם ממזרים! היות ואין הבנים הללו ישראלים, אלא גויים, וגויים אינם ממזרים.
כי הכתוב האוסר נישואין עם נכרים, אומר "כי יסיר [הגוי שיקח את בתך] את בנך".
ומכאן אנו למדים, כי רק <b>בנך הבא מן ישראלית קרוי "בנך", ואין בנך הבא מן העובדת כוכבים קרוי בנך, אלא בנה!</b> (1)
שמא תאמר: <b>והאיכא בנות,</b> שנשבו על ידי הגויים, והבנים שלהן הם ישראלים ממזרים, כי:
<b>ואמר רבינא, שמע מינה</b> מהכתוב: <b>בן בתך הבא מן העובד כוכבים קרוי "בנך</b>"!? [עיין לקמן כג א ביאורו]
תשובתך: <b>גמירי,</b> יודעים אנו במסורת הקבלה, <b>דבנתא</b>, כי הבנות <b>דההוא דרא</b> של הדור ההוא של עשרת השבטים, <b>איצטרויי אצטרו</b>, נבקע הרחם שלהן, ולא נקלט שם הזרע.
<b>איכא דאמרי</b>: אמר רב יהודה: <b>כי אמריתה קמיה דשמואל, אמר לי: לא זזו משם, עד שעשאום עובדי כוכבים גמורים</b>.
<b>שנאמר</b> [הושע ה]: <b>"בה' בגדו, כי בנים זרים ילדו</b>".
<b>יתיב רב יוסף אחוריה דרב כהנא, ויתיב רב כהנא קמיה דרב יהודה, ויתיב וקאמר: עתידין ישראל, דעבדי יומא טבא, כי חרבי</b>, כאשר תחרב <b>תרמוד.</b> היות והם ממזרים ונטמעים בקרב ישראל, ופוסלים אותם.
ופרכינן: <b>והא</b> כבר <b>חריב</b> תדמור!
ומשנינן: <b>ההיא</b> - <b>תמוד הואי</b>, ולא תדמור.
<b>רב אשי אמר: היינו תרמוד היינו תמוד</b>.
ולא תיקשי הא חריב:
כי <b>אכפולי הוא דמכפל</b>, שנחרבה תרמוד, וחזרה ונבנתה.
<b>חריב מהאי גיסא</b>, מצד אחד של העיר, <b>אותיב</b> והתיישבה מחדש, <b>מהאי גיסא,</b> מצדה השני.
<b>ואי חריב מהאי גיסא</b> - <b>אותיב מהאי גיסא.</b>
<b>יתיב רב המנונא קמיה דעולא, וקא הוי</b> מקשה <b>בשמעתא</b> של עולא.
<b>אמר</b> עולא: <b>מה גברא ומה גברא</b>, כמה הוא גדול רב המנונא, <b>אי לאו דהרפניא מאתיה</b>, אם לא הרפניא היא עירו, שהיא מקום אנשים שאינם מיוחסים!
<b>אכסיף</b>, התבייש רב המנונא.
<b>אמר ליה</b> עולא לרב המנונא: <b>כסף גלגלתא</b> של מס גולגולת <b>להיכא יהבת?</b>
<b>אמר ליה</b>: נותן אני את מס הגולגולת <b>לפום נהרא!</b>
<b>אמר ליה: אם כן, מפום נהרא את.</b>
<b>מאי "הרפניא</b>" שאמר עולא?
<b>אמר רבי זירא: הר שהכל</b> הפסולים <b>פונין בו</b> למצוא להם שם נשים מסוגם.
<b>במתניתא תנא: כל שאין מכיר משפחתו ושבטו</b> - <b>נפנה לשם.</b>
<b>אמר רבא: והיא</b> - <b>עמוקה</b> רעה <b>משאול</b>. כי ליורדי גיהנום יש תקנה, ולפסול שלהם אין תקנה.
<b>שנאמר</b>: [הושע יג] ביורדי שאול <b>"מיד שאול אפדם, ממות אגאלם</b>"
<b>ואילו פסול דידהו</b> - <b>לית להו תקנתא.</b>
<b>פסולי דהרפניא</b> - <b>משום פסולי ד</b>עיר <b>מישון,</b> הקרובה לה, ופסוליה של מישון מתערבים באנשי הרפניא.
<b>ופסולי דמישון</b> - <b>משום פסולי דתרמוד,</b> הקרובה לה.
<b>פסולי דתרמוד</b> - <b>משום עבדי שלמה.</b>
<b>והיינו דאמרי אינשי</b> כמשל: <b>קבא רבא וקבא זוטא</b>, בין איפה גדולה ובין איפה קטנה - <b>מיגנדר</b> מתגלגלים הם במורד, <b>ואזיל</b>, והולכים ומתעוותים בגילגולם במורד.
והנמשל הם הפסולים, שמתגולגלים ויורדים ממקום למקום.
שתחילה יורדים הפסולים <b>ל"שאול</b>".
<b>ומשאול</b>, שהיא מקום גבוה, הם יורדים ומתגלגלים <b>לתרמוד</b>.
<b>ומתרמוד</b> הם יורדים <b>למישן, וממישן להרפניא.</b>
<br><center><big><b>הדרן עלך פרק חמש עשרה נשים</b></big></center>
<h2> פרק שני - כיצד</h2>
בפרק ראשון נשנית ערות "אשת אחיו שלא היה בעולמו", בכלל חמש עשרה הנשים שפטורות מן החליצה ומן היבום, ואף פוטרות צרותיהן מן החליצה ומן היבום.
ובאה משנתנו לבאר:
<big><b>מתניתין:</b></big>
<b>כיצד</b> היא ערות <b>"אשת אחיו שלא היה בעולמו</b>" שאינה מתייבמת, ואף פוטרת את צרתה מן החליצה ומן היבום?
כגון שהיו <b>שני אחים</b> שישבו יחד בעולם, <b>ומת אחד מהן, ונולד להן</b>, לאחר מיתת האח הראשון, <b>אח</b> שלישי.
ולאח שנולד אסור לייבם את אשת האח הראשון, מפני שלא היתה להם ישיבה אחת בעולם, והתורה אמרה, בתחילת פרשת יבום, "כי ישבו אחים יחדו".
<b>ואחר כך ייבם</b> האח <b>השני את אשת אחיו</b> הראשון, <b>ומת</b> האח השני.
ונופלות עתה לפני האח השלישי שתי יבמות: האחת, שהיתה כבר נשואה לאח הראשון שלא היה בעולמו, והיא ערוה עליו כאשת אח שיש לו בנים. והשניה, שהיתה נשואה רק לאחיו השני, שהיתה לו ישיבה אחת עמו בעולמו.
הרי <b>הראשונה</b>, שהיתה נשואה לאחיו הראשון, <b>יוצאה</b> ממנו ללא צורך בחליצה, <b>משום</b> ערות <b>אשת אחיו שלא היה בעולמו</b>.
<b>והשניה</b> - <b>משום צרתה</b>, צרת ערות אשת אח שאין לו היתר יבום.
ואם <b>עשה בה</b> האח השני <b>מאמר</b>, קידושין מדרבנן, שתיקנו חכמים שיקדש היבם את יבמתו לפני שיבוא עליה, <b>ומת</b> האח השני, ונמצאת אשתו של האח השני צרתה של אשתו של האח הראשון, מדרבנן, עקב קידושי המאמר של האח השני, והרי שתיהן נופלות מהאח השני לפני האח השלישי [הראשונה נופלת ממנו מדרבנן, והשניה מן התורה].
הרי ה<b>שניה</b>, אשתו של השני, <b>חולצת</b> מן התורה, שהרי מן התורה לא תפסו קידושי השני, ואין היא צרת ערוה.
<b>ולא מתייבמת</b>, מדרבנן, כיון שהיא נחשבת מכח מאמר הקידושין, מדרבנן, כצרת אשת אחיו שלא היה בעולמו. [ועיין לשון רש"י!]
<big><b>גמרא:</b></big>
שנינו ברישא של משנתנו, שאם ייבם האח השני את אשת האח הראשון, ומת, הראשונה יוצאת משום אשת אחיו שלא היה בעולמו, והשניה יוצאת משום צרתה.
אך יש המחליפים את הגירסא של "ראשונה" ב"שניה", ושונים כך:
<b>השניה</b> יוצאת משום אשת אחיו שלא היה בעולמו. <b>והראשונה</b> יוצאת משום צרתה.
<b>אמר רב נחמן: מאן דתני</b> את הנוסח המופיע במשנתנו, <b>"ראשונה</b> יוצאת משום אשת אחיו שלא היה בעולמו" - <b>לא משתבש!</b> גירסתו נכונה, ואינה שיבוש בטעות.
וכן <b>מאן דתני</b> את הגירסא האחרת, <b>"שניה</b> יוצאת משום אשת אחיו שלא היה בעולמו", גם הוא <b>לא משתבש!</b>
והיינו, שתי הגירסאות נכונות להלכה, וההבדל ביניהן הוא במשמעות המילים "ראשונה" ו"שניה", וכפי שמתבאר להלן:
<h3> דף יז:</h3>
<b>מאן דתני</b> <b>ע</b> <b>"ראשונה</b>" יוצאת משום אשת אחיו שלא היה בעולמו, <b>לא משתבש.</b> כי <b>מאי "ראשונה</b>" שאמר התנא - זאת שהיא <b>"ראשונה" לנפילה</b>, שנפלה ראשונה, מהאח הראשון, וצרתה נפלה רק בנפילה השניה, מהאח השני.
<b>ומאן דתני "שניה</b>" יוצאת משום אשת אחיו שלא היה בעולמו, נמי <b>לא משתבש</b>. כי <b>מאי "שניה</b>" שאמר התנא - האשה ה<b>שניה לנשואין</b> של האח השני, שהיה כבר נשוי אשה, ואחר כך ייבם את יבמתו, אשת אחיו הראשון.
ודוחה הגמרא: האם בהכרח שמדברת המשנה בכגון שתחילה נשא האח השני את אשתו ורק אחר כך ייבם את יבמתו, ולכן היא נקראת ה"שניה"?
<b>מי</b>, האם <b>לא עסקינן</b> במשנתנו, <b>ד</b>קודם י<b>יבם</b> האח השני את יבמתו שנפלה לו מאחיו הראשון, <b>ו</b>רק <b>אחר כך כנס</b> את אשתו. ואז אי אפשר לקרוא לאשת הראשון בשם "שניה לנישואין"!?
<b>אלא</b>, כך יש לתרץ את הגירסא השניה:
<b>מאי "שניה</b> יוצאת משום אשת אחיו שלא היה בעולמו" - זאת שהיא <b>שניה בנשואין</b>, שהיתה נשואה פעמיים, פעם אחת לאח הראשון, ופעם שניה לאח השני.
ועתה מבארת הגמרא את יסוד הדין של אשת אחיו שלא היה בעומו:
<b>אשת אחיו שלא היה בעולמו</b> - <b>היכא כתיבא</b> שהיא אסורה ליבום?
<b>אמר רב יהודה אמר רב: אמר קרא</b> בתחילת פרשת יבום [דברים כה]:
<b>"כי ישבו אחים</b> - <b>יחדו</b>".
וכך יש לדרוש את הפסוק:
"כי ישבו אחים" - באחים <b>שהיתה להם ישיבה אחת בעולם</b> הכתוב מדבר - <b>פרט לאשת אחיו שלא היה בעולמו,</b> שלא היתה לשני האחים "ישיבה אחת" בעולם.
<b>"יחדו</b>" - אין מצות יבום נוהגת אלא באחים ה<b>"מיוחדים" בנחלה,</b> הנקראים "יחדו", בכך שהם ראויים לירש האחד את משנהו. [ועיין להלן, בהמשך העמוד, באותו הלימוד, בדברי רש"י]
<b>פרט לאחיו מן האם</b>, שאין הוא יורש אותם, ואין אחיו מן האם יורשים אותו, ולכן, אין בהם דין יבום.
<b>רבה אמר</b>: זה שמצות יבום נוהגת רק ב<b>אחין מן האב</b> - <b>יליף</b> נלמד בגזירה שוה <b>"אחוה אחוה" מבני יעקב</b> [בראשית מב].
<b>מה להלן</b>, אמרו בני יעקב אל אביהם, כאשר חזרו ממצרים בפעם הראשונה, וסיפרו לו את מה שאמרו ל"אדוני הארץ" [יוסף]:
"שנים עשר אנחנו אחים, בני אבינו".
והרי היו בני יעקב אחים <b>מן האב, ולא מן האם</b>.
<b>אף כאן</b> ביבום, "כי ישבו אחים", מדובר באחים <b>מן האב, ולא</b> באחים <b>מן האם.</b>
והוינן בה: מדוע יש לנו ללמוד מבני יעקב שהאחוה המדוברת ביבום היא רק באחוה מן האב, ולא נלמד מפרשת עריות, שהאחוה האמורה שם היא אפילו באחוה שהיא רק מן האם:
<b>ולילף</b> בגזירה שוה <b>"אחוה אחוה" מעריות</b>, שמצינו שם ש"ערות אשת אחיך" משמעותה היא בין אחיך מאב ובין אחיך מאם!
ומשנינן: <b>דנין</b> גזירה שוה "כי ישבו <b>אחים</b>" [ביבום] <b>מ</b>" שנים עשר <b>אחים</b> בני אבינו".
<b>ואין דנין</b> "כי ישבו <b>אחים</b>", <b>מ</b>" ערות <b>אחיך</b> לא תגלה".
ופרכינן: <b>מאי נפקא מינה</b>, מה זה משנה, לצורך לימוד של גזירה שוה, אם נכתב "אחים" או "אחיך"? והרי גזרה שוה נלמדת מהדבר השוה שבשני המקומות בתוכן הענין, ולא מהזהות השוה שבין המילים:
<b>הא תנא דבי רבי ישמעאל</b> בענין גזירה שוה בנגעי בתים, שלומדים גזירה שוה אפילו בלי זהות בין המילים: נאמר [ויקרא יד] <b>"ושב הכהן</b>", ונאמר <b>"ובא הכהן</b>" - <b>זו היא "שיבה" זו היא "ביאה</b>". שהיות והמכוון בשניהם הוא לאותו ענין, יש לנו ללמוד אחד מהשני בגזירה שוה.
ומשנינן: <b>הני מילי</b> שלומדים גזירה שוה גם כשאין זהות בין המילים, <b>היכא דליכא מידי</b>, כאשר אין מילה זהה <b>דדמי ליה</b>.
<b>אבל היכא דאיכא מידי דדמי ליה,</b> וכגון כאן, שיש אפשרות ללמוד גזירה שוה ממילות זהות "אחים אחים", הרי <b>מדדמי ליה ילפינן</b> גזירה שוה, ולא לומדים גזירה שוה "אחים" מ"אחיך".
ועדיין הוינן בה: <b>ולילף "אחוה אחוה" מלוט, דכתיב</b> [בראשית יג] שאמר אברהם אבינו אל לוט: <b>"כי אנשים אחים אנחנו</b>"!
וכיון שלוט היה בן הרן, אחיו של אברהם, וייחס אותם אברהם כ"אחים", יש לנו ללמוד בגזירה שוה "אחים אחים", שינהג יבום גם בבן אח, שייבם את אשת אחי אביו המת!
ומשנינן: <b>מסתברא, מבני יעקב הוה ליה למילף</b>, עדיף ללמוד מהם בגזירה שוה, ולומר שהאחוה ביבום היא רק באחים מן האב, ולא ללמוד מאברהם ולוט שיבום נוהג גם בבני אחים. <b>משום ד</b>המילה "אחים" הכתובה בבני יעקב היא <b>"מפני</b>".
מיותרת היא, כדי להיות פנויה ללמוד ממנה גזירה שוה לאחוה של יבום.
<b>מדהוה ליה למכתב "שנים עשר עבדיך, בני אבינו</b>". <b>וכתיב</b>, והוסיף הכתוב את המילה <b>"אחים</b>" - <b>שמע מינה, לאפנויי</b> הוסיפה הכתוב, למילה "אחים", כדי שתהיה פנויה לגזירה שוה ליבום.
אבל אצל אמירת אברהם אבינו ללוט, אין המילה "אחים" מיותרת להיות פנויה לגזירה שוה!
ומוסיפה הגמרא לבאר את הפסוק "כי ישבו שני אחים יחדו":
<b>ואיצטריך למכתב</b> "כי ישבו <b>אחים</b>", <b>ואיצטריך</b> גם להוסיף ו<b>למכתב "יחדו</b>".
<b>דאי כתב רחמנא</b> רק <b>"אחים</b>", <b>הוה אמינא לילף "אחוה אחוה" מלוט,</b> שאפילו בן אח יכול לייבם.
<b>וכי תימא</b>, כמו שרצינו לומר, שאי אפשר ללמוד מלוט בגזירה שוה היות ו<b>לא מפני,</b> שאין שם מילה מיותרת שתהיה פנויה להכריח את הלימוד של גזירה שוה, ואילו בבני יעקב יש מילה פנויה "אחים" ללמד ממנה בגזירה שוה ליבום.
<b>לאיי!</b> אינך יכול לומר שאין שום דבר "פנוי" אצל אברהם ולוט, שיכולים להכריח ממנו את הלימוד של גזירה שוה מלוט.
אלא אכן <b>אפנויי מפני!</b>
<b>מדהוה ליה למכתב</b>, שיאמר אברהם ללוט, "אנשים <b>רעים</b> אנחנו", <b>וכתיב "אחים</b>" - <b>שמע מינה לאפנויי!</b>
והיה מקום ללמוד בגזירה שוה מלוט, שנוהג ייבום של בן האח באשת אחי האב.
לכן הוסיף ו<b>כתב רחמנא "יחדו</b>", ללמד שאין מצות יבום אלא באחים <b>המיוחדים בנחלה</b>, שחולקים ביניהם נחלה אחת.
<b>ואי כתב רחמנא</b> רק <b>"יחדו</b>" ולא "אחים", <b>הוה אמינא</b> שאין מצות ייבום נוהגת אלא עד <b>דמייחדי</b> האחים, <b>באבא ובאמא,</b> שתהיה האחוה ביניהם גם מאב וגם מאם [והייתי אומר שזו היא משמעות "יחדו"].
לכן <b>צריכא</b> לכתוב גם "אחים", וללמוד בגזירה שוה מבני יעקב, שהאחוה היא מן האב בלבד.
ומקשה הגמרא על הצורך לכתוב "אחים" כדי שלא נלמד מ"יחדו" שהאחוה תהיה בין מאבא ובין מאמא:
<b>והא</b>, ההוה אמינא שאין יבום אלא באחים שהאחוה ביניהם היא גם מהאב וגם מן האם - <b>מהיכא תיתי?</b> מהיכן נבוא לומר כך!?
והרי מצות <b>יבום</b> - <b>בנחלה תלא רחמנא,</b> דכתיב ביבם "יקום על שם אחיו המת", ו"הקמת שמו" של המת, משמעותה היא, שהאח המייבם זוכה בכל נכסי המת, ולא שאר האחים.
<b>ו"נחלה</b>" - רק <b>מן האב, ולא מן האם, היא!</b>
ומשנינן: בכל זאת <b>איצטריך</b> לכתוב "אחים".
כי <b>סלקא דעתך אמינא, הואיל ו</b>עצם ענין יבום <b>חידוש הוא, דקמשתרי ערוה</b>, שהותרה ערות אשת אחיו, <b>גביה,</b> כלפיו.
ואם כן, <b>אימא</b>, שלא הותרה "אשת אח", <b>עד דמייחדי</b> שני האחים גם <b>באבא ו</b>גם <b>באמא</b>.
לכן <b>צריכא</b> לכתוב "אחים", בנוסף ל"יחדו", ללמד שאחוה מהאב ולא מן האם, גם נקראת אחוה ליבום.
<b>אמר רב הונא אמר רב: שומרת יבם שמתה</b> - <b>מותר</b> היבם <b>באמה.</b>
אבל כל עוד היא חיה, אסור לקחת את אמה או את אחת קרובותיה, כי בכך תיעשה עליו היבמה ערוה, והוא לא יוכל לייבמה, ותיבטל בכך מצות יבום. ואסור לו ליבם "לבטל מצות יבמין".
ומדייקת הגמרא: <b>אלמא</b>, מוכח מדבריו, שהתיר לקחת את אמה אחרי מות היבמה - <b>קסבר</b> רב הונא בשם רב, <b>"אין זיקה</b>".
והיינו, אין כח בזיקתה של היבמה אליו, להחשיב אותה מדרבנן כאילו היא ארוסתו, עד שתאסר עליו אמה כ"חמותו", מדרבנן.
ומקשה הגמרא: אם כך, <b>ולימא</b> רב הונא בשם רב: <b>הלכה כדברי האומר "אין זיקה</b>"!
שהרי נחלקו תנאים בכך, אם קרובות היבמה הזקוקה ליבום אסורות על היבם.
ומצינו מחלוקת תנאים זו לקמן [מא א], כאשר עבר היבם וקידש את אחות יבמתו, וביטל בכך את מצות יבמין, לפי שנעשתה עליו עתה יבמתו ערוה של אחות אשתו, ושוב אין היא זקוקה מן התורה, לא לחליצה ולא ליבום - האם אסורה עליו אחות יבמתו שקידש לאשה, באיסור דרבנן של "אחות זקוקתו"?
רבי יהודה בן בתירא אומר: "יש זיקה", ונשאר עליה איסור של "אחות זקוקתו" אפילו לאחר שיבמתו נעשתה עליו ערוה!
היות ואמרו חכמים, שאין קידושיו באחות יבמתו [על אף שהם תופסים מן התורה!], יכולים להפקיע את איסור "אחות זקוקתו" מדרבנן.
ולכן עליו להמתין עם קידושיו, ולהמנע מלכנוס את אחות אשתו [המקודשת לו מן התורה], עד שאחד מאחיו יחלוץ ליבמה או ייבמנה, ואז פוקעת הזיקה מעליה, והוא מותר בקרובותיה.
וחכמים סוברים ש"אין זיקה", ואם כי לכתחילה אין לו לקדש את אחות יבמתו משום שאסור לבטל מצות יבמין, אם עבר וקידשה, מותר לו לכונסה, כי אין איסור בקרובות יבמתו.
וכיון שנחלקו תנאים בדבר, היה לו לרב הונא בשם רב לומר שהלכה כמאן דאמר אין זיקה, והיינו יודעים שמותר אדם בקרובות יבמתו, במקום שאין בכל משום ביטול מצות יבמין, כגון, לאחר מות יבמתו.
ומשנינן: <b>אי הוה אמר</b> רב הונא <b>הכי,</b> שהלכה כדברי האומר אין זיקה, ולא היה מפרש דבריו שמותר לקחת את קרובות יבמתו לאחר מיתתה, <b>הוה אמינא הני מילי</b> שאין הזיקה של היבמה ליבם נחשבת כאילו היתה ארוסה לו עד שיאסרו קרובותיה עליו, כשהיתה הזיקה <b>בתרי</b> יבמים, שאז היא אינה יכולה להחשב כארוסה של שני היבמים כאחד, ואין אנו יודעים לפני מי היא עתידה ליפול לייבום עד שנאמר שכבר עתה הרי היא כארוסתו.
<b>אבל בחד</b> יבם, שהיא מיועדת אך ורק אליו, הייתי אומר ש<b>"יש זיקה</b>" כלפיו כאילו היתה ארוסתו, וייאסר היבם בקרובותיה של יבמתו מדרבנן, כאילו כבר כנס אותה להיות ארוסתו.
והייתי אומר שאיסור זה נוהג בקרובות יבמתו גם לאחר מותה, למרות שלא ייבם אותה!
ולכן העדיף רב הונא בשם רב, להודיע שבכל ענין, גם בנפילה לפני יבם אחד, אין הוא נאסר בקרובותיה.
אך עדיין קשה: <b>ולימא</b> רב הונא בשם רב במפורש: <b>הלכה כדברי האומר אין זיקה אפילו ב</b>נפילה ליבם א<b>חד!</b> (1)
והוא רבי עקיבא, הסובר לקמן [כט ב] שאין בכח הזיקה, אפילו ליבם אחד, להחשיבה כאשתו, לגבי הפרת נדרים [בעוד שרבי אליעזר ורבי יהושע חולקים, וסוברים שיכול היבם להפר את נדרי יבמתו מכח זיקת האישות שביניהם].
ומשנינן: <b>אי אמר הכי,</b> שהלכה כדברי האומר אין זיקה אפילו בנפילה ליבם אחד, <b>הוה אמינא</b> ש<b>אפילו מחיים</b>, בחיי היבמה, ולא רק אחר מותה, אין זיקה!
והיינו, שמותר לו ליבם לשאת את אמה של יבמתו, אפילו לפני שיחלוץ לה, ואז תצא היבמה בלי חליצה, כדין ערוה, שהרי מעתה היא אסורה עליו משום "בת אשתו".
<b>קמשמע לן</b> רב הונא בשם רב, כי רק <b>לאחר מיתה</b> של יבמתו, <b>אין</b>, רק אז מותר לו ליבם לקחת את אם יבמתו.
אבל <b>מחיים</b> של יבמתו, <b>לא</b> יקחנה, <b>משום דאסור</b> לו ליבם <b>לבטל מצות יבמין</b>.
ואם יקח את אם יבמתו לאשה, הרי תצא יבמתו ללא יבום וללא חליצה, כדין ערוה, ויבטל בכך את מצותו לייבם או לחלוץ.
ומביאה הגמרא ראיה נגד דברי רב, ממשנה שמוכח ממנה שיש זיקה.
<b>תנן</b> [לקמן מט א] <b>יבמתו שמתה</b> - <b>מותר באחותה</b>, כמו שמותר כל אדם, שלא במקום יבום, באחות אשתו לאחר מיתת אשתו.
ומשמע שרק <b>באחותה, אין,</b> הוא מותר, כמו שמותר באחות אשתו אחר מותה.
אבל <b>באמה</b> - <b>לא!</b> כי יש זיקה, והיא אסורה עליו.
ומשנינן: <b>הוא הדין דאפילו באמה</b> הוא מותר אחרי מות יבמתו.
<b>ואיידי דתנא רישא</b> של אותה משנה: <b>אשתו שמתה</b> - <b>מותר באחותה</b>.
שבאשתו, אחר שמתה, <b>באחותה, אין</b>, הוא מותר. <b>אבל באמה</b>, אחר שמתה אשתו, <b>לא</b> הותרה לו.
<b>דהויא לה</b> חמותו, אפילו לאחר מיתת אשתו, <b>איסורא דאורייתא</b>.
<b>תנא נמי סיפא</b> מתה אשתו <b>מותר באחותה</b>, אך הוא הדין באמה.
<b>ורב יהודה</b> חולק על רב הונא אמר רב, ו<b>אמר: שומרת יבם שמתה</b> - <b>אסור באמה.</b>
<b>אלמא קסבר</b> רב יהודה: <b>יש זיקה</b>, שנחשבת היבמה כאילו היא כנוסה ליבם, ולכן הוא אסור בקרובותיה. (2) ופרכינן: <b>ולימא</b> רב יהודה <b>הלכה כדברי האומר "יש זיקה</b>"!
ומשנינן: <b>אי הוה אמר</b> רב יהודה <b>הכי, הוה אמינא הני מילי</b> שיש זיקה <b>ב</b>יבם <b>חד,</b> שהזיקה היא רק אליו.
<b>אבל בתרי</b> יבמים <b>אין זיקה</b>, ולכן קא משמע לן רב יהודה שגם בשני יבמים יש זיקה.
ופרכינן: ו<b>הא כי פליגי</b> רבי יהודה בן בתירא וחכמים אם יש זיקה או אין זיקה, <b>בתרי</b> יבמים <b>פליגי!</b> והיה לו לרב יהודה לומר שהלכה כרבי יהודה בן בתירא, שיש זיקה, והיינו יודעים שהמדובר הוא אפילו בזיקה לשני יבמים! ומכח קושיה זו מביאה הגמרא תירוץ אחר.
<b>אלא, אי אמר</b> רב יהודה <b>הכי</b>, שיש זיקה, ולא היה אומר "שומרת יבם שמתה אסור באמה",
<h3> דף יח.</h3>
<b>הוה אמינא</b> שאסורה אם היבמה רק <b>מחיים</b> של היבמה, <b>אבל לאחר מיתה</b> של היבמה <b>פקעה לה זיקה,</b> ואמה מותרת.
<b>קא משמע לן דזיקה בכדי</b>, בלי יבום או חליצה של צרתה - <b>לא פקעה.</b>
<b>לימא מסייע ליה</b> לרב יהודה מהמשנה לקמן [מט א]:
<b>יבמתו שמתה</b> - <b>מותר באחותה</b>.
ומשמע שרק <b>באחותה, אין,</b> הוא מותר, בדומה לאשתו שמתה, שמותר באחותה.
אבל <b>באמה</b> - <b>לא!</b> כי יש זיקה.
ודחינן: <b>הוא הדין דאפילו באמה</b> הוא אסור.
<b>ואיידי דתנא רישא אשתו שמתה</b> - <b>מותר באחותה</b>.
ש<b>דוקא באחותה</b> הוא מותר, <b>אבל באמה, לא</b>.
<b>דהויא לה</b> חמותו אפילו לאחר מות אשתו <b>איסורא דאורייתא</b>.
<b>תנא נמי סיפא מותר באחותה</b>, אך הוא הדין באמה.
<b>מתיב רב הונא בר חייא</b> ממשנתנו, ששנינו בה:
<b>עשה בה</b> האח השני <b>מאמר</b> ביבמה שנפלה מהאח הראשון, שלא היה בעולמו של האח השלישי, <b>ומת</b> האח השני, ונופלות עתה לפני האח השלישי אשת אחיו הראשון שלא היה בעולמו, ואשת השני שהיא צרתה של אשת הראשון מהמאמר שעשה בה השני.
הרי היבמה ה<b>שניה</b>, אשתו של השני - <b>חולצת</b>, כי מן התורה אין היא צרת ערוה של אשת אחיו שלא היה בעולמו, <b>ולא מתייבמת</b> משום שהיא צרת אשת אחיו שלא היה בעולמו, במאמר דרבנן.
ומדייק רב הונא בר חייא: <b>טעמא דעבד בה</b> השני <b>מאמר</b> באשת הראשון, לכן אין אשתו של השני מתייבמת, לפי שהיא צרת ערוה של אשת אחיו שלא היה בעולמו, במאמר דרבנן.
<b>הא לא עבד בה</b> השני <b>מאמר</b>, באשת הראשון, ומת, הרי אשתו של השני הנקראת <b>"שניה</b>" - <b>נמי יבומי מייבמה!</b>
לפי שאין היא צרת אשת אחיו שלא היה בעולמו.
<b>ואי אמרת "יש זיקה</b>" לאסור קרובותיה של היבמה, האיך היא מתייבמת כשלא עשה בה השני מאמר?
והרי <b>הויא לה</b>, אשתו של השני, <b>"צרת אשת אחיו שלא היה בעולמו</b> - <b>בזיקה</b>"!
שהרי אשת הראשון, שהיא "אשת אחיו שלא היה בעולמו" של השלישי, היתה זקוקה לבעלה של השניה, ונעשו בכך צרות, מדרבנן, למאן דאמר "יש זיקה", להחשיב את היבמה כאילו היא ארוסתו של היבם.
<b>אמר רבה: הוא הדין דאף על גב דלא עבד בה</b> השני <b>מאמר</b> - <b>שניה מחלץ חלצה, יבומי לא מייבמה</b>.
לפי שאכן מכח זיקתה של "אשת אחיו שלא היה בעולמו" אל האח השני, נעשית אשתו של השני "צרת ערוה" שלה, ואסורה להתייבם לאח השלישי.
<b>והא דקתני</b> במשנתנו "עשה בה השני <b>מאמר</b>", הוא כדי <b>לאפוקי</b>, להוציא ולשלול <b>מ</b>שיטת <b>בית שמאי</b>.
<b>דאמרי</b> בית שמאי: <b>מאמר</b> שעושה היבם קידושי כסף ביבמתו <b>קונה</b> את היבמה <b>קנין גמור,</b> מן התורה. ולפיהם נעשית אשת השני צרת ערוה מן התורה של אשת אחיו שלא היה בעולמו, ופטורה אף מן החליצה.
לכן <b>קא משמע לן</b> משנתנו, שאין המאמר קונה ביבמה קנין גמור, אלא רק מדרבנן. ולכן, אפילו אם עשה בה השני מאמר, צריכה אשתו של השני חליצה.
אך הוא הדין אם לא עשה בה מאמר, הרי אשתו של השני, חולצת ולא מתייבמת, משום שהיא "צרת ערות אשת אחיו שלא היה בעולמו, בזיקה" - למאן דאמר יש זיקה!
<b>איתיביה אביי</b> לרבה מהברייתא [לקמן יט א]:
דתניא: <b>שני אחין</b> שהיו <b>בעולם אחד</b>. <b>ומת אחד מהן בלא ולד</b>. <b>ועמד השני הזה לעשות מאמר ביבמתו</b>.
<b>ולא הספיק</b> האח השני <b>לעשות בה מאמר, עד שנולד לו אח</b> [שלישי], שלא היה בעולמו של הראשון, <b>ומת</b> האח השני, מבלי שיעשה בה מאמר -
<b>הראשונה</b>, שנפלה מאחיו שלא היה בעולמו - <b>יוצאה</b> בלי חליצה <b>משום</b> ערות <b>אשת אחיו שלא היה בעולמו</b>.
<b>ושניה</b>, אשתו של השני - <b>או חולצת או מתייבמת!</b>
<b>ואי אמרת יש זיקה,</b> כיצד השניה מתייבמת?
והרי <b>הויא לה</b> השניה <b>"צרת אשת אחיו שלא היה בעולמו, בזיקה</b>"! וכיצד היא מתייבמת!?
אמר ליה רבה לאביי: <b>הא</b>, ברייתא זו <b>מני</b>, בשיטת מי היא? - בשיטת <b>רבי מאיר היא, דאמר: אין זיקה.</b>
אבל למאן דאמר יש זיקה, היא אכן חולצת ולא מתייבמת.
לקמן נחלקו רב פפא ורבי אושעיא אם "זיקה ככנוסה". ומביאה הגמרא לקמן ראיה לרב פפא, הסובר שזיקה לאו ככנוסה, מברייתא זו, שבסופה נאמר "דברי רבי מאיר".
והניחה עתה הגמרא, שרבי מאיר סובר שאין זיקה כלל לאסור את קרובות היבמה.
ולפיכך תמה אביי על תירוצו של רבה: <b>ומי סבירא ליה לרבי מאיר</b> ש<b>"אין זיקה</b>"?
<b>והתנן</b> לקמן [כו א] בסתם משנה, ללא חולק, והיא שיטת רבי מאיר: <b>ארבעה אחים, שנים מהן נשואים שתי אחיות, ומתו</b> שני האחים <b>הנשואין האחיות</b> - <b>הרי אלו</b> שתי האחיות <b>חולצות ולא מתייבמות</b>, היות וכל אחת היא "אחות זקוקתו".
<b>ואי סלקא דעתך</b> ש<b>סבר רבי מאיר "אין</b> <b>זיקה</b>" - מדוע לדעתו אינן מתייבמות שתיהן!?
והרי <b>הני</b> שתי אחיות <b>מתרי בתי</b>, משני בתים של שני אחים <b>קאתיין,</b> הן באות, ואין הן באות מבית אחד שלא יוכלו לייבם את שתיהן.
ואם כן, <b>האי</b> אח <b>לייבם חדא</b> אחות, <b>והאי</b> אח <b>לייבם חדא</b> אחות.
שהרי לדעת רבי מאיר אין איסור לקחת את אחות זקוקתו!
אלא בהכרח שסבר רבי מאיר "יש זיקה".
ואם כן יש סתירה לדבריו בברייתא לעיל, שקסבר אין זיקה.
אמר ליה רבה: <b>לעולם</b> סבר רבי מאיר <b>אין זיקה!</b>
ומה שחייב לחלוץ לשתי האחיות זה לא מחמת האיסור של אחות זקוקתו, אלא <b>משום דקסבר</b> רבי מאיר ש<b>אסור לבטל מצות יבמין,</b> ומחמת כן אסר לייבם את שתיהן:
<b>דדלמא אדמייבם</b>, שמא עד שאח א<b>חד</b> ייבם את האחות האחת, יעבור פרק זמן ממושך עד שייבמנה, ולאחר שייבמנה <b>מיית אידך,</b> ימות האח השני לפני שיספיק לייבם את האחות השניה.
ואז, לא תוכל האחות השניה להתייבם, שהרי היא אחות אשתו. והיא אף תצא בלא חליצה כדין יבמה שהיא ערוה על היבם. <b>וקא בטלת מצות יבמין</b> של האחות השניה.
ולכן תיקנו לחלוץ לשתיהן, ואפילו אח אחד יכול לחלוץ לשתיהן! והקשה אביי: <b>ואי</b> סבר רבי מאיר ש<b>אין זיקה</b> - <b>תיבטל</b> מצות יבמין!
ולא שיש קשר בין זיקה לביטול מצות יבמין.
אלא כיון ששמענו שכך סובר רבן גמליאל את שני הדברים: אין זיקה, ומותר לבטל מצות יבמין - מדוע שלא יסבור גם רבי מאיר כמותו!?
<b>דהא רבן גמלאל אמר "אין זיקה", ו"מותר לבטל מצות יבמין</b>"!
<b>דתנן</b> לקמן במשנה [קט א]:
שני אחים שהיו נשואים שתי אחיות, והיתה אחת גדולה, הנשואה לאח מן התורה, והשניה היתה קטנה שהשיאוה אמה ואחיה, שנשואיה אינם אלא מדרבנן.
ומת בעלה של גדולה, ונפלה אשתו הגדולה לפני האח שנשוי את אחותה הקטנה, בנשואין מדרבנן.
ואסור לאח הזה לייבם אותה, למרות שהיא יבמתו מן התורה ואילו נשואי אשתו הקטנה הם רק מדרבנן, הואיל והיא אחות אשתו, מדרבנן.
ונחלקו בדבר רבי אליעזר ורבן גמליאל.
לדעת רבי אליעזר יש זיקה, והאחות הגדולה הנופלת לפניו, והזקוקה לו מן התורה, אוסרת בכך עליו את אשתו הקטנה, כיון שהיא נהיית אסורה משום "אחות זקוקתו".
ומעתה הוא אסור גם באשתו וגם ביבמתו.
לכן, מלמדים את אשתו הקטנה שתמאן בו, ותעקור את נישואיה אליו למפרע, ואז יכול לייבם את אחותה הגדולה.
<b>רבן גמליאל אומר</b>: אין זיקה. ואין אשתו הקטנה נאסרת משום אחות זקוקתו. וכיון שאינה נאסרת אשתו הקטנה, אין צורך ללמד אותה למאן בו.
אלא, <b>אם מאנה</b> בו - <b>מאנה,</b> ומותר לו אז לייבם את אחותה הגדולה.
<b>ואם לא מאנה</b> בו - הרי היא עצמה מותרת לו, ואילו היבמה הגדולה <b>תמתין עד שתגדיל</b> הקטנה, ויהיו נשואיה נשואין מן התורה.
<b>ו</b>אז, <b>תצא</b> היבמה <b>הלזו משום</b> ערות <b>אחות אשה</b>, בלא יבום ובלא חליצה!
והיינו, שסובר רבן גמליאל שאין זיקה, ולכן מותר היבם באשתו הקטנה, ומותר לבטל מצות יבמין. ולכן אין מלמדים אותה שתמאן, אלא יכול לשאת אותה בנשואין דאורייתא כשתגדל, ותתבטל מצות יבום של אחותה הגדולה.
ואם כן, מדוע שלא יסבור רבי מאיר כרבן גמליאל, שאפשר לבטל מצות יבמין.
<b>אמר ליה</b> רבה: וכי מ<b>דרבן גמליאל אדרבי מאיר קרמית?</b> וכי צריך רבי מאיר הסובר כרבן גמליאל שאין זיקה, צריך לסבור כרבן גמליאל בכל דבר, גם שמותר לבטל מצות יבמין!?
אמר ליה אביי: <b>לא</b>. אלא <b>הכי קאמרינן</b>:
וכי יתכן שתהיה המחלוקת ביניהם כה קיצונית עד ש<b>רבי מאיר חייש אפילו לספיקא</b> של ביטול מצות יבמין, שאמר בשתי אחיות הנופלות משני אחים שיחלוץ לשתיהן, שמא ימות אחד מהאחים ולא תתקיים מצות יבמין.
ואילו ל<b>רבן גמליאל, אפילו לודאי</b> ביטול מצות יבמים <b>לא חייש!</b>
שהרי התיר לו לשאת את אשתו הקטנה כשתגדל, ותצא אחותה משום אחות אשה, ויבטל מצות יבמים בידים.
ודחה רבה: אין זו מחלוקת קיצונית, אלא עקרונית, האם אסור לבטל מצות יבמין, או מותר לבטלה.
ולכן, <b>דלמא מאן דלא חייש</b> לבטול מצות יבמין [רבן גמליאל], <b>אפילו לודאי</b> ביטול <b>לא חייש</b>.
<b>ו</b>אילו <b>מאן דחייש</b> לביטול מצות יבמין [רבי מאיר] - <b>אפילו לספיקא חייש.</b>
<b>אמר ליה אביי לרב יוסף: הא דרב יהודה</b> שאמר יש זיקה, ואסור היבם בקרובות אשתו גם אחר מותה - <b>דשמואל היא!</b>
משמואל רבו שמעה רב יהודה, ולא מרב, שגם הוא היה רבו של רב יהודה.
<h3> דף יח:</h3>
<b>דתנן</b>: <b>ע</b> <b>שומרת יבם, שקדש אחיו</b> [דהיינו, אחד האחים] <b>את אחותה</b> של היבמה. ומעתה, נעשית עליו יבמתו ערוה של אחות אשה, ושוב אין היא זקוקה לו עוד, שהרי אין זיקה לערוה.
ונמצא, שמעתה, אחותה של היבמה שקידש לו לאשה, אינה עוד "אחות זקוקתו":
<b>משום רבי יהודה בן בתירה אמרו</b>: בכל זאת, כיון שהיא נראתה כאחות זקוקתו, <b>אומרים לו</b> ליבם שקידש את אחות יבמתו:
<b>המתן</b> מלכנוס אותה לנשואין - <b>עד שיעשה אחיך</b> בה <b>מעשה</b>, שיחלוץ לה, ואז תפקע זיקתה כלפי כל האחים, ולא תיראה עוד כאחות זקוקתך. כי משעה שחולץ לה, פוקעת זיקתה כלפי כל האחים.
והיינו, שסובר רבי יהודה בן בתירא "יש זיקה", והיה אסור לו ליבם לקדש את אחות יבמתו, לפי שהיא אסורה עליו משום אחות זקוקתו.
אך משקידשה, היתה צריכה לפקוע הזיקה של היבמה אליו, לפי שהיא נעשית ערוה עליו מן התורה.
אלא, שתיקנו חכמים, לפי שהוא נראה כלוקח אחות זקוקתו, וכיון שעדיין היא רק ארוסתו ועוד לא נשאה - שתמשיך להיות אסורה לו כאילו הזיקה קיימת אליו, עד שיחלוץ לה אחיו.
כי נתנו חכמים תוקף לזיקה כאילו היא ארוסה, ואין קידושין של זאת מפקיעים אירוסין של זאת.
אך אם כבר נשאה האח, לא תיקנו חכמים שתחשב עוד היבמה כזקוקה. כי נישואין עדיפים על אירוסין, ולכן כאילו "מפקיעים" נישואי האחות את זיקת היבמה, ושוב אין לאסור את אחותה כאחות זקוקה.
<b>ואמר שמואל: הלכה כרבי יהודה בן בתירה.</b>
ומוכח שסבר שמואל יש זיקה. ובהכרח שרב יהודה קיבל את ההלכה שיש זיקה משמואל רבו.
<b>אמר ליה</b> רב יוסף לאביי: למה הכרחת שרב יהודה קיבלה משמואל, ולא מרב?
<b>דאי</b> מדובר <b>ד</b>קיבלה מ<b>רב</b> שיש זיקה, <b>מאי</b> יקשה לך?
שיהיה <b>קשיא דרב אדרב</b>, שתהיה סתירה בדברי רב, כי מצד אחד אמר רב הונא בשמו שאין זיקה, ומצד שני אמר רב יהודה בשמו שיש זיקה.
אין זו סתירה בדברי רב.
כי <b>דלמא אמוראי נינהו</b>, רב הונא ורב יהודה שהם תלמידי רב, נחלקו ביניהם, <b>ו</b>נחלקו <b>אליבא דרב</b>, מה היא שיטתו.
אמר אביי לרב יוסף: <b>כיון דאיתמר משמיה דשמואל בהדיא</b>, ששנינו משמו של שמואל במפורש, שלדעתו יש זיקה.
<b>ו</b>אילו <b>משמיה דרב</b> אין הדבר ברור מה היא שיטתו, שהרי איתמר <b>כאמוראי,</b> שנחלקו תלמידיו של רב אם יש זיקה או אין זיקה.
לכן, <b>לא שבקינן</b>, אין אנו "מסלקים" עצמנו, ממה ששנינו <b>משמיה דשמואל בהדיא</b>. ולכן יש לנו לומר שרב יהודה שאמר יש זיקה, אמר זאת בשיטת שמואל רבו.
<b>ו</b>לא <b>מוקמינן</b> את דברי רב יהודה שאומר זאת בשם רב, ו<b>כאמוראי</b>, ושיש כאן מחלוקת אמוראים, תלמידי רב, <b>ואליבא דרב.</b>
אלא, אנו מעמידים את דברי רב יהודה שיש זיקה - שאמר זאת בשם שמואל, רבו.
<b>אמר רב כהנא: אמריתה לשמעתא</b> זאת <b>קמיה דרב זביד מנהרדעא</b>.
ו<b>אמר</b> לי: <b>אתון</b>, אתם <b>הכי מתניתו לה,</b> כך הינכם שונים את דברי רב יהודה, שאינכם שונים אותם במפורש בשם שמואל רבו, ולכן אתם מתווכחים ביניכם אם רב יהודה אמר דבריו לפי שמואל או לפי רב.
אבל <b>אנן</b> - <b>בהדיא מתנינן</b> לדברי רב יהודה בשם שמואל רבו, וכך אנו שונים:
<b>אמר רב יהודה אמר שמואל: שומרת יבם שמתה</b> - <b>אסור באמה</b>.
<b>אלמא קסבר</b> שמואל: <b>יש זיקה.</b>
<b>ואזדא שמואל לטעמיה</b>. שמואל הסובר יש זיקה, הולך לשיטתו:
<b>דאמר שמואל: הלכה כרבי יהודה בן בתירה.</b>
ומבארת הגמרא: <b>וצריכי</b>, והיה שמואל צריך לומר את שתי המימרות, גם את המימרא "שומרת יבם שמתה, אסור באמה", וגם את המימרא "הלכה כרבי יהודה בן בתירא".
<b>דאי אשמעינן</b> רק את המימרא <b>"יש זיקה</b>", <b>הוה אמינא, הני מילי</b> שיש זיקה רק <b>ב</b>יבמה הנופלת לגבי יבם א<b>חד,</b> שהזיקה מבוררת אליו בלבד.
<b>אבל בתרי</b> יבמים, שאין ידוע מי ייבמנה, <b>לא</b> אמרינן יש זיקה לשניהם.
<b>קא משמע לן</b> שמואל במימרא "הלכה כרבי יהודה בן בתירא", המדברת בזיקה לכמה אחים, שבכל זאת יש זיקה.
<b>ואי אשמעינן</b> שמואל רק את המימרא ש<b>הלכה כרבי יהודה בן בתירה, הוה אמינא הני מילי</b> שיש זיקה, רק <b>מחיים,</b> בחיי היבמה, שיש בה אז זיקה, וגם אחר שנעשית ערוה היא ממשיכה להיראות כאחות זקוקה.
<b>אבל לאחר מיתה</b> של היבמה <b>פקעה לה זיקה,</b> ומותר אז היבם בקרובותיה.
לכן <b>קא משמע לן</b> שמואל "יש זיקה", <b>דזיקה בכדי</b>, בלי חליצה, <b>לא פקעה.</b> והרי הוא אסור בקרובותיה כאילו מתה ארוסתו, שאסור בקרובותיה גם אחר מיתתה.
<big><b>מתניתין:</b></big>
במשנה הקודמת התבאר דין אשת אחיו שלא היה בעולמו במקרה שנולד האח השלישי <b>לפני</b> שייבם האח השני את אשת האח הראשון.
ועתה מבארת המשנה את הדין של אשת אחיו שלא היה בעולמו, כאשר נולד האח השלישי <b>לאחר</b> שייבם האח השני את אשת האח הראשון:
אם היו <b>שני אחים</b> בעולם, <b>ומת אחד מהן</b>.
<b>ויבם</b> האח <b>השני את אשת אחיו</b> שהיה עמו בעולמו.
<b>ואחר כך נולד להן אח</b>, שלא היה בעולמו של האח הראשון.
<b>ומת</b> האח השני, שייבם את אשת האח הראשון.
ונופלות לפני האח השלישי אשת אחיו שלא היה בעולמו, וצרתה:
הרי <b>הראשונה</b>, אשת האח הראשון, שהתייבמה לאח השני, <b>יוצאה משום</b> ערות <b>"אשת אחיו שלא היה בעולמו</b>". ופטורה מהיבום והחליצה.
<b>והשניה</b>, צרתה, אשת האח השני, יוצאת כמוה, ללא חליצה ויבום, <b>משום צרתה</b> של ערוה.
אך אם לא ייבם האח השני את אשת האח הראשון, אלא רק <b>עשה בה</b> האח השני <b>מאמר</b>, קידושי כסף, שתיקנו חכמים שיקדש היבם את יבמתו לפני שיבוא עליה, <b>ומת</b> -
הרי הראשונה יוצאת משום אשת אחיו שלא היה בעולמו.
ואילו <b>השניה</b> שהיא צרת ערוה מדרבנן עקב קידושי מאמר שעשה בעלה בראשונה - <b>חולצת, ולא מתייבמת.</b>
<b>רבי שמעון</b> חולק על האמור ברישא של המשנה, ו<b>אומר</b>:
אין אשת אחיו שלא היה בעולמו נאסרת עליו, אלא אם כן נולד השלישי, ומצא את אשת אחיו שלא היה בעולמו כאשר היא עדיין ב"זיקת נישואי אחיו הראשון".
דהיינו, שלא נחלצה ולא נתייבמה, ועדיין היא זקוקה ליבום מכח נישואי אחיו שלא היה בעולמו.
שאז, כיון שאינו יכול לייבמה או לחלוץ לה, היא נאסרת עליו כאשת אח שלא היה בעולמו. וכיון שנאסרה עליו בשעת נפילה ליבום, היא נאסרת עליו עולמית.
אבל, אם נולד האח השלישי לאחר שייבם השני את אשת הראשון, ונמצא שלא נפלה אשת הראשון אל השלישי, ולא נאסרה עליו בשעת נפילה כאשת אח שאין לה היתר, אלא מצאה השלישי בשעת הוולדו כאשתו של אחיו השני, אין היא נאסרת עליו כאשת אחיו שלא היה בעולמו.
ולכן, כשמת האח השני - הרי הוא <b>מייבם לאיזו מהן שירצה, או חולץ לאיזו מהן שירצה.</b>
וטעמו של רבי שמעון, יתברר בגמרא, לפי שיטות הראשונים, בדף כ א
<big><b>גמרא:</b></big>
התבאר במשנתנו, שרבי שמעון מתיר לאח השלישי לייבם את אשת אחיו הראשון [שהתייבמה לאחיו השני, ומת אחיו השני], כאשר נולד האח השלישי <b>לאחר</b> שייבמה האח השני.
ומשמע מכאן שרק בצורה כזאת, שנולד השלישי, ומצאה כשהיא מיובמת לשני, רק אז התירה רבי שמעון לשלישי.
אבל באיסור אשת אחיו המבואר במשנה הקודמת, כשנולד השלישי <b>לפני</b> שיבמה השני, מודה רבי שמעון לחכמים שהיא נאסרה עליו עולמית כאשת אח שיש לה בנים, ושוב אין לה היתר להתייבם לו, גם אם ייבמה אחיו השני ומת, והרי היא נופלת ממנו.
אלא, שנחלקו אמוראים בדבר:
<b>אמר רבי אושעיא: חלוק היה רבי שמעון</b> על חכמים <b>אף ב</b>משנה ה<b>ראשונה</b>, הקודמת, וסבור שאפילו אם נולד האח השלישי לפני שייבמה האח השני, ויבמה האח השני, ומת השני, הרי היא מתייבמת!
ולפי רבי אושעיא אין טעמו של רבי שמעון כמו שביארנו במשנה, אלא הוא טעם אחר, וכפי שיתבאר להלן.
ומוכיח רבי אושעיא את דבריו: <b>ממאי</b>, מהיכן לוקח אני זאת?
<b>מדקתני משנה יתירה</b> - <b>בבא דרישא</b>.
שהרי המשנה הקודמת, מיותרת היא לגמרי, אם לא נאמר כדברי, והיא באה להשמיע שרבי שמעון חולק גם עליה.
כי <b>למאן קתני לה?</b> לצורך מי נשנית המשנה הקודמת להשמיענו את שיטתו?
<b>אילימא לרבנן,</b> אם יש בה ענין להשמיע את שיטתם של חכמים החולקים על רבי שמעון, ורבי שמעון לא מדבר בה, כי הוא מודה בדין זה לחכמים - זה לא יתכן.
כי <b>השתא</b>, הרי מבואר כאן במשנתנו, שאפילו אם <b>יבם</b> האח השני <b>ולבסוף נולד</b> האח השלישי, שלא מצאה בשעת נפילה ליבום מהראשון, אלא מצאה כאשת השני, <b>דכי אשכחה</b>, שכאשר מצאה בעת הוולדו, <b>בהתירא</b> של יבום מכח השני <b>אשכחה</b> - ובכל זאת <b>אסרי רבנן</b> לייבמה, כמבואר במשנתנו -
<b>נולד</b> השלישי לפני יבום של השני, ונאסרה עליו מכח נפילת הראשון משום אשת אחיו שלא היה בעולמו, <b>ו</b>רק <b>אחר כך יבם</b> האח השני - <b>מיבעיא!?</b> וכי יש צורך לומר שהיא אסורה לו.
<b>אלא לאו,</b> שהמשנה הזו, הקודמת למשנתנו - <b>לרבי שמעון איצטריך</b>, להשמיענו שגם בה הוא נחלק.
<b>ותנא רישא</b>, את המשנה הקודמת, <b>להודיעך כחו דרבי שמעון,</b> שאפילו בנולד האח השלישי, ואחר כך יבם השני, התיר רבי שמעון.
<b>ותנא סיפא</b>, משנתנו, <b>להודיעך כחן דרבנן,</b> שאפילו ביבם ולבסוף נולד, אסרו חכמים.
<b>ובדין הוא</b>, ראוי היא <b>דנפלוג</b> שיחלוק <b>רבי שמעון</b> מיד על חכמים, ויתיר מיד <b>ברישא</b>.
<b>אלא, נטר להו</b> שמר רבי שמעון והמתין <b>לרבנן עד דמסיימו למילתייהו, והדר</b>, ואחר כך - <b>פליג עלייהו.</b>
ועתה מבררת הגמרא: אם גם בנולד ובסוף ייבם התיר רבי שמעון, אם כן:
<b>אלא, אשת אחיו שלא היה בעולמו, לרבי שמעון</b> - <b>היכי משכחת לה?</b> באיזה אופן תמצאה?
<b>בחד אחא,</b> שהיה אח אחד שלא היה בעולמו של האח השני, <b>ומית</b>. <b>ונולד לו אח</b>, לאחר מיתתו, שאינו יכול לייבם את אשת אחיו לפי שלא היה עמו בעולמו.
<b>אי נמי, בתרי,</b> בשני אחים, ונולד אח שלישי, <b>ולא יבם</b> האח השני את אשת אחיו, <b>ולא מית</b> עדיין האח השני.
שאסור האח השלישי לייבמה מכח הנפילה מאחיו המת, לפי שלא היה עמו בעולמו.
אבל אם פקעה זיקתו של האח הראשון, כשיבם השני, ומעתה היא נחשבת כאשתו של האח השני, מותר לו לשלישי לייבמה כשימות השני, שהרי הא השני היה בעולמו, והיא עתה נופלת לפניו כאשת השני, ולא כאשת הראשון.
וזה שהוסיפה הגמרא "ולא מית", משום שיתבאר לקמן, שלפי רבי אושעיא אם ימות השני - אז היא תותר לשלישי! ומהטעם שיתבאר לקמן.
ועתה מבארת הגמרא, מהו טעמו של רבי שמעון אליבא דרבי אושעיא, שאפילו בנולד השלישי ולבסוף יבם השני, ומת, מותר לאח השלישי לייבמה.
<b>בשלמא</b> אם <b>יבם</b> השני, <b>ואחר כך נולד</b> האח השלישי, ומת השני, מותר לשלישי לייבמה, היות ו<b>כי אשכחה</b> השלישי - <b>ב"התירא" אשכחה!</b>
שהיות ולא נזקקה אליו מכח הראשון, אלא מצאה כשהיא מיובמת לשני, היא לא נאסרה עליו, והרי היא מותרת לו מכוחו של השני.
<b>אלא</b> אם <b>נולד</b> השלישי, ומצאה בזיקת נשואיו של הראשון, ונאסרה אז עליו כאשת אח שיש לה בנים, <b>ו</b>רק <b>אחר כך יבם</b> אותה השני.
<b>מאי טעמא</b> הותרה לשלישי במיתת השני? והרי כבר נאסרה עליו עולמית בשעה שנולד, היות היתה אז נפילה בזיקת נשואי אחיו הראשון, שלא היה בעולמו.
ומשנינן: <b>קסבר</b> רבי שמעון [אליבא דרבי אושעיא]:
א. <b>יש זיקה</b>. זיקת האישות שיש ליבם ביבמתו, היא זיקת אישות חזקה, ויש לה כמה בחינות [כגון לאסור קרובותיה, ועוד, כפי שיתבאר להלן].
ב. <b>וזיקה</b> של היבמה אל היבם היא אישות כה חזקה, עד - ש<b>כ"כנוסה" דמיא.</b>
שאפילו מן התורה, נחשבת זיקתה אל היבם כאילו כבר כנסה היבם לאשה!
ולכן, כאשר נולד אח חדש, אין הוא מוצא אותה בזיקת אישות של אחיו המת, שלא היה בעולמו, אלא נחשב הדבר כאילו פקעה לגמרי אישותו של אחיו המת, והחלה אישות היבם.
ואישות זו מותרת ליבום לאח שנולד עתה, שהרי היה יחד עם אחיו השני בעולמו.
והיינו, שלפי רבי שמעון, אליבא דרבי אושעיא, אין היא נאסרת על האח השלישי כאשת אח שאין לו בנים, היות ואין כאן אישות של הראשון, שמכוחה תאסר עליו עולמית, אלא אישות של השני בלבד!.
<b>מתקיף לה רב יוסף</b> לרבי אושעיא: <b>השתא</b>, הרי ב<b>זיקה ומאמר, מספקא ליה לרבי שמעון אי ככנוסה דמיא, אי לאו ככנוסה דמיא</b> וכפי שתבאר הגמרא.
<b>זיקה לחודה</b>, בלי מאמר - <b>מיבעיא</b> למימר שאינה ככנוסה לרבי שמעון!
ומבארת הגמרא: <b>מאי היא?</b> היכן מצינו שרבי שמעון מסתפק אם בזיקה ומאמר היא ככנוסה או לא?
<b>דתנן</b> [לקמן לא ב]: <b>שלשה אחין</b> שהיו <b>נשואין שלש נשים נכריות</b>.
<b>ומת אחד מהם</b>. <b>ועשה בה</b> האח ה<b>שני מאמר, ומת</b> - <b>הרי אלו</b>, שתי היבמות, של האח הראשון ושל האח השני, <b>חולצות ולא מתייבמות</b>.
היות והיבמה שעשה בה מאמר אסורה ביבום, וכפי שיתבאר, ואוסרת גם את צרתה [במאמר].
<b>שנאמר</b>: [דברים כה] <b>"ומת אחד מהם</b> - <b>יבמה יבא עליה</b>".
<b>מי שעליה זיקת יבם אחד</b> - אני קורא בה "יבמה יבוא עליה".
<b>ולא</b> מי <b>שעליה זיקת שני יבמין!</b>
וזאת, שעשה בה השני מאמר, יש בה זיקת שני יבמים, של הראשון ושל השני, שהרי היא זקוקה מכוחו של הראשון, וגם מכוחו של השני, מחמת שעשה בה מאמר. וצרתה, אשת השני, אסורה לייבום כמוה.
<b>רבי שמעון</b> חולק, וסובר, ממה נפשך:
אם המאמר קונה אותה כאשתו, הרי היא אשת השני בלבד, ואין כאן זיקת הראשון.
ואם אין המאמר קונה אותה כאשתו, הרי אין כאן זיקת השני, לפי שאינה נופלת ממנו, אלא מהראשון.
ולכן, לא סובר רבי שמעון כלל את הדרשה מי שיש עליה זיקת שני יבמים אינה מתייבמת.
ולכן, רבי שמעון <b>אומר: מייבם לאיזהו מהן שירצה. וחולץ לשניה</b>, מחמת הספק!
ומבארת הגמרא: <b>יבומי תרוייהו לא</b>, אין הוא מייבם לפי רבי שמעון את שתיהן, כי רבי שמעון מסתפק, <b>דדלמא "יש זיקה</b>", ומכח הזיקה נחשבת אשת הראשון ככנוסה לשני.
<b>והוו</b> אשת הראשון, הזקוקה לשני, ואשת השני - <b>שתי יבמות הבאות</b> <b>ע</b> <b>מבית אחד</b>.
ואין לייבם אלא יבמה אחת מהבית, לפי שאמרה תורה "את בית אחיו". ללמדך, בית אחד הוא בונה, ואינו בונה שני בתים.
<h3> דף יט.</h3>
ומאידך, <b>יבומי חדא</b> מהן, <b>ואיפטור אידך</b> ללא חליצה, מצד "בית אחד הוא בונה ואי אתה בונה שני בתים", גם <b>לא</b> יתכן.
<b>דדלמא אין זיקה</b> נחשבת <b>ככנוסה, והוו להו שתי יבמות הבאות משני בתים</b>, וצריך לחלוץ לשניה, גם אם ייבם את הראשונה.
ומסיים רב יוסף את קושייתו על רבי אושעיא, ומוכיח את הוכחתו:
<b>אלמא, מספקא ליה</b> לרבי שמעון, האם זיקה יחד עם מאמר היא ככנוסה או לא.
ואיך אמר רבי אושעיא, שלפי רבי שמעון, בזיקה גרידא היא ככנוסה!?
<b>וכי תימא</b> לתרץ, שאין רבי שמעון מסתפק, אלא סובר בודאי שזיקה ככנוסה. ואכן <b>מדאורייתא, הכי נמי</b> כשנופלות לפניו בזה אחר זה שתי יבמות, האחת מן האח הראשון, והשניה מהאח השני, נחשבת הראשונה ככנוסה לאח השני, וכשמת האח השני, נחשב הדבר שנופלות שתי היבמות מ"בית אחד" [של האח השני] אל האח השלישי.
והיות ו"בית אחד הוא בונה ואינו בונה שני בתים", סבור רבי שמעון <b>דמייבמא</b> רק <b>חדא</b> מהן <b>ומפטרא חדא</b>.
<b>ו</b>רק <b>מדרבנן הוא דאסור</b> להוציא את השניה בלי חליצה, <b>גזירה משום שמא</b> יטעו אנשים, ו<b>יאמרו</b> שאפילו במקרה של <b>ב' יבמות הבאות משני בתים</b>, כגון שהיתה הנפילה בבת אחת, בצמצום, שמתו שני האחים כאחד, גם אז אומרים: <b>חדא</b> מהשתיים <b>מייבמא, ואידך, מיפטרא בולא כלום!</b>
וזה טעות. כי אם מתו שני האחים יחד, לא נוצרה "זיקה ככנוסה" אצל האח השני, ונמצא שיש פה שתי נפילות נפרדות משני בתים, וצריך היבם לבנות את שניהם.
אי אפשר לתרץ כך את דברי רבי אושעיא בשיטת רבי שמעון. כי:
<b>והא טעמא דרבי שמעון</b> - <b>משום "מאמר ולאו מאמר" הוא</b>, שהוא מסתפק אם מאמר קונה או לאו, וכמו שיתבאר:
<b>דתניא,</b> שכך שנינו בברייתא, על משנה זו של שלשה אחים שנשאו שלש נשים נכריות, ומת הראשון, ועשה בה השני מאמר, ומת. ששתיהן חולצות ולא מתייבמות היות ויש על אשת הראשון זיקת שני יבמים, ואשת השני היא צרתה, וחולצת כמותה:
<b>אמר להם רבי שמעון לחכמים</b>: מדוע שתיהן חולצות, ולא נאמר שיכול האח השלישי לייבם אפילו את אשת הראשון, לאחר שעשה בה השני מאמר, ומת.
כי <b>אם מאמרו של שני</b> נחשב <b>"מאמר</b>", שמועיל קנין המאמר שתהיה לאשתו - אין היא נחשבת כ"מי שיש עליה זיקת שני יבמים", אלא רק זיקת היבם השני, שעשה בה מאמר.
ואם כן, למה לא ייבמנה, והרי <b>אשת</b> אחיו ה<b>שני</b> בלבד <b>הוא בועל!</b>
<b>ואם מאמרו של שני אינו</b> נחשב <b>"מאמר</b>", ואינה קנויה לו במאמר להיות אשתו, גם כן אין היא "מי שיש עליה זיקת שני יבמים", אלא יכול לייבמה. שהרי <b>אשת</b> ה<b>ראשון</b> בלבד <b>הוא בועל!</b>
ומוכח, שמטעם ספק, אם מאמר קונה או לא, חלק רבי שמעון על חכמים, ולא מטעם גזירה שמא יבואו לייבם בנפילה בבת אחת מצומצמת של שני אחים.
וטוען רב יוסף לרבי אושעיא: אם אכן סובר רבי שמעון כדבריך, שזיקה ככנוסה, למה אמר רבי שמעון שאם נפלו שתי יבמות בזה אחר זה, אחת מתייבמת והשניה יוצאת בחליצה!?
והרי אם זיקה ככנוסה, אשת הראשון היתה כנוסה בזיקה לשני. ונמצא, שכאשר מת השני, נופלות שתי היבמות לפני השלישי מ"בית אחד".
ואם כן, דיו לאח השלישי שייבם רק לאחת מהן, ותצא השניה מהטעם ש"בית אחד הוא בונה ואינו בונה שני בתים"!?
<b>אמר ליה אביי</b> לרב יוסף: <b>ולא שני לך</b>, וכי אינך סבור שענין זיקה ככנוסה [לפי רבי אושעיא בשיטת רבי שמעון], יש לחלק בו <b>בין זיקת יבם אחד לזיקת שני יבמים?</b>
והרי <b>דלמא כי אמר רבי שמעון</b> במשנתנו ש<b>"זיקה ככנוסה דמיא</b>" [ולכן הוא מתיר את אשת אחיו שלא היה בעולמו אפילו בנולד ובסוף יבם], דוקא <b>ב</b>זיקה ל<b>יבם אחד</b>. היות שלגבי יבם אחד היא יכולה להחשב מכח הזיקה ככנוסה לו.
ובמשנתנו זקוקה אשת הראשון רק לאח השני, ולא לשלישי, לפי שהוא לא היה בעולמו של הראשון.
ולאור זאת, הסביר רבי אושעיא את טעמו של רבי שמעון, שזיקה ככנוסה.
ולכן, גם אם נולד האח השלישי, שלא היה בעולמו של הראשון, עוד לפני שייבם האח השני את אשת האח הראשון, נחשב הדבר כאילו אשת הראשון כנוסה כבר לשני, ואין האח השלישי מוצא אותה ב"זיקת נשואיו של האח הראשון". ואינה נאסרת עליו כדין אשת אח שאין לה היתר יבום.
<b>אבל בשני יבמין</b> - <b>לא</b> אמר רבי שמעון זיקה ככנוסה.
ולכן, בשלשה אנשים שהיו נשואים שלש נכריות, שמשם הקשה רב יוסף, אם נפלה תחילה אשת הראשון, אין היא נחשבת אשת השני מצד זיקה ככנוסה, ואם ימות השני ותפול גם אשתו, אין זו נפילה של שתי יבמות מבית אחד.
וחזר וטען רב יוסף: <b>ומי שני ליה לרבי שמעון</b> בענין "זיקה ככנוסה", בין זיקת יבם אחד לזיקת שני יבמים?
<b>והתניא, כלל אמר רבי שמעון</b>:
<b>כל שהלידה</b> של האח השלישי, שלא היה בעולמו של הראשון, היתה <b>קודמת לנשואין</b> [ליבום] של האח השני באשת האח הראשון - <b>לא חולצת ולא מתייבמת</b> אשת הראשון על ידי האח השלישי.
לפי שהיא ערוה עליו, מדין אשת אחיו שלא היה בעולמו.
אך אם היו ה<b>נשואין</b> [היבום] של האח השני <b>קודם ללידה</b> של האח השלישי, ואחר כך מת השני - <b>או חולצת או מתייבמת!</b>
<b>מאי לאו</b>, האם לא מדברת הברייתא, <b>ביבם אחד</b>.
<b>וקתני</b>, אם היתה הלידה של האח השלישי לפני שייבם השני - <b>לא חולצת ולא מתייבמת!</b>
ואם סובר רבי שמעון שזיקה ככנוסה ביבם אחד, כדברי רבי אושעיא, לא היתה צריכה להאסר בערות אשת אחיו שלא היה בעולמו, שהרי יש כאן זיקה ליבם אחד בלבד, והרי היא כמי שכנוסה לו.
אלא, מוכיח רב יוסף, לא זהו טעמו של רבי שמעון שזיקה ככנוסה ביבם אחד!
ודוחה הגמרא: אין מכאן ראיה. כי <b>לא</b> מדובר בברייתא בכגון שהיה יבם אחד, אלא <b>בשני יבמים</b>, שבהם סובר רבי שמעון שזיקה לאו ככנוסה דמיא.
אך ממשיך רב יוסף, ומקשה:
<b>אבל</b> אם היה זה <b>ביבם אחד</b> - <b>מאי?</b>
האם <b>הכי נמי</b> תאמר, שזיקה ככנוסה, ואפילו אם נולד ואחר כך ייבם, סובר רבי שמעון שהיא <b>או חולצת או מתייבמת,</b> היות וזיקה ככנוסה!?
<b>אי הכי, אדתני</b>, עד ששנינו בברייתא שרבי שמעון מחלק בין קדם היבום ללידה לבין קדמה הלידה ליבום, שאם היו <b>נשואין קודמין ללידה</b> - <b>או חולצת או מתייבמת</b>.
<b>ליפלוג</b> שיחלק רבי שמעון <b>וליתני</b> חילוק אפילו <b>בדידה</b>, במקום שקדמה לידה ליבום:
<b>במה דברים אמורים</b> שנאסרת - <b>בשני יבמים,</b> שאז זיקה אינה ככנוסה.
<b>אבל ביבם אחד</b>, שזיקה ככנוסה דמיא - <b>או חולצת או מתייבמת!</b>
ומשנינן: אין זו ראיה מדברי רבי שמעון, כי <b>כולה בשני יבמין קמיירי.</b> שרצה רבי שמעון להשמיע את חילוקו בשני יבמים, אימתי מותר בהם ואימתי אסור בהם, ולא תיקשי לך שישמיע רבי שמעון חילוק אחר ביבם אחד.
אך מוסיף רב יוסף וטוען: <b>ואלא</b>, אם תאמר כדברי רבי אושעיא, שבנפילה לפני יבם אחד זיקה ככנוסה, ואפילו נולד ולאחר כך ייבם סבור רבי שמעון שהיא מתייבמת - <b>מאי "כללא</b>" שאמר התנא בשם רבי שמעון?
שהרי שנינו בברייתא "כלל אמר רבי שמעון: כל שהלידה קודמת לנישואין לא חולצת ולא מתייבמת". ואיך אפשר לומר "כל", כאשר זה אמור רק בשני יבמים, ואילו ביבם אחד היא אפילו מתייבמת לרבי שמעון!?
<b>ועוד, מתיב רב אושעיא</b> על רבי אושעיא: הרי שנינו במשנה לקמן [כח ב]:
<b>ג' אחין,</b> שהיו <b>שנים מהן נשואין</b>:
<b>שתי אחיות, או אשה ובתה</b>,
<b>או אשה ובת בתה</b>,
<b>או אשה ובת בנה</b> -
והיינו, שהיו שני אחים נשואים "זוג" של נשים, כמו שתי אחיות, או כמו אשה ובתה, ששתיהן יחד כ"זוג" מהוות ערוה לאדם אחד.
ומתו שני האחים -
<b>הרי אלו חולצות ולא מתייבמות</b>, היות וכל אחת היא "קרובת זקוקתו".
<b>ורבי שמעון פוטר</b> אותן מן החליצה ומן היבום, היות וכל אחת מהן היא קרובת זקוקתו, ודורש זאת מ"לצרור", וכפי שיתבאר לקמן.
ומדייק רב אושעיא: <b>ואי סלקא דעתך</b> כרבי אושעיא ש<b>קסבר רבי שמעון "זיקה ככנוסה דמיא</b>", מדוע פוטר רבי שמעון את כולן? -
<b>לייבם לקמייתא</b>, את זאת שנפלה ראשונה!
שהרי כיון שזיקה ככנוסה, רק היא נחשבת לו ככנוסה, ואילו השניה, בת זוגה, הנופלת אחריה, אינה נחשבת כלל "זקוקה", כיון שהיא ערוה עליו מכח כניסתה של הראשונה!
<b>ו</b>אם כן, <b>תיפטר אידך</b>, בת זוגה, הנופלת שניה, שאינה מזדקקת לו כלל, ולא תאסור את הראשונה מכח קרובת זקוקתו!? <b>אמר רב עמרם</b>: אין הכי נמי, שהראשונה מתייבמת והשניה תצא מחמת היותה ערוה.
ו<b>מאי "פוטר</b>" שאמר רבי שמעון, <b>נמי</b> - <b>פוטר בשניה.</b>
ופרכינן: <b>והתניא: רבי שמעון פוטר בשתיהן!?</b>
ולא כדבריך, שרק השניה פטורה והראשונה מתייבמת.
<b>אמר רבא</b>: כונתו של רבי שמעון לפטור את "שתיהן", היא: לפטור את השתיים שנפלו מהאח השני.
דהיינו, את ה<b>"שניה" שבזוג זה</b>, של שתי אחיות.
<b>ו</b>את <b>ה"שניה" שבזוג זה</b>, של אשה ובתה.
וכגון בשני אחים שהיו נשואים שתי "זוגות", זוג אחד של שתי אחיות, וזוג שני של אשה ובתה.
והיה להם אח שלישי.
ומת האח הראשון, והרי נשותיו נופלות ליבום רק לפני האח השלישי, שהרי לאח השני שתיהן נחשבות ערוות [האחת היא אחות אשתו, והשניה היא בת אשתו].
ולדברי רבי אושעיא, לשיטת רבי שמעון, אחת משתי נשותיו של הראשון נחשבת לשלישי כ"כנוסה" לו.
ואחר כך מת האח השני, ונפלו שתי נשותיו של השני ליבום לפני האח השלישי.
וכיון שאחת מתוך שתי נשותיו של הראשון נחשבת ככנוסה לשלישי, עוד משעה שמת האח הראשון [ואין זה משנה לנו כעת מי היא], הרי "בת זוגה" [כגון אחותה], שנפלה מן האח השני, יוצאת משום ערוה.
ואילו האשה השניה של האח השני, שהיא ה"שניה" שבזוג השני [אשה ובתה], יוצאת מדין "צרת ערוה".
ולכן, לפי רבי שמעון, מייבם האח השלישי את אחת משתי נשותיו של הראשון [וצרתה נפטרת מדין "בית אחד הוא בונה ואינו בונה שני בתים"].
וכגון, שמייבם את האחות שנפלה ראשונה.
ואז אחותה, שהיא השניה שבזוג האחיות, פטורה מן החליצה והייבום, כדין ערוה.
וכן האשה השניה, שהיא ה"שניה" שבזוג השני [הזוג של אשה ובתה] פטורה מן החליצה והיבום מדין צרת ערוה.
[ואילו הראשונה שבזוג הזה, שהיתה נשואה לאח הראשון, נפטרה מן היבום והחליצה ביבום של צרתה]. (1)
ופרכינן: <b>קא טעי רבא בארבעה זוגי</b> שבמשנה!
שהוא סובר שמדובר במשנה בשני אחים שנשואים שתי זוגות, ופוטר רבי שמעון בכל זוג את השניה.
ואין זה כך!
<b>חדא, ד"או, או" קתני!</b> ומשמע שהיו שני האחים נשואים או זוג זה, או זוג זה, ולא שהיו נשואים שתי זוגות.
<b>ועוד</b>: גם אם נאמר כדברי רבא, שרבי שמעון פוטר את כל השניות שבכל זוג, ומדובר בברייתא שנשאו האחים כמה זוגות, עדיין יש להקשות, מדוע נקט רבי שמעון פטור של "שתיהן"?
והרי הוא פוטר את כל בנות הזוג השניות, ואם כן, <b>"רבי שמעון פוטר בארבעתן</b>" - <b>מיבעי ליה!</b>
והיה לנו להעמיד, בכגון שנשאו שני אחים את כל ארבעת הזוגות. ואז, אחת מן נשות האח הראשון מתייבמת, ושלשת צרותיה פטורות משום "בית אחד בלבד הוא בונה".
ואילו כל ארבעת בנות הזוג השניות, שהיו נשואות לאח השני, פטורות. משום שאחת מהן יוצאת מדין "ערוה", שהרי בת זוגה כבר נחשבת ככנוסה, ואילו שאר שלשת הנשים של האח השני יוצאות מדין צרת ערוה!
<b>ועוד</b> יש להקשות על תירוצו של רבא, מהא ד<b>תניא</b> במפורש:
<b>רבי שמעון פוטר בשתיהן</b>, את שתי בנות הזוג, כמו אשה ואחותה הנופלות לפניו משני אחים, <b>מן החליצה ומן הייבום!</b>
<b>שנאמר</b> [ויקרא יח]: <b>"ואשה אל אחותה לא תקח, לצרור</b>" -
מלמד הכתוב, כי <b>בשעה שנעשו</b> שתי אחיות <b>צרות זו לזו</b>, ואפילו אם נעשו צרות זו לזו בזיקה ליבם אחד כמו כאן - <b>לא יהא לך ליקוחין אפילו באחת מהן!</b> ואיך אמר רבא שהוא מייבם אחת מבנות הזוג, ופוטר רק את השניה שבכל זוג!?
<b>אלא, אמר רב אשי</b> תירוץ אחר ליישב את הקושיה מהברייתא הזאת על רבי אושעיא:
<b>אי דנפול בזה אחר זה</b> - <b>הכי נמי</b> שלפי רבי שמעון אמרינן זיקה ככנוסה. ואכן זאת שנופלת ראשונה משתי בנות הזוג, מתייבמת אפילו אחר נפילת בת זוגה.
כי "זיקה ככנוסה" מונעת את הזיקה של השניה, והיא יוצאת כדין ערוה, ואינה אוסרת את הראשונה מדין אחות זקוקתו.
ומה שמצינו שרבי שמעון פוטר את שתי בנות הזוג -
<b>הכא במאי עסקינן</b> - <b>דנפול</b> שתיהן <b>בבת אחת</b>, שמתו שני האחים בעת ובעונה אחת, ולא קדמה מיתת האחד למיתת השני במאומה.
<b>ורבי שמעון סבר לה כרבי יוסי הגלילי, דאמר: אפשר לצמצם</b>, שיארעו שני דברים בשעה אחת בדיוק.
[הדין של רבי יוסי הגלילי הוא בשני בכורות של בהמה טהורה, שיצאו שניהן יחד מרחם אמן, שלפי רבי יוסי, יתכן שיצאו שניהם יחד, ושניהם שייכים לכהן.
ואילו חכמים חולקים עליו, וסבורים שאי אפשר לצמצם, אלא האחד בכור, והשני אינו בכור].
ואז אין את המצב שזיקה ככנוסה של הראשונה תוציא את השניה מחמת ערוה.
ורק כשנפלו שתיהן בבת אחת, שם חידש רבי שמעון את דינו, שלומדים מ"לצרור", חידוש דין, ששתי אחיות שנעשו צרות זו לזו בזיקה ליבם, הרי הן פטורות מן החליצה ומן היבום, מכח היותן צרות זו לזו בזיקה!
ועתה, מביאה הגמרא את שיטת רב פפא החולק על רבי אושעיא:
<b>רב פפא אמר</b>: רק <b>בייבם ואחר כך נולד</b> - <b>פליג רבי שמעון</b>.
ואילו <b>בנולד ואחר כך ייבם</b> - <b>לא פליג</b> רבי שמעון, אלא סובר כרבנן שאינה מתייבמת לו.
<b>ותרווייהו</b>, שתי המשניות - <b>לרבנן איצטריך</b>.
ומה שהקשינו, אם כן, המשנה הראשונה היא מיותרת, כי אם בייבם ואחר כך נולד רבנן אוסרים, פשיטא שבנולד ואחר כך ייבם הם אוסרים, ואם כן למה נשנית המשנה הראשונה של נולד ואחר כך ייבם?
יש לתרץ <b>ו</b>לומר שבנוסח <b>"לא זו, אף זו</b>" - <b>קתני</b> להו.
ומביאה עתה הגמרא ראייה לרב פפא, שמודה רבי שמעון לחכמים בנולד ואחר כך ייבם שהיא אסורה, ואין אומרים זיקה ככנוסה.
<b>תניא כוותיה דרב פפא, ותיובתא דרבי אושעיא</b>, הסובר שאפילו בנולד ואחר כך ייבם חולק רבי שמעון, משום שזיקה ככנוסה:
דתניא: <b>שני אחים בעולם אחד, ומת אחד מהם בלא ולד</b>.
<b>ועמד השני הזה לעשות מאמר ביבמתו</b>.
<b>ולא הספיק לעשות בה מאמר, עד שנולד לו אח,</b>
<b>ומת</b> השני [ולהלן תסביר הגמרא מה פירוש "ועמד ולא הספיק"] -
ועתה נופלות לפני האח השלישי, אשת הראשון ואשת השני -
הרי היבמה <b>הראשונה</b>, שנפלה מהאח הראשון - <b>יוצאה משום אשת אחיו שלא היה בעולמו</b>.
<b>ו</b>אילו היבמה ה<b>שניה</b>, אשת האח השני, שהיה עמו בעולמו - <b>או חולצת או מתייבמת!</b>
אבל אם <b>עשה בה</b> השני <b>מאמר, ואח"כ נולד</b> ה<b>אח</b> השלישי -
<b>או שנולד לו אח</b> שלישי, <b>ואחר כך עשה בה</b> האח השני <b>מאמר</b>.
<b>ומת</b> האח השני -
<b>הראשונה</b>, אשת הראשון, <b>יוצאה משום אשת אחיו שלא היה בעולמו</b>.
<b>ו</b>ה<b>שניה</b>, אשת האח השני, שנהייתה צרת האח הראשון, כתוצאה מהמאמר שעשה בה בעלה - <b>חולצת ולא מתייבמת!</b>
כי אין בכח המאמר שעשה השני באשת הראשון, לעשות את אשתו של השני לצרת ערוה גמורה, שיוצאת בלי חליצה.
<h3> דף יט:</h3>
<b>רבי שמעון אומר</b>: אם עשה השני מאמר באשת הראשון, יש להסתפק אם מאמר קונה [וכמו שהביאה הגמרא לעיל בתחילת עמוד א, שרבי שמעון מסתפק אם מאמר קונה או לאו].
ולכן, <b>ביאתה או חליצתה של אחת מהם</b> - <b>פוטרת צרתה</b>.
ולקמן תבאר הגמרא שרבי שמעון מדבר בעשה בה מאמר ואחר כך נולד אח.
אך הוסיף רבי שמעון, שלא בביאתה או בחליצתה של כל אחת משתיהן הדברים אמורים.
אלא, אם <b>חלץ לבעלת מאמר</b> [אשת האח הראשון] - <b>לא נפטרה צרה</b>, אשת האח השני. שהרי מסתפק רבי שמעון אם מאמר קונה, ואם אינו קונה הרי בעלת המאמר, שהיא אשת הראשון, אסורה עליו מדין אשת אחיו שלא היה בעולמו, וחליצתה אינה כלום.
ורק אם בא על השניה או חלץ לה, נפטרה גם הראשונה.
כי ממה נפשך: אם מאמר קונה, הרי הראשונה אינה נאסרת מדין אשת אחיו שלא היה בעולמו, שהרי נולד האח השלישי לאחר שעשה בה השני מאמר, ומצאה השלישי כאשתו של השני. ולכן, השניה אינה צרת ערוה, אלא שתיהן נופלות מהשני בלבד, וחליצתה של השניה פוטרת גם את הראשונה.
ואם מאמר אינו קונה, הרי הראשונה היא אשת אחיו שלא היה בעולמו, ויוצאת מן השלישי בלי חליצה כדין ערוה. והשניה אינה נחשבת כצרת ערוה, לפי שמאמר אינו קונה.
עד כאן דברי רבי שמעון.
וממשיכה הברייתא, לדברי חכמים:
אם <b>כנסה</b> השני לאשת הראשון, <b>ומת</b> השני, <b>ואחר כך נולד לו אח,</b> ומצאה האח שנולד כאשת אחיו שלא היה בעולמו.
<b>או שנולד לו אח, ואחר כך כנסה</b> השני, <b>ומת</b> -
והיינו, נולד ואחר כך ייבם.
<b>שתיהן פטורות מן החליצה ומן הייבום</b>.
הראשונה מדין ערות אשת אחיו שלא היה בעולמו, והשניה מדין צרת ערוה.
ודין זה, לדברי הכל הוא. וכדברי רב פפא, ולא כדברי רבי אושעיא.
ואם <b>כנסה</b> השני, <b>ו</b>אחר כך <b>נולד לו אח, ואח"כ מת</b> השני - <b>שתיהן פטורות מן החליצה ומן הייבום,</b> כמו בנולד ואחר כך ייבם, <b>דברי רבי מאיר.</b>
<b>ורבי שמעון אומר: הואיל ובא</b> האח השלישי שנולד עתה, <b>ומצאה בהיתר,</b> שהרי מכח נשואי השני היא עתידה להיות מותרת לו ליבום, <b>ולא עמדה עליו שעה אחת באיסור</b> אשת אח של אחיו הראשון שלא היה עמו בעולמו - <b>מייבם לאיזו מהן שירצה, או חולץ לאיזו מהן שירצה</b>.
והוינן בה: <b>הא בבא דסיפא</b>, האומרת שבייבם ואחר כך נולד נחלקו רבי מאיר ורבי שמעון [אך בנולד ולבסוף ייבם לא הוזכר בה מחלוקת] -
<b>למאן קתני לה?</b>
דהיינו, לאיזה תנא הוצרכה הברייתא לומר שהוא סובר כך?
<b>אילימא לרבי מאיר קתני לה</b>, אין זה יתכן!
<b>מכדי</b>, הרי <b>לא שני ליה לרבי מאיר בין ייבם ואחר כך נולד, בין נולד ואחר כך ייבם,</b>
ואם כן, תיקשי: <b>לערבינהו ולתנינהו</b>, שבין נולד ולבסוף ייבם ובין ייבם ולבסוף נולד, שתיהן פטורות מן החליצה והיבום, היות ואשת הראשון היא אשת אחיו שלא היה בעולמו.
<b>אלא לאו,</b> סיפא זו, חידושו של <b>רבי שמעון</b> היא.
<b>ו</b>להשמיענו כי רק <b>בייבם ואחר כך נולד</b> - <b>פליג</b> רבי שמעון, וכמו שהוא מנמק את טעמו, הואיל ובא השלישי ומצאה נשואה לשני, שהיא בהיתר עתידי ליבום, בנפילה מן השני.
אבל <b>בנולד ואחר כך ייבם</b> - <b>לא פליג</b> רבי שמעון. וכרב פפא, ודלא כרבי אושעיא!
ומסקינן: אכן <b>שמע מינה.</b>
ועתה מבארת הגמרא את לשון הברייתא לעיל:
<b>אמר מר: עמד השני לעשות מאמר ביבמתו, ולא הספיק לעשות מאמר ביבמתו עד שנולד לו אח, ומת</b> -
<b>ראשונה יוצאה משום אשת אחיו שלא היה בעולמו, ושניה</b> - <b>או חולצת או מתייבמת.</b>
והוינן בה: <b>מאי "עמד</b>"? <b>ומאי "לא הספיק</b>"?
והרי ממה נפשך: <b>אי עבד</b>, אם עשה בה מאמר - <b>עבד</b>.
<b>ואי לא עבד</b> - <b>לא עבד!</b>
<b>אלא</b>, כך הוא ביאור הדברים:
<b>עמד</b> לעשות בה מאמר - <b>מדעתה,</b> בהסכמתה.
<b>ולא "הספיק</b>" לעשות בה מאמר, שלא היה סיפק בידו לעשות את המאמר <b>מדעתה, אלא</b> עשאו <b>בעל כרחה</b>, שנתן לה את הכסף, וקידשה בלי הסכמתה.
ומשמיעה לנו הברייתא, שהיות ולא קידשה מרצונה, הוא לא קנה בכלל, אפילו לא במקצת, ולכן השניה אפילו מתייבמת.
<b>ודלא כרבי</b>, הסובר שמאמר ביבמה מועיל לקנותה אפילו בעל כרחה.
<b>דתניא: העושה מאמר ביבמתו</b>, שמקדשה בכסף, <b>שלא מדעתה</b> - <b>רבי אומר: קנה</b> אותה בקנין מאמר.
<b>וחכמים אומרים: לא קנה</b> כלום.
ומבארת הגמרא את טעם מחלוקתם:
<b>מאי טעמא דרבי?</b>
<b>גמר מביאה דיבמה</b>, שקונה אותה מן התורה.
<b>מה ביאה דיבמה</b>, קנאה אפילו אם בא עליה <b>בעל כרחה</b> - <b>אף קדושין</b> של מאמר מדרבנן <b>דיבמה</b>, יכולים להעשות אפילו <b>בעל כרחה.</b>
<b>ורבנן גמרי מקדושין דעלמא,</b> של אשה שאינה יבמה.
<b>מה קדושין דעלמא</b> הם רק <b>מדעתה, אף קדושין דיבמה</b> הם רק <b>מדעתה.</b>
ומבארת הגמרא את טעם מחלוקתם: <b>במאי קמיפלגי?</b>
<b>מר</b> רבי <b>סבר: מילי</b> ענינים <b>דיבמה</b> - <b>ממילי דיבמה הוה ליה למילף</b>. והרי יבמה נקנית בעל כרחה בביאה, והוא הדין בקידושי מאמר שתקנו לה חכמים.
<b>ומר</b> רבנן <b>סבר: מילי דקדושין, ממילי דקדושין הוה ליה למילף.</b> שהרי המאמר מעשה קידושין הוא, ו"קידושין" הוא מעשה קנין שמקנה האשה עצמה לבעל הקונה אותה, ואי אפשר לעשות מעשה קנין ללא דעת המקנה. ועוד, שנאמר בקידושין "והלכה והיתה לאיש אחר", ומשמע שהיא הולכת ומהוה את עצמה מדעתה.
ועתה מבארת הגמרא את מה שאמרו: <b>עשה בה</b> האח השני <b>מאמר, ואחר כך נולד לו אח</b> שלישי.
<b>או שנולד לו אח</b> שלישי, <b>ואחר כך עשה בה</b> האח השני <b>מאמר</b>.
<b>ומת</b> האח השני שעשה מאמר באשת הראשון.
והרי אשת האח הראשון שנעשה בה מאמר, נופלת יחד עם אשת האח השני לפני האח השלישי ליבום -
<b>ראשונה</b>, אשת הראשון, <b>יוצאה משום אשת אחיו שלא היה בעולמו, ושניה</b>, אשת השני, <b>חולצת ולא מתייבמת</b>.
<b>רבי שמעון אומר: ביאתה או חליצתה של אחת מהן</b> - <b>פוטרת צרתה.</b>
<b>רבי שמעון</b> - <b>אהייא קאי?</b> על מה הוא בא לחלוק?
<b>אילימא</b> שבא לחלוק <b>אנולד לו אח</b> שלישי קודם המאמר, <b>ואחר כך עשה בה</b> האח השני <b>מאמר</b>. וסבר רבי שמעון שמותר לאח השלישי, שלא היה בעולמו של הראשון, לבוא על איזו מהן שירצה, וביאתה או חליצתה של אחת פוטרת את השניה.
אי אפשר לומר כך. כי:
<b>הא אמרת</b> ש<b>ב"נולד ולבסוף ייבם" לא פליג רבי שמעון</b> על חכמים, אלא הראשונה אסורה על השלישי מדין אשת אחיו שלא היה בעולמו.
והרי יתכן שמאמר קונה, ונמצאת אשת השני צרת אשת אחיו שלא היה בעולמו, ואיך היא מתייבמת? ועוד, מה שייך לומר שביאתה או חליצתה של אחת מהן פוטרת צרתה? והרי אשת הראשון היא ערוה, מדין אשת אחיו שלא היה בעולמו, והיא פטורה מכח היותה ערוה!
<b>אלא</b>, בהכרח שרבי שמעון בא לחלוק <b>אעשה בה מאמר ואחר כך נולד לו אח.</b> שאם היה מאמר קונה, הרי זה כייבם ואחר כך נולד שלשיטתו של רבי שמעון, אין היא אסורה.
אך הסתפק רבי שמעון האם מאמר קונה או אינו קונה.
ותחילה משמיעה הברייתא שהספק של רבי שמעון הוא האם מאמר קונה לגמרי, או אינו קונה כלל.
ולכן, אם עשה השני מאמר באשת הראשון, ואחר כך נולד השלישי, אשת השני חולצת או מתייבמת, ממה נפשך:
אם מאמר קונה לגמרי, הרי זה ייבם ואחר כך נולד, שלפי רבי שמעון היא מותרת לשלישי.
ואם מאמר אינו קונה, ולגמרי הוא אינו קונה, ואפילו לא במקצת, אם כן, אין אשת השני נחשבת לצרת אשת הראשון כלל, ולכן היא מותרת אפילו להתייבם לשלישי.
ובסיפא משמיעה הברייתא שרבי שמעון מחלק בין נולד ולבסוף ייבם ובין ייבם ולבסוף נולד, כדי שלא נטעה לומר שמה שאמר רבי שמעון בתחילה "ביאתה או חליצתה של אחת מהם [של השניה] פוטרת צרתה", הוא גם בנולד ואחר כך ייבם.
ועתה מביאה הגמרא את יסוד הדין, שרבי שמעון מסתפק אם מאמר קונה, שלפיו ביארנו את כל המהלך עד עתה:
והוינן בה: זה שאמר רבי שמעון שאם <b>חלץ לבעלת מאמר</b>, אשת הראשון, <b>לא נפטרה</b> בכך ה<b>צרה</b>, אשת השני - <b>מאי טעמא?</b>
<b>משום דהואי צרה</b> [אשת השני] <b>ודאי</b> זקוקה לחליצה, <b>ו</b>אילו <b>בעלת מאמר</b> היא <b>ספק</b> זקוקה לחליצה.
וספק אם היא אשתו של שני, עד שתוכל חליצתה לפטור את השניה מדין בית אחד.
כי רק אם מאמר קונה היא מותרת לשני, כדין ייבם ואחר כך נולד לרבי שמעון, ואז תפטור חליצתה את השניה, שהיא יחד עמה באותו הבית.
אך אם מאמר אינו קונה היא אסורה עליו בערוה של אשת אחיו שלא היה עמו בעולמו, ואינה נחשבת בבית אחד עם השניה.
<b>ואין ספק מוציא מידי ודאי!</b>
דהיינו, אין חליצת בעלת המאמר, שהיא חליצה "מסופקת", יכולה להתיר את אשת השני, שהיא ודאי זקוקה לחליצה.
<b>יתיב רב מנשה בר זביד קמיה דרב הונא, ויתיב וקאמר: מאי טעמא דרבי שמעון?</b>
ותמהה הגמרא: וכי יש לדון <b>מאי טעמא דרבי שמעון?</b>
והרי זה <b>כדאמר טעמא: הואיל ובא ומצאה</b> האח שנולד <b>בהיתר, ולא עמדה עליו שעה אחת באיסור</b> אשת אח הראשון! <b>אלא</b> כך הוא דן: <b>מאי טעמא דרבנן</b> החולקים על רבי שמעון?
וביאר: כי <b>אמר קרא "ולקחה לו לאשה, ויבמה</b>"
מלמד. הכתוב שגם אחר שלקחה לו היבם לאשה - <b>עדיין יבומים הראשונים עליה.</b>
והיינו, שעדיין שם אחיו הראשון קיים עליה, והיא אסורה על האח הנולד, משום שלא היה עמו בעולמו.
ומקשינן: <b>אלא הא דתנן</b>: יבמה ש<b>כנסה</b> - <b>הרי היא כאשתו לכל דבר!</b>
<h3> דף כ.</h3>
<b>ואמר רבי יוסי בר חנינא: מלמד</b> <b>ע</b> <b>שמגרשה</b> היבם <b>בגט, ומחזירה</b> לאחר גירושיה, ואין היא אסורה עליו עוד באיסור אשת אח, על אף שהאישות החדשה שהוא עושה לאחר הגירושין אין בה משום מצות יבום.
לדבריך, <b>התם נמי לימא "ויבמה</b>" - <b>עדיין יבומין הראשונים עליה,</b> גם לאחר שיבמה היבם להיות לו לאשה, <b>ותיבעי חליצה</b> בנוסף לגט כדי שתהא מותרת להנשא לכל אדם!
וכמו כן, אם בא הוא עצמו להחזירה אליו לאחר שגירשה, הוא אינו יכול, כיון שעדיין שם אשת אח עליה, ולא הותר לו אשת אח אלא לצורך אישות של יבום, ולא לצורך אישות שאין בה קיום מצות "ולקחה לו לאשה".
ומשנינן: <b>שאני התם,</b> שונה הדין שם, לענין היתרה של אשה לאחר שהתייבמה, לצאת מהיבם בגט בלבד שלא תצטרך לחלוץ, או לחזור ולהנשא ליבם שלה מחדש.
משום <b>דאמר קרא</b> [דברים כה] <b>"ולקחה לו לאשה</b>", מלמד הכתוב: <b>כיון שלקחה</b> - <b>נעשית כאשתו לכל דבר.</b>
וכיון שהיא נעשית כאשתו לכל דבר, היא יוצאת בגט בלבד, ככל אשה, ומותרת לחזור לו לאחר גירושיה, ככל אשה.
אבל עדיין יש לה שם "אשת אח" של אחיו שלא היה בעולמו, לגבי האח השלישי שנולד אחר מיתת האח הראשון.
ופרכינן: <b>אי הכי,</b> שנעשית כאשתו של היבם לכל דבר, ופקע מעליה איסור אשת אח של הראשון -
<b>הכא נמי</b>, גם כאן, לגבי אחיו שלא היה בעולמו נאמר אותו דבר, שהיות ופקע ממנה [אצל האח המייבם] איסור אשת אח, והרי היא כאשתו לכל דבר, גם שלא לצורך קיום מצות יבום, הרי שוב איננה אסורה משום אשת אח של הראשון, ולכן פקע איסורה גם לגבי האח שלא היה בעולמו!
ומשנינן: <b>הא כתב רחמנא "ויבמה</b>", שעדיין יבומין הראשונים עליה, ונשאר עליה שם אשת אח של הראשון.
והוינן בה: כיון שיש לנו דרש אחד לאסור, ודרש אחר להתיר - <b>מה ראית</b> לדרוש את "ולקחה לו לאשה" כדי להתיר ליבם לגרשה בגט ולהחזירה, ומצד שני לדרוש את "ויבמה" כדי לאוסרה לאחיו שלא היה בעולמו.
ומדוע לא נאמר להיפך, שתהיה מותרת לאחיו שלא היה בעולמו, היות ובשעה שנולד הוא מצאה כאשת אח של השני, ואני קורא בה "ולקחה לו לאשה", שהרי היא לגביו כאשתו של השני ולא של הראשון, ואם ימות השני יהיה מותר לו ליבמה.
ואילו מ"ויבמה" נלמד שעדיין ייבומים הראשונים עליה אם בא לגרשה, ותצטרך גם חליצה, ותהיה אסורה לשוב אליו אחר גרושיה!?
ומשנינן: <b>מסתברא</b> לומר כמו שאמרנו, כי:
<b>שדי</b>, הטל <b>היתירא</b> של "ולקחה לו לאשה", <b>אהיתירא,</b> על היבם שהותרה לו בתחילה.
<b>ושדי</b>, והטל <b>איסורא</b> של "ויבמה", <b>אאיסורא</b>, על אחיו שלא היה בעולמו, שמצד נפילתה מאחיו שלא היה בעולמו הוא אסור בה.
ומבררת הגמרא את שיטתו של רבי שמעון, כיצד זה פוקע איסור אשת אחיו שלא היה בעולמו על ידי ייבומו של האח השני לפני לידתו של השלישי, בעוד ששאר איסורים אינם פוקעים באופן שכזה.
<b>ולרבי שמעון, דאמר</b> "ייבם ובסוף נולד" מותרת, <b>הואיל</b>:
א. <b>ובא</b> האח השלישי, שלא היה בעולמו של הראשון, <b>ו"מצאה בהיתר</b>", כשהיא מיובמת לאחיו שהיה בעולמו, ומותרת לו.
וההיתר של השני עובר עתה לשלישי, כאשר הוא בא לייבמה מנפילתה מהשני, היות ובאמצעות הייבום עוברת אישות המת של השני אל השלישי על כל היתריה.
ב. <b>ולא עמדה עליו שעה אחת באיסור</b> מחמת נפילה של האח שלא היה בעולמו.
כי אילו היתה נופלת לפניו [אם לא היתה מיובמת בשעת לידתו] והיתה נאסרת עליו אז מצד "אשת אחיו שלא היה בעולמו", שוב לא היה מועיל לו הייבום של השני כדי להתירה מאיסור זה. כיון שכל יבמה שאין אני קורא בה בשעת נפילה "יבמה יבוא עליה", הרי זו נאסרת עליו עולמית, כאשת אח שיש לה בנים, והייבום מכח השני אינו יכול להפקיע את האיסור של אשת אח שיש לה בנים.
הרי אם נבאר לפי רבי שמעון שמצות ייבום מעבירה ליבם את אישות המת יחד עם כל ההיתרים שלו -
<b>אלא מעתה, אחותו מאמו, ש</b>לפני לידתו <b>נשאה אחיו מאביו, ו</b>רק <b>אחר כך נולד</b> ה<b>אח</b> הזה, והיה עמו בעולמו, <b>ומת</b> האח שהיה נשוי לאחותו מאמו, גם היא <b>תתייבם</b> לו, על אף היותה עליו באיסור ערות אחותו מאמו, <b>הואיל ובא ומצאה בהיתר</b> לאחיו המת.
כי נאמר, שכל ההיתרים שהיו לאחיו, יעברו אליו עתה, באמצעות הייבום, היות ומשמעות הייבום היא: העברת אישות המת אל המייבם, על כל היתיריה!
ודוחה הגמרא: כיצד ניתן לומר זאת?
והרי <b>איסור אחותו</b> - <b>להיכן אזל</b> הלך!?
ועונה הגמרא בתמיהה: <b>הכא נמי,</b> בייבם האח השני ולבסוף נולד האח השלישי, מדוע שלא נתמה את אותו התמיהה: <b>איסור</b> "אשת <b>אחיו שלא היה בעולם</b>", שיש על האח השלישי - <b>להיכן אזל!?</b> ומחלקת הגמרא ביניהם:
<b>האי</b>, איסור אמו, הוא <b>איסורא דלית ליה היתירא,</b> שלא הותר איסור זה לאף אחד.
שהרי לא הותר איסור אחותו מאמו לאחיו שמת, שהרי היא אינה אחותו.
ולכן אי אפשר להתיר את איסור אחותו ליבם מכח אישות המת המועברת אליו, כי כאמור, לאח שמת לא היה כל "היתר" לאיסור אחות אמו.
אבל <b>האי</b>, איסור אשת אחיו שלא היה בעולמו, הוא <b>איסורא דאית ליה היתירא.</b>
שהרי לאחיו השני, שהיה בעולמו, הותר איסור אשת אח של הראשון, ומה שלא הותר לשלישי הוא רק בגלל שלא היה בעולמו.
אבל כיון שבשעה שנולד השלישי הוא מצאה מיובמת לשני, וכבר עתה היא מיועדת לו ליבום לאחר מיתת האח השני, וביבום הוא מקבל את אישות המת, הרי היתר אשת אח של הראשון שהיה לשני, עובר לשלישי, היות והשלישי - מכח השני הוא בא! [לשון רש"י]. (1)
<big><b>מתניתין:</b></big>
עד עתה שנינו במשנה את דין העריות שאסורות באיסור כרת ופוטרות את צרותיהן מן החליצה ומן היבום, ועתה מבארת המשנה את דין היבמה שאסורה ליבם באיסורי לאו או עשה גרידא, או שאסורה עליו באיסור דרבנן:
<b>כלל אמרו ביבמה</b>:
א. <b>כל</b> יבמה <b>שאיסורה</b> על יבמה הוא <b>"איסור ערוה</b>", שיש בה כרת -
צרתה של הערוה <b>לא חולצת, ולא מתייבמת</b>
וכל שכן שהערוה עצמה פטורה מהחליצה ומן היבום.
ב. היתה היבמה אסורה ליבם ב<b>"איסור מצוה</b>", שהוא איסור מדרבנן של "שניות לעריות", שאסרו חכמים גם את קרובותיהן של העריות, וכמו שתבאר המשנה בסמוך.
<b>ו</b>כן אם היתה אסורה ב<b>"איסור קדושה</b>", שהוא איסור כהונה, כגון גרושה לכהן, כפי שתבאר המשנה בסמוך -
הרי היא עצמה <b>חולצת, ולא מתייבמת.</b>
ג. כמו כן, אסרו חכמים, את קרובותיה של היבמה הנופלת לפניו, ו"זקוקה" לו ליבום.
ולכן, אם נפלו לפני היבם שתי אחיות, משני אחיו, אסור לו לייבם אף אחת מהן, היות וכל אחת מהן אסורה עליו באיסור "אחות זקוקתו".
אך אם אירע שאחת משתי האחיות שנפלו לפניו היתה אסורה עליו באיסור ערוה, הרי אין הערוה נחשבת "זקוקתו", ואין אחותה המותרת לו נחשבת "אחות זקוקתו", ולכן:
<b>אחותה</b> של ערוה, <b>שהיא</b>, כאשר היא <b>"יבמתה</b>", שנופלת ליבום יחד עמה,
<b>חולצת או מתייבמת</b>.
לפי שכאמור, אין זיקה בין האחות שהיא ערוה אל היבם, ונמצא שהאחות המותרת אינה נחשבת ל"אחות זקוקתו".
ועתה מבארת המשנה מהו איסור מצוה, ומהו איסור קדושה:
<b>"איסור מצוה</b>" - <b>"שניות</b> לעריות", שאיסורן הוא <b>מדברי סופרים</b>, ויבואר גדרן בגמרא. (2)
<b>"איסור קדושה</b>" - <b>אלמנה לכהן גדול, גרושה וחלוצה לכהן הדיוט, ממזרת ונתינה לישראל, ובת ישראל לנתין וממזר.</b>
וכגון שנשאן אחיו באיסור, וקידושין תופסים בנשים האסורות על המקדש, כשאינן אסורות עליו באיסורי ערוה שיש בהן כרת.
ונשים אלו אינן מתייבמות, כיון שהן אסורות ליבם, אך הן טעונות חליצה, לפי שאינן דומות לאחות אשה, שממנה נלמד פטור ערוה מיבום ומחליצה.
<big><b>גמרא:</b></big>
לשון "כלל אמרו ביבמה", משמעותו שיש דברים נוספים על מה שמפרטת המשנה, שאותם לא פירטה המשנה, אלא משייכת אותם ל"כלל" הזה.
והוינן בה: <b>"כלל</b>", שאמרה משנתנו - <b>לאתויי מאי</b>, מה הוא בא להוסיף?
<b>אמר רפרם בר פפא: לאתויי צרת אילונית</b>. לומר שגם איילונית, שאינה ראויה להוליד, ולכן היא פטורה מהיבום - פוטרת צרתה מהחליצה ומהיבום.
<b>וכדרב אסי</b>, הסובר שצרת איילונית פטורה מן החליצה והייבום.
<b>ואיכא דאמרי</b>, שכך הוינן בה:
זה ששנינו במשנתנו כלל: כל שהיא איסור ערוה [צרתה, וכל שכן היא] לא חולצת ולא מתייבמת.
הרי יש לנו לדייק מהכלל הזה, ש<b>"כל שאיסורה איסור ערוה</b>" - <b>הוא דאסירא צרתה</b>.
<b>הא</b>, אם <b>לא</b> היה <b>איסורה איסור ערוה</b> - <b>צרתה לא אסירא</b>.
ואם כן, המילה "כל" [כל שאיסורה איסור ערוה] - <b>למעוטי מאי</b>, איזה צרה היא באה למעט?
והרי גם מבלעדי המילה "כל" יודעים אנו כי כל יבמה שאין איסורה איסור ערוה, צרתה אינה אסורה!
<b>אמר רפרם: למעוטי צרת אילונית,</b> שאינה נחשבת צרת ערוה, והרי היא מתייבמת, למרות שהאיילונית עצמה היא ערות אשת אח שאין לה היתר יבום, ונמצא שצרתה היא צרת ערוה שאין לה היתר ליבום.
והטעם שאין צרתה נפטרת מכח היותה צרה של ערות אשת אח, הוא משום שאין ערות אשת אח של האיילונית מונעת את היבום. אלא היותה איילונית, שאינה יולדת, היא שמונעת את היבום שלה.
ולכן אין היותה של האיילונית ערות אשת אח פוטרת את צרתה מהיבום.
<b>ודלא כרב אסי</b>, הסובר שאיילונית אכן פוטרת צרתה מהייבום ומהחליצה.
ועתה מבארת הגמרא, את מה ששנינו במשנתנו: <b>אחותה שהיא יבמתה</b> חולצת או מתייבמת.
<b>אחותה</b> שהיא יבמתה - <b>דמאן?</b> באיזה אחות המדובר?
<b>אילימא</b> אחות <b>דאיסור מצוה</b> [אחות לאיסור "שניות" מדרבנן].
לא יתכן שתהיה מותרת להתייבם.
<b>כיון דמדאורייתא רמיא קמיה</b>, (3) כיון שמן התורה אחותה, שהיא איסור מצוה, נופלת ליבום, הרי האחות שאין בה איסור מצוה, נחשבת לאחות זקוקתו, ואם יבוא עליה - <b>פגע באחות זקוקתו!</b>
<b>אלא</b>, בהכרח, שמדברת המשנה ב<b>אחותה דאיסור ערוה.</b>
כיון שאחותה היא ערוה ליבם, אין היא זקוקה לו, ולכן אינה נחשבת אחות זקוקה, והיא חולצת או מתייבמת.
שנינו במשנה: <b>איסור מצוה</b> - <b>"שניות</b>".
והוינן בה: <b>אמאי קרי ליה</b> התנא ל"שניות"
- <b>"איסור מצוה</b>"?
<b>אמר אביי</b>: על שם <b>"מצוה לשמוע דברי חכמים</b>".
שנינו במשנה: <b>איסור קדושה: אלמנה לכהן גדול, גרושה וחלוצה לכהן הדיוט.</b> והוינן בה: <b>ואמאי קרי להו</b> לאיסורי אישות לכהונה <b>"איסור קדושה</b>"?
ומשנינן: <b>דכתיב</b> בכהנים [ויקרא כא] <b>"קדושים יהיו לאלהיהם</b>", לפני הפסוק האוסר עליהם לקחת גרושה וחללה.
<b>תניא, רבי יהודה מחליף</b> את ההגדרות ששנינו במשנתנו לאיסור מצוה ולאיסור קדושה.
<b>איסור מצוה</b> - <b>אלמנה לכהן גדול, גרושה וחלוצה לכהן הדיוט</b>.
ומבארת הגמרא: <b>ואמאי קרי ליה איסור מצוה?</b>
<b>דכתיב</b> בסוף ספר ויקרא, הנקרא "תורת כהנים" [כז לד] <b>"אלה המצות</b>".
וממשיכה הברייתא את ההחלפה של רבי יהודה:
<b>"איסור קדושה</b>" - <b>שניות מדברי סופרים</b>.
ומבארת הגמרא: <b>ואמאי קרי ליה "איסור קדושה</b>"?
<b>אמר אביי: כל המקיים דברי חכמים נקרא "קדוש</b>"
<b>אמר. ליה רבא: ו</b>כי <b>כל שאינו מקיים דברי חכמים,</b> רק <b>"קדוש" הוא דלא מקרי</b>, ואילו <b>"רשע" נמי</b> - <b>לא מיקרי!?</b>
<b>אלא, אמר רבא</b>: "איסור קדושה" הוא מלשון <b>"קדש עצמך במותר לך</b>".
שנינו במשנה: איסור קדושה: <b>אלמנה לכהן גדול</b>, חולצת ולא מתייבמת.
והוינן בה: <b>קפסיק</b> התנא בדבר פסוק ומוחלט, <b>ותני</b> "אלמנה לכהן גדול" - <b>לא שנא</b> אלמנה <b>מן הנשואין, ולא שנא</b> אלמנה <b>מן האירוסין</b>, אינה מתייבמת, אלא חולצת.
<b>בשלמא</b> אלמנה <b>מן הנשואין</b> שפיר אינה מתייבמת לכהן גדול, היות ואסורה עליו גם באיסור <b>עשה</b> "והוא אשה בבבתוליה יקח", <b>ו</b>גם ב<b>לא תעשה</b> "אלמנה לא יקח".
<b>ואין</b> מצות <b>עשה</b> של יבום <b>דוחה</b> איסורי <b>לא תעשה ועשה</b> של כהן גדול באלמנה.
<b>אלא</b> אלמנה <b>מן האירוסין</b>, שאיסורה לכהן גדול, איסור <b>"לא תעשה" גרידא הוא,</b> שהרי אין בה איסור עשה של בעולה, לפי שהיא בתולה.
אם כן, <b>יבא עשה</b> של ייבום, <b>וידחה</b> את <b>לא תעשה</b> של אלמנה מהאירוסין לכהן גדול, ויהיה מותר לו לייבמה!?
<b>אמר רב גידל אמר רב,</b> אלמנה מן האירוסין לכהן גדול, התמעטה מלימוד מיוחד, שאינה מתייבמת אלא חולצת: <b>אמר קרא</b> בפרשת יבום: [דברים כה ז]
"והיה אם לא יחפוץ האיש לקחת את יבמתו - <b>ועלתה יבמתו השערה</b> ... וחלצה נעלו".
פעמיים נכתבה בפסוק הזה המילה "יבמתו", והפעם השניה - מיותרת היא!
<b>שאין תלמוד</b>, אין צורך <b>לומר</b>, לכתוב פעם נוספת, <b>"יבמתו</b>".
שהרי מתחיל הפסוק ואומר: "ואם לא יחפוץ האיש לקחת את יבמתו", והיה יכול להמשיך ולומר "ועלתה השערה", ולא היה צריך לומר "ועלתה יבמתו השערה".
שהרי דבר ברור הוא ש"יבמתו" האמורה בתחילה, שלא חפץ היבם לקחת אותה, היא זאת שעולה השערה לחלוץ.
ואם כן, <b>מה תלמוד לומר "יבמתו</b>"? מה בא יתור המילה הזאת ללמד?
לרבות יבמה שלא היתה נכללת עד עתה בפסוק, ולומר, שגם היא חולצת, על אף שאינה מתייבמת:
<b>יש לך יבמה אחרת, שעולה</b> השערה <b>לחליצה, ואינה עולה לייבום</b>.
<b>ואיזו</b> היא?
<b>זו</b> היא היבמה שאסורה ליבם מחמת שהיא <b>"חייבי לאוין</b>".
ומלמד ייתור הכתוב של המילה "יבמתו", שגם יבמה שהיא מחייבי לאוין, ואינה עולה ליבום, בכל זאת היא צריכה לחלוץ.
ומוכח, שבלעדי הייתור הזה, לא רק שלא היה כח בידי מצות הייבום לדחות את הלאו של איסור כהונה, ולא היתה מתייבמת, אלא היא לא היתה צריכה אפילו חליצה!
וכך הוא הלימוד מהכתוב [לפי רש"י! ועיין תוס']:
אילו היה הכתוב אומר רק "ואם לא יחפוץ האיש לקחת את יבמתו - ועלתה השערה, וחלצה", היתה משמעות הכתוב הזה, שיבמה האסורה בלאו, אינה צריכה אפילו חליצה!
לפי שכך היתה משמעותו:
רק מי שקוראים בה "ואם לא יחפוץ האיש לקחת את יבמתו", שאפשר לו "לקחת" את יבמתו אם רצונו בכך, והוא יכול שלא לחפוץ בכך, רק בה אני קורא את המשכו של הכתוב - "ועלתה השערה, וחלצה".
אבל כל יבמה שאין אני קורא בה את תחילת הכתוב "ואם לא יחפוץ האיש לקחת את יבמתו", ובכלל זאת יבמה האסורה באיסור לאו, שאינו יכול "לקחת" אותה מחמת איסור הלאו [לולי דחיית העשה ללאו!] - אין אני קורא בהן גם את המשך הכתוב, "ועלתה השערה, וחלצה".
ולפיכך, הוסיף הכתוב את המילה "יבמתו", וכתב "והיה אם לא יחפוץ האיש לקחת את יבמתו, ועלתה יבמתו השערה ... וחלצה", ללמדך, כי גם יבמה שאין אני קורא בה את תחילת הפסוק "ואם לא יחפוץ לקחת", שהרי גם אם חפץ בה אינו יכול לקחתה, בכל זאת היא נקראת "יבמתו", וגם היא זקוקה לעלות השערה, לחליצה.
ומוכח מכאן, שאין עשה של יבום דוחה לא תעשה בחייבי לאוין, ורק מכח הייתור של "יבמתו" היא עולה לחליצה.
וטעם הדבר, לפי שגם בחייבי לאוין אין אני קורא בהן "ואם לא יחפוץ האיש לקחת".
כי אם היה עשה דוחה לא תעשה, והיינו קוראים בה "לקחת", והיתה אף מתייבמת, הרי לא היה כל צורך בייתור המילה "יבמתו" ללמד שהיא צריכה חליצה, שהרי אם עשה דוחה כאן לא תעשה, היא אף מתייבמת!
ומקשינן: לדבריך, שבא יתור המילה "יבמתו" לחדש שאפילו אם אין אני קורא ביבמה את תחילת הפסוק "ואם לא יחפוץ האיש לקחת את יבמתו" [שאין הדבר תלוי בחפצו, אלא אסור לו לקחתה], בכל זאת היא עולה לחליצה, מהריבוי של "ועלתה יבמתו השערה, וחלצה" -
תיקשי: <b>ואימא</b>, נאמר שייתור המילה "יבמתו", בא לרבות אפילו <b>חייבי כריתות</b>, שיצטרכו חליצה, על אף שאין אני קורא בהן את תחילת הפסוק "ואם לא יחפוץ האיש לקחת את יבמתו"!
והיתור "יבמתו" בא לומר חידוש, שכל יבמה, אפילו אם היא ערוה מחייבי כריתות, שאינה יכולה להתייבם, ואין אני קורא בה "לקחת", בכל זאת חייבת היא לעלות השערה לחלוץ.
ומשנינן: אי אפשר לומר שחידש הכתוב בייתור של "יבמתו", שאפילו חייבי כריתות צריכות חליצה.
כי מנגד, יש לנו דיוק מלשון הכתוב, שיבמה אשר איננה מתייבמת, פטורה היא אף מהחליצה:
<b>אמר קרא</b> [דברים כה] "ו<b>אם לא יחפוץ האיש לקחת</b> את יבמתו, ועלתה יבמתו השערה ... וחלצה נעלו".
וכך יש לנו לדייק ממשמעות הכתוב:
אם לא יחפוץ לייבם - אז יחלוץ.
<b>הא</b> אם <b>חפץ</b> לייבם - <b>מייבם!</b>
ומכאן למדנו כלל:
<b>כל</b> [רק] יבמה <b>העולה לייבום</b> [שאני קורא בה "ואם לא יחפוץ האיש לקחת", הא חפץ לייבם, מייבם] - <b>עולה לחליצה</b>.
ורק בה אני קורא את המשך הפסוק "ועלתה יבמתו השערה, וחלצה נעלו".
<b>ו</b>אולם, <b>כל</b> יבמה <b>שאין עולה לייבום</b> [שאין אני קורא בא "אם לא יחפוץ, וחלצה נעלו", הא אם חפץ לייבם מייבם] - <b>אינו</b> [אינה] <b>עולה לחליצה.</b>
ולכן, אי אפשר לומר שהייתור של "יבמתו" בא לרבות אפילו ערוה של חייבי כריתות לחליצה.
ומקשינן: <b>אי הכי,</b> שיש לנו ללמוד משמעות מהפסוק כלל, שכל מי שאינה עולה לייבום אינה עולה לחליצה - יבמות שהן <b>חייבי לאוין, נמי</b> ייפטרו מחליצה, לפי הכלל הזה. שהרי הן אינן עולות ליבום!? ומשנינן: <b>הא</b>, הרי מנגד <b>רבי רחמנא</b> [יש לנו את הריבוי של] <b>"יבמתו</b>", האומר שיש יבמה שאינה עולה ליבום, ובכל זאת היא חייבת חליצה!
וכיון שיש לנו שני לימודים מנוגדים, יש לנו לומר, שהכלל "כל שאינה עולה ליבום אינה עולה לחליצה", בא למעט חייבי כריתות מן החליצה.
ואילו הריבוי של "יבמתו", מלמד שחייבי לאוין חייבים בחליצה!
ופרכינן: <b>ומה ראית?</b>
והיינו, מנין לך לחלק בין חייבי לאוין לחייבי כריתות!?
והרי בשתיהן אין אני קורא "לקחת" לכתחילה.
ואם כן, מדוע מלמד הריבוי של "יבמתו" דוקא על חייבי לאוין, שהן חולצות על אף שלא קוראים בהן "לקחת", ולא על חייבי כריתות, שיתחייבו חליצה על אף שלא קוראים בהן "לקחת".
וזה שיש לנו לימוד נגדי, ש"כל מי שאינה עולה ליבום אינה עולה לחליצה", עדיין לא מחייב ולא מסביר את החלוקה בין חייבי כריתות לחייבי לאוין.
<h3> דף כ:</h3>
ומשנינן: <b>מסתברא</b> שיש לחלק ביניהן.
כי <b>חייבי לאוין</b>, בעלמא, שלא במקום יבום, <b>תפסי בהו קדושין</b>.
ונעמיד את משמעות הכתוב "אם לא יחפוץ האיש לקחת", באותן נשים שבעלמא, שלא במקום יבום, קוראים בהן "לקחת". ובכללן, גם חייבי לאוין, שאני קורא בהן "לקחת" בדיעבד. שהרי בעלמא, שלא במקום יבום, קידושין תופסים בחייבי לאוין, בדיעבד.
ובא הכתוב לומר, שאף על פי שאינן מתייבמות, כי ביחס לייבום אין אני קורא בהן "לקחת", בכל זאת הן חולצות, מכח הריבוי של "ועלתה יבמתו השערה".
[אם כי במקום ייבום לא יהיה בחייבי לאוין כל קנין, היות ורק לחליצה הן התרבו מ"יבמתו", ולא ליבום]!
אבל <b>חייבי כריתות</b> - <b>לא תפסי בהו קדושין</b> אפילו בעלמא בדיעבד. ואי אפשר לקרוא בהן "לקחת" בשום ענין. ולכן, הן התמעטו מהכתוב "אם לא יחפוץ האיש לקחת", האומר שכל שאינה ליבום אינה עולה לחליצה
ונמצינו למדים, שזה שאין עשה של יבום דוחה את לאו של איסור כהן גדול באלמנה מן האירוסין, הוא כיון שאין אני קורא בה "לקחת" [לולי הדחיה]. ורק לחליצה התרבו חייבי לאוין מ"יבמתו", ולא ליבום.
וכיון שאין אני קורא בהן "לקחת", ואין בחייבי לאוין מושג של ייבום, הרי גם בדיעבד, אם יבוא היבם על יבמה שהיא חייבי לאוין, הוא לא יקנה אותה.
<b>מתיב רבא</b> על לימודו של רב גידל אמר רב, מברייתא:
דתניא: יבמה שהיא <b>איסור מצוה ואיסור קדושה,</b> אם <b>בא עליה</b> באיסור, <b>או חלץ לה</b> - <b>נפטרה צרתה</b> מהחליצה! <b>ואי סלקא דעתך</b>, ש<b>חייבי לאוין מדאורייתא</b> רק <b>לחליצה רמיא,</b> עומדות הן, אבל <b>לייבום לא רמיא,</b> אינן עומדות -
תיקשי: <b>כי בא עליה</b> - <b>אמאי נפטרה צרתה!?</b> והרי כיון שהיא אינה נקנית ליבם, ולא מתקיים בביאתה מצות ייבום, כיצד נפטרה צרתה מן החליצה!?
<b>הוא</b>, רבא, <b>מותיב לה,</b> לקושיה מהברייתא, <b>והוא</b> גם <b>מפרק</b> מתרץ <b>לה</b>:
ברייתא זו - <b>לצדדין קתני</b> לה, שאין הברייתא אומרת כלל אחד, אלא דיניה מתפצלים:
<b>"בא עליה</b>" האמור בברייתא, הולך <b>אאיסור מצוה,</b> שהיא איסור "שניות" מדרבנן, ולכן הוא קונה אותה בביאתו, ומכח זה הוא פוטר את צרתה מן החליצה.
ואילו מה שאמור בברייתא <b>"חלץ לה</b>", הולך <b>אאיסור קדושה</b>, שהוא איסורי כהונה, שהם לאו מן התורה.
ואם יבוא עליה - אכן לא יקנאה, ולא יפטור את צרתה מהחליצה.
אך כיון שלמדנו מהריבוי של "יבמתו" שהיא חולצת, פוטרת היא את צרתה, בחליצתה.
ועוד <b>מתיב רבא</b>, על רב גידל אמר רב, מברייתא אחרת:
דתניא: מי שהיה <b>פצוע דכא</b>, שנפצעו ביציו.
<b>ו</b>כן מי שהיה <b>כרות שפכה,</b> שנכרת הגיד שלו.
או שהיה <b>סריס אדם</b>, שאינו מוליד.
וכל אלו אסורים לבוא בקהל מן התורה.
<b>ו</b>כן אם היה <b>זקן</b> שאינו ראוי להוליד.
אם מתו, והשאירו נשים -
<b>או חולצין או מייבמין</b>, וכפי שיתבאר.
<b>כיצד?</b>
ומבארת הברייתא שמדובר כאן בשני אופנים שונים:
האחד, כגון שמתו הפסולים, והנידון הוא על נשותיהם שהשאירו אחריהם.
והשני, כגון שמתו אחיהם הכשרים, והנידון הוא דינם של האחים הפסולים בנשותיהם של אחיהם הכשרים, שמתו.
האופן הראשון:
<b>מתו</b> [פצוע הדכא או כרות השופכה או סריס האדם או הזקן], <b>ולהם אחים</b> כשרים.
<b>ו</b>היו <b>להם</b> [לכל הפסולים], <b>נשים</b>.
ומשמתו הפסולים, נפלו נשותיהם לפני אחיהם הכשרים.
<b>ועמדו</b> ה<b>אחין</b> הכשרים, <b>ועשו מאמר</b> [קידושי יבמה לפני ביאה] <b>בנשותיהן</b> של הפסולים. <b>ונתנו</b> אחר כך <b>גט</b> למאמרם, <b>וחלצו</b> -
<b>מה שעשו</b> - <b>עשו</b>.
<b>ואם בעלו</b> את הנשים - <b>קנו</b>, כמו בכל יבום.
האופן השני:
<b>מתו</b> ה<b>אחים</b> הכשרים.
<b>ועמדו הם</b>, הפסולים, <b>ועשו מאמר בנשותיהן</b> של אחיהם הכשרים.
<b>ונתנו גט</b> למאמרם, <b>או שחלצו</b> -
<b>מה שעשו עשו</b>.
<b>ואם בעלו</b> - <b>קנו</b>.
<b>ו</b>אולם, <b>אסור</b> להם לפסולים <b>לקיימן</b> לנשות אחיהם אצלם, <b>משום שנאמר</b> [דברים כג] <b>"לא יבא פצוע דכא</b> בקהל ה'"!
ומדייק רבא: <b>ואי סלקא דעתך</b>, יבמה שהיא <b>חייבי לאוין מדאורייתא</b>, רק <b>לחליצה רמיא,</b> ואילו <b>לייבום לא רמיא</b> מן התורה.
<b>אם בעלו</b> הפסולים את יבמותיהן האסורות עליהן באיסור לאו - <b>אמאי קנו</b> אותן!?
והרי כלפיהם היא נשארה ערוה של אשת אח, שאין בה כל אפשרות של יבום או של תפיסת קידושין!?
ומכח קושיה זו, דוחה רבא את לימודו של רב גידל אמר רב, שאין אלמנה מן האירוסין מתייבמת מכח דרש הפסוק של "לקחת" ו"יבמתו".
<b>אלא, אמר רבא</b>: כך הוא ההסבר מדוע היא אינה מתייבמת:
<b>אלמנה מן האירוסין נמי</b> - <b>עשה ולא תעשה הוא!</b> ואין בכוחה של של מצות עשה של ייבום לדחות עשה ולא תעשה. (1)
<b>דכתיב</b> [ויקרא כא], בתחילת הפרשה העוסקת באיסורי כהונה: <b>"קדושים יהיו לאלהיהם</b>".
והרי זו מצות עשה, הנוספת ללאו שנכתב אחריה.
<b>ממזרת ונתינה</b>, שהיא חייבי לאוין אך אין בה את המצוה של הכהנים - <b>מאי איכא למימר?</b>
ומשנינן: <b>כתיב</b>: [ויקרא יא] <b>"והתקדשתם</b>".
ותמהינן: <b>אי הכי, כל התורה כולה נמי, עשה ולא תעשה הוא! ד</b>הא <b>כתיב "והתקדשתם</b>" על כל המצוות!?
<b>אלא, אמר רבא</b>:
<b>גזירה אלמנה מן האירוסין אטו אלמנה מן הנשואין.</b>
וגם עליו יש לתמוה: <b>ממזרת ונתינה</b>, שאין בהן גזירה זו - <b>מאי איכא למימר?</b>
ומשנינן: גם בהן יש לגזור שלא תתייבמנה: <b>גזירה במקום מצוה אטו שלא במקום מצוה.</b>
ותמהינן: אם יש מקום לגזירה שכזו, <b>אלא מעתה</b> - <b>אשת אחיו מאביו לא תתייבם, גזירה משום אשת אחיו מאמו!</b>
ומשנינן: <b>ייבום</b> - <b>בנחלה תלא רחמנא</b>.
<b>מידע ידיע.</b> ועוד תמהינן: <b>אשה שאין לה בנים לא תתייבם, גזירה משום אשה שיש לה בנים!</b>
ומשנינן: ייבום - <b>בבנים תלא רחמנא</b>.
<b>מידע ידיע</b> שאם יש לה בנים אינה מתייבמת.
ועוד תמהינן: <b>אשת אחיו שהיה בעולמו לא תתייבם, גזרה משום אשת אחיו שלא היה בעולמו!</b>
ומשנינן: ייבום - <b>בישיבה</b> יחד בעולם <b>תלא רחמנא</b>.
<b>מידע ידיע.</b>
ועוד תמהינן: <b>כל הנשים לא תתייבמנה, גזרה משום אילונית</b> שהתמעטה מייבום.
ומשנינן: איילונית <b>לא שכיחא</b>, ולא חששו לגזור בגללה.
ופרכינן: אם כך, הרי <b>ממזרת ונתינה נמי לא שכיחא</b>, ולמה גזרו בה שלא תתייבם, שמא יקחוה לאשה שלא במקום מצוה.
<b>אלא אמר רבא</b>: אסרו חכמים לייבם אלמנה מן האירוסין לכהן גדול, <b>גזרה ביאה ראשונה אטו ביאה שניה.</b> כי בביאה שניה אין מצוה, ואין בה מצות עשה שתדחה לא תעשה.
<b>תניא נמי הכי: אם בעלו</b> חייבי לאוין <b>קנו</b> - <b>בביאה ראשונה</b>.
<b>ואסור לקיימן</b> - <b>בביאה שניה.</b>
<b>הדר אמר רבא, ואיתימא רב אשי: לאו</b> <b>מילתא היא דאמרי</b>, שאין מייבמים אלמנה מן האירוסין לכהן גדול משום גזירה. אלא, מעיקר הדין אי אפשר לייבם!
משום <b>דאמר ריש לקיש: כל מקום שאתה מוצא עשה ולא תעשה, אם אתה יכול לקיים שניהם מוטב,</b> ואז אין עשה דוחה לא תעשה.
<b>ואם לאו</b>, שאין אתה יכול לקיים שניהם, רק אז <b>יבא עשה וידחה את לא תעשה</b>.
והרי <b>הכא נמי אפשר</b> לקיים את שניהם, <b>בחליצה,</b> ללא צורך בדחיית הלאו, <b>דמקיים</b> בכך גם <b>עשה ו</b>גם <b>לא תעשה.</b>
<b>מיתיבי</b> מהברייתא לעיל, ששנינו בחייבי לאוין: <b>ואם בעלו</b> - <b>קנו!</b>
ומוכח שמן התורה היא עומדת ליבום, ונדחה הלאו מפני מצות יבום.
ומסקינן: אכן <b>תיובתא</b> היא לרבא, ואיתימא רב אשי!
<b>איתמר: ביאת כהן גדול באלמנה</b>, יבמתו, מן האירוסין, וכפי שתבאר הגמרא, מיד -
נחלקו בדבר <b>רבי יוחנן ורבי אלעזר.</b>
<b>חד אמר: אינה פוטרת צרתה</b>.
<b>וחד אמר: פוטרת</b> את עצמה ואת <b>צרתה</b> מן החליצה.
והועילה הביאה לקנותה, ושוב אין היא צריכה חליצה, אלא מעתה היא יוצאת ממנו בגט בלבד.
<h3> דף כא.</h3>
ומבארת הגמרא: <b>באלמנה מן הנשואין</b> -
<b>כולי עלמא לא פליגי דלא פטרה</b> עצמה וצרתה, משום <b>דאין עשה</b> של יבום <b>דוחה לא תעשה ועשה</b> של אלמנה לכהן גדול.
<b>כי פליגי</b> - <b>באלמנה מן הארוסין</b>.
<b>מאן דאמר פוטרת</b> -
משום ד<b>אתי עשה ודחי את לא תעשה</b>.
<b>ומאן דאמר אינה פוטרת</b> -
משום ד<b>לא אתי עשה ודחי את לא תעשה, כיון דאפשר בחליצה.</b>
<b>מיתיבי</b> מהא ששנינו בברייתא: <b>ואם בעלו</b> חייבי לאוין - <b>קנו!</b>
ומוכח שהיא עומדת ליבום, כי אם אין עשה דוחה לא תעשה כיצד קנו, והרי אין היבמה נקנית ליבם אלא רק מכח מצות יבום.
ומסקינן: <b>תיובתא</b> למאן דאמר אינה פוטרת צרתה.
והוינן בה: <b>לימא תיהוי</b> ברייתא זו <b>נמי תיובתא דריש לקיש!?</b>
שהרי לפיו, כל מקום שאפשר לקיים שניהם אין עשה דוחה לא תעשה, וכאן אפשר לקיים שניהם, בחליצה! ומשנינן: <b>אמר לך ריש לקיש: כי אמינא אנא</b> - <b>היכא</b> שאפשר <b>דמקיימי מצוה,</b> בלא דחיית הלאו.
<b>אבל הכא, חליצה במקום ייבום</b> - <b>לאו מצוה היא!</b>
ולכן דוחה כאן עשה את לא תעשה.
<b>אמר רבא: רמז ל</b>תקנת חכמים, לאסור <b>"שניות</b>" לעריות, <b>מן התורה</b> - <b>מנין?</b>
<b>שנאמר</b>: [ויקרא יח] <b>"כי את כל התועבות האל, עשו אנשי הארץ</b>"
<b>ה"אל</b>", שהוא לשון של חוזק, בא לומר שהם עשו תועבות <b>"קשות</b>", והזהיר אותנו הכתוב מלעשות כמותם.
ו<b>מכלל</b> זה אתה למד <b>דאיכא</b> גם תועבות " <b>רכות</b>".
<b>ומאי נינהו</b> התועבות הרכות? -
<b>"שניות</b>" לעריות.
והיינו רמז מן המקרא שיש לאסור את קרובותיהן של העריות, שהן במדרגת "שניות" להן.
<b>ומאי משמע דה"אל</b>" - <b>לישנא דקשה הוא?</b>
<b>דכתיב</b> [יחזקאל יז] <b>"ואת אילי הארץ</b> [החזקים] <b>לקח</b>".
והוינן בה: <b>לימא, פליגא</b> הא דאמר רבא שה"אל" האמור בעריות הוא לשון של קושי וחוזק, על מה <b>ד</b>אמר <b>רבי לוי!?</b>
שמצינו, לפי דברי רבי לוי, שאין נחשב לשון "אל" הנאמר בעריות כלשון קושי וחוזק.
<b>דאמר</b> רבי <b>לוי: קשה עונשין של</b> מזייפי <b>מדות, יותר מעונשין של עריות</b>
<b>שזה</b>, בתועבת העריות, <b>נאמר בהן "אל</b>".
<b>ו</b>אילו <b>זה</b>, בתועבת מזייפי המידות, <b>נאמר בהן</b> "תועבת ה' כל עושה <b>אלה</b>".
והיינו, ש"אל" זה קל, ו"אלה" זה קשה!
ומשנינן: גם לשון <b>"אל</b>" הוא לשון <b>קשה.</b>
אלא שלשון <b>"ואלה</b>" הוא עוד יותר <b>קשה מ"אל</b>".
ועתה פרכינן: כיצד זה אמר רבי לוי שעונשן של מזייפי מידות חמור מעריות בגלל שנאמר בהן "אלה"?
והרי <b>גבי עריות נמי, הא כתיב</b> "מכל התועבות ה<b>אלה</b>, ונכרתו"!?
ומשנינן: <b>ההוא</b> "ואלה" האמור בעריות, אינו בא ללמד על חומרת העריות, אלא בא <b>למעוטי מדות מ</b>עונש <b>כרת.</b>
ללמד, שרק על עריות חייבים כרת, ולא על זיוף מידות. למרות שענשן של מזייפי מידות קשה מעריות.
ותמהה הגמרא: <b>אלא מאי חומרייהו</b> של מידות מעריות? והרי עונש הכרת אינו נוהג בהן כמו שהוא נוהג בעריות!
ומשנינן: <b>הני</b>, עריות, <b>אפשר</b> לתקן את החטא <b>בתשובה</b>, אם לא הוליד מהן בן ממזר.
אבל <b>הני</b>, מידות, <b>לא אפשר</b> לתקן <b>בתשובה</b>, כיון שבמידות המזוייפות הוא הונה את הרבים, ואינו יכול לחזור ולתקן את החטא מבלי שישיב להם את ההונאה, ואינו יכול למצוא את כל אלו שהונה אותם.
<b>רב יהודה אמר, מהכא</b> יש ללמוד מקור לתקנת "שניות": דכתיב [קהלת יב] <b>"ואזן וחקר, תקן משלים הרבה</b>"
<b>ואמר עולא אמר רבי אלעזר</b>, בביאור פסוק זה:
<b>קודם שבא שלמה, היתה תורה דומה לכפיפה</b>, סל, קופה, <b>שאין לה "אזנים</b>", בית אחיזה, להחזיק אותה, שלא תיפול מידיו, וכך היא אינה משתמרת.
<b>עד שבא שלמה, ועשה לה "אזנים</b>". שתיקן תקנות שמכוחן אפשר להחזיק את התורה, ולשומרה שלא תיפגע. ובכלל תקנותיו של שלמה, היתה תקנת הגזירה של שניות לעריות, ובאמצעותה נשמרו הלכות איסורי הקירבה לעריות עצמן [ועיין ברש"י].
<b>רבי אושעיא אמר, מהכא</b>: [משלי ד] <b>"פרעהו</b>, הגדילהו לאיסור, והוסף עליו, ומכח הגדלת האיסור תזכה ש<b>אל תעבר בו</b>, אלא <b>שטה</b> סטה <b>מעליו</b> של האיסור, <b>ו</b>כך <b>עבור!</b>
<b>אמר רב אשי: משל דרבי אושעיא</b> - <b>למה הדבר דומה?</b>
<b>לאדם</b> שהיה <b>משמר פרדס</b>.
אם היה עומד ו<b>משמרו מבחוץ</b> - <b>כולו משתמר</b>.
אבל אם היה <b>משמרו מבפנים</b> - הרי רק חלק הפרדס <b>שלפניו משתמר,</b> אבל החלק <b>שלאחריו</b> - <b>אינו משתמר.</b>
ודוחה הגמרא: <b>והא דרב אשי</b> - <b>בדותא היא!</b> אין הדמיון נכון.
כי <b>התם</b> בשומר הפרדס מבפנים, לפחות מה <b>שלפניו, מיהא משתמר</b>
אבל <b>הכא</b> בעריות, <b>אי לאו</b> גזירת <b>שניות</b> לעריות - <b>פגע בערוה גופה.</b>
<b>רב כהנא אמר, מהכא</b>: דכתיב גבי עריות [ויקרא יח], <b>"ושמרתם את משמרתי</b>" -
<b>עשו משמרת למשמרתי.</b>
<b>אמר ליה אביי לרב יוסף: הא דאורייתא היא!</b> שהרי פסוק מפורש הוא!
אמר לו רב יוסף, הלימוד הוא אכן <b>דאורייתא, ופירשו</b> אותו <b>רבנן</b> שהוא לגזירת שניות.
אמר לו אביי: הרי <b>כל התורה נמי פירשו</b> אותה <b>רבנן!</b> ולא קראו לזה "משמרת" בלבד!?
ומסקינן: <b>אלא</b> גזירת שניות <b>מדרבנן</b> היא, <b>וקרא</b> - <b>אסמכתא בעלמא</b> הוא!
<b>תנו רבנן, מה הם</b> איסורי ה<b>"שניות</b>", ששנינו במשנתינו שהם איסור מצוה, ורק מדברי סופרים גזרו עליהן? (1) <b>אם אמו</b>. אמו אסורה מדאורייתא, וגזרו סופרים לאסור גם את אמה של אמו, כסייג שלא יבא על אמו.
<b>ואם אביו</b>, נאסרה כאם אמו. ועל אף שטעם הגזירה לא שייך בה, גזרו בה מחמת הדמיון שלה לאם אמו, לפי ששתיהן נקראות "אימא רבתא".
<b>ואשת אבי אביו</b>, שגזרו עליה כסייג לאשת אביו, הכתובה בתורה.
<b>ואשת אבי אמו</b> אסורה, משום דמיונה לאשת אבי אביו, ששתיהן קרויות "אשת אבא רבא".
<b>ואשת אחי האב מן האם</b> אסורה, מפני שהיא מקבילה לאשת אחי אביו מן האב, שרק היא אסורה מן התורה [כדלקמן נד ב].
<b>ואשת אחי האם מן האב</b>, שגזרו עליה מפני שדומה לאשת אחי אביו מן האם, שאף היא שניה, כדלעיל, ואסרוה משום ששתיהן קורבתן היא על ידי האם.
<b>וכלת בנו</b>, שאסורה כגדר לאיסור כלתו, שהוא מן התורה.
<b>וכלת בתו</b>, גזירה משום כלת בנו.
<b>ומותר אדם</b> (2) <b>באשת חמיו</b>, באופן שהיא אינה חמותו.
<b>ובאשת חורגו</b>, דהיינו כלת אשתו, אשת הבן החורג שלו, שנולד לאשתו מבעלה הקודם.
<b>ואסור בבת חורגו</b>. ומפרש בסמוך שאיסורה מפורש בתורה, שהיא בת בנה של אשתו, ויתבאר להלן מדוע היא נמנתה בין השניות.
<b>וחורגו</b>, בנו החורג, הבן של אשתו מבעלה הקודם - <b>מותר באשתו</b> האחרת של אביו החורג, לפי שאינה אמו.
<b>ו</b>כן מותר בנו החורג ב<b>בתו</b> של אביו החורג, מאשה אחרת.
<b>ו</b>כתוצאה מהלכות אלו, הרי <b>אשת חורגו</b> [אשתו של בנו החורג, שהיא כלת אשתו] <b>אומרת לו</b>, לבעל חמותה:
<b>אני</b> עצמי <b>מותרת לך, ו</b>אילו <b>בתי</b> - <b>אסורה לך</b>, מדין בת בנה של אשתך.
ומקשינן: כיצד נמנית "בת בנו החורג" בכלל השניות?
והרי לשאת את <b>בת חורגו</b> - איסור <b>דאוריתא היא!</b> <b>דכתיב</b> "ערות אשה ובתה לא תגלה. <b>את בת בנה ואת בת בתה</b> לא תקח".
ואיך כלל התנא אותה בין השניות, שהן אסורות רק מדברי סופרים!?
ומתרצינן: לא נקט התנא בת חורגו כדי לומר שהיא מכלל השניות.
אלא, <b>משום דקבעי למתני סיפא</b>, שרוצה התנא להמשיך ולהדגיש בסיפא חידוש מיוחד, את האופן שבו <b>אשת חורגו אומרת לו</b>, לבעלה של חמותה: <b>אני מותרת לך, ו</b>אילו <b>בתי אסורה לך!</b>
<b>ו</b>חידוש גדול הוא, ש<b>אף על גב דבתי אסורה לך מדאוריתא</b> משום "אשה ובת בנה", <b>בדידי</b> - <b>לא גזור ביה רבנן!</b>
ולשם כך <b>תנא</b> ב<b>רישא נמי בת חורגו</b>.
ומקשינן: <b>אי הכי</b>, שהתנא חפץ להדגיש ענין מיוחד זה, שיתכן מצב שבו האם מותרת והבת אסורה, ולא גזרו חכמים על האם, הרי <b>אשת חמיו</b>, כשאינה אם אשתו, <b>נמי תימא</b>, יכולה גם היא לומר לחתנו של בעלה:
<b>אני</b> עצמי <b>מותרת לך</b>, כדתניא בברייתא.
<b>ו</b>אילו <b>בתי</b>, שנולדה לי מחמיך - <b>אסורה לך</b>, ואיסורה הוא מן התורה, היות <b>דהויא "אחות אשתו</b>" מאביו [ולא מן האם]!
ומתרצינן: <b>הא</b>, זה שבת חורגו אסורה לו - <b>פסיקא ליה</b>, דבר מוחלט הוא! שהרי לעולם אסור אדם בבת בן אשתו, מדין אשה ובת בנה.
ואילו <b>הא</b>, בת אשת חמיו, <b>לא פסיקא ליה</b>. אין איסורה מוחלט בכל ענין.
שהרי איסור אחות אשתו הוא רק בחייה של אשתו. וכיון ששייך אופן שמותר בבתה של חמותו, אחר מיתת אשתו, ששוב אין היא אסורה אז כאחות אשתו, לא נקט התנא ענין זה, לפי שהוא לא קיים לעולם.
<b>אמר רב, ארבע נשים, שהם שניות</b> לעריות <b>יש להם הפסק!</b>
והיינו, שאסרו רק אותן, ולא נתנו להם איסור דורות, את אמן או את בתן, ואינן כשאר השניות.
שבשאר השניות כשאסרו אם אמו, אסרו גם את כל הדורות שלפניה.
וכן כשאסרו את אשת אבי אביו, או את אם אבי אביו, נאסרו הדורות כל הקודמין, דהיינו, אשת אבי אבי אביו, ואם אבי אבי אביו.
ולמד רב מרבו, שארבע מן השניות - לא נאסרו לדורותיהן.
<b>נקיט רב בידיה</b> רק <b>תלת</b>, שלש נשים שיש להם הפסק.
ולא ידע רב מי היא האשה הרביעית שנאסרה רק היא, אך לא נאסרו דורותיה.
ואלו השלשה שידע רב מי הן:
<b>אשת אחי האם מן האב</b>, ואין אשת אחי אם אמו אסורה.
<b>ואשת אחי האב מן האם</b>, ואין אשת אחי אבי אביו אסורה.
<b>וכלתו</b>, ומבאר לקמן שהכוונה היא לכלת בתו, שיש לה הפסק. שכלת בת בתו מותרת.
והטעם שיש לאלו הפסק, הוא מפני שלא שייך ביניהן ערוה דאורייתא, ואיסורן הוא רק משום שהן מקבילות לנשים אסורות.
ואילו בשאר השניות לעריות, איסורן הוא מפני שהדור הראשון הוא אסור מן התורה, כמו אם אמו, שגזרו עליה משום אמו, שאסורה מן התורה.
ואשת אבי אביו אסורה משום אשת אביו, שאסורה מן התורה.
וכן גזרו בשניות המתחלפות, כגון אם אבי אביו, משום אם אם אמו.
אך בכלת בתו, ובאשת אחי האב מהאם, ואשת אחי האם מהאב - אין כל איסור דאורייתא אפילו בדור הראשון שגזרו עליו, ולא חוששין שיתחלפו במקבילות בדורות אחריהם, ולכן לא נאסרו בהן הדורות.
<b>זעירי מוסיף אף אשת אבי אמו</b>, שלדעתו היא הרביעית, שלא מנאה רב בכלל שניות שאין להם הפסק.
ורק היא אסורה, ואין דורותיה למעלה אסורים, שאין אשת אבי אבי אמו אסורה, כיון שאין בכל הדורות איסור דאורייתא.
<b>אמר רב נחמן בר יצחק, וסימניך</b>, הסימן המבהיר מה הוסיף זעירי על רב, הוא <b>"דעלאי דרב</b>". והיינו, שהוסיף להתיר זעירי דור אחד הגבוה יותר מרב.
שרב נקט רק את ההיתר של אשת אחי האם ואשת אחי האב, שהם הדור של אביו ואמו, ואילו זעירי התיר דור גבוה מזה, אשת אבי אמו.
והוינן בה, <b>ורב, מאי טעמא לא חשיב ליה</b>, והרי אין בהן איסור דאורייתא? ומבארינן: לדעת רב יש לה איסור דורות היות ו<b>מיחלפא ליה</b> אשת אבי אמו <b>באשת אבי אביו</b>.
ולכן אם תתיר את אשת אבי אבי אמו, יאמרו שגם באשת אבי אביו יש לה הפסק.
ושם הרי בדור ראשון יש איסור דאורייתא של אשת אביו. ומפני חשש זה אסר גם באשת אבי אמו למעלה בלי הפסק.
<b>ו</b>אילו <b>זעירי</b> סבר, שאין לחשוש להחלפה שכזאת.
כי <b>להתם</b> לבית אביו, <b>שכיח ואזיל</b>, ויודע שיש שם קורבה, יותר מאשר <b>להכא</b>, לבית אמו, שלשם <b>לא שכיח ואזיל</b>.
ולכן לא יבא להחליף ולהתיר אשת אבי אביו כמו שמתירים את אשת אבי אמו.
<h3> דף כא:</h3>
ומקשינן על רב: למה מנה רב בתוך רשימת השניות שיש להן הפסק, גם את <b>כלתו?</b>
והרי היא איננה שניה, אלא איסורה - <b>ע</b> מ<b>דאורייתא היא!</b>
<b>ד</b>הא <b>כתיב "ערות כלתך לא תגלה</b>"!?
ומתרצינן: <b>אימא</b> בדברי רב: <b>כלת בנו</b>, שאיסורה רק מדרבנן, כדין שניות.
ותמהינן: <b>ו</b>כי <b>כלת בנו יש לה הפסק?</b>
<b>והא תניא: כלתו</b> היא <b>ערוה</b>. <b>כלת בנו</b> היא <b>שניה</b>.
<b>וכן אתה אומר</b> לאסור כלה <b>בבנו</b> של בנו, <b>ובן בנו</b> של בנו, וכן הלאה, <b>עד סוף כל הדורות!?</b> וחוזרת בה הגמרא, ומעמידה באופן אחר:
<b>אלא, אימא</b> כך אמר רב: <b>כלת בתו</b> יש לה הפסק, כיון שלא שייך בה איסור דאורייתא.
<b>דאמר רב חסדא: הא מילתא, מגברא רבה שמיע לי</b>. <b>ומנו</b>, מי הוא הגברא רבה ששמעתי ממנו דבר זה? - <b>רב אמי!</b>
וכך אמר רב אמי: <b>לא אסרי כלה, אלא מפני כלה!</b>
ולביאור הדברים הוסיף רב חסדא, ואמר: <b>ו</b>בעבר אירע ש<b>אמרו לי כלדאי</b>, החוזים בכוכבים: <b>מלפנא הוית!</b> חכם תהיה!
ו<b>אמינא</b>, אמרתי אז לעצמי, אם מה שראו החוזים בכוכבים שאהיה חכם, יתקיים בי על ידי ש<b>"גברא רבה" הוינא</b> בתלמוד, הרי לא אצטרך לשאול לחכמים את הסבר הדברים שאמר רב אמי "לא אסרו כלה אלא מפני כלה", אלא <b>אסברא</b>, אסביר בעצמי את דברי רב אמי, <b>מדעתי</b>.
אך <b>אי</b> הכוונה של חוזי הכוכבים ש<b>"מקרי דרדקי" הוינא</b>, שאהיה רק מלמד תינוקות, ולא אוכל להבין מדעתי את דברי רב אמי, אזי <b>אשיילה</b> אשאל את הסבר דבריו <b>מרבנן, דאתו לבי כנישתא</b>, הבאים לבית הכנסת.
ו<b>השתא</b>, עתה <b>סברתה</b> סברתי <b>מדעתי</b>, שכוונת רב אמי היא לומר: <b>לא אסרו כלת בתו אלא משום כלת בנו</b>. (1)
שאין איסור דאורייתא בכלת בתו, וכל איסורה משום שמתחלפת בכלת בנו, שהיא שניה, ובה כן שייך איסור דאוריתא, בדור הראשון, דהיינו בכלתו שלו, שהיא אשת בנו.
וכשם שביאר רב חסדא את דברי רב אמי, כך נבאר את דברי רב, שכלל את כלתו בין השניות שיש להם הפסק, שכוונתו היא לכלת בתו, שיש לה הפסק.
<b>אמר ליה אביי לרבא: אסברה</b> אסביר <b>לך</b> ששייך להחליף ולטעות בין כלת בנו לכלת בתו.
<b>כגון כלתה ד</b>אדם הנקרא <b>"בר ציתאי</b>", שהיו לו כלת הבן וכלת הבת, ויכולים לטעות ולהחליף ביניהן.
<b>רב פפא אמר: כגון כלתה דבי רב פפא בר אבא</b>.
<b>רב אשי אמר: כגון כלתה דבי מרי בר איסק</b>.
וכל אחד נקט משפחה שהיתה בימיו [תוס']. (2) <b>איבעיא להו: אשת אחי האם מן האם</b> - <b>מהו?</b>
האם היא אסורה כשניות מדרבנן, או שלא גזרו עליה כלל.
וצדדי הספק הם:
האם רק <b>אשת אחי האב מן האם, ואשת אחי האם מן האב</b>, נאסרו כשניות לעריות, כי היות <b>דאיכא</b> בהן <b>"צד אב", הוא דגזרו</b> בהן <b>רבנן</b> שניות. ומשום שב"צד אב" ישנו אופן של איסור מן התורה, באשת אחי האב מן האב, שהיא אסורה מדאורייתא.
<b>אבל היכא דליכא "צד אב</b>", שהרי הקירבה של אשת אחי האם מן האם, היא רק על ידי אמו ואם אמו, <b>לא גזרו בהו רבנן</b>.
<b>או דילמא לא שנא</b>, שגזרו על אשת אחי האם, בין היא אשתו של אחי האם מהאב, ובין אם היא אשתו של אחי האם מהאם.
ופשטינן: <b>אמר רב ספרא</b>: אשת אחי האם מן האב <b>היא גופא גזירה</b> של שניות.
<b>ו</b>כי <b>אנן ניקום ונגזור</b> על אשת אחי האם מן האם, <b>גזירה לגזירה</b> משום אשת אחי האם מן האב.
אך דוחה הגמרא לטענת רב ספרא.
<b>אמר רבא: אטו</b> האם <b>כולהו</b> [אין הכונה לכל השניות, אלא רק לשניות שימנה עתה רבא] <b>לאו "גזירה לגזירה" נינהו?</b>
והרי יש לי שלש ראיות שגוזרים בהן גזירה לגזירה:
א. הרי <b>אמו</b> היא <b>ערוה</b> מן התורה.
וגזרו על <b>אם אמו</b>, שתהיה אסורה מדרבנן בתורת <b>"שניה</b>".
והוסיפו <b>וגזרו</b> גזירה לגזירה, גם <b>על אם אביו, משום אם אמו</b>
ואף על גב שאין טעם לגזור על אם אביו מחמת איסור אמו גרידא.
ואם כן, אף אתה אל תתמה אם גזרו חכמים גם על אשת אחי אמו מן האם, משום שהיא מקבילה לאשת אחי אמו מן האב. ואם כן, אין פשיטות לבעיה אם גזרו עליה או לא!
ומבארינן: <b>וטעמא מאי?</b> מדוע אכן גזרו בהן גזירה לגזירה, והרי אין גוזרים גזירה לגזירה?
משום ד<b>כולהו</b> [גם כאן אין הכונה לכל השניות, אלא ל"אם אמו" ו"אם אביו" שאנו עוסקים בהם], <b>"דבי אימא רבתיא" קרו להו</b>. לכן היא נחשבת לגזירה אחת, על "אימא רבתא", משום אמו האסורה מן התורה.
ב. <b>אשת אביו</b> היא <b>ערוה</b> מן התורה.
ועשו חכמים את <b>אשת אבי אביו, "שניה</b>".
<b>וגזרו על אשת אבי אמו</b>, אף על פי שלא שייך בה איסור דאורייתא, <b>משום אשת אבי אביו</b>, ולא נחשב הדבר כגזירה לגזירה.
<b>וטעמא מאי?</b>
מפני ש<b>כולהו</b> [אשת אבי אמו ואשת אבי אביו], <b>"דבי</b> [בית] <b>אבא רבה" קרו להו</b>.
ג. <b>אשת אחי האב מן האב</b> היא <b>ערוה</b> מן התורה.
ועשו את <b>אשת אחי האב מן האם, שניה</b>.
<b>וגזרו על אשת אחי האם מן האב משום אשת אחי האב מן האם</b>,
<b>וטעמא מאי</b> לא הוי כגזירה לגזירה?
משום <b>דכולהו</b> [אחי האב מן האם ואחי האם מן האב] <b>"דבי</b> [בית] <b>דודי" קרו להו</b>. ולכן אסרו את נשותיהן.
ומכל הני גזירות מוכח שלא נמנעו לגזור בהם גזירה לגזירה, כי משום הדמיון בקירבתן גזרו עליהן כאחת.
ואם כן חוזרת האיבעיא: אשת אחי האם מן האם - <b>מאי</b>, מהו דינה?
ואמרינן: <b>תא שמע</b>, מהא <b>דכי אתא</b> כאשר בא <b>רב יהודה בר שילא</b> מארץ ישראל לבבל, <b>אמר: אמרי במערבא</b> [בארץ ישראל, הנמצאת מערבית לבבל], כלל בשניות לעריות:
<b>כל שבנקיבה ערוה</b>, דהיינו, כל דרגת קירבה הגורמת לנקיבה להאסר על הקרוב לה באיסור <b>ערוה</b> מן התורה -
הרי <b>בזכר</b>, כל הקרוב לזכר בדרגת קירבה זהה - <b>גזרו על אשתו</b>, שתאסר לקרוב הזה של בעלה, <b>משום "שניה</b>". (3)
ולהלן מפרט על מי חל הכלל הזה.
<b>ואמר</b> הקשה <b>רבא: ו</b>כי דבר זה <b>כללא הוא</b> בכל ענין של קירבה שכזאת?
והרי <b>חמותו</b> אסורה משום <b>ערוה</b>.
<b>ו</b>אילו <b>אשת חמיו</b> - <b>מותרת!</b>
וזאת, אף על פי שאשת חמיו היא אשת זכר הקרוב בדרגת קירבה הזהה לקירבה של חמותו, שהיא ערוה בנקיבה.
וכן מצינו <b>בת חמותו</b> שהיא <b>ערוה</b>, לפי שהיא אחות אשתו.
<b>ו</b>אילו <b>אשת בן חמותו מותרת</b>.
ואף שדרגת הקירבה של בן חמותו מקבילה לבת חמותו, בכל זאת לא אסרו את אשתו כשניה.
<b>ו</b>כן מצינו ש<b>בת חמיו</b> היא <b>ערוה, ו</b>אילו <b>אשת בן חמיו מותרת</b>.
ולא אסרוה מפני שבעלה קרוב כבת חמיו.
וכן, <b>חורגתו</b>, בת אשתו, <b>ערוה</b>, משום אשה ובתה.
<b>ו</b>אילו <b>אשת חורגו, מותרת</b>.
ואף על פי שבן אשתו הוא מקביל בדרגת הקירבה לחורגתו, אין אוסרים את אשתו.
וכן <b>בת חורגתו</b> היא <b>ערוה, ו</b>אילו <b>אשת חורגו מותרת</b>.
ואף על פי שבן חורגו קרוב כבת חורגו, בכל זאת לא אסרו את אשתו.
ומסיים רבא את קושייתו:
<b>ו</b>אם כן, שאין זה כלל, יש לנו לדייק:
<b>הא ד</b>אמר <b>רב יהודה בר שילא</b>, שאמרו במערבא "כל שבנקיבה ערוה, בזכר גזרו על אשתו משום שניה" - <b>לאתויי מאי?</b>
<b>מאי לאו, לאתויי אשת אחי האם מן האם</b>, שאסורה, היות <b>ד"כל שבנקיבה</b> [אחות האם מן האם] <b>ערוה</b> - <b>בזכר</b> [אחי האם מן האם] <b>גזרו</b> על <b>אשתו משום שניה</b>.
והוינן בה: <b>ומאי שנא הני</b>, אשת חמיו ואשת בן חמיו, ובן חמותו, ואשת חורגו ובן חורגו, שאין נשותיהם אסורות משום כלל זה.
<b>ומאי שנא הא</b>, אשת אחי האם מן האם, שנאסרה משום כלל זה.
ומתרצינן: <b>הא</b>, אשת אחי האם, <b>בחד קידושין</b> בלבד <b>מיקרב לה</b>.
קירבתה לנאסר בה, באה על ידי שקדשה אחי אמו, ולכן ראוי לאסרה.
אבל <b>הני, עד דאיכא תרי קידושין</b> - <b>לא מקרב להו</b>.
אשת חמיו, הקירוב עמו לא נעשה על ידי שקדש הוא את אשתו בלבד, אלא הוצרך גם לקידושי חמיו אותה.
וכן באשת בן חמיו, לא התקרבה על ידי קידושי אשתו, עד שקדשה בן חמיו.
ולכן, אין קירבה זו אוסרת את אשת הזכר המקביל לנקיבה שהיא ערוה, כיון שנוסף שלב של קידושין נוספים.
<b>שלח ליה רב משרשיא מתוסנייא לרב פפי: ילמדנו רבינו!</b>
<b>אשת אחי אבי האב</b> מן האב, <b>ואחות אבי האב</b> בין מן האב ובין מן האם - <b>מהו?</b>
כיון שמצינו לעיל שאשת אחי האב מן האם היא בכלל העריות שיש להם הפסק, דהיינו שאין אשת אחי אבי האב מן האם אסורה כלל, היות ואף הקודמת לה, אשת אחי האב מן האם אין איסורה מן התורה.
לכן הסתפק רב משרשיא, שמא גם אשת אחי אבי האב מן האב, ואחות אבי האב, בין אחותו מאב ובין מאם - האם יאסרו?
וצדדי הספק הם: <b>מד</b>מצינו ש<b>למטה</b> מהן, דהיינו, אשת אחי האב מן האב, ואחות האב, הם <b>ערוה</b> מן התורה, לכן אף בהם <b>נמי גזרו</b>, שיהיה להן דין שניות.
<b>או דילמא, הא איתפלג דרתא</b>, הרי התרחקה הקורבה בדור נוסף, ואין לגזור.
<b>תא שמע</b> מברייתא דלעיל, דתניא: <b>מה הן שניות?</b>
<b>ולא קחשיב להו</b>, לאחות אבי האב, ואשת אחי אבי האב, <b>בהדייהו</b>.
ומשמע שלא נאסרו משום שניות לעריות.
ודחינן: אין ראיה ממה שלא הזכירן התנא בברייתא.
דשמא, <b>תנא, ושייר</b>.
ומקשינן: הרי לא מסתבר שישייר התנא דבר אחד בלבד. כיון שטעם השיור הוא לפי שאין התנא רוצה למנות את כל הפרטים. ובהכרח שאם שייר, ישנם עוד פרטים ששייר.
וכיון שדחינו את הראיה מהברייתא רק מכח הטענה לפי שיש לומר שהתנא שייר, יש לנו לדעת: <b>מאי שייר</b> עוד, <b>דהאי</b> נמי <b>שייר!?</b>
ומתרצינן: <b>שייר</b> התנא <b>"שניות דבי רבי חייא</b>", שמנה לקמן [כב א] עוד שש שניות לעריות, ולא הזכירן התנא בברייתא.
ואם כן אין ראיה להתיר את אלו שלא הוזכרו כשניות, כי סבר שאף הן חשובות שניות לעריות.
<b>אמימר אכשר</b> לשאת <b>באשת אחי אבי אביו, ובאחות אבי אביו</b>.
<b>אמר ליה רב הלל לרב אשי: לדידי, חזיא לי</b> רשימת ה<b>שניות</b> לעריות, שידוע שמנה אותן <b>מר בריה דרבנא</b>.
<b>וכתיבן</b> שיש בהן <b>שיתסרי לאיסורא</b>.
ומי אלו השש עשרה שניות?
<b>מאי לאו</b>, כך יש למנות את שש עשרה השניות:
<b>תמני דמתניתא</b>, שמונה שניות שנשנו בברייתא לעיל.
<b>ושית</b> שש שניות <b>דבי רבי חייא</b>, כדלקמן.
<b>והנך תרתי</b>, אותן שתיים, אשת אחי אבי אביו, ואחות אבי אביו, שרב משרשיא מסופק בהן.
וביחד <b>הא שיתסרי</b>, שש עשרה.
ונפשוט מכאן לאוסרם. ואיך התירן אמימר!?
ודחי ליה רב אשי: <b>ולטעמיך, שיבסרי הויין!</b> שבעה עשר הן:
<b>דהא איכא</b> גם <b>אשת אחי האם מן האם, דפשטינן</b> לעיל <b>לאיסורא!</b>
אמר ליה רב הלל: <b>הא, לא קשיא</b>.
<h3> דף כב.</h3>
כי <b>הנך תרתי</b>, אשת אחי אבי האב, ואחות אבי האב, כיון <b>דדמיין להדדי</b>, ששתיהן אסורות משום צד אחוה של אב, ובשתיהן בדור הקודם להן הוי ערוה, לכן <b>כחדא חשיבי להו</b>.
<b>ו</b>יחד עם אשת אחי האם מן האם, <b>הא שיתסרי</b>.
<b>ו</b>חוזרת הראיה: <b>הא מכל מקום, לדידי חזיין לי, דכתיב לאיסורא</b>
<b>אמר ליה</b>, רב אשי לרב הלל: <b>וליטעמיך, אי הוה כתיב</b> בשם מר בריה דרבנא את אותן השניות <b>להיתרא</b> - <b>מי הוה סמכת עלייהו?</b>
<b>ד</b>הרי <b>מר בריה דרבנא</b> - <b>מי חתים עלייהו!?</b>
<b>השתא נמי</b>, שראית בשמו <b>דכתיב לאיסורא</b>, אין לך להביא מכך ראיה.
כיון ד<b>לאו מר בריה דרבנא חתים עלייהו!</b>
<b>תני דבי רבי חייא</b> שש שניות נוספות:
הדור ה<b>שלישי</b> -
א. <b>שבבנו</b>, בת בן בנו, היא שניה לערות בת בנו.
ב. <b>ושבבתו</b>, בת בן בתו, שהיא שניה לערות בת בתו.
ג. <b>ושבבן אשתו</b> בת בן בנה של אשתו, שהיא שניה לערות בת בנה.
ד. <b>ושבבת בתה</b>, בת בן בתה של אשתו, שהיא שניה לבת בתה.
כל אחת מהן, אסורה משום <b>שניה</b> לעריות.
וכן הדור ה<b>רביעי</b> -
ה. <b>שבחמיו</b>, אם אם חמיו, שהיא דור רביעי, כשמונים מאשתו למעלה.
ו. <b>שבחמותו</b>, אם אם חמותו.
כל אחת מהן, אסורה משום <b>שניה</b> לערוה שבדור שתחתיה. שהרי אם חמותו ואם חמיו הן בכלל האיסור דאורייתא של "את אשה ובת בנה, או בת בתה, לא תקח". ולכן אמותיהן הן שניות לעריות שבהן.
<b>אמר ליה רבינא לרב אשי: מאי שנא למעלה</b>, באם אם חמיו, <b>דקחשיב לה לאשתו</b>, שקרא לה רבי חייא דור "רביעי", מפני שכלל במנין הדורות את אשתו.
<b>ומאי שנא למטה</b>, בבת בן בנו, <b>דלא קחשיב לה לאשתו</b>, שאמר רבי חייא "שלישי שבבנו", ואילו היה מונה את אשתו, היא היתה דור רביעי.
וביאר לו רב אשי: המנין <b>למעלה</b>, כיון <b>דאיסורא</b> של אמה ואם אמה ואם אביה, <b>מכח אשתו קאתי</b>, שאסור לישא אשה ובתה, והלאה - לכן <b>חשיב לה</b> לאשתו בכלל דורות האסורים.
אך במנין <b>למטה</b>, כיון <b>דאיסורא</b> של בת בן בנו <b>לאו מכח אשתו קאתי</b>, שהרי אף בבנו מאנוסתו אסור בבתו, לכן <b>לא קחשיב לה</b>. אלא תחילת מנין הדורות האסורים היא בבנו ובתו.
ומקשינן: הניחא בשלישי שבבנו ושבבתו.
אך עדיין יקשה, <b>הא</b> דאמרי דבי רבי חייא, שלישי שב<b>בן אשתו ובת אשתו, ד</b>בהן <b>איסורא</b> - <b>מכח אשתו קאתי</b>. <b>ו</b>בכל זאת <b>לא חשיב לה</b> לאשתו במנין הדורות, שאילו החשיבה היה זה דור רביעי!?
ומתרצינן: <b>איידי דתני</b> בבנו ובבתו <b>שלשה דורות למטה דידיה</b>, שאיסורם מכח האב, <b>ולא חשבה</b> למנין הדור של אשתו.
<b>תנא נמי שלשה דורות למטה דידה</b>, בבן אשתו ובת אשתו, <b>ולא חשבה</b> לאשתו במנין הדורות.
<b>אמר</b> שאל <b>ליה רב אשי לרב כהנא</b>: האם אותן <b>שניות</b> שמנו <b>דבי רבי חייא</b> (1) - <b>יש להם הפסק או אין להם הפסק?</b>
והביא לו ראיה: <b>תא שמע</b> מהא <b>דאמר רב</b> לעיל: <b>ארבע נשים יש להם</b> הפסק.
ומשמע: ארבע נשים, <b>ותו לא</b>.
ודחי: <b>דילמא כי קאמר רב</b> שארבע נשים יש להן הפסק - <b>לההיא מתניתא</b> דלעיל, אמר.
וכוונתו לומר שבין שמונה שניות אלו ישנן ארבע נשים שיש להן הפסק, אך שמא בשש השניות של דבי רבי חייא, ישנן עוד שניות שיש להם הפסק.
והביא לו ראיה אחרת: <b>תא שמע</b>, מהא דתנא דבי רבי חייא אמר בשניות שלו <b>"שלישי</b> שבבנו" (2) <b>ו"רביעי</b> שבחמיו".
ומשמע, דוקא דור <b>שלישי ורביעי, אין</b>.
<b>טפי</b>, דור אחריו למעלה או למטה, <b>לא</b>.
ומפורש שיש לשניות דרבי חייא הפסק.
ודחי: <b>דלמא</b>, אין כוונתו לומר שרק שלישי בבנו ורביעי בחמיו אסורות ומכאן ואילך מותרות.
אלא כוונתו לומר שהחל <b>מ</b>דור <b>שלישי ואילך</b> בבנו, <b>ו</b>החל <b>מ</b>דור <b>רביעי ואילך</b> בחמיו, אסורות, ואין להם הפסק.
<b>אמר ליה רבא לרב נחמן: חזי</b> ראה נא <b>מר</b>, את <b>האי מרבנן, דאתי ממערבא, ואמר</b>:
<b>בעו במערבא</b>: האם <b>גזרו שניות בגרים</b>, אם היה גר נשוי אם אמו, האם חיבוהו להוציאה משום איסור שניות?
<b>או לא גזרו שניות בגרים</b>.
<b>אמר ליה</b> רב נחמן לרבא: הרי גר שנתגייר, כקטן שנולד דמי, ואין לו כל יחס של קירבה אל בני משפחתו, ומעיקר הדין הוא מותר לשאת את אמו או בתו שהתגיירו.
ו<b>השתא</b>, יש לנו לדון, ולומר:
<b>ומה</b> גר שהיה נשוי ל<b>ערוה גופה</b> - היא היתה צריכה להיות מותרת לו, <b>אי לאו</b> שאסרוה חכמים עליו, מחמת הטעם <b>שלא יאמרו</b> אנשים על הגרים בזלזול, שכאילו הם <b>באים</b> מ<b>"קדושה חמורה</b>" של גוי <b>ל"קדושה קלה</b>" של ישראל, היות שלפני כן היו אסורים בקרובותיהם, שהרי גם בני נח נצטוו על העריות, ואילו עתה משהתגיירו, נעשו קרובותהם מותרות להם. (3)
ולולי הטעם הזה, <b>לא גזרו בהו רבנן!</b>
לא היו גוזרים עליהם חכמים שיוציאו את הנשים הקרובות להן, שהרי הן כקטן שנולד, ואין קורבה כלל ביניהם. (4) ואך ורק מפני שלא יאמרו כך, אסרו עליהם את העריות שהיו אסורין בהם בגיותן, אף שמן הדין מותרין אף בעריות אלו.
<b>שניות</b> לעריות - <b>מיבעיא</b> למימר!?
וכי יש צורך לומר שיהיו מותרים בהן? והרי אף בעריות עצמן היו מותרין אילולי החשש שמא יאמרו הבריות שבאו מקדושה חמורה לקדושה קלה. ועל שניות אין לחשוש שיאמרו כך.
<b>אמר רב נחמן, גרים, הואיל ואתו לידן</b>, שבאו לידינו לדון בענינם - <b>נימא בהו מילתא</b>:
אם הגרים הם <b>אחין מן האם, לא יעידו</b>, זה לזה לכתחילה, היות וקירבתן על ידי האם חשובה קירבה, שהרי ודאי אמם היא.
אך <b>אם העידו עדותן עדות</b>, כיון שהם כקטנים שנולדו, ואין להם דין קירבה, אף כשודאי נולדו כקרובים.
ואילו גרים שהם <b>אחין</b> רק <b>מן האב, מעידין לכתחילה</b>, שאין קירבתם ודאית, והתורה הפקירה זרע הגוי, ואין להם אחוה מאב.
<b>אמימר אמר: אפילו אחין מן האם, נמי מעידין לכתחילה</b>.
<b>ומאי שנא מעריות</b>, שאסרו עליהם את הקרובות, אף שנתגיירו?
<b>ערוה</b> - <b>לכל מסורה</b>, וכיון שכל אדם נושא על דעת עצמו, אם יתירו להם להשאיר את נשותיהם העריות כשנתגיירו, יבואו להתיר גם עריות של ישראל, כיון שלא הכל בקיאים בטעם ההיתר, שגר שנתגייר כקטן שנולד דמי.
אך <b>עדות</b> - <b>לבית דין מסורה</b>, ולא יבואו לקבל עדות של אחים ישראל אם יראו אחים שהתגיירו יכולין להעיד, היות שבית דין יודעים לחלק בין ישראל לגרים, שרק מהם מקבלים עדות אחים, מפני ש<b>גר שנתגייר כקטן שנולד דמי</b>. (5)
<big><b>מתניתין:</b></big>
א. <b>מי ש</b>מת, ו<b>יש לו אח מכל מקום,</b> אפילו אח פסול, כמו ממזר - הרי הוא <b>זוקק את אשת אחיו ל</b>התחייב ב<b>יבום</b>.
<b>ו</b>אף שהוא אח פסול - <b>אחיו הוא</b> נחשב <b>לכל דבר</b>, ליורשו, ולהיטמא לו כשמת, ואפילו הוא כהן.
<b>חוץ ממי שיש לו אח מן השפחה ומן העובדת כוכבים</b>, (6) וכגון שבא אביו עליה, כיון שולדה של העובדת כוכבים והשפחה מתייחס אחריה, ואינו נחשב כאחיו.
ב. <b>מי שיש לו בן מכל מקום</b>, אפילו בן ממזר, הרי הוא <b>פוטר</b> את <b>אשת אביו מן היבום</b>, ואפילו את אשתו האחרת שאין לו בן ממנה.
<b>וחייב</b> הבן הממזר עונש מיתה <b>על מכתו ועל קללתו</b>, אם קלל או הכה את אביו.
<b>ו</b>חשוב הוא <b>בנו לכל דבר</b>.
<b>חוץ ממי שיש לו בן מן השפחה ומן העבודת כוכבים</b>. שאין הוא מתייחס אחריו, ואינו פוטר את אשתו הישראלית מיבום, ואינו יורשו.
<big><b>גמרא:</b></big>
והוינן בהא דתנן: אחיו <b>"מכל מקום</b>" - <b>לאתויי מאי?</b>
<b>אמר רב יהודה, לאתויי</b> אח <b>ממזר</b>.
ותמהינן: וכי צריך להשמיענו שאף אח ממזר זוקק ליבום?
והלא הדבר <b>פשיטא</b>, (7) שהרי גם ממזר <b>אחיו הוא!</b>
ומבארינן: <b>מהו דתימא</b>, היה מקום לומר, <b>לילף "אחוה</b> - <b>אחוה" מבני יעקב</b>, כמו שלמדנו לעיל [יז ב] גזירה שוה:
כתיב ביבום "כי ישבו אחים יחדיו".
ובבני יעקב כתיב "שנים עשר אחים אנחנו".
ונלמד בגזירה שוה שאח ממזר אינו זוקק ליבום: <b>מה להלן</b>, בבני יעקב, מדובר באחים <b>כשרים ולא פסולין</b>.
<b>אף כאן</b>, בחיוב יבום, מדובר רק באחים <b>כשרים ולא פסולין</b>.
<b>קא משמע לן</b> משנתנו, שלענין זה לא לומדים מבני יעקב, ואף אח פסול זוקק.
ומקשינן: <b>ואימא, הכי נמי!</b> אכן נלמד מבני יעקב שלא יזקוק הפסול את אשת אחיו ליבום!?
ומתרצינן: <b>כיון דלענין יבום</b> מצינו שבן ממזר <b>מיפטר נפטר</b> את אשת אביו מיבום,
<h3> דף כב:</h3>
למדנו מכך שאח ממזר <b>מיזקק נמי זקיק</b> את אשת אחיו לחלוץ.
שנינו במשנה: <b>ואחיו הוא לכל דבר</b>.
והוינן בה: <b>למאי הילכתא</b> אחיו הוא?
ומשנינן: <b>ליורשו ולהטמא לו</b>, שאפילו כהן המוזהר שלא להיטמא למת, מטמא הוא לאחיו הממזר, והוא בכלל ההיתר של כהן להיטמא לשבעת הקרובים אליו.
ומקשינן: הרי לענין זה אין חידוש בממזר, שהרי <b>פשיטא</b> - <b>אחיו הוא!</b>
ומבארינן: <b>סלקא דעתך אמינא</b>, שממזר לא יטמא לאחיו, <b>הואיל ו</b>מצינו ד<b>כתיב</b> בטומאת כהנים "לנפש לא יטמא בעמיו, <b>כי אם לשארו הקרוב אליו</b>".
<b>ואמר מר: "שארו</b>" - <b>זו אשתו</b> [דכתיב בה "שארה כסותה ועונתה"].
<b>ו</b>מאידך <b>כתיב</b>, שם להלן, <b>"לא יטמא בעל בעמיו להחלו</b>".
ואין סתירה בין הפסוקים אם מותר להטמא לאשתו.
אלא, <b>יש בעל שמטמא</b> לאשתו, <b>ויש בעל שאין מטמא</b> לה,
<b>הא כיצד?</b>
<b>מטמא הוא</b> הכהן <b>לאשתו</b> ה<b>כשרה, ואין מטמא</b> הכהן <b>לאשתו</b> ה<b>פסולה</b>.
וכשם שדרשו כך בטומאת כהן לאשתו, <b>הכי נמי</b> הוה אמינא:
<b>מטמא הוא</b> הכהן רק <b>לאח כשר, ואין מטמא לאח פסול</b>.
ולכן <b>קא משמע לן</b> התנא במשנתנו, שנחשב הממזר כאח כשר, לענין המצוה של כהן להטמא לו, כשמת.
ומקשינן: <b>ואימא הכי נמי</b>, שנלמד מדין הטומאה לאשתו, שאין הכהנים נטמאים לאח ממזר!?
ומתרצינן: <b>התם</b>, אשתו הפסולה - <b>לאפוקי קיימא!</b> שחייב לגרשה מפני האיסור, ואינה נחשבת אשתו שיטמא לה במיתתה.
אך <b>הכא</b>, גם אחיו הממזר - <b>אחיו הוא</b>.
שנינו במשנה: <b>חוץ ממי שיש לו אח מן השפחה ומן העובדת כוכבים</b>.
והוינן בה: <b>מאי טעמא</b> אין האח הזה נחשב כאח?
ומשנינן: <b>אמר קרא</b>, בעבד עברי שנתן לו רבו שפחה כנענית, והגיע זמנו לצאת לחירות, <b>"האשה וילדיה</b> מן העבד העברי - <b>תהיה לאדוניה</b>".
הרי שילדיה מתייחסים אחריה, ולא אחר בעלה.
שנינו במשנה: <b>מי שיש לו בן מכל מקום, פוטר את אשת אביו מן היבום</b>.
והוינן בה: <b>"מכל מקום</b>" - <b>לאתויי מאי?</b>
<b>אמר רב יהודה: לאתויי</b> בן <b>ממזר</b>, שפוטר אשת אביו מיבום.
ומבארינן: <b>מאי טעמא</b> פוטר?
<b>דאמר קרא "ובן אין לו</b>".
ודרשינן, מדלא כתיב "בן אן לו" [בלי האות יו"ד], משמע שבא הכתוב לומר:
<b>עיין עליו!</b> שאם יש לו בן בעולם, פטורה מיבום, אפילו בן שאינו זרע כשר.
שנינו במשנה: <b>וחייב על מכתו</b>.
ומקשינן: <b>אמאי</b> חייב על מכתו?
והרי <b>קרי כאן</b> על אביו שעבר עבירה ועשאו ממזר, את הדרשה מהפסוק <b>"ונשיא בעמך לא תאור</b>", שדוקא מי ש"בעמך" לא תאור, <b>בעושה מעשה עמך</b>. אך על אביו הזה, שאינו עושה מעשה עמך, למה יתחייב על שקללו!? ומתרצינן: אפשר לומר <b>כדאמר רב פנחס אמר רב פפא</b> לגבי ענין אחר, שמדובר כאן <b>בעושה תשובה</b>.
<b>הכא נמי</b> חיוב הממזר שהכה את אביו, הוא באופן <b>שעשה</b> אביו <b>תשובה</b>, והרי הוא שוב בכלל עושה מעשה עמך.
ומקשינן: <b>ו</b>כי <b>האי</b> אב, שילד ממזר - <b>בר תשובה הוא!?</b>
<b>והתנן, שמעון בן מנסיא אומר: איזהו</b> חטא שנאמר עליו <b>"מעוות לא יוכל לתקון</b>"?
<b>זה הבא על הערוה, והוליד ממנה ממזר</b>, שעוונו גלוי ומתקיים כל זמן שהממזר קיים, ואיך תועיל תשובתו!?
ומתרצינן: <b>השתא מיהא</b>, כיון ששב בתשובה על מעשהו - <b>עושה מעשה עמך הוא!</b> שאף על פי שחטאו קיים, הוא עצמו שב מדרך עשיית הרע.
<b>תנו רבנן: הבא על אחותו, והיא בת אשת אביו</b>, שנולדה לאביו מאשתו הנשואה לו, ולא מאנוסתו - <b>חייב</b> שתים, גם <b>משום אחותו, ו</b>גם <b>משום בת אשת אביו</b>,
<b>רבי יוסי בן יהודה אומר: אינו חייב אלא משום אחותו בלבד, ולא משום בת אשת אביו</b>.
ומבארינן: <b>מאי טעמייהו דרבנן</b> שחייב שתים?
<b>אמרי</b>, מוכח כן מהפסוק! <b>מכדי</b>, הרי <b>כתיב</b> [ויקרא יח ט] <b>"ערות אחותך, בת אביך או בת אמך</b>, מולדת בית או מולדת חוץ, לא תגלה ערותן".
ומשמע בת אביך, בין מנשואין ובין מן אונסין.
ואם כן, הא דכתיב פסוק נוסף [שם פסוק יא] <b>"ערות בת אשת אביך, מולדת אביך, אחותך היא</b>" - <b>למה לי</b> לכותבו? והרי גם היא אחותו, בת אביו, היא!?
אלא, <b>שמע מינה</b>, שבא הכתוב <b>לחייבו</b> שתים, אחת <b>משום אחותו ו</b>אחת <b>משום בת אשת אביו</b>.
ונפקא מינה לשוגג, שמביא על ביאתה שתי חטאות.
ומבארינן: <b>ורבי יוסי בר יהודה</b>, שמחייב רק משום אחותו, טעמו הוא, משום ד<b>אמר קרא</b> בפסוק "בת אשת אביך" - <b>"אחותך היא</b>"!
והתוספת "אחותך היא" באה לומר לך: רק <b>משום אחותו אתה מחייבו, ואי אתה מחייבו משום בת אשת אביו</b>.
<b>ורבנן, האי "אחותך היא</b>", שנאמר בבת אשת אביו - <b>מאי עבדי ליה?</b>
<b>מיבעי להו לחייבו על אחותו</b> מן האונסין, שהיא <b>בת אביו ובת אמו</b>. (1)
וכגון שנולדו האח והאחות מאנוסה אחת. שאף על פי שהפסוק של בת אביו נאמר גם באחותו מאנוסה, אך כיון שמדובר שם באחותו שהיא בת אביו אך לא בת אמו, לא נדע לחייבו כשהיא אחותו בת אביו ובת אמו, מקל וחומר.
לפי שכאן בא הכתוב <b>לומר</b> את הכלל <b>ש"אין מזהירין מן הדין</b>". שאין ללמוד אזהרת לאו מקל וחומר.
שהרי קל וחומר הוא לחייבו באחותו שהיא גם מהאב וגם מאם, ואפילו הכי צריך היה הכתוב לכתוב שוב "אחותך היא", כדי לחייבו באחות שכזו, וללמד שאילולי הכתוב המיוחד, היא לא היתה באזהרה, לפי שלא לומדים אזהרת לאו בקל וחומר.
<b>ורבי יוסי ברבי יהודה</b>, איך למד מ"אחותך היא" שחייב רק אחת? והרי בא הכתוב ללמדנו שאין מזהירין מן הדין.
ומבארינן: סבר: <b>אם כן</b>, שבא הכתוב ללמד שאין מזהירים מן הדין, אלא צריך לפרט את הלאו בכל מקרה, <b>לכתוב רחמנא</b> רק <b>"אחותך</b>".
זה שהוסיף הכתוב לומר <b>"היא</b>" - <b>למה לי?</b>
מכאן אתה למד שבא הכתוב לומר: רק <b>משום אחותך אתה מחייבו, ואי אתה מחייבו משום בת אשת אביו</b>.
<b>ורבנן</b>, שלא למדו מ"היא" שלא יתחייב שתים, סוברים: <b>אף על גב דכתיב "אחותך</b>", בכל זאת <b>איצטריך למכתב</b> גם <b>"היא</b>".
כדי <b>שלא תאמר, בעלמא</b> [חוץ מאחותו] <b>מזהירין מן הדין</b>.
כי היה מקום לומר שאין ללמוד מכאן שאין מזהירים מן הדין, משום שיתכן כי זה שחזר וכתב הכתוב אחותו מאביו ומאמו ולא השאיר זאת ללימוד בקל וחומר, הוא משום ש"מילתא דאתיא בקל וחומר - טרח וכתב לה קרא".
לכן כתב קרא "היא", לומר שרק כאן, באחותו, חייב, כי יש בה פסוק לאוסרה. ואילו בכל מקום, כשאין פסוק לאסור, פטור, ואפילו כשיש קל וחומר לאסור, לפי שאין מזהירין מן הדין!
וכך מפרשת הגמרא את הענין:
<b>וכי תימא</b> להקשות: אם כן, <b>"אחותך</b>" מהאב ומהאם <b>דכתב רחמנא</b> - <b>למה לי?</b>
הרי בלאו הכי ידעינן שחייב עליה, שיש ללמוד אותה בקל וחומר מאחותו מן האב בלבד.
ועל כרחך, בא הכתוב ללמד שאין מזהירין מן הדין. שהרי צריכין לרבוי מ"אחותך", ואם כן למה לי לכתוב "היא" לצורך זה?
ומתרצינן: אי לא נכתב "היא", לא ידעינן שאין מזהירין מן הדין מדאיצטריך רבוי של אחותך בת אביך ובת אמך.
כי יש לומר: <b>מילתא דאתיא מקל וחומר</b>, כחיוב על אחותו שהיא בת אשת אביו ואמו, והיא חמורה מאחותו שהיא בת אביו בלבד, <b>טרח וכתב לה קרא</b>.
ולא נחשב ליתור שמלמדנו שאין מזהירין מן הדין.
לכן, לפי רבנן <b>כתב רחמנא</b> גם <b>"היא</b>", ללמדנו שאין מזהירין מן הדין.
<b>ורבי יוסי ברבי יהודה</b>, שלמד מיתור תיבת "היא" שאין מתחייב על אחותו שתים, סבר: <b>אם כן</b>, שבא יתור זה רק ללמדנו שאין מזהירין מן הדין - <b>ליכתביה רחמנא ל"אחותך היא" באידך קרא</b>, בפסוק העוסק באחותך בת אביך.
ולמה נכתב יתור זה בפסוק של בת אשת אביך?
על כרחך, לומר לך, שעל אף שהיא גם בת אשת אביו, אינו חייב אלא משום אחותו.
ומקשינן <b>ורבי יוסי ברבי יהודה, האי</b> דכתב קרא <b>"בת אשת אביך</b>" - <b>מאי עביד ליה?</b>
הרי אינו חייב משום בת אשת אביו, ולמה הזכיר הכתוב שהיא בתה!?
ומבארינן: <b>מיבעי ליה</b> ל"בת אשת אביך", כדי לומר לך: רק <b>מי שיש אישות לאביך בה</b> אתה חייב על בתו ממנה.
<b>פרט לאחותו משפחה ומעובדת כוכבים, שאין אישות לאביך בה</b>.
שלא תופס בהן קידושין, ואין ולדן מתייחס אחרי הבעל, ולא נקראת אחותו מאשת אביו להתחייב עליה.
ומקשינן: מנין שבא למעט "בת אשת אביך" רק אחותו משפחה, שאין לאביו אישות בה?
<b>ואימא</b>: "בת אשת אביך" - <b>פרט לאחותו מאנוסה</b>, שלא קדשה אביו ולא היה לו בה אישות!
ומתרצינן: <b>ההיא</b>, אחותו מאנוסה - <b>לא מצית אמרת</b>, שלא יתחייב עליה משום אחותו.
והראיה <b>מדרבא</b>:
<b>דרבא רמי</b> את הסתירה שלכאורה בפסוקים:
<b>כתיב "ערות בת בנך או בת בתך לא תגלה</b>".
ומשמע <b>הא</b> ערות <b>בת בנה דידה</b>, של אשתו, <b>שרי</b> לבעלה.
<b>ו</b>אילו מאידך <b>כתיב "ערות אשה ובתה לא תגלה, את בת בנה ואת בת בתה</b> לא תקח"
הרי שגם בת בנה של אשתו אסורה.
ולכאורה סותרים הפסוקים האחד את השני.
וביאר רבא: <b>הא כיצד?</b>
<b>כאן</b>, הפסוק האומר שרק ערות בת בנך אסורה ולא בת בנה - מדבר <b>ב</b>" אשתו" מ<b>אונסין</b>, שבת בנה שנולד לה מאיש אחר מותרת לו, שהרי אינה אשתו.
ואילו <b>כאן</b>, הפסוק האוסר גם בבת בנה - מדובר <b>ב</b>בת בן אשתו <b>מן הנשואין</b>.
ומשמע שבתו אפילו מן אונסין היא בתו, וכן בנו.
ואם כן, גם לענין אחותו, אי אפשר לחלק ולהתיר אחותו מאנוסת אביו, לפי שבכל ענין, אחותו היא.
<h3> דף כג.</h3>
ועדיין מקשינן: מנא לן להתיר דוקא אחותו משפחה?
<b>ואימא פרט ל</b>אחותו מ<b>חייבי לאוין!</b>
שאם נשא אביו ממזרת, והוליד ממנה בת, אינה חשובה אחותו. כי נאמר שבחייבי לאוין לא תופסים בהן קדושין, ולכן ממעט אותה הכתוב "בת אשת אביך", לפי שנולדה מאשה שאינה אשתו של אביו!?
ומתרצינן: <b>אמר רב פפא: חייבי לאוין</b> כן <b>תפסי בהו קידושין</b>.
משום <b>דכתיב: "כי תהיין לאיש שתי נשים, האחת אהובה ואחת שנואה</b>, וילדו לו בנים, האהובה והשנואה, והיה הבן הבכור לשניאה.
והיה ביום הנחילו את בניו, את אשר יהיה לו, לא יוכל לבכר את בן האהובה על פני בן השנואה הבכור.
כי את הבכור בן השנואה יכיר, לתת לו פי שנים בכל אשר ימצא לו, כי הוא ראשית אונו, לו משפט הבכורה".
ולא היה צורך לומר שאין חילוק בדין ירושת הבכור בין אם אהב האיש את האשה שילדה לו בכור, או שאהב את האשה השניה, כי זה, דבר פשוט הוא.
ובהכרח שכונת הכתוב היא לחדש שאין חילוק בדין ירושת הבכור בין אם היתה אמו אהובה בעיני הקב"ה או שנואה בעיניו.
ויש לעיין: <b>וכי יש</b> אשה <b>אהובה לפני המקום, ויש</b> אשה <b>שנואה לפני המקום?</b> ולמה קרא הכתוב לאחת מהן אהובה ולשניה שנואה?
<b>אלא</b>, בהכרח, ש<b>אהובה</b>, היינו <b>אהובה</b> למקום, <b>בנישואיה</b>, שנעשו נשואיה בכשרות.
ו<b>שנואה</b>, שהיא <b>שנואה</b> למקום <b>בנישואיה</b>. דהיינו, שהיה בנשואיה לבעלה עבירת לאו, שהוא דבר השנוא לפני הקב"ה.
ובכל אופן <b>אמר רחמנא</b> על שתיהן <b>"כי תהיינה</b>". ומשמע שיש בהם הויה לאישות, שחלו הקידושין למרות שהן עבירה.
ומכאן מוכח, שקידושין תופסים בחייבי לאוין. ואם כן, אי אפשר למעט את אחותו מחייבי לאוין מהפסוק "בת אשת אביך", שהרי יש בה אישות לאביו.
אך עדיין מקשינן: <b>ואימא</b>, "בת אשת אביך" בא למעט כך:
<b>פרט ל</b>אחותו שנולדה לאביו מאשה שהיא <b>חייבי כריתות</b> לו, שבה לא תופסים קידושין, ואין לאביו אישות באמה.
<b>אמר</b> תירץ <b>רבא</b>: הרי על אחותו שנולדה לאביו מאשה שהיא חייבי כריתות לאביו מדובר לאסור בפסוק זה.
שהרי <b>אמר קרא "ערות אחותך בת אביך או בת אמך, מולדת בית ומולדת חוץ</b>"
וביאורו של הפסוק: <b>בין שאומרים לו לאביך קיים</b> את אשתו, אמה של אחותך, ו<b>בין שאומרים לו לאביך הוצא</b> [את אם אחותך] מפני איסור כרת.
<b>ואמר רחמנא</b> שבכל ענין - <b>אחותך היא!</b>
ובהכרח שהמיעוט של "בת אשת אביך" הוא רק לגבי אחותו מהשפחה, בלבד!
ומקשינן: <b>אימא</b> איפכא, שאכן בא הפסוק לומר <b>בין שאומר</b>ים <b>לו</b> ל<b>אביך קיים, בין שאומר</b>ים <b>לו</b> ל<b>אביך הוצא</b>.
<b>ו</b>עליהם <b>אמר רחמנא "אחותך היא</b>".
אלא שבא הכתוב <b>לרבות</b> לאיסור את <b>אחותו משפחה ו</b>את אחותו מ<b>עובדת כוכבים</b>, ולא את אחותו מחייבי כריתות!
<b>ומה ראית</b> לרבות את אחותו מאמו שהיא חייבי כריתות לאביו, ולמעט את אחותו משפחה ומעובדת כוכבים!?
ומשנינן: <b>מסתברא</b>, שאת אחותו מ<b>חייבי כריתות הוה ליה לרבות, שכן תפסי בהו קידושין לעלמא</b>. ולכן אחותו הנולדת מאמא שכזאת נחשבת אחותו יותר מאשר אחותו הנולדת משפחה, שאין לאביו בה קידושין כלל.
ופרכינן: <b>אדרבא! שפחה ועובדת כוכבים הוה ליה לרבות</b> שחייב על אחותו הנולדת מהן, הואיל שבהן שייך יותר תפיסת קידושין, <b>דאי מגיירה</b>, שאם תתגיייר השפחה או העובדת כוכבים, הרי אז <b>לדידיה</b>, לאביו, <b>נמי תפסי בה קידושין</b>.
ואילו בחייבי כריתות לא יהיה לאביו קידושין לעולם!?
ומסקינן: חייבי כריתות עדיף לרבות, שכן בשפחה אין כעת כלל תפיסת קידושין, ומה ששייך בה קידושין כשתתגייר אינו סיבה לרבותה. שהרי <b>לכי מגיירא</b>, לכשתתגייר - <b>גופא אחרינא היא!</b>
ואין זה נחשב שיש בה עתה, כשהיא בגיותה, צד של תפיסת קידושין.
ולכן מיעט "בת אשת אביך" את אחותו הנולדת משפחה ועובדת כוכבים, שאין לאף אחד בה תפיסת קידושין.
ועתה חוזרת הגמרא לדון במחלוקתם של רבנן ורבי יוסי ברבי יהודה, האם חייבים על אחותו שהיא בת אשת אביו שתיים, גם על אחותו וגם על בת אשת אביו.
והוינן בה: <b>ורבנן</b>, שמחייבין גם על בת אשת אביו, וצריכים את הפסוק לגופו, ואין הם דורשים ממנו את המיעוט של רבי יוסי ברבי יהודה, להוציא את אחותו הנולדת מן השפחה ומן עובדת כוכבים -
<b>למעוטי</b> אחותו הנולדת מ<b>שפחה ועובדת כוכבים</b> - <b>מנא להו?</b>
ומתרצינן: רבנן <b>נפקא להו</b>, לומדים זאת, <b>מ"האשה וילדיה תהיה לאדוניה</b>". שמשמע מכאן שאין ילדיה מתייחסים לבעלה, ואין לבניו או לבנותיו אחוה עם בני השפחה.
<b>ורבי יוסי ברבי יהודה</b> - למה הוצרך למעט זאת מ"בת אשת אביך", ולא למד כרבנן?
היות והוא סובר שצריכים למעט משני פסוקים:
<b>חד בשפחה</b>, הפסוק "האשה וילדיה תהיה לאדוניה" בא למעט אחותו הנולדת משפחה.
<b>וחד בעובדת כוכבים</b>, הפסוק "בת אשת אביך" בא למעט אחותו הנולדת מעובדת כוכבים.
<b>וצריכי</b> פסוקים נפרדים למעט את שתיהן.
<b>דאי אשמועינן</b> שאין לו אחוה לנולדים מן ה<b>שפחה</b>, הוה אמינא כי רק לנולדים מהשפחה אין לו אחוה, <b>משום דאין לה חייס</b>, אלא היא משולה לחמור, שאין יחוס לילדיו.
ולכן אין אחוה לבניו ולבנותיו עם הבנים והבנות הנולדים מהשפחה.
<b>אבל</b> לנולדים מ<b>עובדת כוכבים, דאית לה חייס</b>, שהיא מתייחסת לאביה, <b>אימא לא</b> התמעטו. ויש להם אחוה עם בניו.
<b>ו</b>מאידך, <b>אי אשמועינן</b> שאין אחוה לנולדים לו מ<b>עובדת כוכבים</b>, הוה אמינא כי רק ממנה אין אחוה, <b>משום דלא שייכא</b> עובדת כוכבים <b>במצות</b>, ואין לה כל שייכות לישראל.
<b>אבל</b> הנולדים לו מ<b>שפחה, דשייכא במצוות</b>, שהרי עבד חייב בכל מצוות שהאשה חייבת בהן - <b>אימא לא</b> התמעטו מאחוה.
ולכן <b>צריכא</b> את שני פסוקים, למעט הנולדים משפחה ומעובדת כוכבים מאחוה.
ושוב מקשינן: <b>ורבנן</b>, שלמדו למעט מ"האשה וילדיה תהיה לאדוניה" האמור בשפחה, תקשה להו: הרי <b>אשכחן</b>, מצאנו בהאי קרא מקור למעט רק הנולדים מ<b>שפחה</b>, אך למעט אחוה לנולדים לו מ<b>עובדת כוכבים</b> - <b>מנא להו</b> לרבנן?
<b>וכי תימא נילף</b> לעובדת כוכבים <b>משפחה</b>, הרי כבר ביאר רבי יוסי ברבי יהודה ד<b>הנהו</b> שני קראי <b>מצרך צריכי!</b>
והצריכותא היא משום שאי אפשר לדמות עובדת כוכבים לשפחה.
ומתרצינן: <b>אמר רבי יוחנן משום רבי שמעון בר יוחאי: אמר קרא</b> בספר דברים [ז ג] בענין שבעת האומות שהיו בארץ ישראל, והצטוינו להשמידם ולא לחון אותם. וכמו כן ציוה הכתוב:
"לא תתחתן בם.
בתך לא תתן לבנו, ובתו לא תקח לבנך.
<b>כי יסיר את בנך מאחרי</b>, ועבדו אלהים אחרים".
ומלשון הכתוב משמע שיש חילוק בין גוי שבא על בת ישראל, לבין ישראל שבא על הגויה.
ומשמע, מדכתיב "כי יסיר" ולא כתיב "כי תסיר", כי דוקא <b>בנך מישראלית קרוי "בנך</b>". ולכן אמר הכתוב שלא תתחתן בת ישראל לגוי, כיון ש"בנך", הבן שיולד לה ממנו יהיה ישראל, ויהיה נקרא "בנך".
ואילו אביו הגוי יסיר אותו מאחרי ה', לעבוד עבודה זרה.
<b>ואין בנך הבא מן העובדת כוכבים קרוי "בנך", אלא "בנה</b>" ולכן לא אמרה תורה שיש לחוש גם בבנה של העובדת כוכבים הנישאת לישראל שמא היא תסיר את הבן שיולד לו ממנה מלהיות ישראל.
כי אין הוא מתייחס לאביו הישראל, אלא רק לאמו הגויה, ואין כאן חשש הסרה מאחרי ה'.
ואם כן, מפורש בתורה, שהנולדים לישראל מעובדת כוכבים אינם מתייחסים אחריו אלא אחר האם. ולכן אין להם אחוה עם בניו הנולדים לו מישראלית.
<b>אמר רבינא: שמע מינה</b>, מהפסוק המדבר בבת ישראל שנישאה לנכרית, ואומר "כי יסיר את בנך מאחרי", ש<b>בן בתך, הבא מן העובד כוכבים</b> - <b>קרוי "בנך</b>"!
והוינן בה: <b>לימא</b>, האם רצונך לומר ש<b>קסבר רבינא: עובד כוכבים ועבד הבא על בת ישראל הולד כשר!?</b> (1)
שהרי סתימת לשונו, שקרוי "בנך", משמע שהוא ישראל כשר, והרי נחלקו בדבר לקמן [דף מה א], אם הוא כשר או ממזר.
ודחינן: אין ראיה מדבריו שהוא כשר לגמרי.
אלא <b>נהי</b>, על אף <b>דממזר לא הוי, כשר נמי לא הוי</b>.
אלא <b>"ישראל פסול" מקרי</b>, כיון שנולד מעובד כוכבים.
ומקשינן: משמע מכאן, שלפי כולי עלמא, בן ישראל שבא על עובדת כוכבים מתייחס אחר אמו, שולדה כמוה.
ולכאורה אין ראיה מהפסוק של "כי יסיר את בנך מאחרי" לכך!
כי <b>האי</b> קרא רק <b>בשבעה אומות</b> בלבד <b>כתיב</b>.
ומתרצינן: דרשינן מ<b>"כי יסיר</b>" - <b>לרבות כל המסירין!</b>
והיינו, שבכל האומות ולדה של האשה הוא כמוה.
ולכן, אם האמא היא עובדת כוכבים, אין הולד ישראל.
ומקשינן: <b>הניחא לרבי שמעון, דדריש טעמא דקרא</b>, ואף אם לא היה כתיב בפסוק את הטעם, היה אומר שטעם האיסור שמא יסיר הגוי את בנו הישראל מאחרי ה'. ולכן, לפיו, כשנכתב הטעם בפסוק, הוי יתור.
ודרשינן ממנו, לרבות את כל המסירין.
דהיינו, שנכתב הטעם כדי לאסור אף בשאר האומות, ומכאן אנו לומדים שבכל האומות ולדה של האשה הוא כמותה.
<b>אלא לרבנן</b>, דלא דרשי טעמא דקרא, הרי יש צורך לכתוב לבאר את הטעם של "כי יסיר".
ומהטעם הזה יש ללמוד שהפסוק מדבר רק בשבע האומות, שהן אדוקין בעבודת כוכבים, ורק בהן יש את הטעם של "כי יסיר", ולא בשאר אומות.
ואם כן, <b>מנא להו</b> ללמוד לשאר האומות, שישראל הבא עליהן, ולדן הוא נכרי, כמו האם?
ומתרצינן: <b>מאן תנא</b>, מי הוא התנא <b>דפליג עליה דרבי יוסי ברבי יהודה</b>, וולמד למעט אחוה בעובדת כוכבים מ"כי יסיר" -
הרי שיטת <b>רבי שמעון היא</b>.
ורבי שמעון הרי דריש טעמא דקרא. ונמצא, שהטעם האמור בכתוב הוא מיותר, וממנו הוא למד לרבות את כל האומות.
<h3> דף כג:</h3>
<big><b>מתניתין:</b></big>
א. <b>מי שקידש אחת משתי אחיות</b>, כגון שנתן לשתיהן, או לשליח של שתיהן, כסף קידושין, ואמר שרוצה לקדש אחת מהן, ולא פירש איזו.
או ששלח שליח לקדש לו אשה, וקדש השליח אחת מאחיות,
<b>ואין יודע איזו מהן קידש</b> [ומסקנת הגמרא היא, שהיה ידוע למי מקדש, ונשכח הדבר].
הרי הוא אסור בשתיהן, היות וכל אחת מהן היא ספק אחות אשה של המקודשת לו.
ולכן, הרי הוא <b>נותן גט לזו וגט לזו</b>, כדי להתירן להנשא.
ואם זה שקידש את אחת משתי האחיות <b>מת, ו</b>היה <b>לו</b> רק <b>אח אחד</b> -
אותו האח <b>חולץ לשתיהן</b>, היות ששתיהן הן בספק חיוב יבום. ואם יחלוץ לאחת לא יוכל לייבם השניה, כי אחות חלוצתו אסורה לו. (1)
ומאידך, אינו יכול לייבם תחילה אחת מהן, כי שמא לא זו היא שהיתה מקודשת לאחיו, אלא היא האחות השניה. והרי זו אסורה לו, כדין אחות של הזקוקה ליבום, שאסורה ליבם כאחות אשתו.
ולכן, חולץ לשתיהן, להתירן לשוק.
ואם <b>היו לו שנים</b> אחים - <b>אחד</b> מהם <b>חולץ</b> בתחילה לאחת האחיות.
<b>והשני</b> אם רוצה יכול ל<b>ייבם</b> את האחות השניה.
שהרי ממה נפשך, היא מותרת לו:
אם היא זאת שהיתה מקודשת לאחיו, הרי היא יבמתו.
ואם אחותה היתה מקודשת לאחיו, אין לה איסור של אחות זקוקה, מעת שחלץ האח הראשון לאחות הראשונה.
ואם שני האחים <b>קדמו וכנסו</b> את שתי האחיות, לפני שנמלכו לברר ההלכה בבית דין, <b>אין מוציאין</b> את האחיות <b>מידם</b>.
שהרי כל אחד מהם אומר שיבמתו היא זאת שהיתה המקודשת לאחיו.
ואף אם האמת היא שהאח שיבם ראשון, כנס את האחות שלא התקדשה, והיתה אסורה לו משום שהיא אחות אשה הזקוקה ליבומו, הרי כיון שייבמה האח השני, פקעה זיקתה לאח הראשון למפרע, והותרה לו אחותה. (2)
ב. <b>שנים</b> אנשים שאינה קרובים זה לזה, <b>שקדשו שתי אחיות</b>.
<b>זה אינו יודע איזו קידש, וזה אינו יודע אי זו קידש</b> -
אסורין שניהם בשתיהן, הן משום ספק אחות אשה, והן משום ספק אשת איש.
ולכן <b>זה נותן שני גיטין, וזה נותן שני גיטין.</b>
ואם <b>מתו</b> שני האנשים שקדשו את שתי האחיות, והיה <b>לזה אח ולזה אח</b> -
<b>זה חולץ לשתיהן, וזה חולץ לשתיהן</b> לפי שאינם יכולים לייבם, מחמת שכל אחת מהן היא ספק אחות זקוקתו.
ואחר חליצת הראשונה היא אסורה עליהם משום ספק "אחות חלוצתו".
ואם היה <b>לזה</b>, אח <b>אחד, ולזה שנים</b> אחים.
האח <b>היחיד, חולץ לשתיהן</b> מספק כדלעיל.
ואילו <b>השנים</b>, האחים של הבעל השני, <b>אחד חולץ</b>, בתחילה לאחת האחיות.
<b>ו</b>ממה נפשך <b>אחד מיבם</b> בהיתר.
כי היא או יבמתו, ויכול לייבמה, או שהיא אשה בעלמא, המותרת לו.
שהרי משעה שחלץ אחיו לאחותה, שוב אין היא אסורה לאח הזה מדין אחות זקוקתו, וכמו כן היא לא אסורה לו משום "אחות חלוצתו", שהרי לא הוא חלץ לה, אלא אחיו.
ואם <b>קדמו וכנסו</b> שני האחים של המת האחד - <b>אין מוציאין מידם</b>, כדלעיל, לפי שהותרה לבסוף, על ידי יבום אחיו, ושוב אין היא אחות זקותו.
ואם היו לשני המקדשים את האחיות שמתו, <b>לזה שנים</b> אחים, <b>ולזה שנים</b> אחים - <b>אחיו של זה</b>, של האיש המקדש האחד - <b>חולץ לאחת</b> האחיות.
וכן <b>אחיו של זה</b> של האיש המקדש השני - <b>חולץ לאחת</b> לאחות השניה.
ואחר כך, <b>אחיו של זה</b> המקדש הראשון - <b>מייבם</b> את <b>חלוצתו של זה</b>, את האחות שחלץ לה אחיו של המקדש השני.
שהרי ממה נפשך היא מותרת לו:
אם היא יבמתו, אין בה איסור, שהרי לא חלץ לה אחיו אלא לאחותה.
ואם אמנם אחותה היא זאת שהיתה מקודשת לאחיו, הרי הפקיע אחיו את זיקתה בחליצתו, ושוב האחות הזאת אינה לא אחות זקוקתו ולא אחות חלוצתו.
ואף שהיתה מקודשת לאח השני, אינה יבמה לשוק, אחר שחלץ לה אחיו של המקדש השני.
וכן <b>אחיו של זה</b>, המקדש השני - <b>מייבם לחלוצתו של זה</b>, של האח של המקדש הראשון.
ואם <b>קדמו שנים</b> אחים של אחד המקדשים, וחלצו מספק לשתי האחיות - <b>לא ייבמו השנים</b> האחים של המקדש השני, כל אחד את אחת האחיות.
שהרי המייבם הראשון, אסור מספק, שמא היא אחות זקוקתו.
<b>אלא, אחד</b> מהם <b>חולץ</b> בתחילה לאחת האחיות.
<b>ו</b>אחר כך <b>אחד</b>, האחד השני <b>מייבם</b> לאחות השניה.
שהיא הותרה ממה נפשך, שאם היא יבמתו, אינה אחות זקוקה, שהרי הותרה בחליצת אחיו הראשון, לאחותה, או בחליצתה מאחי המקדש הראשון.
ואם לא נמלכו אחי המקדש השני, ו<b>קדמו</b> אחר חליצת הראשונים <b>וכנסו</b> כל אחד אחת מהאחיות <b>אין מוציאין מידם</b>.
שהרי רק מספק נאסרת לראשון שמא היא אחות זקוקתו, וכיון שכנסה אחיו פקעה זיקתה אליו, ושוב הותרה לו אשתו.
<big><b>גמרא:</b></big>
מדייקת הגמרא, מדתנן במשנתנו: המקדש אחת משתי אחיות, צריך גט או חליצה כדי להתירן -
<b>שמע מינה, קדושין שאין מסורין לביאה</b> [שהרי מספק אחות אשתו אסור לו לבוא על אף אחת משתיהן] - <b>הוו קידושין!</b> (3) וקושיא היא לאביי ורבא, שנחלקו בהלכה זו [במסכת קידושין נא א]!?
ודחינן: אין מכאן ראיה שקידושין שלא נמסרו לביאה הוו קידושין.
כי <b>הכא במאי עסקינן, כשהוכרו</b>, שבשעת קידושין ידע איזו מהן הוא מקדש.
ולכן, חלו הקידושין, לפי שהיו מסורין לביאה בעת שנעשו, <b>ו</b>רק <b>לבסוף</b>, לאחר מכן, הן <b>נתערבו</b>.
וכעת לא ידוע איזו מהן קידש.
<b>דיקא נמי</b> להוכיח שבאופן כזה מדובר במשנה:
<b>דקתני "ואינו יודע</b> אי זו מהן קידש". ומשמעות הלשון הזאת היא, שכעת אינו יודע, <b>ולא קתני</b> לשון <b>"ואינו ידוע</b>", שמשמעותה היא שלא נודע מעולם.
<b>שמע מינה</b> שמדובר באופן שהוכרו ולבסוף נתערבו.
ומקשינן על משנתנו: <b>מאי קא משמע לן</b> ששתיהן צריכות גט להתירן?
הרי זה פשיטא, כיון שכל אחת היא בספק אם נתקדשה!
ומבארינן: משום <b>סיפא</b> דמתניתין <b>איצטריכא ליה</b>.
דקתני בסיפא: <b>מת, ולו אח אחד</b> - <b>חולץ לשתיהן.</b>
<b>היו לו שנים אחד</b> - <b>חולץ ואחד מייבם</b>.
והחידוש הוא, ש<b>דוקא מיחלץ</b> האח הראשון <b>והדר יבומי</b> השני, שאז הותר ממה נפשך, כמבואר במשנה.
<b>אבל יבומי ברישא</b> - <b>לא!</b> משום דחיישינן <b>דקא פגע באחות זקוקתו</b>.
שנינו במשנה, <b>שנים שקדשו שתי אחיות וכו',</b>
ודייקינן: מכך שצריכים לפוטרן בגיטין או בחליצות -
<b>שמע מינה</b>, שאף על פי שה<b>קידושין אין מסורין לביאה</b>, שהרי לא ידוע מי מקודשת למי, בכל אופן <b>הוו קידושין!</b>
ומבארינן כדלעיל, ש<b>הכא נמי</b> מדובר באופן <b>כשהוכרו ולבסוף נתערבו</b>.
וכן הראיה מהמשנה: <b>דיקא נמי, דקתני</b>: זה <b>"אין יודע</b>" אי זו מהן קידש.
<b>ולא קתני "ואין ידוע"</b>.
ומשמע שכעת לא ידוע, אף שבשעת קידושין ידעו את מי כל אחד קידש לעצמו.
<b>ומאי קא משמע לן</b>, הרי פשיטא שכל אחת צריכה גט משניהם מספק?
<b>סיפא איצטריכא ליה,</b> דתנן בה: <b>מתו, לזה</b> אח <b>אחד ולזה שנים</b> - <b>היחיד חולץ לשתיהן</b>. <b>ו</b>אילו <b>השנים, אחד חולץ ואחד מייבם</b>.
וכעת הבינה הגמרא שהחידוש הוא כדלעיל, שדוקא אחרי שאחד חולץ יכול השני לייבם.
ולכן מקשינן: <b>פשיטא! היינו רישא!</b>
ומבארינן: <b>מהו דתימא</b>, באופן זה שיש שני מקדשים, <b>ליגזור</b> על <b>תרי</b> האחים של האחד, ששניהם לא ייבמו, ואפילו שהשני מותר ממה נפשך, כמו שנתבאר.
וגזירה זו היא <b>אטו חד</b>, האח היחיד של השני, שאין לו היתר לייבם אחת מהן אלא חולץ לשניהן.
לכך <b>קא משמע לן</b> סיפא דמתניתין, שאחד חולץ ואחד מייבם.
ועוד קא משמע לן בסיפא, <b>דדוקא</b> בסדר הזה ש<b>מיחלץ</b> האח היחיד תחילה, <b>והדר יבומי</b> אחד משני האחים של השני.
<b>אבל יבומי ברישא</b> לפני חליצת האח היחיד, <b>לאו</b>. היות <b>דקא פגע ביבמה לשוק!</b>
שכל זמן שלא חלץ היחיד, חוששין שהיא היתה מקודשת לאח השני, ואסורה להם כדין יבמה לשוק.
שנינו במשנה, <b>לזה שנים ולזה שנים וכו',</b>
והוינן בה: <b>הא תו, למה לי?</b>
למה לי למתני אחיו של זה מייבם חלוצתו של זה.
הרי זה <b>היינו הך</b> כמו ברישא, של שני אחים, אחד חולץ ואחד מייבם.
וכן בסיפא, כל שנים, אחד מהם חולץ ואחד מייבם.
ומתרצינן: החידוש בסיפא הוא שאחד מהשנים מייבם.
וצריך להשמיע זאת, כי <b>מהו דתימא לגזור דילמא מייבם</b> אחד משנים אלו, ואחד משנים האחרים <b>בלא חליצה</b>, ויעבור על איסור יבמה לשוק או באחות זקוקה.
ולכן בא התנא בסיפא, ו<b>קא משמע לן</b> שלא חוששים לכך, ולא גזרו, אלא אחד חולץ ואחד מייבם.
ומרישא לא ידעינן דלא גזרינן.
שהרי ברישא האח היחיד חולץ, וממילא זוכרים שגם אחד מהשנים צריך לחלוץ. אך בסיפא, שבסוף שתיהן מתייבמות לאחין, צריך להשמיע שלא חוששין לטעות זו, דילמא מיבמי ללא חליצה.
ומקשינן, על מה ששנינו במשנה, אם קדמו וכנסו אין מוציאין מידם:
<b>מאי שנא מהא דתנן</b> [לקמן כו א]: <b>ארבעה אחין, שנים מהם נשואין שתי אחיות, ומתו הנשואין את האחיות</b> -
<b>הרי אלו חולצות ולא מתייבמות</b>.
וסוף המשנה שם: אם קדמו וכנסו מוציאין מידם, דחוששים שמא הראשון ייבם את אחות זקוקתו, ולא מועיל לו מה שיכנוס אחיו השני את אחותה, ויפקיע את זיקתה לראשון, כדי להתיר לו את אשתו.
ולכאורה כאן תנן שאם כנס לא יוציא, אלא סומך על היתר זה.
ומתרצינן: <b>הכא השתא!?</b> איזה דמיון הוא זה!?
הרי אין דמיון כלל בין המקרים שבשתי המשניות!
<h3> דף כד.</h3>
שהרי <b>התם</b>, בארבעה אחין, ששתי האחיות זקוקות, <b>אי למאן דאמר</b> שהטעם שאין אף אחת מהן יכולה להתייבם, הוא משום ההלכה ש<b>יש זיקה</b>, ולכן כל אחת נחשבת אחות זקוקה, ולא מועילה חליצת אחיו להתירה לו, שהרי נאסרה עליו שעה אחת בעת שנפלה לפניו, והיתה עדיין אחותה זקוקה לו.
אך רק שם שייך טעם לאסור, כי <b>יש זיקה</b>.
<b>ו</b>כן <b>למאן דאמר</b> שהטעם בארבעה אחין הוא משום ש<b>אסור לבטל מצוות יבמין</b>, ואם ייבם הראשון, חוששים אנו שמא ימות השני קודם שייבם, ותפטר אחותה לשוק ללא חליצה ויבום, שהרי היא אחות אשת היבם הראשון.
ולכן נאסרה כל אחת מהן לייבמה ראשונה, וכיון שנאסרה שעה אחת, אפילו אם תחלץ אחת מהן, תאסר השניה לייבום מפני שנאסרה שעה אחת.
אך גם טעם זה, ש<b>אסור לבטל מצוות יבמין</b> שייך רק בארבעה אחין.
אבל <b>הכא</b>, מדובר בשנים שקדשו שתי אחיות, ושני אחיו של כל אחד מהמתים, שכל אחד מהם קדש רק אחות אחת, הרי רק אחת מהן יבמה כלפי כל שני אחים, והאיסור מפני הספק, שמא כנס את זו שאינה יבמה.
אך כיון שרק ספק הוא, אם קדם וכנס, אין מוציאין מידו, היות ש<b>כל חד וחד</b> שכנס <b>אימור דידיה אתרמיא ליה</b>, שרק אחת מהן יבמה, וכשכנס האח השני נפקע ממנה איסור אחות זקוקתו, ומעולם לא היתה אשת אחיו, ולכן לא יוציאו.
שנינו במשנה: <b>קדמו וכנסו אין מוציאין מידם</b>. <b>כו',</b>
<b>תני שילא, ואפילו</b> אם <b>שניהם כהנים</b> אין מוציאין מידם, אף על פי שאחת האחיות בהכרח היא חלוצה האסורה לכהן. שהרי שני אחי המקדש הראשון חלצו לשתי האחיות מספק, ואחת מהן היתה זקוקה לחליצתן שהיא אשת אחיהן [המקדש השני].
ומבארינן: <b>מאי טעמא</b> לא יוציאו מספק חליצה, והרי ממה נפשך הוא קיים ביניהם?
כי <b>חלוצה</b> אסורה מ<b>דרבנן היא</b>.
<b>וספק חלוצה לא גזרו בהו רבנן</b>, וכיון שלכל אחד מהם יש צד שמא ייבם את ייבמתו, אינו צריך להוציאה מספק שמא היא חלוצת אחי השני.
ומקשינן: וכי חלוצה אסורה רק מדרבנן?
<b>והתניא</b>: כתיב בכהנים [ויקרא כא] "ואשה <b>גרושה</b> מאישה לא יקחו".
<b>אין לי אלא גרושה</b> שאסורה לכהן.
<b>חלוצה מנין</b> שאסורה לו?
<b>תלמוד לומר "ואשה"</b>. שהיה ראוי לכתוב "גרושה לא יקחו", ונאמר "אשה גרושה" כדי לרבות חלוצה, שתהא אסורה לכהן.
הרי שאיסורה, מדאורייתא הוא!?
ודחינן: באמת איסור חלוצה הוא רק <b>מדרבנן</b>. <b>וקרא</b>, הרבוי מ"ואשה" - <b>אסמכתא בעלמא הוא.</b>
<big><b>מתניתין:</b></big>
<b>מצוה בגדול</b> שבאחי המת, <b>לייבם</b>.
<b>ואם קדם</b> האח <b>הקטן</b> וייבם, <b>זכה</b>.
<big><b>גמרא:</b></big>
<b>תנו רבנן</b>: כתיב בפרשת יבום:
"יבמה יבא עליה, ולקחה לו לאשה, ויבמה.
והיה הבכור אשר תלד, יקום על שם אחיו המת".
ודרשו חכמים את הפסוקים כאילו נכתבו ברצף אחד:
"ויבמה - <b>והיה הבכור</b>".
<b>מיכן</b> אתה למד <b>שמצוה בגדול לייבם</b>. שביאור הכתוב הוא, שהאח המייבם יהיה בכור האחים.
ואילו על היבמה דרשו את הכתוב <b>"אשר תלד</b>" - <b>פרט לאיילונית שאין יולדת</b>, ולכן לא מייבמין אותה.
ועל היבם אומר הכתוב <b>"יקום על שם אחיו</b>", והיינו <b>לנחלה</b>. שהאח ההמייבם יורשו, ולא מתחלקים עמו שאר האחים בירושת האח המת.
וממשיכה הברייתא ואומרת:
<b>אתה אומר</b> "יקום האח הבכור על שם אחיו"
- <b>לנחלה</b>.
<b>או אינו</b>, אולי אינו כן, <b>אלא</b> הכוונה כפשוטו של מקרא, שמדובר בבן הנולד לו מהיבמה, שקם הבן של היבם <b>לשם</b> של האח המת.
שאם קראו לאח המת <b>יוסף</b> - <b>קורין אותו יוסף</b>.
ואם היה שמו <b>יוחנן</b> - <b>קורין אותו יוחנן</b>.
ומנלן לדרוש את הפסוק אחרת מפשוטו של מקרא, ולומר שיורש היבם את נחלת המת?
<b>נאמר כאן</b> בפרשת יבום <b>"יקום על שם אחיו</b>".
<b>ונאמר להלן</b>, בצווי יעקב, שיהיו אפרים ומנשה נוטלים חלק ככל השבטים <b>"על שם אחיהם יקראו בנחלתם</b>".
ודרשינן גזירה שוה: <b>מה "שם</b>", דהיינו, בכתוב האומר "על שם אחיהם יקראו בנחלתם", <b>האמור להלן</b>, הוא "שם" לגבי <b>נחלה</b>.
<b>אף "שם" האמור כאן</b> ביבום, הכוונה <b>לנחלה</b> של היבם.
וממשיכה הברייתא את דרש הפסוק:
<b>"ולא ימחה שמו</b>" - <b>פרט ל</b>אשת <b>סריס, ששמו מחוי</b>.
כיון שלא היה יכול האח המת להוליד, והיה שמוי מחוי, אין חובה להקים לו שם, ואשתו פטורה מן היבום.
<b>אמר רבא</b>, על הדרשה שיקום על שם אחיו לנחלה:
<b>אף על גב דבכל התורה כולה,</b> כשדורשים פסוק, עדיין <b>אין מקרא יוצא מידי פשוטו</b>, ומתקיים גם הפשט.
<b>הכא, אתאי גזירה שוה</b> "שם - שם", ו<b>אפיקתיה</b> והוציאה <b>מפשטיה לגמרי</b>, ואין צריך לקרות את שם הבן הנולד לו כשם אחיו המת [וכתב רש"י שכך למד זאת מרבו].
ומקשינן: <b>ו</b>כי <b>אי לאו גזירה שוה, הוה אמינא</b>, היתה משמעות הפסוק, שהמצוה להקים לאחיו <b>שם</b>, היא הקמת <b>שם</b> המת <b>ממש!</b>
והרי זה לא יתכן.
כי <b>למאן אזהריה רחמנא</b> על הקמת השם?
אם <b>ליבם</b>, הרי <b>"יקום על שם אחיך</b>" - <b>מיבעי ליה</b> למיכתב.
ו<b>אי</b> הצווי הוא <b>לבי דינא</b>, הרי <b>"יקום על שם אחי אביו</b>" - <b>מיבעי ליה</b> למיכתב!
ובהכרח שהפסוק מצווה לבית דין לדאוג לכך שהיבם יקום על שם אחיו המת, לנחלה.
ועדיין מקשינן: <b>ודלמא, הכי קאמר להו רחמנא לבית דין: אמרו ליה ליבם</b>, שבנו הנולד לו <b>יקום על שם אחיו!</b>
ובאמת הכוונה היא לקרוא את שם הבן כשם המת? <b>אלא</b>, מסקינן, להכי אמר רבא: <b>אתאי גזירה שוה, אפיקתיה לגמרי!</b>
ודרשינן את הפסוק כך, להעמיד את היבם לרשת את נחלת אחיו המת.
ועתה מקשה הגמרא על הדרשה "והיה הבכור", מכאן שמצוה בגדול לייבם:
<b>השתא דאמרת</b>, ש<b>קרא ב"גדול" כתיב</b>.
<b>אימא</b>, דוקא האח ה<b>בכור</b> הוא זה שצריך <b>לייבם</b>, אבל אח <b>פשוט לא ליבם</b> לגמרי, אפילו אם אין אח שם אח בכור!?
ומתרצינן: <b>אם כן</b>, שפשוט אינו מייבם כלל את אשת אחיו -
<b>אשת אחיו שלא היה בעולמו</b>, שנולד אחר שמת האח, <b>דמיעט רחמנא</b> שלא מייבם לה הנולד - <b>למה לי</b> לומר זאת?
והרי ודאי שהאח הנולד אחר מיתת אחיו הראשון, אינו בכור, שהרי הוא נולד אחר האח המת.
ומוכח מהמיעוט הזה, שגם אח פשוט שייך במצות יבום.
<b>פריך רב אחא: ואימא</b> פשוט אינו מיבם.
ואח שלא היה בעולמו צריך <b>למעוטי</b>, כגון שהיה האח שנולד, <b>בוכרא דאמא,</b> שהיה בכור לאמו, ונולד אחר שמת אחיו מהאב.
ואלולי שנתמעט, היה חייב ביבום אחיו שלא היה בעולמו, כדין בכור, שהרי בכור הוא לאמו.
ומתרצינן: <b>ההוא</b> - <b>לא מצית אמרת!</b> לא יתכן לומר כי בכור מאם יקרא "בכור" לענין יבום.
היות <b>דיבום</b> - <b>בנחלה תלה רחמנא</b>. דכתיב "יחדיו", ודרשינן: מיוחדים בנחלה.
<b>ונחלה</b> היא רק <b>מן האב, ולא מן האם</b>.
כי בכור מאם אינו נוטל פי שנים בירושה מאמו כבכור מאב, ולכן, בכור מאם אינו בכלל בכור של יבום שתלוי בנחלה. (1)
ועל כרחך, כיון שבכל זאת הוצרך הפסוק למעט אח שלא היה בעולמו מיבום, מוכח, שאין הכונה בפסוק לבכור דוקא, אלא לגדול שבאחים, אף שהוא אח פשוט.
ועדיין מקשינן: <b>ואימא</b>, שהפסוק מדבר דוקא באח בכור.
ואך זאת בא להשמיענו, דוקא <b>כי איכא</b> אח <b>בכור</b> רק אז <b>תתקיים מצות יבום</b>.
ואז היא תתקיים בין בבכור ובין בפשוט.
ודבר זה יש ללמוד מהמיעוט של אשת אחיו שלא היה בעולמו, שתיתכן אפשרות שגם פשוט מייבם, ונאמר שאפשרות זו היא דוקא אם יש בכור בעולם.
אך <b>כי ליכא בכור</b> - <b>לא תתקיים מצות</b> <b>יבום</b>, ותהיה פטורה מיבום אף מהאח הפשוט, על אף שהיה עמו בעולמו!?
ומתרצינן: <b>אמר קרא</b> "כי ישבו אחים יחדיו, <b>ומת אחד מהם</b>".
ובהכרח שגם פשוט יכול לייבם, שהרי משמעות הפסוק היא שמדובר גם כשהיו רק שני אחים.
ובאופן זה <b>מי לא עסקינן דמת בכור, ו</b>בכל זאת <b>אמר רחמנא לייבם!?</b>
ומפורש שמצוה גם על אח <b>קטן</b>.
ומקשינן: <b>ואימא</b> שפסוק מדבר דוקא היכא <b>דמית קטן,</b> שהרי דרשינן "והיה הבכור" שמצוה בבכור לייבם, ונעמיד שבאופן זה דוקא דיבר הכתוב.
<b>ו</b>באופן שכזה <b>אמר רחמנא: ליבם בכור</b>.
ומתרצינן: <b>הא</b>, באותו פסוק כתיב "יחדיו". ובזה <b>מיעט רחמנא אשת אחיו שלא היה בעולמו</b>. (2)
והיינו, כשמת הבכור וצריך מיעוט שלא ייבם אחיו הקטן. ומוכח דקטן מייבם גם במקום שאין בכור.
ומקשינן: מהמיעוט לאשת אחיו שלא היה בעולמו למדנו רק שהפסוק "ומת אחד מהם" מדובר כשמת הבכור ויכול קטן לייבם.
<b>ואימא</b>: רק <b>כי ליכא בכור</b>, אז אם <b>קדם קטן, זכה</b>.
<b>ו</b>אילו היכא ד<b>איכא בכור,</b> אם <b>קדם קטן</b> - <b>לא זכה!?</b>
ומתרצינן: <b>אמר קרא "כי ישבו אחים יחדיו</b>"
- <b>הוקשה ישיבת אחים זה לזה</b>, שכולם שוים לזכות בייבום.
והא דכתיב "והיה הבכור" - למצוה בלבד הוא!
ומקשינן: <b>ואימא</b> שהמצוה לכתחילה היא רק <b>אי איכא בכור</b>, שאז המצוה היא <b>ליהדר</b> לחזר <b>אגדול</b>.
אך <b>כי ליכא בכור</b> - <b>אין חוזרין אצל גדול</b> שבאחים הפשוטים, ואין כופין אותו לייבם כבכור.
ואם תאמר שכן הוא באמת, שהמצוה לכתחילה נאמרה רק בבכור.
<b>אלמא</b> מדוע <b>תני אביי קשישא: מצוה בגדול לייבם</b>.
<b>לא רצה, הולכין אצל אחיו הקטן</b> ממנו.
<b>לא רצה, הולכים אצל אחיו הקטן</b> ממנו.
<b>לא רצה</b> גם הקטן לייבם - <b>חוזרין אצל גדול</b>, וכופין אותו לייבם.
הרי שלא רק על בכור נאמרה המצוה, אלא אף בגדול האחים. כי משמעות אחיו הקטן היא, שהולכין לפי הגיל, ולא לפי בכור ופשוט.
ומתרצינן: דין גדול האחים הוא <b>כבכור</b>, ומצוותו מאותו הטעם.
שהרי <b>מה בכור, בכורתו גרמה לו</b>
<b>אף גדול</b> האחים, <b>גדולתו גרמה לו</b>, שמצוותו לייבם יותר משאר אחים. (3)
ומסתפקת הגמרא: <b>ואימא, כי מייבם בכור לישקול נחלה</b>, שעליו הכתוב אומר "והיה הבכור ... יקום על שם אחיו".
אך <b>כי מייבם פשוט</b> - <b>לא לישקול נחלה</b> של המת יותר משאר אחיו היורשים, שהרי בו לא כתיב "יקום על שם אחיו"!?
ופשטינן: <b>אמר קרא</b> שהיבם יורש את המת, בלשון <b>"יקום על שם אחיו</b>". <b>והרי</b> זה היבם <b>קם</b> תחתיו, ולכן הוא גם יורש אותו.
ומקשינן: אם המצוה היא גם על גדול האחים, אם כן -
<h3> דף כד:</h3>
<b>אלא, "בכור" דקרייה רחמנא</b> - <b>ע</b> <b>למאי הלכתא</b> קרא לו הכתוב "בכור"?
והרי היה ראוי לכתוב "הגדול", שאף בגדול האחים הפשוטים יש מצוה.
ומתרצינן: <b>לגריעותא</b>. כדי ללמוד מירושת הבכור את אביו לכאן:
<b>מה בכור אינו נוטל</b> חלק כפול <b>בראוי</b>, בירושה הראויה לבא אחר מיתת אביו, <b>כ</b>מו שהוא נוטל פי שניים <b>ב</b>רכוש ה<b>מוחזק</b> בידי אביו ביום מותו.
<b>אף האי</b> יבם, <b>אינו נוטל</b> בירושת אביו, שמגיע לו בה שני חלקים, (1) חלקו וחלק אחיו המת, <b>בראוי כבמוחזק</b>.
שבירושה הבאה לאחר מיתת האב, יטול היבם רק את חלקו שלו, ולא את חלק אחיו המת.
<big><b>מתניתין:</b></big>
<b>הנטען</b> [מי שנחשד] שבא <b>על השפחה</b>, שהלעיזו עליו הבריות כך. <b>ו</b>אחר כך <b>נשתחררה</b> השפחה ונעשית ישראלית, והותרה לבא בקהל ישראל.
<b>או</b> מי שנחשד שבא <b>על העובדת כוכבים, ו</b>אחר כך <b>נתגיירה</b> - <b>הרי זה</b> החשוד <b>לא יכנוס</b> [לא ישאנה], אף על פי שלא נתברר החשד הראשון בעדים, לפי שאסרו חכמים לכונסה משום לעז, שלא יאמרו אמת היה הקול הראשון שיצא.
<b>ואם</b> עבר הנחשד ו<b>כנס</b> את השפחה המשוחררת או את הגיורת - <b>אין מוציאין</b> אותה <b>מידו</b>, על אף שלכתחילה אסור היה לכונסה.
<b>הנטען על אשת איש, ו</b>מחמת כן <b>הוציאוה</b> בית דין <b>מתחת</b> ידו של בעלה, שהרי אשת איש שזינתה אסורה לבעלה, וצריך לגרשה. אסור לבועל החשוד, לכונסה.
ואם הלך זה ונשאה, <b>אף על פי שכנס</b> - <b>יוציא</b> אותה מתחת ידו, משום שאשת איש שזינתה אסורה מן התורה בין לבעל ובין לבועל.
<big><b>גמרא:</b></big>
שנינו במשנה: הנטען על השפחה ונשתחררה, או על העובדת כוכבים ונתגיירה, הרי זה לא יכנוס.
ודייקינן: אף שאמרנו לא יכנוס, <b>הא גיורת מיהא הויא</b>, שגירותה גירות גמורה היא. שהרי רק הוא אסור לכונסה משום החשד, אבל אחרים מותרים בה. ואף הוא עצמו, אם כנס, לא יוציא, כמבואר במשנה.
ומוכח שגירותה הועילה אף על פי שהדברים מוכיחים שלא נתגיירה לשם יהדות אלא בשביל שישאנה זה שזינתה עמו.
<b>ורמינהו</b> מהא דתניא: כל איש שבא להתגייר ואנו מכירים את הסיבה שמחמתה התגייר, <b>אחד איש שנתגייר לשום אשה</b> ישראלית שרוצה לינשא לה, <b>ואחד אשה שנתגיירה לשום איש</b>.
<b>וכן מי שנתגייר לשום "שולחן מלכים</b>", כדי שיהיה סמוך על שולחנם של מלכי ישראל.
או שנתגייר <b>לשום "עבדי שלמה</b>", שרצה להיות מעבדי המלך, כדי שתהיה אימתו על הציבור, כפי שהיה בעבדי שלמה, שהיו בעלי שררה והיתה אימתם מוטלת על הציבור.
כל אלו <b>אינן גרים, דברי רבי נחמיה</b>
<b>שהיה רבי נחמיה אומר</b>:
<b>אחד</b> המתגייר מחמת יראה מסוימת, כגון הכותים, בזמן גלות שומרון, שהיו <b>גירי אריות</b>, ששלח ה' בהם את האריות, ומחמת יראת האריות נתגיירו.
<b>ואחד גירי חלומות</b>, שנתגיירו מחמת שכן אמר להם "בעל החלומות".
<b>ואחד</b> המתגייר משום שירא על נפשו, כ<b>גירי מרדכי ואסתר</b> המוזכרים במגילת אסתר ככתיב "וכל עמי הארץ מתיהדים כי נפל פחד היהודים עליהם".
כל אלו וכיוצא בהם, <b>אינם גרים</b>.
<b>עד שיתגיירו בזמן הזה</b>, וכמו שיבואר מיד.
ומפרשת הגמרא את דברי הברייתא:
והוינן בה: וכי עד שיתגיירו <b>בזמן הזה</b> - <b>סלקא דעתך</b>, עלה בדעתך לומר!?
וכי כל הגרים שנתגיירו עד הזמן הזה אינם גרים?
<b>אלא אימא</b> עד שיתגיירו <b>"כבזמן הזה</b>".
והיינו, שאין מקבלים גרים אלא אם כן מתגיירים בלא שום סיבה, שאין מתגיירים מחמת שררה וכיוצא בו. אלא הם מתגיירים על אף שרואים אותנו נכנעים, כבזמן הזה שאנו בגלות ואין בנו שררה וכבוד.
ומעתה קשה על משנתינו, שהרי בברייתא זו מבואר שאין מקבלין גר אלא כשמטרתו לשם יהדות בלבד, ומדוע אומרת משנתינו שאשה המתגיירת לשום איש מסוים, גירותה גירות?
<b>ומשני: הא אתמר עלה</b>, על ברייתא זו, <b>אמר רב יצחק בר שמואל בר מרתא משמיה דרב: הלכה כדברי האומר</b> כל שנתגיירו לגמרי, אף על פי שלשם סיבה מסוימת נתגיירו - <b>כולם גרים</b> גמורים <b>הם</b>.
ולכן, אף הגיורת שבמשנתינו גיורת גמורה היא.
ומקשינן: <b>אי הכי</b>, שגיורת גמורה היא - <b>לכתחילה נמי</b> יכנוס אותה הנחשד. ומדוע אמרה משנתינו שלא יכנוס?
ומשנינן: אף על פי שגיורת היא, לא יכנוס <b>משום דרב אסי</b>.
<b>דאמר רב אסי</b>, טעמה של משנתינו שלא יכנוס, הוא משום לזות שפתים של הבריות, ככתוב במשלי <b>"הסר ממל עקשות פה, ולזות שפתים</b> הרחק ממך".
ואם נתיר לחשוד לכונסה, ילעיזו הבריות שאכן אמת הקול שיצא בתחילה, שזינתה עמו. שהרי מוכח כן ממה שכנסה לבסוף.
ומכל מקום, אם כנס - לא יוציא.
<b>תנו רבנן: אין מקבלין גרים לימות המשיח</b>.
<b>כיוצא בו, לא קבלו גרים לא בימי דוד ולא בימי שלמה</b>, לפי שהם באים להתגייר לשם שררה וכבוד.
<b>אמר רבי אלעזר: מאי קרא</b> שממנו אנו למדים כן?
דכתיב בישעיה <b>"הן גור יגור אפס מאותי, מי גר אתך עליך יפול</b>".
וביאור הכתוב:
"הן גור", הבא להתגייר, "יגור", יתגייר כאשר "אפס מאותי" - בעוד שאין אני, הקדוש ברוך הוא, נמצא עמכם. והיינו בזמן הזה, שאנו בגלות.
"מי גר אתך, עליך יפול", מי שנעשה גר אתך [עם ישראל], בעניותך, בזמן הגלות "עליך יפול" - יזכה עמך בעשירותך, בזמן המנוחה בעולם הבא.
<b>אבל אידך</b> - <b>לא!</b>
מי שלא נתגייר בזמן עניותם של ישראל, אין מקבלין אותו.
ולפיכך, אין מקבלין גרים לימות המשיח.
שנינו במשנתינו: <b>הנטען</b> [הנחשד] שבא <b>על אשת איש</b>, ומחמת זה הוציאוה לאשה זו שזינתה עמו מתחת ידו של בעלה כדין אשת איש שזינתה שאסורה לבעלה - אין הבועל רשאי לישאנה.
ואם כנסה יוציא, שאשת איש שזינתה, אסורה בין לבעלה ובין לבועל.
<b>אמר רב</b>: הא דאמרינן שאם כנסה הבועל יוציא, הוא דוקא אם נאסרה <b>בעדים</b>. שבאו עדים שמעידים על ביאה ממש, שראוה שזינתה עמו, שבזה הדין שאסורה לבעלה מן התורה, וכשם שאסורה לבעל כך אסורה לבועל. ולפיכך אם כנסה הנטען יוציא.
אך אם יצאה מבעלה רק מחמת קול שזינתה, בלא שהיו עדי ביאה, וכנסה החשוד, אין צריך להוציאה.
<b>אמר רב ששת: אמינא, כי ניים ושכיב רב, אמר להאי שמעתתא</b> [סבור אני כי דברים אלו, אמרם רב בהיותו מנמנם, בעודו הולך לשכב], שאמר דוקא היכא שבאו עדים מוציאין אותה מיד החשוד שכנסה. והרי בברייתא מבואר לא כן!
<b>דתניא: הנטען</b> [הנחשד] שבא <b>על אשת איש, והוציאוה על ידו</b> מבעלה, ושוב נשאה אדם אחר <b>ונתגרשה</b> גם <b>מתחת ידי</b> ה<b>אחר</b> -
מעתה, <b>אם</b> בא החשוד ו<b>כנס</b> אותה, <b>לא יוציא</b>, אלא תשאר תחתיו. שמאחר ולא כנסה החשוד תיכף כשגרשה בעלה, מורין הדברים שאין בקול הזנות ממש.
ומעתה תקשי, <b>היכי דמי</b> ברייתא זו?
<b>אי</b> מיירי <b>דאיכא עדים</b> שזינתה, ומשום כך נאסרה על בעלה, <b>כי אתא אחר</b>, ונשאה, <b>ואפסקיה</b> בכך <b>לקלא</b> - <b>מאי הוי!?</b> הרי אין זה מועיל כלום שלא נוציאה מתחת ידי החשוד! שהרי על פי עדים אסרנוה ולא על פי קול וחשד. וכיון שיש עדים בדבר אסורה היא לבועל עולמית.
<b>אלא לאו</b>, בהכרח שמדובר <b>דליכא עדים</b> שראוה מזנה, אלא גירשה בעלה מחמת קול שיצא עליה שזינתה.
ומוכח שרק מ<b>טעמא דאתא</b> איניש <b>אחרינא, ואפסקיה לקלא</b>, לא תצא מהחשוד.
כי מאחר שלא כנסה הנטען מיד כשהתגרשה, מורה הדבר שאין ממש בקול זה.
<b>הא לאו הכי</b>, אלא כנסה הנחשד תיכף לאחר שהתגרשה, בלא ההפסקה של נישואי אחר בינתיים, וכאופן שעוסקת בו משנתינו - <b>מפקינן!</b> מוציאים אותה ממנו.
ותקשי לרב, שאמר רק אם נאסרה לבעלה בעדים שזינתה וכנסה החשוד, יוציא. אך אם הוציאה בעלה מחמת קול, אין החשוד צריך להוציאה.
ומשנינן: <b>אמר לך רב</b>: מה שנקטה הברייתא כנסה אדם אחר קודם שכנסה הנחשד, אין זה שייך כלל לנידון אם החשוד צריך להוציאה.
אלא, <b>הוא הדין דאף על גב דלא אתא אחר</b> ונשאה, <b>ואפסקיה</b> בכך <b>לקלא</b>, בכל זאת, אם כנסה החשוד, אינו צריך להוציאה.
כי רק <b>אי איכא עדים</b> שזינתה <b>מפקינן</b> [מוציאים] אותה מתחת ידי החשוד, כיון שהבועל אסור בה עולמית.
אבל <b>אי ליכא עדים</b> שזינתה, אלא רק יצא הקול שזינתה, <b>לא מפקינן</b> מתחת ידו.
ומה שנקטה הברייתא שהפסיק אחר בנישואיו את הקול לא בא אלא ללמדנו שלכתחילה לא ישאנה החשוד, אף שכבר נישאה לאחר!
<b>והכי קאמר: דאף על גב דאתא אחר ואפסקיה לקלא</b> - <b>לכתחילה לא יכנוס!</b>
אבל משנתינו, העוסקת בדין דיעבד, שצריך להוציא, לא מדברת אלא בבאו עדים שזינתה, וכפי שהעמיד רב.
<b>מיתיבי</b> לרב מהא דקתני בהמשך הברייתא:
<b>במה דברים אמורים</b> שאם כנס הנחשד יוציאנה מתחתיו, דווקא <b>כשאין לה בנים</b> מבעלה הראשון.
<b>אבל</b> אם <b>יש לה בנים</b> מן הבעל הראשון, וכנסה הנחשד - <b>לא תצא</b> ממנו!
כי בכך אנו מוציאין אותה ממנו, אנו מחזקים את הקול שיצא בתחילה, שזינתה עם הנחשד, ונמצא שאנו גורמים בזה להחזיק את בניה שנולדו מבעלה הקודם לממזרים.
ואין לנו לעשות כן, כל עוד אין אנו נסמכים על עדות ברורה שזינתה, אלא על קול בלבד.
אבל <b>אם באו עדי טומאה</b> שזינתה, אזי <b>אפילו יש לה כמה בנים</b> מן הראשון, <b>תצא</b> מהבועל שכנסה. ואין לנו לחוש לבניה, כיון שאסור בה הבועל מן התורה.
ומוכח מהברייתא שאם אין לה בנים, מוציאין אותה מדרבנן מידי הנחשד אפילו בלא שבאו עדים שזינתה.
ותקשי לרב, שאמר רק אם באו עדים שזינתה, תצא מהבועל?
ומשנינן: אכן מודה רב שגם בלא עדים אסורה לו מדרבנן, וצריך להוציאה אם אין לה בנים מהראשון.
אך <b>רב מוקי לה למתניתין</b> [מעמיד את משנתינו] <b>ביש לה בנים</b>. ולכן הוצרך לומר שגם <b>יש לה עדים</b> שבאו עדים. כי ביש לה בנים אין מוציאים אותה אלא אם באו עדים.
ותמהינן: <b>ומאי דוחקיה דרב לאוקמי למתניתין</b> [מדוע נדחק רב להעמיד משנתינו] <b>ביש לה בנים ויש לה עדים</b> שזינתה. <b>וטעמא דאיכא עדים</b> שזינתה, אז <b>מפקינן</b>. <b>ואי ליכא עדים לא מפקינן</b>.
<b>לוקמא</b> [שיעמיד רב] למשנתינו בפשיטות, <b>בשאין לה בנים</b> מן הראשון, ולכך יוציא אותה <b>אף על גב דליכא עדים</b> שזינתה?
ומשנינן: <b>אמר רבא</b>: הוצרך רב להעמיד כך את משנתינו, לפי ש<b>מתניתין קשיתיה</b> [משנתינו היתה מוקשית לו].
דקתני במתניתין: הנטען על אשת איש, "והוציאוה" מתחת ידו, אף על פי שכנס, יוציא.
וקשה, <b>מאי איריא דתני "הוציאוה</b>", שמשמע שאחרים הוציאוה? <b>ליתני "הוציאה</b>"! שהרי בעלה הראשון הוא שהוציאה בגט מתחת ידו.
<b>אלא</b>, בהכרח <b>כל "הוציאוה</b>", היינו <b>בבית דין</b>, שהם כפוהו להוציאה, ולא הוציאה מעצמו.
ובהכרח, משנתינו מדברת באופן שבאו עדים שזינתה. שהרי <b>בית דין</b>, רק <b>בעדים הוא דמפקי</b> [מוציאים] אשה מיד בעלה, לפי שאין האשה נאסרת לבעלה על ידי קול שזינתה.
ומאחר ומשנתינו מדברת בהכרח שבאו עדים, בא רב ואמר, שדין זה, שיוציא הנחשד, הוא דוקא משום שיש עדים שזינתה, אך בלא עדים, אם הוציאה הבעל מרצונו וכנסה הנחשד, לא יוציא, הואיל ויש לה בנים.
ואמנם כשאין לה בנים, קנסוהו רבנן שיוציאה.
<b>ואי בעית אימא</b>: לעולם, הדין כפי שסברנו תחילה, שרב בא ללמדנו שאף באין לה בנים, כל שאין עדים שזינתה אין הנחשד צריך להוציאה.
ומה שהקשתה הגמרא מהברייתא, שמבואר בה שאף בלא עדים יוציא כל שאין לו בנים, <b>הני מתנייתא</b> [ברייתא זו] בשיטת <b>רבי היא</b> אמורה.
שדעת רבי היא, שאף על ידי קול מוציאין אשה מבעלה.
<b>דתניא</b>: אם ראה הבעל <b>רוכל</b>, המוכר מיני בשמים וקשוטין לנשים, <b>יוצא</b> מן הבית שלו, <b>ואשה חוגרת בסינר</b>, שמצא בעלה את אשתו, הנמצאת בבית, שהיא חוגרת <b>עצמה בסינר</b> [הוא כעין מכנסים שהיו הנשים חוגרות לצניעות] -
<b>אמר רבי: הואיל ומכוער הדבר</b>, ומוכיח שלצורך זנות התירת את הסינר, ועתה לאחר הזנות היא חוגרתו, <b>תצא</b> מבעלה!
כי די בהוכחה כזו כדי לאוסרה על בעלה, אף שאין עדים שראוה שזינתה ממש.
וכן אם ראה הבעל רוכל יוצא מהבית, ומצא הבעל <b>רוק למעלה מן הכילה</b>, בגג הכילה שעל מטתו -
<b>אמר רבי: הואיל ומכוער הדבר</b>, ומוכיח שזינתה עם הרוכל, שמסתבר כי הרוק הגיע למעלה על ידי ששכבה עם פניה כלפי מעלה, ורקקה בשעת תשמיש -
<b>תצא</b> מבעלה, היות שיש רגלים לדבר שזינתה.
<h3> דף כה.</h3>
וכן אם מצא הבעל בביתו <b>מנעלים הפוכים</b>, שפיהן למטה, <b>תחת המטה</b> -
<b>אמר רבי: הואיל ומכוער הדבר, תצא</b> מבעלה. שודאי מנעלים הללו, של אדם זר הם, שזינתה עמו, ונמלט, והפכן הנכרי כדי שלא יכיר בכך בעלה שהם מנעלים של אדם זר.
ומקשינן: אם מצא הבעל <b>מנעלים הפוכים</b> מדוע היא נאסרת מעצם עובדת היותם הפוכים?
<b>ליחזי דמאן נינהו</b> [יראה למי שייכים נעלים אלו]? ורק אם אינם שלו, או שלה, יתברר בכך הענין שודאי אדם אחר היה אצלה!
ומשנינן: לא מדובר שראה את המנעלים עצמם הפוכים.
<b>אלא</b> ראה רק את <b>מקום מנעלים הפוכים</b>.
שהיה שם עפר תיחוח, ונמצא בעפר צורת פני המנעל, שנראה כי הניחום שם הפוכים, שלא יהא ניכר של מי המנעלים הללו.
וכשיצא הבועל לקחן עמו, ואי אפשר לברר הדבר על ידי ראיית המנעל למי הוא שייך.
ובכל זאת, אמר רבי שתצא, כי רגלים לדבר במנעלים הפוכים, כי של אדם זר הם.
ומבואר בברייתא, שדעת רבי היא, שמוציאין אשה מבעלה אף על ידי קול והוכחות, ולא בעינן עדים שנטמאה.
ואם כן, יש להעמיד הברייתא לעיל, שבאין לה בנים יוציא הנחשד אותה מתחת ידו, כרבי, הסובר כן.
אך רב סובר, אין אשה יוצאת מתחת ידי הבעל והבועל אלא בעדים.
ואמרינן: <b>והלכתא כוותיה דרב</b>, שאין מוציאין אשה אלא על פי עדים, ולא על ידי קול.
<b>והלכתא כוותיה דרבי</b>, שמוציאין אשה על פי קול וכיעור.
ותמהינן: <b>קשיא הלכתא אהלכתא!</b>
שהרי רב ורבי חלוקים הם בדעותיהם, ולא יתכן לפסוק כשניהם!
ומשנינן: <b>לא קשיא</b>.
<b>הא ב</b>שיצא <b>קלא, דפסיק</b>. שנפסק הקול על ידי שיצא קול אחר ששקר היה הלעז שבקול הראשון.
ו<b>הא בקלא דלא פסיק</b>, ונשאר הלעז בעינו.
ומפרשת הגמרא:
ב<b>קלא דלא פסיק, וליכא עדים</b> שזינתה - הלכה <b>כרבי</b>, שתצא מהבעל ומהנחשד.
וב<b>קלא דפסיק, ואיכא עדים</b> שזינתה - הלכה <b>כרב</b>, שתצא מבעלה.
שהרי יש עדות שזינתה, ואסורה על הבעל והבועל.
ודנה הגמרא: <b>וקלא דלא פסיק, עד כמה</b> צריך שימשך הקול עד שיחשב לקול שלא נפסק?
<b>אמר אביי: אמרה לי אם: דומי דמתא</b> [העיסוק בחשד בדבר עבירה על אדם שבעיר] נמשך <b>יומא ופלגא</b>. יום וחצי.
<b>ולא אמרן</b> שאם יצא הקול ונמשך העיסוק בחשד הזה יום וחצי, שמוכח כי יש בו מאותו ענין - <b>אלא</b> רק היכא <b>דלא פסק</b> הקול <b>ביני וביני</b>, בינתיים.
<b>אבל</b> אם <b>פסק</b> הקול <b>ביני וביני, הא פסק</b>, ואין לנו לחוש לחשד זה.
ומה שאמרנו שבפסק הקול ביני וביני אין חשד, <b>לא אמרן, אלא</b> היכא <b>דלא פסק</b>, שלא היה הפסק הקול <b>מחמת יראה</b> מהנחשד.
<b>אבל</b> אם <b>פסק</b> הקול <b>מחמת יראה</b>, אמרינן ד<b>מחמת יראה הוא</b> ההפסק, ולא חשיב קול הנפסק, אלא קול המתמשך.
<b>ולא אמרן</b> שקול מתמשך הוא ראיה לחשד אמת, <b>אלא דליכא</b> לאותו אדם שיצא עליו הקול <b>אויבים</b>.
<b>אבל</b> אם <b>איכא אויבים</b>, ששונאים לאותו אדם, אין הקול מהווה ראיה וסיבה לחשד, היות ומסתבר ש<b>אויבים הוא דאפקו ליה לקלא</b>, שאויבים הם שהוציאו עליו את הקול, מחמת שנאתם.
<b>תנן התם</b>: [במסכת גיטין מה ב] <b>המוציא</b> [המגרש] <b>את אשתו משום שם רע</b> שיצא עליה שזינתה, הרי זה <b>לא יחזיר</b> אותה אליו, אפילו אחר שנמצא ששמועת שקר היתה.
וכן המגרש את אשתו <b>משום נדר</b> שנדרה, ואינו חפץ באשה נדרנית, הרי זה <b>לא יחזיר</b> אותה לביתו, אפילו אם התיר החכם את הנדר.
ובטעם הדבר שלא יחזיר נחלקו אמוראים במסכת גיטין, שם.
אחד אמר שקנס הוא, שלא יהיו בנות ישראל פרוצות בעריות ובנדרים.
ואחד אמר שאסרו חכמים להחזיר משום חשש קלקול בניה, כי שמא תנשא לאדם אחר, ויצא אחר כך קול על השמועה הראשונה, ששקר היה, ואז יתחרט המגרש, ויאמר: אילו הייתי יודע שכן הוא, לא הייתי מגרשה!
ונמצא שנעקר הגט למפרע, ובניה שנולדו לה מבעלה השני הם ממזרים.
וכן במגרש משום נדר, חיישינן שמא תנשא זו לאדם אחר, ואחר כך תלך לחכם להתיר נדרה. ויאמר המגרש: אילו הייתי יודע שיש היתר לנדרה, לא הייתי מגרשה!
ונמצא מבטל גיטו למפרע, ובניה מן השני הם ממזרים.
ולפיכך אומרים לו מתחילה, קודם שמגרש, דע כי המוציא את אשתו משום נדר או שם רע אסור להחזירה עולמית. ועל כן, אם חביבה היא עליך, צא וברר אם אפשר להתיר נדר זה, או אם יש בשמועת הזנות אמת.
ומעתה, אם גירשה, הוא אינו יכול לעקור את הגט. כי ודאי שנואה היא עליו, ובלאו הכי הוא חפץ בגירושיה.
<b>שלח ליה רבה בר רב הונא לרבה בר נחמן: ילמדנו רבינו!</b> המגרש את אשתו משום נדר או שם רע, שאסרוהו חכמים להחזירה, אם עבר ו<b>כנס</b> - <b>מהו</b> שנכוף אותו <b>שיוציא</b> אותה?
כי שמא לא אסרו חכמים אלא לכתחילה שלא יחזיר, אך בדיעבד, אם החזירה, אין צריך להוציא.
או דלמא אף בדיעבד דינו שיוציאנה מתחתיו.
<b>אמר ליה</b> רבה בר נחמן: הרי <b>תנינא</b> [שנינו] פתרון שאלה זו במשנתנו:
דתנן: <b>הנטען</b> [הנחשד] <b>על אשת איש, והוציאה</b> בעלה <b>מתחת ידו, אף על פי שכנס</b> אותה הנחשד, <b>יוציא</b>.
ויש לנו לדמות, כמו הנחשד, שאסור לו לכונסה, אם כנסה יוציא, הוא הדין כשהוציאה הבעל משום שם רע, וגילה דעתו שהקול אמת ונאסרה לו, אף אם יכנוס אותה שוב, דינו שיגרשה.
<b>אמר ליה</b> רבה בר רב הונא: אין לנו להשוות דין זה לדין הנטען על אשת איש.
כי <b>מי דמי?</b>
והרי <b>התם</b>, גבי נטען על אשת איש, קתני <b>"הוציאוה</b>", שבית דין הוציאוה מבעלה משום שבאו עדי טומאה, ונאסרה לבועל מן התורה עולמית. ולכך יוציא, וכפי שביאר רב לעיל את משנתינו.
אבל <b>הכא</b>, ב<b>"הוציאה</b>" הבעל מדובר, שלא הוציאה אלא מחמת קול ומשמועה שזינתה, וכל האיסור להחזירה הוא רק מדרבנן, ובזה יתכן שאם עבר וכנסה לא צריך להוציאה.
ואמרינן: <b>ורבה בר רב נחמן</b> שדימה את הדברים, ולא חש לחילוק הזה, בהכרח שסבירא ליה ש<b>מתניתין</b>, משנתנו, <b>נמי, "הוציאה" תנן</b> ולא "הוציאוה".
ולא כרב, שפירש משנתינו שבאו עדים שזינתה, אלא מדובר בה שיצא הקול בלא עדים, והוציאה הבעל מעצמו, ולכן אינה אסורה לבועל אלא משום לזות שפתים מדרבנן.
ואפילו הכי, קתני במשנתינו שאם כנסה החשוד, יוציא. ואם כן, הוא הדין במגרש אשתו מחמת שם רע, שאסור להחזירה מדרבנן, אם עבר וכנסה, יוציא.
ודחינן: <b>ואכתי מי דמי</b> דין הנטען על אשת איש לגירשה מחמת שם רע והחזירה? והרי <b>הכא</b>, במשנתנו, ה<b>בעל</b> הוא זה שהחזירה, לאחר שהתברר שהקול אינו נכון, ואין זה דבר מגונה.
<b>ו</b>אילו <b>התם</b> הרי מדובר שה<b>בועל</b> כונס, ודבר שכזה, מגונה הוא, ולכך יוציא.
<b>אמר ליה</b>: אפילו הכי <b>שפיר דמי אהדדי</b>.
שהרי <b>הכא</b>, במשנתנו, בנחשד, שאסור לו לכנוס וכנס, <b>אמור רבנן: לא יכנוס! ו</b>בכל זאת <b>אם כנס</b> הדין הוא ש<b>יוציא</b>.
אם כן, <b>הכא נמי</b>, גבי בעל שגירש וחזר וכנס, <b>אמרי רבנן לא יחזיר!</b> וצריך להיות הדין ש<b>אם כנס יוציא</b>.
שהרי בשני המקרים האיסור הוא מדרבנן, ואין לחוש לחילוק אם מגונה הדבר.
ודחינן: <b>ולא היא!</b>
כי <b>התם</b>, כשכנס הבועל הנחשד את האשה שנחשד עליה, <b>אלומי אלמיה לקלא!</b>
מאמת הוא ומחזק בכך את הקול הראשון שזינה עמה, ולכך אף אם כנס יוציא.
אבל <b>הכא</b>, שגירשה הבעל מחמת לעז שיצא עליה, אם יחזירנה - <b>אמרינן</b> להיפך:
<b>קם ביה בקלא, וליתיה!</b>
[שבדק הבעל היטב את הקול הראשון, ומצא שאין בו ממש].
כי בכך שהחזירה, אנו אומרים שודאי חזר הבעל ובדק את הקול הראשון של שם רע, ומצא שאין בו ממש, ולכך החזירה. ולפיכך אם כנס לא יוציא.
<big><b>מתניתין:</b></big>
א. <b>המביא גט ממדינת הים</b> לארץ ישראל, והעיד לפנינו <b>ואמר: בפני נכתב</b> הגט הזה <b>ובפני</b> הוא <b>נחתם</b>.
שכן הוא הדין, שצריך להעיד השליח על כך, לפי שאין בני חוץ לארץ בקיאים ויודעים שצריך לכתוב הגט לשמה של האשה המתגרשת.
והואיל ועל פי דבורו ועדותו של שליח הגט היא מותרת להנשא - <b>לא ישא</b> השליח המביא את הגט <b>את אשתו</b> של המגרש, היות שיש לנו לחוש שנתן עיניו בה, וזייף וכתב גט.
ב. בא עד אחד והעיד שמת בעלה של אשה, מותרת היא לינשא על פיו. וקולא היא שהקילו חכמים להתיר אשה בלי עדות של שני עדים, על אף ש"אין דבר שבערוה פחות משנים", שאין מתקבלת עדות להתיר אשת איש אלא בעדותם של שני עדים כשרים.
וטעם הדבר שהקילו באשה שמת בעלה שיהיו סומכים על עדות עד אחד, כי ודאי לא תנשא האשה אלא אם כן תחקור ותדרוש היטב שודאי מת בעלה, ונמצא שההסתמכות היא על בירור האשה, ולא על עדות עד אחד.
ג. עד אחד שאמר מת בעלה של פלונית, שהדין הוא שמשיאין אותה על פיו - לא ישאנה העד עצמו, כי שמא עיניו נתן בה, ושקר העיד.
ד. וכן אם אמר בעדותו שלא <b>מת</b> בעלה מאליו, אלא אני <b>הרגתיו</b>.
או שאמר <b>הרגנוהו</b>, אני ואחרים עמי.
אף זה <b>לא ישא את אשתו</b> של המת, שהואיל ועל סמך דבורו היא נשאת, חיישינן שמא עיניו נתן בה והעיד שקר.
אולם לאדם אחר תנשא, שכן הוא הדין, שאשה נשאת על פי עדות עד אחד שמת בעלה.
<b>רבי יהודה</b> חולק, ו<b>אומר</b>: אם אמר בעדותו <b>"הרגתיו" לא תנשא אשתו</b> של המת אפילו לאדם אחר, כי לפי דבורו שהוא עצמו הרגו, הרי רשע הוא, ורשע פסול לעדות. שנאמר "אל תשת רשע עד".
[וסובר רבי יהודה שאדם נאמן להחזיק עצמו רשע].
אולם אף הוא מודה שאם אמר העד <b>הרגנוהו</b>, אני ואחרים, נאמן העד ו<b>תנשא אשתו</b> לאדם אחר על פי דבריו [והגמרא מפרשת הטעם שבאופן זה מודה רבי יהודה].
<big><b>גמרא:</b></big>
שנינו במשנתינו: המביא גט ממדינת הים לארץ ישראל, ואמר בפני נכתב ובפני נחתם, לא ישא העד את אשתו של המגרש.
ומדייקת הגמרא: <b>טעמא ד</b>הובא הגט הזה <b>ממדינת הים</b>, ולכן לא ישא העד את אשת המגרש היות <b>דעליה</b>, על עדותו <b>קסמכינן</b>. שהרי עליו אנו סומכין, על עדותו שאומר בפני נכתב ובפני נחתם.
<b>אבל</b> אם הביא גט <b>מארץ ישראל</b>, שאינו צריך לומר בפני נכתב ונחתם [לפי שכולם בקיאין ויודעים שגט צריך להכתב לשמה של המתגרשת], היות <b>דלאו עליה קסמכינן</b>, שהרי בלא עדותו כשר הגט - אף מביא הגט <b>ישא את אשתו</b> של המגרש, אם רצונו בכך.
<b>ו</b>קשה: <b>הא</b> גבי עד המעיד ש<b>מת</b> בעלה של פלונית, <b>דלאו עליה</b>, שלא על העדות של העד <b>קסמכינן</b>, לפי שלא מחמת עדותו התירו חכמים לאשה להינשא לאחר, אלא משום <b>דאמר מר</b>: ה<b>אשה</b> עצמה, השומעת מהעד שבעלה מת, <b>דייקא</b> [מדייקת וחוקרת היטב] עד שיודעת שודאי מת, ורק אחר כך <b>מינסבא</b> [נישאת] לאחר.
ורק מטעם זה משיאים אנו אשה על פי עד אחד. (1)
ונמצא שלא על עדותו ודיבורו אנו סומכים, אלא על בירור האשה, שביררה היטב, מחמת ששמעה מהעד שמת בעלה.
<b>ו</b>אף על פי כן <b>קתני</b> במשנתנו, שהעד המעיד על מיתת הבעל, <b>לא ישא את אשתו</b>.
ומאי שנא מהמביא גט מארץ ישראל, שמשמע במשנתנו שמותר לו לישא אותה, מאחר ולא על דבורו אנו סומכים?
ומשנינן: מכל מקום, ישנו חילוק בין המקרים.
כי <b>התם</b>, בעדות מיתה, <b>ליכא כתבא</b> [אין שטר]. אלא דיבור בלבד, ויש לנו לחוש שמשקר, כי עיניו נתן בה.
מה שאין כן <b>הכא</b>, גבי מביא גט, ש<b>איכא כתבא</b>. שהרי גט בידו, וכיון שגט בידו אין אנו חוששין כל כך לומר שזייף השטר.
וענין זה דומה להא <b>דתנן</b> במסכת גיטין, שאף הנשים שאינן נאמנות להעיד שמת בעלה של פלונית [כגון, חמותה וצרתה ששונאות אותה, ושואפות לקלקלה, אם תנשא לאחר, ויבוא בעלה], מכל מקום, נאמנות הן להביא גיטה, אף על שצריכות לומר בפני נכתב ובפני נחתם.
ומפרשינן שם: <b>מה בין</b> הבאת <b>גט</b> שהן נאמנות להביאו ולהעיד על כשרותו, <b>למיתה</b>, שאינן נאמנות לומר מת בעלה?
לפי <b>שהכתב</b> של הגט <b>מוכיח!</b> שאין סומכין עליהן מכל וכל, אלא על השטר.
ומבואר שם דיש לסמוך על הכתב. (2) שנינו במשנה: אמר העד <b>מת, הרגתיו</b>, או <b>הרגנוהו</b>, הרי זה המעיד <b>לא ישא את אשתו</b> של המת.
ומדייקת הגמרא: דוקא <b>הוא ניהו דלא ישא את אשתו</b>.
<b>הא לאחר, תנשא</b> אשה זו על פי עדות העד, בין כשהעיד שמת, ובין כשהעיד הרגתיו.
וקשה: הרי כשהעיד "הרגתיו", רשע הוא, ואין עדותו עדות.
כי כל אדם שעבר עבירה שחייב עליה מלקות, פסול הוא לעדות.
<b>וכדאמר רב יוסף</b>: עד המעיד בבית דין, ואומר: <b>פלוני רבעני</b> שלא ברצוני, אלא <b>לאונסי</b> - <b>הוא</b>, הנרבע, <b>ו</b>עד אחר, <b>מצטרפין</b> לעדות של שניים, כדי <b>להרגו</b> לרובע על פי עדותם.
אך אם אמר העד בעדותו: <b>פלוני רבעני לרצוני!</b> אין הוא יכול להצטרף לעדות עם עד נוסף כדי להרוג על פיהם את הרובע. שהרי על פי דבריו, שנרבע לרצונו, <b>רשע הוא, והתורה אמרה</b> רשע פסול לעדות
דכתיב <b>"אל תשת ידך עם רשע</b> - <b>להיות עד חמס</b>".
והוא הדין כשאומר "הרגתיו", רשע הוא, ואינו נאמן בעדותו כלל.
ומדוע היא מותרת להינשא לאדם אחר? <b>וכי תימא</b> לתרץ: <b>שאני עדות אשה</b> [עדות על מיתת הבעל], <b>דאקילו בה רבנן</b> לסמוך גם על עד רשע, שהרי האשה היא המבררת את נכונות הדבר, ועל בירורה אנו מסתמכים.
אין לתרץ כך. כי:
<h3> דף כה:</h3>
<b>והאמר רב מנשה</b>: <b>ע</b> <b>גזלן דדבריהם</b> [הנחשב גזלן רק מדרבנן], וכגון, המשחק במשחקי מזל, שמפריח יונים, ומשחק בקוביא, שחכמים החשיבוהו כגזלן, ופסלוהו לעדות [כמבואר במסכת ר"ה כב א] -
<b>כשר לעדות אשה</b>, לומר שמת בעלה.
אולם <b>גזלן דדברי תורה</b>, הנחשב לגזלן מן התורה - <b>פסול</b> אף <b>לעדות אשה</b>.
ואם כן שוב קשה, מדוע האומר "הרגתיו" לבעלה של פלונית, משיאים אותה על פי עדותו? והרי נחשב הוא רשע מן התורה, שהרי רוצח הוא, ואין עדותו עדות אפילו לא לעדות אשה.
<b>נימא</b>, האם נאמר, ש<b>רב מנשה אמר</b> את דבריו, שרשע מן התורה פסול לעדות אשה, משום שהוא סובר <b>כרבי יהודה</b>, האומר במשנתנו, כי מי שמעיד "הרגתיו לפלוני"
- אין האשה מותרת להינשא על פי עדותו, אפילו לאדם אחר!?
אך רבנן, הסוברים שמותרת להינשא על פי עדות זו, סוברים שאף מי שהוא רשע מן התורה, כשר הוא לעדות אשה. לפי שהקלו חכמים בעדות אשה, כדי להתיר האשה שלא תתעגן.
ומשנינן: <b>אמר לך רב מנשה: אנא, דאמרי</b> שגזלן מן התורה פסול אף לעדות אשה, סובר אני <b>אפילו לרבנן</b>.
<b>וטעמא דרבנן הכא</b>, שהמעיד הרגתי את פלוני נאמן להשיא את אשתו, על אף שהוא רשע מן התורה, הוא <b>כד</b>אמר <b>רבא</b>.
<b>דאמר רבא: אדם קרוב אצל עצמו, ואין אדם משים עצמו רשע!</b>
ולכן, אף שמודה העד שעשה מעשה רשע, הוא אינו נאמן על כך.
כי רק לגבי ממון מועילה הודאתו של אדם לחייב עצמו ממון על פיו. אך לגבי איסורים, אינו נאמן לומר שהוא עצמו הרשיע.
ולכן, סוברים רבנן, שאף על גב שאמר העד שהוא זה שהרג את פלוני, הוא אינו נחשב רשע.
ולמרות שאינו נאמן כלפי עצמו במה שאמר "הרגתיו", מכל מקום, כלפי האשה, הוא נאמן בעדותו לומר שבעלה נהרג, ומותרת היא להינשא.
ולתירוץ זה, גם האומר "פלוני רבעני לרצוני" נאמן הוא יחד עם עד אחר להרוג את הרובע.
כי אף על גב שלדבריו הוא רשע, והרי הוא פסול לעדות, אין מקבלים את הודאתו.
לפי שרק לגבי עצמו הוא אינו נאמן להעיד שנרבע לרצונו, אך לגבי חברו הוא נאמן להעיד שהוא רבעו, היות ש"פלגינן דיבורא", ומחלקים אנו את עדותו, להאמינו במה שאמר "פלוני רבעני", אך לא להאמינו במה שאמר שרבעו לרצונו.
ורב יוסף, שאמר לעיל, האומר "פלוני רבעני לרצוני" אינו מצטרף בעדותו לעד אחר כדי להרוג את הרובע, לכאורה הוא חולק על רבא, וסובר שמשים אדם עצמו רשע, ושוב פסול הוא לעדות כדין רשע.
ומעתה תקשי: <b>לימא רב יוסף</b> - <b>דאמר כרבי יהודה!?</b>
שהרי לדברי רב יוסף, אף האומר "הרגתיו" אינו נאמן להשיא את האשה על פיו, כפי שאינו נאמן לומר "פלוני רבעני לרצוני" כלפי הרובע.
וזה כדעת רבי יהודה, הסובר שאינו נאמן העד כלל.
ולא כרבנן, הסוברים במשנתנו, שהאומר "הרגתיו" נאמן להשיא האשה על פיו.
ומשנינן: <b>אמר לך רב יוסף: אנא, דאמרי אפילו לרבנן</b>.
כי אף הם מודים ב"פלוני רבעני לרצוני", שאינו נאמן כלל, כיון שעל פי עדותו רשע הוא, ורשע פסול לעדות.
ומה שהאמינוהו חכמים בעדות אשה לומר "הרגתיו" - <b>שאני עדות אשה, דאקילו בה רבנן</b> לקבל גם עדות של רשע.
וסובר רב יוסף, כי <b>רב מנשה, דאמר</b> רשע מן התורה פסול אף לעדות אשה - <b>כרבי יהודה</b> הוא, האומר שלא נאמן העד בעדות "הרגתיו" להשיאה לשוק.
אך בדעת רבנן, מודה רב מנשה שרשע דאורייתא כשר לעדות אשה. (1)
שנינו במשנתנו: רבי יהודה אומר: אם אמר העד <b>הרגתיו</b> לפלוני, ואשתו מותרת לינשא, לא תנשא אשתו. אך אם אמר <b>הרגתיו, תנשא</b> אשתו.
ומקשינן: <b>מאי שנא</b> אמר <b>"הרגתיו</b>", שלא תנשא אשתו על פיו, וכמו שנתבאר, שדעת רבי יהודה שאדם משים עצמו רשע ורשע פסול לעדות.
<b>ומאי שנא</b> אמר <b>"הרגנותו</b>", שמודה בזה רבי יהודה שתנשא על פיו?
והרי גם בזה מעיד הוא על עצמו, שרשע הוא!? ומשנינן: <b>אמר רבי יהודה</b>: זה שקתני "הרגנוהו", אין הכוונה שהוא סייע בהריגתו. אלא <b>באומר "אני הייתי עם הורגיו</b>, אך לא אני הרגתיו".
ואינו רשע, ונאמן בעדותו.
<b>והתניא</b> בברייתא, סיוע כדברינו.
דתניא: <b>אמרו לו</b> חכמים <b>לרבי יהודה</b>, להוכיח כדבריהם שהאומר "הרגתיו" נאמן להשיא את האשה על פיו:
<b>מעשה</b> היה <b>בלסטים אחד שיצא ליהרג במגיזת קפוטקיא</b> [שם מקום].
<b>ואמר להם</b> הלסטים: <b>לכו אמרו לה לאשת שמעון בן כהן: אני הרגתי את בעלה, בכניסתי ללוד!</b>
<b>ואמרי לה</b> [ויש אומרים] שכך אמר: הרגתי את בעלה <b>בכניסתו</b> של בעלה <b>ללוד</b>.
<b>והשיאו</b> בית דין <b>את אשתו</b> של שמעון בן כהן על פי עדותו של לסטים זה.
ומוכח, שאף על גב שהרשיע עצמו בעדותו, נאמן הוא להשיא את האשה על פיו.
<b>אמר להם</b> רבי יהודה לחכמים: <b>וכי משם</b> אתם מביאים <b>ראיה</b> לדבריכם?
לסטים זה לא אמר "הרגתי". אלא מדובר <b>באומר "אני הייתי עם הורגיו</b>", אבל אני עצמי לא נגעתי בו לרעה.
ופרכינן: <b>והא</b> בברייתא <b>"לסטים" קתני!</b> ומשמע שהוא בעצמו היה רוצח. והיאך אנו סומכין על עדותו?
ומשנינן: אדם זה לא היה לסטים, אלא <b>שנתפס על ידי ליסטות</b>.
שנתפס בעוון ליסטות, שחשדו בו שהוא עצמו לסטים, לפי שהיה עם הלסטים.
ופרכינן: <b>והא "יצא ליהרג" קתני!</b> הרי שדנוהו בית דין כרוצח, וחייבוהו מיתה!
ומשנינן: יציאתו להורג לא היתה על פי בית דין של ישראל, אלא על ידי <b>בית דינא</b> [בית דין] <b>דעובדי כוכבים, דלא דייקי</b> [שאינם מדייקים] לברר היטב אמיתות הדבר, <b>וקטלי</b> [והורגים] על פי סבירות דעתם וראיות קלושות.
ולכן הוציאו אדם זה להורג, לפי שראוהו בחברת הלסטים.
אך באמת, ידיו לא שפכו דם, ואינו בכלל רשע, ועדותו כשרה.
והילכך, השיאו אשה על פיו.
וכמו כן משנתנו, שהכשיר בה רבי יהודה את האומר "הרגנוהו", היינו גם כן באופן שאמר "אני הייתי עם הורגיו".
<big><b>מתניתין:</b></big>
א. <b>החכם שאסר את האשה בנדר על בעלה</b>, שנדרה האשה הנאה מבעלה, ובעלה לא הפר לה, והלכה לחכם להתיר נדרה, ולא מצא לה פתח לחרטה המאפשר להתיר את נדרה, ואסרה על בעלה מחמת נדרה שלא להנות ממנו, ועמד בעלה וגירשה, או שמת הבעל -
<b>הרי זה</b> החכם <b>לא ישאנה</b>, מפני החשד, כי יחשדוהו שהיה אפשר לו למצוא פתח להתיר נדרה, ונמנע מכך מחמת שעינו נתן בה.
ב. קטנה שהשיאוה אחיה או אמה, חלים הקידושין מדרבנן. ואם היא רוצה לצאת מבעלה אינה זקוקה לגט, אלא יכולה לומר שאינה חפצה בו, והרי היא מותרת בזה לכל אדם. ורבר זה נקרא "מיאון".
קטנה ש<b>מיאנה</b> בבעלה בפני החכם היושב בבית דין,
<b>או שחלצה</b> ליבמה <b>בפניו</b> של החכם, היושב בבית דין של חליצה -
אם רצה החכם - <b>ישאנה</b>, ואין בזה משום חשד שהתירה למענו.
<b>מפני שהוא</b> אינו נמצא לבדו במיאון ובחליצה, אלא יושב בבית דין של שלשה. שכן הוא הדין, שמיאון וחליצה צריך להעשות בפני <b>בית דין</b>.
וכיון שיש עוד שני דיינים עמו, אין סרך חשד, לפי ששלשה ודאי אינם חשודים.
<big><b>גמרא:</b></big>
שנינו במשנה: החכם שאסר את האשה בנדר על בעלה, הרי זה לא ישאנה.
ומדייקת הגמרא: <b>הא</b> אם <b>התירה</b> החכם מחובת נדרה, ואחר כך מת בעלה או גירשה - <b>ישאנה</b> החכם אם ירצה, שאין כאן חשד.
ומקשינן: <b>במאי עסקינן</b> במשנתנו, שאם התירה החכם נדרה, היא מותרת לו, ואם אסר, היא אסורה לו?
<b>אילימא בחד</b> [בחכם אחד]?
<b>חד</b> - <b>מי מצי מתיר</b> [וכי חכם אחד בלבד יכול להתיר נדרים]!?
<b>והאמר רב חייא בר אבין אמר רב עמרם, תנא</b> בברייתא:
<b>התרת נדרים</b>, צריכה להעשות <b>בשלשה</b> דיינים!
<b>ואלא</b> בהכרח, משנתנו עוסקת <b>בתלתא</b>, שאשה זו באה לפני שלשה חכמים להתיר נדרה.
אך מעתה קשה: שלשה - <b>מי חשידי!?</b>
<b>והתנן</b> במשנתנו: אשה ש<b>מיאנה או שחלצה בפניו</b> של חכם - <b>ישאנה, מפני</b> שהוא בכלל <b>בית דין</b> של שלשה. ובשלשה אין חשד.
ומדוע, אם כן, בנדרים, אם אסרוה החכמים, אסור לאחד מהם לישא אותה? ומשנינן: <b>לעולם</b> יש להעמיד המשנה <b>בחד</b> חכם.
ואף על פי כן יכול הוא להתיר לבדו הנדר, כי יחיד מומחה בהלכות נדרים הוא, <b>וכדאמר רב חסדא אמר רבי יוחנן</b>, שהתרת נדרים היא או בשלשה בדיוטות או <b>ביחיד מומחה</b>.
ו<b>הכא נמי</b>, במשנתנו, מדובר בה <b>ביחיד מומחה</b>, ולכן יכול הוא להתיר הנדר לבדו. ובזה הוא שאמרה משנתנו שאם אסרה ולא התיר לה, אסור לו לחכם לישא אותה מפני החשד.
שנינו במשנה: <b>מיאנה או שחלצה</b> בפניו של חכם, ישאנה, מפני <b>שהוא</b> בכלל <b>בית דין</b>.
ודייקינן: <b>טעמא ד</b>איכא <b>בית דין</b>, שהם שלשה, לכן אין לנו לחוש לחשד.
<b>הא בתרי</b> [בשנים], <b>לא</b> ישאנה! כי אין חושדין בשלשה, אבל בשנים חושדין.
ומקשינן: <b>מאי שנא מהא דתנן</b>: שני <b>עדים החתומים על שדה מקח</b>, שמכר ראובן קרקע לשמעון, ונתן לו שטר מכר על כך, יכולים העדים החתומים בשטר לשוב ולקנות קרקע זו משמעון.
<b>ו</b>כן עדים החתומים <b>על גט אשה</b>, יכולים הם לישא אותה.
ומדוע <b>לא חשו חכמים לדבר זה</b>, לומר שיאסרו עדי המכירה לקנות את הקרקע, או עדי הגט לישא את האשה, ואין אנו חושדים שחתימתם שקר, ולא חתמו אלא מפני שנתנו עיניהם בקרקע או באשה!? אלא, הטעם הוא, משום שאין חשד אלא באחד ולא בשנים.
ואם כן, מדוע משמע ממשנתנו שרק מפני שהם בית דין, והיינו שלשה, אין חשד.
ומשנינן: אכן אף בשנים אין חשד. ומה שנימקה המשנה "מפני שהוא בית דין", אין זה כדי ללמדנו שרק בשלשה אין חשד ובשנים יש חשד. אלא התנא בא להורות דין מיאון, שצריך להעשות בפני שלשה.
ו<b>היא גופה קא משמע לן: לאפוקי ממאן דאמר</b> הסובר שאפשר לעשות <b>מיאון בפני שנים, קא משמע לן</b> שאין <b>מיאון</b> אלא <b>ב</b>פני <b>שלשה</b>.
<b>איבעיא להו</b>: כל אלו שאמרו בהם חכמים שלא יכנוס [והם: המביא גט ממדינת הים, והעד שהעיד במיתת הבעל [שהוזכרו במשנה הקודמת], והחכם שאסר את האשה], אם עבר ו<b>כנס</b> את האשה - <b>מהו שיוציא?</b>
<b>רב כהנא אמר</b>: אם עבר ו<b>כנס</b> - <b>מוציא</b>, שאף בדיעבד אסרוהו חכמים.
<b>רב אשי אמר: כנס</b> - <b>אינו מוציא</b>.
<b>תני להו</b> [שנה להם לחכמים] <b>רב זוטי דבי רב פפי, כדברי האומר כנס אינו מוציא</b>
<b>אמרו ליה רבנן לרב אשי</b>: דין זה שאתה אומר שאם כנס אינו מוציא, <b>גמרא</b> הוא שקבלת כך מרבותיך, <b>או</b> שמ<b>סברא</b> אתה אומר כן?
<b>אמר להו</b> רב אשי: <b>מתניתין היא!</b> לפי ששנינו לעיל: <b>הנטען משפחה</b>, שנחשד שבא על השפחה, ואחר כך <b>נשתחררה</b>. או שנחשד שבא על <b>עובדת כוכבים, ו</b>אחר כך <b>נתגיירה</b> - <b>הרי זה לא יכנוס</b> מפני הלעז, שלא יאמרו שהוכחה יש בכך שאמת היה קול החשד.
<b>ואם</b> עבר ו<b>כנס</b> - <b>אין מוציא</b>.
<h3> דף כו.</h3>
ומוכיח רב אשי: <b>אלמא</b>, <b>ע</b> <b>ברננה</b>, ברינון ולעז בלבד, <b>לא מפקינן</b>. לפי שכל מקום שאין בו הוכחה לאיסור אלא רק חשד ורינון הבריות, אין מוציאין אותה מתחתיו.
<b>הכא נמי</b>, הרי לא אסרו למביא הגט, ולחכם שאסר הנדר, לכנוס, אלא מפני חשד רינון.
ולכן, אם כנס - לא יוציא, היות ו<b>ברננה, לא מפקינן!</b>
אך הנטען מאשת איש והוציאה בעלה, וכנסה הנטען, הרי זה יוציא, כי מכוער הדבר!
<big><b>מתניתין:</b></big>
<b>וכולם</b> - המביא גט של ממדינת הים, והמעיד באשה להשיאה, והחכם שאסר האשה בנדרה, שאסרום חכמים לישא האשה שדנו בה -
אם <b>היו להם נשים</b> בשעת הבאת הגט, או העדאת העדות, או בהוראת הנדר, <b>ו</b>אחר כך <b>מתו</b> נשותיהם, <b>מותרת לינשא להם</b> [לחכם, ולעד, ולמביא הגט].
כי אין לנו לחוש שנתכוונו ליקח אשה זו, שהרי באותו הזמן היה להם נשים.
<b>ו</b>כן, <b>כולן</b> [כל הנשים הללו שנאסרו להינשא לו], אם <b>נישאו לאחרים</b>, כשאסרה חכם או כשהעיד עד במיתת בעלה, <b>ו</b>שוב <b>נתגרשו</b> מהם, <b>או שנתאלמנו</b> מהם -
<b>מותרות לינשא להם</b> - לחכם, לעד, ולמביא הגט.
כיון שמוכח שלא נתכוונו במעשיהם לצורך לקיחת אשה זו.
<b>וכולן</b>, הנשים הללו האסורות לעד, לחכם, ולמביא הגט, המתירין אותן - <b>מותרות</b> על כל פנים <b>לבניהם או לאחיהם</b> של אלו המתירין אותן, ואין הן אסורות אלא להם לבדם.
<big><b>גמרא:</b></big>
שנינו במשנתנו: וכולם המתירים את האשה, שהיו להם נשים בשעה שהתירו אותה, ומתו נשותיהם, מותרות לינשא להם.
ודייקינן: <b>מתו, אין</b>, דוקא אם מתו נשותיהם הן מותרות להנשא להם.
אבל אם <b>נתגרשו</b> נשותיהם של המתירים - <b>לא!</b> אלא נשארו באיסורם, מפני שיש לחוש שעל ידי שנתן את עיניו באשה זו, עמד וגירש את אשתו.
<b>אמר ליה רב הלל לרב אשי: והתניא</b> בברייתא במפורש: <b>אפילו נתגרשו</b>, מותרות הן למתירים אותן.
ואם כן, נמצאו דברי הברייתא סותרים למשנתנו? ומשנינן: <b>לא קשיא</b>. אין הברייתא סותרת למשנה.
<b>הא</b> דקתני אפילו נתגרשו מותרות, מדובר במקום <b>דהואי קטטה</b> בינם לנשותיהם מכבר, קודם שבאו לדון על אשה זו, עוד לפני שהיה מקום לומר שנתן עיניו באשה זו. ולפיכך אין לנו לחוש שגירש את אשתו מפניה.
<b>הא</b> דמדויק במשנה שנתגרשו אסורות, מדובר במקום <b>דלא הואי קטטה</b> ביניהם קודם שהתיר אשה זו. ולכן אסור בה, כי יש לנו לחוש שכל מה שגירש את אשתו הוא משום שנתן עיניו באשה זו.
<b>ואיבעית אימא: הא והא דלא הואי קטטה</b> בינם לנשותיהם קודם שהותרה אשה זו על ידם. ואף על פי כן יש לומר דלא קשיא סתירת המשנה והברייתא.
<b>הא</b> דקתני נתגרשו אסורות מדובר בכגון <b>דארגיל הוא</b> - שהתחיל הוא להקניט את אשתו.
<b>והא</b> דקתני נתגרשו מותרות <b>בדארגילה היא</b> - שהיא סיבבה הקטטה. וכיון שהוא אינו הגורם לגרושין, אין לנו לחוש שהגרושין נעשו משום שנתן עיניו באשה שהותרה עליו, ולכך מותר בה, כדין מתו נשותיהם.
שנינו במשנה: <b>וכולן שנישאו</b> לאחרים אחר שהותרו לינשא, <b>ונתגרשו</b> או <b>נתאלמנו</b> מהבעל השני, מותרות לינשא למתירים אותם. כי מאחר שנישאו לאחר, שוב אין חשד שהמתירים התירוה כדי לישאנה.
ואמרינן: <b>קא סלקא דעתך</b>, בתחילה סברה הגמרא, כי מה שאמרה המשנה אופן של מיתה, ש"נתאלמנו" מהבעל השני, ואופן של גירושין, שנתגרשו מהבעל השני, הוא משום שהמקרה של מיתה מתייחס למשנה לעיל, שעד אשר העיד מת, או הרגתיו, לא ישא את אשתו.
ועל זה הוסיפה המשנה כאן, שאם נישאה לאחר על פיו, ומת גם הבעל השני, מותרת אז להינשא לעד הזה.
ואילו המקרה שנישאת האשה לאחרים, ו"נתגרשו", מתייחס למשנה לעיל, גבי המביא גט ממדינת הים, שאסורה לינשא בגט זה למביא הגט. וחידשה משנתינו שאם נשאת לאחר באותו הגט, וגירשה גם השני, מותרת להינשא בשלישית למביא גיטה הראשון.
ונמצא כי מה שאמרה המשנה "וכולן שנישאו לאחרים ונתגרשו או נתאלמנו", מותרות לינשא להם -
האופן ד<b>מיתה</b>, דקתני "נתאלמנו" - קאי <b>אמיתה</b>, על עד שמעיד מת בעלה, והלכה ונישאה לאחר, ומת הבעל השני.
<b>ו</b>האופן של <b>גירושין</b> דקתני "נתגרשו" - קאי <b>אגירושין</b>, על עד המביא גט, ונישאה האשה לאחר, ונתגרשה ממנו.
ואף על פי שבשני המקרים מתו שני בעליה, או נתגרשה משנים, מבואר במשנה שמותרת לה להינשא בפעם השלישית לעד המיתה של בעלה הראשון, או למביא הגט מבעלה הראשון, ואין אנו אומרים שאסורה להינשא עתה לכל העולם לפי שהוחזקה "קטלנית", שקוטלת את בעליה, או שהוחזקה להתגרש.
<b>נימא</b>, האם נאמר כי <b>מתניתין</b>, משנתנו היא <b>דלא כרבי!</b>
<b>דאי כרבי, האמר בתרי זמני</b> [בשני פעמים] <b>הויא חזקה</b>.
ולדבריו של רבי, אשה שנישאת לבעל הראשון, ומת, ושוב נישאת לבעל שני, ומת - שוב לא תינשא עולמית, לפי שמוחזקת היא כקטלנית הקוטלת את בעליה בנישואיה.
ואילו משנתנו, שמתירה לה להינשא [במקום שליכא חשד] אף בפעם השלישית, בהכרח שהיא כרבנן, הסוברים שרק אחר שלש פעמים מוחזקת היא שימות בעלה, או שתתגרש.
כי לרבי, כאשר מתו שני בעלים תחתיה, היא אסורה שוב להינשא.
ומשנינן: <b>לא</b>. - משנתינו אף כרבנן היא.
ואל תפרש משנתנו שהאופן של מיתה מתייחס לעד מיתה, והאופן של גירושין מתייחס למביא הגט.
אלא, <b>מיתה</b> המוזכרת במשנתנו, כגון שנישאו לאחרים, ומתו, מותרות הן להנשא, מתייחסת רק <b>אגירושין</b>.
והיינו או במביא גט, או בחכם שאסר את האשה בנדר.
<b>וגירושין</b> המוזכרים במשנתינו קאי <b>אמיתה</b>.
והיינו, על העד שמעיד מת הרגתיו, ונשאה לבעל אחר והתגרשה ממנו, שמותר לעד לשאתה עתה.
ולפיכך בשני המקרים מותרת להינשא אף בשלישית, אפילו לרבי. היות והיא לא הוחזקה פעמיים, לא לגירושין ולא למיתה, שהרי יצאה מבעליה פעם אחת במיתה, ופעם אחת בגירושין.
שנינו במשנה: <b>וכולן מותרות לבניהם או לאחיהם</b> של אלו המתירין אותן. ואין אסורות אלא להן לבדן.
ומקשינן: <b>מאי שנא מהא דתנן: הנטען מן האשה</b> [הנחשד שזינה עם אשה], מלבד מה שאסרוהו מלישא אותה, <b>אסור</b> הוא גם כן <b>באמה, ובבתה, ובאחותה</b>
כי שמא לאחר שישא את אמה או בתה תזנה זו עמו, לפי שרגילה עמו כבר. ונמצא עובר באיסור כרת. כי משעה שנשא את אמה או את בתה, נאסרת זו עליו באיסור ערוה גמור. והילכך, אסרוהו גם לישא קרובותיה, היות שיש לנו לחוש שיצא לזנות עמה, ויעבור על איסור כרת.
וכיון שמצינו שחששו חכמים שלא ישא בתה או אמה כדי שלא יהיה רגיל אצלה על ידי זה, הוא הדין במשנתינו, שאסורה היא להינשא למתירים אותה [כמביא גט, עד אשה, וחכם שאסר נדרה], מדוע לא נאסרנה גם להנשא לקרוביו, כי נחוש שמא עצת זימה היתה ביניהם, לישא את בנו של זה, ויהא זה רגיל אצלה?
ומשנינן: אין לך לחוש לזנות על ידי נשיאת קרובים אלא באיש האסור באשה מסוימת, שבזה אוסרין אנו אותה אף בקרובותיה.
כי <b>נשי לגבי נשי שכיחן דאזלן</b>. נשים, מצוי הדבר שהולכות אצל נשים אחרות, ולכן יש לחוש שאם ישא אמה או בתה תגיע היא על אמה, ויבוא עמה לידי זנות.
אך היא מותרת בקרוביו, כי אין לחוש שיבא האיש לבקר את קרובו ויזנה עם האשה. היות ש<b>גברי לגבי גברי לא שכיחן</b>. אין מצוי שגברים מבקרים זה את זה לפרק זמן ממושך שיש לחוש בו לזנות בין האשה, לבין זה שהתירה להינשא.
<b>אי נמי: נשי, דלא אסרן שכיבתן אהדדי</b>, שאין אשה נאסרת לעולם לבעלה על ידי שהוא יזנה עם אחת מקרובותיה, לכן <b>לא קפדי</b> הקרובות <b>אהדדי</b> [אחת על השניה] לשומרה שלא תזנה.
ולכן יש לנו לחוש שמא תבא אחת לחברתה, ותזנה עם האיש שזינתה עמו מכבר. כי היא איננה חוששת מקרובתה שתספר זאת.
אך <b>גברי, דאסרן שכיבתן אהדדי, קפדי אהדדי</b> -
שהגברים מקפידין שלא יתייחד איש עם נשותיהם, מכיון שהבא על אשת איש אסרה על בעלה לעולם. וכיון שכן אין היחוד מצוי, וחושש קרובו לבא אצלו ולזנות עם אשתו,
לפי שיודע שמקפיד הבעל על כך.
ולכן אף שהוא אסור בקרובותיה, היא מותרת בקרוביו.
ומקשינן: <b>אי הכי</b>, שאשה מותרת בקרוביו, ואין לחוש לחשד שיזנה קרובו עם אשתו, תהא מותרת אשה זו ב<b>אביו נמי</b>.
ומדוע במשנה לא הוזכר אלא שמותרת בבניהם או באחיהם?
ומשנינן: אכן מותרת היא גם באביו. ומשנתנו בלשון <b>"לא מבעיא" קאמר</b> [על דרך כל שכן נכתבה].
<b>לא מבעיא אביו</b>, שמותרות להנשא לו, ולא חיישינן שמא יזנה המתיר הזה עמה, היות <b>דבזיז בניה מיניה</b> [בוש הוא מאביו], ואימתו עליו, וודאי יזהר הבן מלהתייחד עמה.
<b>אבל</b> אם נישאת ל<b>בנו</b> של המתיר אותה, <b>דלא בזיז אביו מיניה</b>, שאין האב בוש מבנו כל כך, <b>אימא לא</b> התירו חכמים להנשא לבנו.
<b>קא משמע לן</b> משנתנו שבכל קרוביו היא מותרת, ומהטעמים הנזכרים.
<br><center><big><b>הדרן עלך פרק כיצד אשת אחיו</b></big></center>
<h2> פרק שלישי - ארבעה אחין</h2>
המשנה הראשונה בפרק זה דנה במקרה בו נפלו שתי יבמות אחיות משני אחים ליבום לפני שני אחים.
מדין תורה מותרות שתיהן ליבום, אלא שגזרו חכמים שתהיינה אסורות.
ונאמרו בגמרא שני טעמים לדין זה:
האחד, משום שהן דומות לאחות אשתו. ואיסור זה נקרא "אחות זקוקתו", ובגללו אי אפשר ליבמן, אלא הן חולצות.
והשני, משום האיסור לבטל מצות יבמים, שאם ייבם אחד האחים את אחת האחיות וימות האח האחר, תצא האחות השניה ללא חליצה, משום שהיא אסורה עליו מצד ערות אחות אשה.
אך אם יחלוץ לאחות הראשונה, הוא יכול לחזור ולחלוץ גם לשניה.
<big><b>מתניתין:</b></big>
א. <b>ארבעה אחין, שנים מהם נשואים שתי אחיות, ומתו הנשואים את האחיות.</b> וכל אחת מן האחיות אסורה על היבמים, לפי שהיא "אחות זקוקתו".
<b>הרי אלו חולצות,</b> לפי שכל איסורן אינו אלא מדברי סופרים, <b>ולא מתייבמות</b> כפי שהתבאר.
<b>ואם קדמו</b> האחים <b>וכנסו</b> - <b>יוציאו.</b> <b>רבי אליעזר אומר: בית שמאי אומרים: יקיימו. ובית הלל אומרים: יוציאו.</b>
ב. <b>היתה אחת מהן אסורה על האחד איסור ערוה</b> -
אין אחותה נחשבת כאחות זקוקה, שהרי אין לו זיקה בערוה, ולכן, הרי הוא <b>אסור בה,</b> בערוה, <b>ומותר באחותה.</b>
<b>ו</b>אילו האח <b>השני</b> - <b>אסור בשתיהן.</b>
<b>ג.</b> היתה אחת מהן אסורה על היבם באיסור שאינו איסור כרת, כך שלמרות האיסור, היא נופלת לפניו מן התורה, וכגון:
<b>איסור מצוה,</b> שהוא איסור "שניות לעריות" שאסרו חכמים.
<b>ואיסור קדושה,</b> שהוא איסור חייבי לאוין לכהונה, כגון גרושה. <b>חולצת ולא מתייבמת.</b>
ד. <b>היתה אחת מהן אסורה על זה איסור ערוה, והשניה אסורה על זה איסור ערוה -</b>
<b>האסורה לזה</b> - <b>מותרת לזה, והאסורה לזה</b> - <b>מותרת לזה.</b>
<b>וזו היא שאמרו: אחותה</b> של ערוה, <b>כשהיא יבמתה,</b> שנופלת יחד עמה ליבום - <b>או חולצת או מתייבמת!</b>
לפי שאינה נחשבת כאחות זקוקה, היות שהערוה אינה "זקוקה" ליבם.
<big><b>גמרא:</b></big>
מוכיחה הגמרא: <b>שמע מינה</b> מדברי המשנה, ד<b>יש זיקה.</b>
והיינו, שהזיקה בין היבם ליבמתו היא מצב [או קנין] של אישות. ומכח מצב האישות שביניהם גזרו חכמים איסורי קירבה על קרובות היבמה. ובכלל הקרובות האסורות נכללת "אחות זקוקתו".
ונחלקו בדבר לעיל [יז ב] רב הונא ורב יהודה אם החשיבו את הזיקה בין היבמה ליבמתו שתהיה אחות זקוקתו כאחות אשתו, מדרבנן.
<b>דאי אין זיקה,</b> אם תאמר שאין מצב של אישות בין היבם ליבמתו, ולא היה מקום לחכמים לאסור את קרובות היבמה על היבם, תיקשי:
<b>מכדי</b>, הרי <b>הני</b> שתי אחיות אלו, <b>מתרי בתי קאתיין,</b> ועל כל אחת יש מצוות יבום בפני עצמה, ואם אין איסור באחות זקוקה - <b>האי</b> אח אחד <b>לייבם חדא</b> מהיבמות, <b>והאי</b> אח השני <b>לייבם חדא</b> השניה.
[אך אח אחד לא יכול ליבם את שתיהן, כי הן שתי אחיות].
ודוחה הגמרא: <b>לעולם אימא לך אין זיקה,</b> אין מצב של אישות בין היבם ליבמתו, ואין איסור של קרובות של אחות זקוקה.
<b>ו</b>מה שאמר התנא שאסור ליבם את שתיהן הוא <b>משום דקסבר: אסור לבטל מצות יבמין</b>.
אסור לגרום שיפקע דין יבום וחליצה בכלל מאחת היבמות.
ולכן יש לחשוש כאן, <b>דלמא אדמייבם</b> א<b>חד</b> מאחים, <b>מיית אידך, וקמבטל מצות יבמין.</b>
שאם אח אחד ייבם את אחת האחיות, הרי הוא שוב לא יכול ליבם את האחות שניה, שהרי היא אחות אשתו. ואף לחלוץ לה הוא אינו צריך [ואינו יכול], כי בשעה שהוא מייבם את אחותה, היא נאסרת עליו באיסור ערוה של אחות אשה. ורק אחיו יכול לייבם או לחלוץ לשניה.
ושמא ימות אחיו, ונמצא שתצא האחות השניה ללא יבום וללא חליצה, ותבטל מצות יבמים. ולכן תיקנו חכמים, שתצאן שתיהן בחליצה, כך שגם אם ימות אחד האחים, יכול האח החולץ לחזור ולחלוץ לשניה.
ומקשינן: <b>אי הכי</b>, שהטעם שחולצים לשתיהן הוא משום האיסור לבטל מצוות יבמין -
<b>תלתא נמי!</b>
למה העמידה המשנה את הדין בארבעה אחין? והרי גם בשלושה אחים הדין כן, שאם מתו שנים, והשאירו שתי יבמות אחיות, אפשר להשמיע את החידוש שאסור לאח השלישי, שנותר יחידי, לייבם אף אחת מהאחיות, כדי שלא יאסור על עצמו את אחותה ביבום, כדי שלא תבטל מצות יבמים.
אך אם נאמר שטעם המשנה הוא משום יש זיקה, שפיר נקטה המשנה ארבעה אחים.
כי אילו היתה המשנה מעמידה בשלשה אחים, היינו אומרים שרק אם שתי האחיות נופלות לפני אח אחד ושתיהן זקוקות לו, אז נאסרת כל אחת מהשתיים משום אחות זקוקתו. אך לא כאשר שתי אחיות נופלות לפני שני אחים, שאז היה מקום לומר שאחת מהן נופלת לאח זה, והשניה לאח אחר, ואין האחות שהוא לוקח לעצמו נאסרת מדין "אחות זקוקתו", כי אחותה זקוקה רק לאחיו, ולא לו.
ומשנינן: <b>לא מיבעיא קאמרינן!</b> נקטנו את הדין המחודש יותר, וממילא ישתמע הדין הפשוט.
<b>לא מיבעיא</b> לתנא לומר <b>תלתא,</b> שהרי אז ודאי בטלה מצות יבמין, כיון שבשעה שהוא מייבם אחת, הוא עושה את צרתה אחות אשתו.
<b>אבל ארבעה,</b> שנפלו שתי האחיות לפני שני אחים, ויש עוד אח אחר חוץ ממנו שיכול לייבם, אין כאן ביטול מצות יבמים.
ו<b>למיתה,</b> שמא ימות האח האחר, ואז תיפול הצרה לפני זה שייבם את אחות, ותפטר בלי חליצה - <b>לא חיישינן.</b>
<b>קא משמע לן</b> שכן חוששין למיתה של האח האחר.
<h3> דף כו:</h3>
ומקשינן: <b>אי הכי</b>, שיש לחשוש למיתת המייבמים - <b>ע</b> <b>חמשה נמי!</b>
גם בחמישה אחין ניחוש שמא ימותו שני אחים, ותיפול הצרה לפני המיבם הראשון, ותפטר משום אחות אשה!?
ומשנינן: <b>למיתה דתרי לא חיישינן</b>.
<b>אמר רבא בר רב הונא אמר רב: שלש אחיות יבמות שנפלו לפני שני אחין יבמין</b> -
אי אפשר לייבם את שתיהן, כמו שאמרה המשנה [מהטעם שכל אחת מהיבמות אסורה עליו משום אחות זקוקתו, או מהטעם דאסור לבטל מצוות יבמין], אלא והדין הוא:
<b>זה חולץ לאחת, וזה חולץ לאחת. ואמצעית</b> היינו האחרונה <b>צריכה חליצה משניהם</b>
<b>אמר ליה רבה: מדקאמרת אמצעית צריכה חליצה משניהם,</b> ואין די בחליצת אחד האחים, יש ללמוד מדבריך כי <b>קסברת</b>:
א. <b>יש זיקה!</b>
ממה שאמרת שהאמצעית צריכה חליצה משני האחין, מוכח שאתה לומד שזיקת היבום בין היבמה היא זיקה "אלימא", והיא זיקה בינה לבין כל אחד מהאחים בנפרד [ולא רק זיקה חלשה, לאותו אחד שהיא לבסוף תתיבם לו].
ב. <b>והויא לה "חליצה פסולה".</b> חליצה ליבמה שאי אפשר ליבם אותה, חליצה גרועה היא, ונקראת "חליצה פסולה".
<b>וחליצה פסולה</b> - <b>צריך לחזור על כל האחין!</b>
כי בחליצה גרועה לא פוקע הקשר שיש לכל האחים עם היבמה כמו בחליצה רגילה, שפוטרת את היבמה מכל האחין, עד שיחלצו לה כל האחים.
ולכן, כיון שרב סובר שיש זיקה לכל אחד מהיבמין, היא צריכה חליצה מכל אחד מהם.
ומקשה הגמרא: <b>אי הכי</b> - <b>קמייתא נמי!?</b>
למה רק השלישית צריכה חליצה מכל האחין, הרי גם הראשונות יצטרכו חליצה מכל אחד מהאחין, משום שגם אותן אי אפשר לייבם, והוי חליצה פסולה, וצריכה חליצה מכל אחד מהאחין!
ומשנינן: <b>אי דנפול בבת אחת,</b> אם מדובר שנפלו ליבום אחת אחר השניה, לפני שהספיקו ליבם או לחלוץ אחת מהן -
<b>הכי נמי,</b> באמת כך הדין, שכל השלוש צריכות חליצה מכל אחד מהאחין.
<b>לא צריכא,</b> אלא כאן מדובר <b>דנפול בזו אחר זו.</b> שלא נפלו כולם ליבום בבת אחת, והיו אסורות משום אחות זקוקתו, אלא נפלה השניה אחר חליצתה של הראשונה.
<b>נפלה חדא, חלץ לה ראובן.</b> וחליצה זו היתה כשרה, שהרי היה ראובן יכול ליבם אותה אז.
וכאשר <b>נפלה אידך, חלץ לה שמעון,</b> וגם היא, חליצה כשירה היא, כי לגבי שמעון מותרת זו ביבום, היות ואחותה כבר התייבמה, והיא אינה אוסרת את אחותה משום אחות זקוקה.
אולם כאשר <b>נפלה אידך</b> -
שוב אין היא יכולה להתייבם, לפי שהשלישית אסורה לכל אחד מהאחים באיסור אחות חלוצתו, וחליצתה פסולה, ולכן היא צריכה לחזור על כל האחים כדי שכל אחד יפקיע ממנה את הזיקה הגרועה שיש לו בה.
<b>חלץ לה האי</b> אחד מהאחין <b>מפקע זיקתו.</b> שחליצתו וזיקתו שוים הם.
ו<b>חלץ לה האי</b> האח השני, שאין חליצת אחיו פוטרת זיקתו, משום שהיתה חליצה פסולה - <b>מפקע זיקתו.</b> ומקשה הגמרא: <b>והאמר רב אין זיקה!?</b>
ואם כן, איך יכול להיות שאמר את ההלכה שהשלישית צריכה חליצה מכל האחים?
ומשנינן: <b>לדברי האומר יש זיקה, קאמר</b> רב את דבריו.
אבל רב באמת חולק על דין זה וסובר שכיון שאין זיקה "אלימא" בין היבמה לבין כל אחד מהאחין.
לכן, גם חליצה פסולה של אחד מועילה להפקיע את זיקתה מכל האחים.
<b>ושמואל אמר: אחד חולץ לכולן.</b>
שמואל חולק גם על דינו של רב לגבי השניה, וסובר שאין השניה צריכה חליצה דווקא משמעון, וגם על דינו של רב לגבי השלישית, וסובר שאין השלישית צריכה חליצה מכולם.
ולקמן יתבאר במה נחלק על רב.
ומקשה הגמרא: <b>מכדי,</b> הרי, <b>שמעינן ליה לשמואל דאמר חליצה מעליא בעינן</b> שלא מועיל לפטור יבמה בחליצה גרועה.
<b>דאמר שמואל</b>:
<h3> דף כז.</h3>
<b>חלץ לאחיות, לא נפטרו צרות.</b>
היו שתי אחיות נשואות לשני אחים, ולכל אחת מהם היתה צרה, אמר שמואל שהדין הוא, אם חלץ לאחיות לא פטר בזה את הצרות שלהן, משום שהחליצה שחלץ לאחיות חליצה גרועה היא, שהרי לא יכול ליבם אותן, כמו ששנינו במשנה בריש הפרק. ואם כן, חליצה גרועה כזו לא מועילה לפטור את הצרות שלהן.
אבל אם חלץ לצרות של האחיות, כן פטר בכך את האחיות.
[אף על פי שגם אותן הוא לא היה יכול ליבם, שהן צרות ערוה, והאחיות פטורות ופוטרות גם את צרותיהן מיבום, מכל מקום איסורן קל יותר מאשר האחיות עצמן, ולכן יכולות לפטור את האחיות, וכמו שיתבאר בסמוך].
וכיון שסובר שמואל שצריך חליצה טובה ולא גרועה, למה הוא אומר שבנפלו שלש אחיות לפני שני אחים, אחד חולץ לכולן!?
הכיצד יתכן ש<b>היכא דקיימא חליצה דשמעון חליצה כשרה,</b> שיש אפשרות שיחלוץ לה שמעון, שחליצתו כשירה - <b>חליץ לה ראובן חליצה פסולה!?</b>
מדוע חולץ ראובן לכולן, על אף שחליצתו בשניה חליצה גרועה היא, היות וכבר חלץ לאחותה, והיא אחות חלוצתו, ולא יחלוץ לה שמעון, שחליצתו טובה היא, שאין היא אסורה לו משום אחות חלוצתו!?
ומשנינן: <b>מאי אחד חולץ לכולן, נמי, דקאמר,</b> מה שהתכוון שמואל כשאמר "אחד חולץ לכולם" - <b>אאמצעית!</b>
כלומר, אחד מהם חולץ לשלישית [וקוראים לה "אמצעית" משום שהיא אסורה על שני האחים שחלצו כבר לשתי אחיותיה]. כי סובר שמואל שחליצה פסולה אינה צריכה חליצה משניהם, וחולק על רב הסובר שצריכה חליצה מכל האחים.
ותמהה הגמרא: <b>והא כולן קאמר!?</b> הרי אמרנו ש"אחד חולץ לכולן" ולא רק לאחת!?
ועונה הגמרא: <b>כיון דרובה גביה</b> - <b>קרי ליה כולן.</b>
כיון שאותו אחד שחולץ לה חולץ לרוב האחיות [שתים מתוך שלוש], לכן אמר שמואל לכולן, אפילו שהכוונה רק לשלישית.
<b>ואיבעית אימא,</b> מתרצת הגמרא עוד תירוץ, על השאלה מדוע לשמואל אחד חולץ לכולן, הרי חליצתו גרועה לגבי אחיו שעדיין לא חלץ
<b>כי קאמר שמואל</b> ש<b>חליצה מעליא בעינן,</b> מה שהוכחנו לעיל מחלץ לאחיות לא פטר צרות, ששמואל סובר שרק חליצה מעולה פוטרת -
<b>הני מילי למיפטר צרתה. אבל מפטרא נפשה</b> - <b>פטרה!</b>
היינו, רק לגבי לפטור את צרתה לא מועילה חליצה גרועה. אבל כאן הרי אחד חולץ לכל אחת מהנשים, ואין כאן צורך לפטור צרות.
<b>גופא, אמר שמואל</b>:
א. <b>חלץ לאחיות</b> - <b>לא נפטרו צרות,</b> משום שאין חליצת האחיות חליצה טובה, היות והן אסורות עליו באיסור של אחות חלוצתו.
אולם חלץ <b>לצרות</b> - <b>נפטרו אחיות.</b> ויתבאר להלן.
ב. <b>חלץ לבעלת הגט</b> - <b>לא נפטרה צרה.</b>
אם נתן גט לאחת משתי יבמות, לא מועילה חליצתה לפטור צרתה משום שכיון שנתן לה גט, חליצתה אינה חליצה מעולה היות והיא אסורה עליו ביבום [מדרבנן, דמדאורייתא גט לא מועיל ביבמה רק חליצה].
<b>אבל חלץ לצרה</b> - <b>נפטרה בעלת הגט!</b> לפי שהצרה ראויה ליבום גמור, וחליצתה חליצה מעולה היא.
ג. <b>חלץ לבעלת המאמר</b> - <b>לא נפטרה צרה.</b>
אם עשה מאמר, דהיינו קידושין [בכסף או בשטר] באחת, החליצה שלה בלבד לא פוטרת אותה לשוק לגמרי, כיון שהיא צריכה עוד גט מדרבנן בשביל לנתק ממנה את קידושי המאמר, ולכן חליצתה אינה פוטרת את צרתה.
אבל חלץ <b>לצרה</b> - <b>נפטרה בעלת מאמר,</b> היות וחליצת הצרה, חליצה מעליא היא.
ועתה הגמרא באה לדון בחילוק שמחלק שמואל בין חליצת האחיות לחליצת צרות האחיות:
<b>מאי שנא</b> החולץ ל<b>אחיות, דלא נפטרו צרות</b> בחליצתן, היות <b>דהויא לו "אחות אשה בזיקה",</b> ולפיכך אינו יכול לייבמה, ולכן אין חליצתה מעולה.
חלץ לצרות נמי, לא ליפטרו אחיות, דהויא להו "צרות אחות אשה בזיקה".
כי כשם שזיקה עושה ערות אחות אשה בזיקה, כך צרותיה של אחות האשה נחשבות ל"צרות ערוה בזיקה".
וכל צרה של ערוה, עומדת היא "במקום ערוה" [לשון רש"י!], וכשם שהערוה עצמה אינה מתייבמת, כך צרתה אינה מתייבמת. ואם היא אינה מתייבמת הרי אין חליצתה חליצה מעולה, ואם כן, מה החילחוק בין חליצת האחות לבין חליצת צרתה!?
ומשנינן: <b>קסבר שמואל אין זיקה,</b> ואין מושג של איסור "צרת אחות אשה בזיקה" כי אין מושג של איסור "אחות אשה בזיקה".
ופרכינן: <b>והא אמר שמואל</b> לעיל בפרק שני <b>"יש זיקה"</b>
ומשנינן: מה שאמר שמואל את חילוקו בין חליצת האחיות לחליצת צרותיהן - <b>לדברי האומר אין זיקה קאמר.</b> אך הוא עצמו סבור שיש זיקה, ואין מקום לחילוק הזה.
ופרכינן: <b>אי הכי,</b> שאמר שמואל את חילוקו רק לדברי האומר אין זיקה:
<b>חלץ לאחיות</b> - <b>אמאי לא נפטרו צרות!?</b>
<b>בשלמא צרה דרחל</b> הנחלצת שניה <b>לא תיפטר, דכיון דחלץ לה ללאה</b> תחילה, <b>והדר חלץ לרחל, הויא לה חליצה דרחל חליצה פסולה,</b> שהרי נהייתה כבר רחל אחות חלוצתו.
<b>אלא צרה דלאה, תיפטר!</b> שהרי חליצתה של לאה, שנחלצה ראשונה, חליצה מעולה היא, לפי הסובר אין זיקה, ואין היא אחות זקוקתו,
ומשנינן: <b>מאי "לא נפטרו צרות", נמי, דקאמר</b> שמואל, <b>אצרה דרחל.</b>
ופרכינן: <b>והא צרות</b> בלשון רבים <b>קאמר</b> שמואל!? ומשנינן: כוונתו של שמואל היא ל<b>"צרות" דעלמא.</b> דהיינו, שבכל מקום ומקום שיארע דבר כזה, הרי כל הצרות של רחל בכל המקומות הללו, לא נפטרו בחליצת האחות.
ופרכינן: <b>אי הכי,</b> שהצרות האמורות בדברי שמואל הן רק צרות רחל שבכל מקום, ולא צרות לאה -
מה שאמר שמואל: <b>חלץ לצרות נפטרו אחיות,</b> איך זה יתכן!?
<b>ואצרת רחל,</b> והיינו, בחליצתה של צרת רחל - <b>מי מיפטרא</b> רחל!?
<b>והא תנן: אסור אדם בצרת "קרובת חלוצתו".</b>
והוא איסור בפני עצמו, שאינו צרת ערוה הרגילה בנפילה מיבום, אלא גזרו חכמים, מהטעם שיבואר להלן, לאסור את הקרובות של צרת חלוצתו, שאפילו נישאה קרובת חלוצתו לאדם זר, ויש לו עוד אשה, אסורה האשה ההיא, שהיא צרת "קרובת חלוצתו" על החולץ.
והרי רחל היא קרובת לאה שנחלצה על ידו, והרי היא "קרובת חלוצתו", ונמצא שצרתה של רחל היא צרת "קרובת חלוצתו".
וכיון שהיא אסורה ליבום, אין חליצתה מעולה, ומדוע חילק שמואל ואמר שחליצתה של צרת רחל כן פוטרת את רחל!?
ומשנינן: <b>שמואל נמי, "התחיל, ולא התחיל" קאמר,</b> והכי קאמר:
<b>התחיל</b> לחלוץ <b>באחיות</b>, שתחילה חלץ ללאה - <b>לא יגמור בצרות!</b> שמעתה הוא אינו יכול לחלוץ לצרת רחל ולפטור בכך את רחל. לפי שאינו יכול לייבם את צרת רחל, וכ<b>דתנן: אסור אדם בצרת קרובת חלוצתו.</b>
אבל אם <b>התחיל</b> לחלוץ <b>בצרות</b>, וכגון שתחילה חלץ לצרת לאה, ופטר את לאה - <b>יגמור אף באחיות.</b>
שעתה יכול הוא לחלוץ לרחל ולפטור גם את צרתה, לפי שלא נאסרה רחל בחליצתה של צרת לאה,
<b>דתנן מותר אדם בקרובת צרת חלוצתו.</b>
<b>רב אשי אמר: לעולם כדקאמרת</b> תחילה, שחליצת האחיות אינה חליצה טובה כי כל אחת מהן היא אחות זקוקה, והיא אסורה לפי שמואל, הסובר יש זיקה.
ומה שהקשינו אם כך, גם הצרות אסורות, שהרי הצרה היא כמו הערוה, ולמה חליצת הצרות עדיפה על חליצת האחיות, יש לחלק:
<b>ומשום דלא אלימא זיקה לשויי לצרה כערוה.</b> אין בכח הזיקה להעמיד את הצרה כערוה, ולאסור את הצרה ביבום כמו הערוה.
<b>תניא כוותיה דרב אשי</b>:
<b>חלץ לאחיות</b> - <b>לא נפטרו צרות!</b>
ויש לנו לדייק: <b>הא</b> אם חלץ <b>לצרות,</b> כן <b>נפטרו אחיות</b> בחליצת הצרות.
<b>מאי טעמא? לאו, משום דקסבר</b> התנא בברייתא <b>יש זיקה,</b> ולכן האחיות אסורות ביבום, וחליצתן אינה מעולה, ולכן אם חלץ להן לא נפטרו הצרות.
<b>ולא אלימא זיקה לשוייה לצרה כערוה.</b> ולכן הצרות אינן נאסרות ביבום, ואם חלץ להן נפטרו האחיות.
ומוכח כרב אשי.
<b>אמר רבי אבא בר ממל</b>: אין ברייתא זו ראיה לרב אשי.
כי <b>הא</b> ברייתא <b>מני? - בית שמאי היא!</b> המתירים אפילו צרות ערוה מן התורה.
<b>דתנן</b> [לעיל יג א]: <b>בית שמאי מתירין הצרות לאחין!</b>
ופרכינן: אם ברייתא זו לדברי בית שמאי היא, שאינם אוסרים כלל צרת ערוה -
<b>אי הכי,</b> מדוע רק חולצת צרתה? <b>יבומי נמי תתייבם!</b>
ומשנינן: סבר התנא של הברייתא הזאת <b>כרבי יוחנן בן נורי, דאמר: בואו ונתקן להם לצרות, שיהו חולצות ולא מתייבמות,</b> כדי שלא יבואו לידי תקלה, לפי שבית הלל מחזיקים את צרות הערוה כערוה, ואת בניהם ממזרים.
ומקשינן: והאמר מר [לעיל טו א]: <b>לא הספיקו לגמור את הדבר, עד שנטרפה השעה.</b> ומשנינן: <b>אמר רב נחמן בר יצחק: אחריו, חזרו ותקנו</b> לא לשאת צרת ערוה גם לבית שמאי.
<h3> דף כז:</h3>
<b>איבעיא להו</b>: מת אחיו, והיו לו שתי נשים, ועשה באחת מהן מאמר, ואילו לשניה הוא נתן גט -
וכיון שנתן לאחת משתי יבמותיו גט, נאסר לו לייבם את שתיהן, כי "כיון שלא בנה שוב לא יבנה" נאמר לגבי כולן, אלא עליו לחלוץ לאחת מהן, ולפטור בכך אותה ואת צרתה. ומעתה יש להסתפק:
<b>ע</b> <b>בעלת הגט, ובעלת מאמר</b> - <b>איזו מהן קודמת</b> לחליצה? איזו מהן הגונה שיחלוץ לה ויפטור בכך את צרתה?
וצידי הספק הם: (1)
הרי חליצת שתיהן - חליצה גרועה היא:
בעלת הגט, לפי שגירשה, אינה יכולה להתייבם, ומצד זה חליצתה גרועה.
ואילו בעלת המאמר, לא מועילה לה חליצתה בלבד אלא הרי היא צריכה גם גט, ומצד זה חליצתה גרועה.
אם <b>בעלת הגט עדיפא</b> - <b>משום דאתחיל בה ב</b>גירושיה, בהוצאה מרשותו, שהיא תהליך של <b>חליצה</b>.
ועדיף כח הגט שלה על כח המאמר שבחברתה, ואין המאמר של חברתה חשוב עוד.
וכיון שהתחיל בה במעשה הגירושין עדיף שהוא זה שימשיך במה שהתחיל, ויחלוץ לה.
<b>או דלמא בעלת מאמר עדיפא</b> - <b>משום ד</b>על ידי שעשה בה מאמר, הרי היא <b>קרובה לביאה</b>.
ועדיף המאמר על הגט, ונשארת הקירבה בין היבם ליבמה כמות שהיתה, ואין כח הגט יכול לקלקל קירבה זאת.
וכיון שקירבתה של זאת ליבם היא יותר גדולה משל היבמה השניה, גם חליצתה הגונה יותר משל השניה.
<b>אמר רב אשי, תא שמע</b> ראיה, מברייתא ששנינו בה:
יבם המגרש את יבמתו בגט לפני שכנסה, לא חלו הגירושין מן התורה, אלא תיקנו חכמים שיחולו הגירושין לגבי כך שאינו יכול עוד לכונסה, לא הוא ולא אחיו.
ועוד תיקנו, מכיון שגירשה, הרי הוא אסור בקרובותיה, בדומה לקרובות אשתו שגירשה.
ולאור זאת, נחלקו חכמים ורבן גמליאל, אם יגרש היבם את יבמתו האחת, ויחזור ויגרש גם את יבמתו השניה, האם יאסרו עליו גם קרובותיה של היבמה השניה.
רבן גמליאל סובר ש"אין גט אחר גט", היות שממה נפשך אין לאסור עליו את קרובותיה של השניה: אם הועיל הגט להפקיע את הזיקה, הרי הוא הפקיע אותה גם מהשניה. ולכן, אם יחזור ויתן גט לשניה אין כל משמעות לגירושיה, שהרי משנתן גט לראשונה כבר אין זיקה, ואין את מה לגרש, ואין השניה נחשבת לגרושתו, וממילא אינו נאסר בקובותיה של השניה.
ואם לא הועיל הגט של הראשונה לדחות את הזיקה, ולכן שייך לחזור ולגרש גם את השניה - הרי כיון שלא דחה הגט את הזיקה, והיא עדיין קיימת גם אחר הגט, אי אפשר להחשיבה כגרושה לאסור בכך את קרובותיה.
<b>ומודה רבן גמליאל</b>, החולק על חכמים, וסובר ש"אין גט אחר גט" -
א. <b>שיש גט אחר מאמר</b>.
שאם נפלו לפניו שתי יבמות מאח אחד, ועשה מאמר בראשונה ונתן גט לשניה, הועיל הגט שנתן לשניה לפסול את הראשונה [שעשה בה מאמר] מדין "כיון שלא בנה שוב לא יבנה". לפי שגט באחת נחשב מדרבנן כחליצה באחת, שהיא פוסלת עליו את שתיהן מדין "שוב לא יבנה".
וכמו כן מועיל הגט הזה לפסול את קרובותיה של השניה עליו.
ואין אומרים שהמאמר שעשה בראשונה, מחשיב את הראשונה כל כך ככנוסה ליבם [מדרבנן!], עד שלא יתכן שהגט מדרבנן הניתן לשניה יפסול את כניסתה של הראשונה.
והיינו, שהשוו חכמים את כח הגט מדרבנן לכח המאמר מדרבנן, ואין האחד יכול להפריע לשני.
ב. <b>ו</b>שיש <b>מאמר אחר גט</b>.
שאם נתן גט לראשונה ועשה מאמר בשניה, הועיל מאמרו להצריכה גט ממנו [בנוסף לחליצה], ולאסור אותו בקרובותיה.
ואין אומרים שהגט נחשב כחליצה, עד כדי כך שאחריה לא תופס מאמר בשניה.
ומוכיח מכאן רב אשי שהשוו חכמים את כחם של המאמר והגט:
שהרי <b>אי גט עדיף</b> ממאמר, לנתק אותה עד שלא יועיל בה מאמר - <b>לא ליהני מאמר</b> הנעשה בשניה, <b>אבתריה</b>, לאחר הגט.
<b>ואי מאמר עדיף</b> מגט, שמועיל המאמר לכנוס אותה מדרבנן עד שלא יועיל עוד גט בשניה לפסול את כניסתה - <b>לא ליהני גט</b> שניתן לשניה <b>אבתריה</b>, אחר המאמר שנעשה בראשונה, לפסול את מאמר הראשונה.
<b>אלא לאו, שמע מינה,</b> שהגט והמאמר - <b>כי הדדי נינהו</b>.
ומסיקה הגמרא: אכן <b>שמע מינה</b>.
וכיון שהם שוים, נמצא שחליצת בעלת הגט וחליצת בעלת המאמר, שוות הן, וכיון ששתיהן שוות בגריעותן, יחלוץ לאיזה מהן שירצה.
<b>אמר רב הונא אמר רב: ב' אחיות יבמות שנפלו</b> משני אחים <b>לפני יבם אחד</b> -
ובשעת נפילתה של הראשונה היא היתה מותרת ליבום, הרי יש בדבר הזה ארבע הלכות, בשני ענינים.
הענין האחד, כשהיו שתי היבמות קיימות.
א. <b>חלץ לראשונה</b>, לאחות שנפלה ראשונה - <b>הותרה</b> הראשונה לשוק.
ב. <b>חלץ לשנייה</b> - <b>הותרה</b> השניה לשוק.
אך השניה אסורה ביבום, שהרי היא אחות חלוצתו.
והוא הדין אם היה קודם חולץ לשניה, ואחר כך לראשונה, היא היתה מותרת לשוק.
הענין השני, כאשר מתה אחת מהיבמות:
א. <b>מתה</b> האחות שנפלה <b>ראשונה</b> בלי שנחלצה - <b>מותר</b> מעתה <b>בשנייה</b>.
שהרי שוב אין היא אחות אשתו.
וזאת, אף על פי שבשעת נפילתה היא היתה אסורה ליבום, שהרי אחותה שנפלה ראשונה היתה קיימת וזקוקה ליבום, והיתה אסורה השניה עליו מחמת "אחות זקוקתו".
וחידש רב, שבאיסור אחות זקוקה, שהוא רק איסור דרבנן, אין נוהג הכלל ש"כל יבמה שאין אני קורא בה בשעת נפילה יבמה יבוא עליה, הרי זו אסורה עליו עולמית".
ב. <b>ואין צריך לומר</b> שאם <b>מתה שנייה, שמותר בראשונה</b>.
<b>משום דהויא</b> הראשונה <b>יבמה שהותרה</b> ליבום בשעת נפילתה, <b>ונאסרה</b> לאחר מכן כשנפלה אחותה, ואסרה אותה מחמת "אחות זקוקה", <b>וחזרה והותרה</b> בשעת מיתת השניה -
ש<b>תחזור להיתירה הראשון!</b>
<b>ורבי יוחנן אמר: מתה שנייה</b> - <b>מותר</b> <b>בראשונה,</b> כיון שחוזרת להיתרה הקודם, בשעת נפילה.
<b>אבל מתה ראשונה</b> - <b>אסור בשנייה</b>.
<b>מאי טעמא?</b> - לפי <b>שכל יבמה</b>, ואפילו זאת שאיסורה הוא משום זיקה, <b>שאין אני קורא בה בשעת נפילה "יבמה יבא עליה</b>", <b>הרי זו כאשת אח שיש לה בנים, ואסורה</b> עליו עולמית.
והוינן בה: <b>ו</b>כי <b>רב לית ליה האי סברא</b>, את הכלל הזה? והרי הוא עצמו אמרו!
<b>והאמר רב</b> [ל א]: <b>כל אשה שאין אני קורא בה בשעת נפילה "יבמה יבא עליה</b>" - <b>הרי היא כאשת אח שיש לו בנים, ואסורה</b> עולמית!?
ומשנינן: <b>הני מילי</b>, שסובר רב לדין "נאסרה", <b>היכא דקאי באפה</b>, שעומד כנגד היבום <b>איסור אחות אשה</b>, שהוא איסור <b>דאורייתא</b>.
וכגון שהיו שני אחים נשואים שתי אחיות, ומת אחד מהם, ונאסרה אשתו בשעת נפילתה על האח השני הנשוי אחותה, ואחר כך מתה אשתו של השני.
<b>אבל הכא</b>, הרי <b>זיקה</b> - <b>דרבנן היא!</b>
וכל האיסור של אחות זקוקה הוא רק מדרבנן. ולכן, משמתה הראשונה, אין השניה נאסרת עולמית מחמת שהיתה אסורה באיסור זיקה בשעת נפילתה.
<b>איתיביה רבי יוסי בר חנינא לרבי יוחנן</b> [וכן לרב, לפי רש"י] ממשנתנו: <b>ארבעה אחין, ב' מהם נשואים ב' אחיות, ומתו הנשואין את האחיות</b> - <b>הרי אלו חולצות ולא מתייבמות</b>.
<b>ואמאי</b> חולצות שתיהן, והרי אחת מהן, זאת שנפלה ראשונה, יכולה אף להתייבם, על ידי ש<b>ליקו</b>, יעמוד <b>חד מינייהו</b>, משני האחים, ו<b>לחלוץ לה ל</b>זאת שנפלה <b>שנייה</b>, ושוב לא תהיה אסורה הראשונה להתיבם משום אחות זקוקה.
<b>ותיהוי</b> ה<b>ראשונה לגבי אידך</b>, מותרת לגבי האח השני, <b>כ</b>מו <b>יבמה שהותרה, ונאסרה, וחזרה והותרה</b> - ש<b>תחזור להיתירה הראשון!</b>
<b>אמר ליה</b> רבי יוחנן משנה זו של <b>"אחיות</b>"
- <b>איני יודע מי שנאן!</b>
כלומר, זו אינה משנה!
ותמהה הגמרא: <b>ולימא ליה</b> רבי יוחנן: <b>מאי "חולצות" נמי דקתני</b> במשנתנו - <b>חולצת חדא</b>, והאחרת אכן מתייבמת!
ועונה הגמרא: <b>חולצות</b> בלשון רבים <b>קתני.</b>
ועדיין תמהה הגמרא: <b>ולימא ליה</b> רבי יוחנן: <b>מאי "חולצות</b>"? - <b>חולצות ד"עלמא</b>"! שבכל המקומות בהם קורה דבר שכזה, האחת חולצת, וביחד הן לשון רבים.
ועונה הגמרא: <b>"הרי אלו</b> חולצות" <b>קתני</b>, ומשמע ששתי אלו המבוארות במשנה הן החולצות.
ותמהה הגמרא עוד: <b>ולימא</b> ליה רבי יוחנן: שמשנתנו מדברת בכגון <b>ד</b>אירע והקדים ו<b>חליץ לה ל</b>אחות שנפלה ה<b>ראשונה, ברישא</b>, לפני השניה, ושוב אינה יכולה הראשונה להתייבם, ואילו השניה אסורה מצד "נאסרה"
<h3> דף כח.</h3>
ועונה הגמרא: <b>חולצות</b> <b>ע</b> <b>לכתחלה קתני.</b> ומשמע שכך הוא הדין תמיד, ואין דרך שבה אפשר לייבם.
עוד מקשה הגמרא: <b>ולימא ליה</b> רבי יוחנן, לתרץ: זה שאסרו במשנתנו לכתחילה על שתיהן להתייבם, משום <b>גזירה</b> הוא, <b>דלמא קדים וחליץ לראשונה ברישא</b>, ויבואו ליבם את השניה, על אף שהיתה אסורה בשעת נפילתה, היות ואנשים לא שמים לב לחילוק שבין הראשונה והשניה.
אבל אם אירע שאכן חלץ לשניה קודם לראשונה, יהיה מותר לראשונה להתייבם, כיון שיראו האנשים שהוא מקדים וחולץ לשניה לפני שמייבם לראשונה, ויתנו לב להבין, שרק בצורה כזאת מותר, ולא אם יחלוץ תחילה לראשונה, שאז אסור לייבם את השניה.
ומשנינן: <b>"ולא מתייבמות" קתני</b> במשנתנו, ומשמע <b>דליכא דין יבום הכא כלל</b>, בכל ענין.
עוד מקשה הגמרא: <b>ולימא ליה</b> רבי יוחנן: התנא של המשנה שאסר לייבם את שתיהן, חלוק עלי בטעמו.
שאני סבור שאין שתי האחיות מתייבמות בגלל שיש זיקה, וכל אחת מהן היא אחות זקוקתו, ולכן אם מתה השניה, ופקעה בכך זיקתה, מותרת הראשונה. ואין בה דין "נאסרה", לפי שהיא לא נאסרה בעת הנפילה אלא רק כשנפלה אחותה.
אבל התנא של משנתנו סבור שאין זיקה, ואין איסור ביבמות אחיות משום אחות זקוקה. אלא הטעם שאין שתיהן מתייבמות, הוא רק משום <b>גזירה</b>, שאם יבם אח אחד אחות אחת, יש לחשוש <b>שמא ימות</b> האח השני, לפני שייבם את האחות השניה, ואז לא יוכל האח הראשון לייבם אותה ואף לא לחלוץ לה, לפי שהיא ערוה של אחות אשה עליו, ויוצאת ממנו בלי חליצה, <b>ואסור לבטל מצות יבמין!</b>
ולכן תיקנו להרגילם שלא לייבם כלל, כך שאם ימות האח השני, יוכל האח הראשון לחזור ולחלוץ גם לשניה, ותתקיים בכך מצות יבום.
אבל במה שאני אמרתי, בשתי אחיות שנפלו לפני יבם אחד, שאם מתה שניה מותר בראשונה, לא שייכת הגזירה הזאת.
ומשנינן: <b>רבי יוחנן</b> לא רצה להעמיד כך את סברת התנא המשנה, היות ו<b>למיתה</b> הוא <b>לא חייש</b>, ולא רצה להעמיד את דעת התנא במשנה בדבר שהוא עצמו סבור שאין לחוש לו.
עוד מקשינן: <b>ולימא ליה</b> רבי יוחנן: משנתנו, לפי <b>רבי אליעזר היא, דאמר</b> [לקמן קט א] נישואים מפילים, ואם גירש האח את אשתו וחזר ולקחה, אסורה היא להתייבם, <b>כיון שעמדה עליו שעה אחת באיסור,</b> בעת שגירשה אחיו, באיסור אשת אח שאין לו היתר, היא <b>נאסרה עליו</b> מאז <b>עולמית!</b>
ורבי אליעזר אינו סובר שיבמה שהותרה ונאסרה וחזרה והותרה תחזור להיתרה הראשון.
ולכן, כאן, כשנאסרה הראשונה מלייבם בנפילתה של השניה, היא נאסרה עולמית, ואינה חוזרת להיתרה הראשון, גם כשיחלוץ האח השני לשניה ויתיר בכך את הראשונה מאיסור אחות זקוקתו.
ומשנינן: <b>מדסיפא</b> של משנתנו <b>רבי אליעזר</b> היא, שהרי שנינו בהמשך את דברי רבי אליעזר כשהוא שונה את דברי בית שמאי ובית הלל - <b>רישא, לאו רבי אלעזר</b> היא!
ועוד מקשינן: <b>ונימא להו,</b> שמשנתנו עוסקת בכגון <b>דנפול</b> שתי האחיות <b>בבת אחת,</b> ונאסרו כאחת, ואין כאן יבמה שנפלה ראשונה והותרה בשעת נפילה, <b>ו</b>לפי <b>רבי יוסי הגלילי היא, דאמר: אפשר לצמצם</b>, שיארעו שני דברים כאחת בפרק זמן מצומצם. ואף כאן מדובר שמתו שני האחים בדיוק באותו הזמן, ולכן אין כאן יבמה שהותרה תחילה.
ומשנינן: <b>לא סתם לן תנא כרבי יוסי הגלילי!</b>
עוד מקשינן: <b>ולימא ליה,</b> שמדברת משנתנו בכגון <b>דלא ידעינן הי</b>, איזו מהאחיות, <b>נפול ברישא</b>. ולכן, אין אפשרות לומר לאחד חלוץ לשניה כדי להתיר את הראשונה ליבום!?
ומשנינן: <b>אי הכי,</b> אם נעמיד בכגון שלא ידוע מי נפלה ראשונה, כיצד נבאר את <b>היינו דקתני "קדמו וכנסו</b> - <b>יוציאו</b>"!?
והרי <b>בשלמא</b> זאת שכנסו אותה <b>ראשונה</b>, שפיר תצא, משום ד<b>אמרינן ליה</b>, ליבם שכנס ראשון: זאת - <b>מאן שריא לך</b> לכונסה!? והרי גם אם אכן היא זאת שנפלה ראשונה, אסורה היא עליך משום אחות זקוקה, ומי מאחיך חלץ לזקוקה עד שתהיה אחותה הזאת מותרת לך!
<b>אלא</b> זאת שכנסו אותה <b>שניה</b>, מדוע תצא? והרי <b>אמר</b> בעלה, שכנס אותה שניה: כיון שאין ידוע איזו מהן נפלה תחילה, הרי יתכן כי <b>חבראי</b> שכנס ראשון, את זו שנפלה <b>שניה</b> הוא <b>ייבם</b>. ונמצא ש<b>אנא</b> - את זאת שנפלה <b>ראשונה</b> אני <b>מייבם!</b>
והיא מותרת לגמרי, לפי שבשעת נפילה היא היתה מותרת, וגם עתה, משייבם אחי את אחותה, פקעה הזיקה של אחותה, ואין היא עתה אחות זקוקה!
והרי במקום שיש ספק אחות זקוקה, אם קדמו וכנסו, אין מוציאין מידם, וכמו ששנינו לעיל [כד א].
וכיון שאי אפשר להסביר את משנתנו, <b>היינו דקאמר ליה</b> רבי יוחנן, משנה זו של <b>"אחיות</b>", אינה משנה, ו<b>איני יודע מי שנאן!</b>
ועתה באה הגמרא להקשות מהמשך המשנה, בין לרב ובין לרבי יוחנן:
<b>תנן</b> במשנתנו: <b>היתה אחת מהן</b>, משתי האחיות, <b>אסורה על</b> האח <b>האחד איסור ערוה</b> -
הוא <b>אסור בה, ומותר באחותה,</b> לפי שאין היא אחות זקוקה, שהרי אחותה היא ערוה עליו.
<b>ו</b>האח <b>השני אסור בשתיהן</b>. כי כל אחת מהן היא אחות זקוקתו.
<b>סלקא דעתך</b>, הניחה הגמרא, שמדובר במשנתנו, בכגון <b>דנפלה</b> האחות שהיא <b>חמותו תחלה,</b> ואחותה נפלה שניה.
ונקטה הגמרא את "חמותו" כדוגמא לערוה, והוא הדין לשאר העריות.
<b>ו</b>לפי זה יקשה, <b>אמאי</b>, מדוע אסור האח השני בשתיהן?
<b>ליקו חתן</b>, יעמוד האח שהוא חתנה של החמות, ו<b>לייבם הך</b>, את אחותה של חמותו, <b>דאינה חמותו, ברישא,</b> בתחילה, שהרי היא מותרת לו, שאינה אסורה עליו משום אחות זקוקתו.
וכיון שהתייבמה אחת היבמות, אין אחותה אסורה עוד באיסור אחות זקוקה, שכבר פקעה הזיקה של זאת שהתייבמה.
<b>ותהוי</b> האחות, שנותרה שומרת יבם, שהיא <b>חמותו</b> של זה, והיא זאת שנפלה תחילה.
תהיה מכאן ואילך <b>לגבי אידך</b>, אחיו, שהיתה מותרת לו בעת נפילתה -
<b>כיבמה שהותרה</b>, כשנפלה בתחילה, <b>ונאסרה</b>, משום אחות זקוקה כשנפלה לאחר מכן אחותה השניה, <b>וחזרה והותרה,</b> כשייבם אחיו את האחות שנפלה שניה.
ומדוע שלא <b>תחזור להיתירה הראשון!</b> ומדוע אחיו אסור בשתיהן!?
<b>אמר רב פפא</b>: יש להעמיד את המשנה ב<b>כגון דנפלה הך</b> אחות <b>דאינה חמותו ברישא</b>, ואחריה נפלה חמותו.
כך, שגם אם ייבם האח שהוא חתן של החמות את אחות חמותו שנפלה ראשונה, ושוב לא תהיה אסורה החמות על אחיו מצד אחות זקוקה, אין להתיר אותה אליו.
שהרי בשעת נפילתה, שהיתה לאחר נפילת אחותה, היא נאסרה באיסור אחות זקוקה, ונאסרה אז עולמית.
שנינו במשנה: רבי אליעזר אומר, בית שמאי אומרים יקיימו:
<b>תניא: רבי אליעזר אומר, בית שמאי אומרים: יקיימו</b>. <b>ובית הלל אומרים: יוציאו</b>.
<b>רבי שמעון אומר: יקיימו</b>.
<b>אבא שאול</b> חולק ו<b>אומר: קל היה להם לבית הלל בדבר זה</b>.
דהיינו, יש להפוך את הגירסא, ולשנות בה את דברי בית הלל במקום דברי בית שמאי, כך שבית הלל הם לקולא:
<b>שבית שמאי אומרים: יוציאו</b>. <b>ובית הלל: יקיימו.</b>
והוינן בה: <b>רבי שמעון</b> שאמר יקיימו - <b>כמאן</b> הוא סובר?
והרי אין הוא שיטה בפני עצמה, שאין הוא בר פלוגתא שלהם.
<b>אי כבית שמאי</b> - <b>היינו רבי אליעזר</b> שאמר כך בשיטתם, ומה חידש רבי שמעון!
<b>אי כבית הלל</b> - <b>היינו אבא שאול</b>, שאמר כך בשיטתם!
ומשנינן: רבי שמעון <b>הכי קאמר: לא נחלקו בית שמאי ובית הלל בדבר זה</b>, אלא הכל מודים שיקיימו!
שנינו במשנה: <b>היתה אחת מהם</b> אסורה על האחד איסור ערוה, אסור בה ומותר באחותה.
ומקשינן: <b>הא</b> כבר <b>תנינא</b> להא <b>חדא זימנא</b> [לעיל כ א]: <b>אחותה כשהיא יבמתה</b> - <b>או חולצת או מתייבמת!</b>
ומשנינן: <b>צריכא</b> לחזור ולשנותה גם כאן.
<b>דאי אשמועינן</b> רק <b>התם,</b> יש לומר שרק שם, כשהיא נופלת לפני אח אחד בלבד, היא מותרת <b>משום דליכא למיגזר משום</b> אח <b>שני</b>.
<b>אבל הכא</b>, שנופלת לפני שני אחים, <b>דאיכא למיגזר</b> שלא להתיר לאח זה את האחות של הערוה, <b>משום</b> אחיו ה<b>שני</b>, כדי שלא יטעה ויבוא גם הוא לייבם, ולגביו היא אסורה באיסור אחות זקוקתו - <b>אימא לא</b> נתיר לאח שנופלת לו אחת האחיות שהיא ערוה.
<b>ואי אשמועינן הכא,</b> הייתי אומר שרק כאן היא מותרת, <b>משום דאיכא</b> אח <b>שני</b> שהוא אינו מייבם, <b>דקא מוכח</b> איסור אחות זקוקה.
<b>אבל התם דליכא שני</b>, ולא מוכח שם שיש איסור אחות זקוקה, <b>אימא לא</b> לייבם את אחותה, כדי שלא יבואו לטעות ולהתיר אחות זקוקה.
לכן <b>צריכא</b> שניהם.
שנינו במשנה: היתה אחת מהן אסורה עליו <b>איסור מצוה</b> או איסור קדושה, חולצת ולא מתייבמת.
והוינן בה: <b>הא נמי תנינא</b> [לעיל כ א]:
<h3> דף כח:</h3>
<b>איסור מצוה ואיסור קדושה</b> - <b>חולצת ולא מתייבמת!</b> ומשנינן: <b>התם</b> [לעיל בפרק שני] מדובר ב<b>איסור מצוה לחודה</b>.
אבל <b>הכא</b> מדובר ב<b>איסור מצוה, ו</b>באיסור <b>אחותה</b> של זקוקה.
ולכן, <b>סלקא אדעתין אמינא,</b> הייתי מעלה על הדעת, <b>ליקום</b>, שיעמוד <b>איסור מצוה במקום איסור ערוה</b>, שיחשב הדבר כאילו האחות האסורה באיסור מצוה היא ערוה [בגדרי דרבנן, ותהיה אחותה אחות ערוה מדרבנן, ולא תחשב כאחות זקוקה, שגם הוא איסור דרבנן],
<b>ותתייבם</b> האחות של איסור מצוה.
<b>קא משמע לן</b> שאין אחותה של איסור מצוה מתייבמת, לפי שהיא אחות זקוקה.
ותמהינן על תירוץ הגמרא: כיצד הייתי מעלה על הדעת לומר <b>ותתייבם!?</b>
והרי <b>כיון דמדאורייתא</b> איסור מצוה <b>רמיא קמיה</b>, היא נופלת - <b>קא פגע באחות זקוקתו!</b>
ומשנינן: הכי <b>סלקא דעתך אמינא</b>: הרי איסור אחות זקוקה איסורו הוא רק מדרבנן, והייתי מעלה על הדעת <b>משום מצוה</b> של יבום <b>עבוד רבנן</b> תקנה להחשיב איסור מצוה כאיסור ערוה, ותתייבם אחותה, <b>קא משמע לן</b>, שלא עשו כן, ואחותה אינה מתייבמת.
שנינו במשנה: <b>היתה אחת מהן</b> אסורה על זה איסור ערוה, והשניה אסורה על זה איסור ערוה - האסורה לזה מותרת לזה, והאסורה לזה מותרת לזה.
והוינן בה: אחרי שכבר שנינו בשתי יבמות אחיות שנפלו לפני שני אחים, ועל יבם אחד מבין השניים היתה האחת אסורה עליו באיסור ערוה, שמותר לו לאח הזה לייבם את אחותה -
<b>הא תו</b>, זה שחזר ושנה התנא כאשר יש שני אחים, ולפני כל אחת נופלות שתי האחיות, ולכל אחד מהם אחת מהן היא ערוה - <b>למה לי?</b> והרי <b>היינו הך!</b>
כי <b>מה לי</b> אם נפלו שתי אחיות כשהאחת מהשתיים ערוה רק <b>לחד</b> אח, <b>מה לי</b> נפלו כך <b>לתרי</b>, שלפני שני אחים כל אחת ערוה לאחד מהם!?
ומשנינן: <b>צריכא</b> לשניהם.
<b>דאי אשמועינן התם,</b> את הרישא, שרק לפני אח אחד אחת מהן היא ערוה, אבל לאח השני שתיהן אחיות רגילות, הייתי אומר שמותר לאח הזה לייבם, <b>משום דאיכא</b> אח <b>שני</b> שאינו יכול לייבם אלא רק לחלוץ.
<b>דמוכח</b> שם, שיש איסור אחות זקוקתו, שלכן היא אסורה לאח השני. ומה שהיא מותרת לאח הראשון זה בגלל שאחותה היא ערוה, ואין היא אחות זקוקתו.
<b>אבל הכא, דליכא</b> אח <b>שני דקא מוכח</b> מכך שהוא אינו מייבם שיש איסור אחות זקוקתו, שהרי כאן שניהם מייבמים, <b>אימא לא</b> התירו לשניהם לייבם, כדי שלא יבואו להתיר אחות זקוקתו.
<b>ואי אשמועינן הכא,</b> בהמשך המשנה, ששתיהן מתייבמות כשלכל אחת נופלת אחת מהאחיות כשהיא ערוה ואחותה אינה ערוה, הייתי אומר כי <b>אדרבה,</b> דוקא כאן, מותר לשתיהן להתייבם היות ו<b>תרווייהו מוכחי אהדדי!</b>
מזה שזה מייבם דוקא את זאת וזה מייבם דוקא את זאת, רואים אנשים שהשניה ערוה על כל אחד מהם, ולא יבואו להתיר אחות זקוקה.
<b>אבל אידך</b>, ברישא, שרק לאחד משני האחים אסורה האחות באיסור ערוה, הייתי אומר ש<b>לא</b> התירו לו לייבם, כדי שלא יטעו להתיר גם לאחיו.
לכן <b>צריכא</b> לשניהם.
שנינו בסוף המשנה: <b>זו היא שאמרו</b> אחותה, כשהיא יבמתה, או חולצת או מתייבמת.
והוינן בה: <b>זו היא</b> - <b>למעוטי מאי?</b>
ומשנינן: <b>למעוטי איסור מצוה לזה, ואיסור מצוה לזה</b>, ששתיהן חולצות ולא מתייבמות, משום שהן אחות זקוקה, שהרי מן התורה שתיהן נופלות ועומדות ליבום.
והוינן בה: <b>הא תו למה לי?</b> למה הוצרך התנא לחזור ולשנות באופן שאחת מהן היא באיסור מצוה לכל אחד מהאחים, והרי <b>היינו הך</b> הוא! כי <b>מה לי</b> אם אחת מהן באיסור מצוה <b>לחד, מה לי לתרי</b> אחים!
ומשנינן: <b>מהו דתימא, כי לא אמרינן "אוקי איסור מצוה במקום איסור ערוה</b>", כדי להתיר את אחותה, וכמו שהסברנו לעיל, דוקא <b>היכא דאיכא למיגזר משום</b> האח ה<b>שני</b>, שלא נבוא להתיר גם לו לייבם, ויפגע באחות זקוקה.
<b>אבל היכא דליכא למיגזר משום שני,</b> היות ולשניהם אחת מהן אסורה באיסור מצוה, <b>אימא</b>:
<b>להאי</b> אח <b>אוקימנא איסור מצוה במקום איסור ערוה,</b> שתחשב איסור מצוה כאיסור ערוה, ולא תאסר אחותה משום אחות זקוקה, <b>ו</b>גם <b>להאי</b> אח השני [<b>אוקימנא</b>] <b>איסור מצוה במקום איסור ערוה, ולייבמו</b> שניהם
<b>קא משמע לן</b> שגם בשניים לא העמדנו איסור מצוה במקום איסור ערוה.
<b>אמר רב יהודה אמר רב: וכן תני רבי חייא</b>:
<b>בכולן</b>, בכל חמש עשרה העריות השנויות במשנה הראשונה בפרק ראשון, אם נפלו שתי אחיות לפני שני אחים, כשאחת ערוה לזה והשניה ערוה לזה -
<b>אני</b> יכול להיות <b>קורא בהן</b> את שני הכללים שנתנו חכמים במשנתנו בשתי אחיות שנופלות ליבום לפני שני אחים.
א. האחות <b>האסורה לזה</b> - <b>מותרת לזה</b>, לאח האחר, שאינה ערוה לו.
ב. <b>ואחותה</b> של ערוה, כ<b>שהיא יבמתה</b> [והיינו, שנופלת ליבום יחד עמה] - <b>חולצת או מתייבמת.</b> כי אין על אחות ערוה איסור של "אחות זקוקתו", לפי שאין הערוה זקוקה ליבום כלפי האח שהיא אסורה לו, ונמצא ששני האחין מייבמים את שתי האחיות. (1)
<b>ורב יהודה מתרגם</b>, שונה ומעמיד את שני הכללים של ה"אסורה לזה מותרת לזה", ואת "אחותה שהיא יבמתה חולצת או מתייבמת", רק באותן עריות שהן ברשימה החל <b>מחמותו ואילך</b>.
<b>אבל</b> את <b>שיתא בבי דרישא</b>, את ששת העריות הראשונות מתוך החמש עשרה, הוא <b>לא</b> שונה בכלל "האסורה לזה מותרת לזה".
<b>מאי טעמא?</b>
<b>כיון דבתו</b>, שהיא הראשונה ברשימת הקבוצה של ששת העריות של "בת" [בתו ובת בתו ובת בנו, בת אשתו ובת בתה ובת בנה] רק <b>באונסין הוא דמשכחת</b> לה, כי רק אם אנסו האחים את האמה של הבנות אני קורא בשתי הבנות האחיות "האסורה לזה מותרת לזה".
אך <b>בנשואין</b> - <b>לא משכחת לה</b>. שהרי אם נשא אחד האחים את אמן של שתי הבנות האחיות, אין האח השני יכול לשאתה, כי היא נאסרת עליו באיסור אשת אח. ורק אם
הראשון אנס תחילה, יתכן שהשני נשא אותה.
ולדעת רב יהודה רק באפשרויות של שני הכללים <b>בנשואין</b> - <b>קמיירי</b>, שונה התנא במשנה.
אך באפשרויות של שני הכללים שיתכנו רק <b>באונסין</b> - <b>לא קא מיירי!</b>
וכיון שאת "בתו", שהיא הראשונה בקבוצת שש העריות שהן מסוג "בתו", לא יתכן למנות אלא באונסין, הוא לא הכליל את כל הקבוצה הזאת בכלל הזה.
<b>ו</b>אילו <b>אביי</b> - <b>מתרגם</b>, שונה ומעמיד, <b>אף</b> את <b>בתו מאנוסתו,</b> שאני קורא בה "האסורה לזה מותרת לזה".
<b>כיון דאשכוחי משכחת לה,</b> היות שאני מוצא אפשרות כזאת, שבאונס אני קורא "האסורה בזה מותרת בזה" בכל חמש עשרה הנשים, ואפילו בבתו, אני קורא זאת בכולן, כל אחת לפי המקרה שאפשר למצוא בה.
<b>אי בעיא</b>, אם רצונך - <b>מן האונסין תהוי</b>.
<b>אי בעיא</b>, אם רצונך - <b>מן הנשואין תהוי</b>.
<b>אבל אשת אחיו שלא היה בעולמו</b> - <b>לא</b> קוראים בה "האסורה לזה מותרת לזה".
מאי טעמא?
<b>כיון ד</b>רק <b>לרבי שמעון הוא דמשכחת לה,</b> לקרוא בה "האסורה לזה מותרת לזה" [כמו שיתבאר להלן], ואילו <b>אליבא דרבנן לא משכחת לה</b>.
<b>בפלוגתא</b> - <b>לא קא מיירי</b> רבי חייא.
<b>ורב ספרא מתרגם: אף אשת אחיו שלא היה בעולמו, ומשכחת לה בשיתא אחים</b>, ונמצאת אפשרות שכזאת בששה אחים, <b>ואליבא דרבי שמעון</b>.
<b>וסימניך</b> לששת האחים: <b>מת נולד וייבם, מת נולד וייבם</b>.
תחילה היו ארבעה אחים יחד בעולם, ראובן שמעון, לוי ויהודה.
ושנים מהאחים, <b>ראובן ושמעון</b>, היו <b>נשואין שתי אחיות</b>.
ושנים אחרים, <b>לוי ויהודה</b>, היו <b>נשואין שתי נכריות</b>.
<b>מת</b> האח הראשון, <b>ראובן</b>, שהיה נשוי אחת האחיות.
ו<b>נולד</b> האח החמישי, <b>יששכר</b>, ומצא את אשת הראשון כשהיא לא מיובמת, ונאסרה עליו עולמית כדין אשת אחיו שלא היה בעולמו.
<b>ויבם לוי</b>, שהוא האח השלישי מארבעת האחים הראשונים, את אשת ראובן, האח הראשון.
<b>מת שמעון</b>, שהוא האח השני, הנשוי את האחות השניה.
<b>נולד זבולון</b>, שהוא האח השישי, ומצא את אשת הראשון כשהיא מיובמת, והיא אינה נאסרת עליו לפי רבי שמעון ["יבם ואחר כך נולד"].
<b>ויבם יהודה</b>, שהוא האח השלישי את אשת שמעון, האח השני.
<b>מתו לוי ויהודה</b>, האח השלישי והאח הרביעי, <b>בלא בנים, ונפלו להו</b> שתי האחיות <b>קמי</b> לפני <b>יששכר וזבולון</b>, האח החמישי והאח הששי.
וכך אני קורא באשת אחיו שלא היה בעולמו את שני הכללים:
א. <b>האסורה לזה מותרת לזה</b>.
ב. <b>ואחותה שהיא יבמתה</b> חולצת או מתייבמת:
ליששכר, האח החמישי - אסורה אשת לוי, שהיא האחות שהיתה נשואה בעבר לראובן, האח הראשון, שהרי כשנולד יששכר הוא מצאה כשהיא לא מיובמת, אלא עומדת בזיקת ראובן, שלא היה עמו בעולמו, ונאסרה עליו עולמית באיסור אשת אחיו שלא היה בעולמו.
אך לזבולון, האח הששי - מותרת אשת לוי, שהרי כשנולד זבולון הוא מצאה כשהיא מיובמת ללוי, ולא נאסרה עליו מצד אשת אחיו ראובן, שלא היה בעולמו.
וזאת, לפי רבי שמעון, שמתיר ב"ייבם ולבסוף נולד".
ואילו האחות השניה, אשת יהודה, מותרת ליששכר, שהרי היתה לו ישיבה בעולם יחד עם שמעון, שהיה נשוי עם האחות השניה.
אך היא אסורה לזבולון, כיון שנולד ומצאה כשאינה מיובמת, אלא נופלת משמעון, שלא היה עמו בעולמו, ונאסרה עליו אז מדין אשת אחיו שלא היה בעולמו, שאסורה עליו עולמית.
וכאמור, אפשרות שכזו היא רק לרבי שמעון.
כי לפי רבנן, בכל ענין אסורות שתי האחיות על יששכר וזבולון, האח החמישי והאח הששי, כדין אשת אחיו שלא היה בעולמו.
היות וייבומן של האחיות על ידי האחים האחרים, אינו מונע את איסורן כאשת אחיו שלא היה בעולמו לאחים הנולדים.
והוינן בה: <b>למה לי</b> לצורך שני הכללים הללו להגיע ל<b>ייבם יהודה?</b> והרי גם <b>בלא ייבם יהודה נמי משכחת לה</b> לשני הכללים הללו, לגבי יששכר.
שאם מת ראובן ונולד יששכר, וייבם לוי את אשת ראובן. ואחר כך מת שמעון ולא התייבמה אשתו, ונולד זבולון, ומת לוי, ונפלו עתה אשת לוי ואשת שמעון לפני יששכר וזבולון -
הרי אשת לוי [שהיתה אשת ראובן, וייבמה לוי] אסורה על יששכר כדין אשת אחיו שלא היה בעולמו. ומותרת לזבולון, כיון שנולד אחרי שכבר ייבמה לוי.
ואילו אשת שמעון מותרת ליששכר, שהיה עמו בעולמו, ואסורה לזבולון שלא היה עמו בעולמו.
ונמצא שייבומו של יהודה לא הוסיף כלום, ואם כן, גם בחמשה אחים יש את האפשרות הזאת, ולאיזה צורך העמדנו בששה אחים?
ומשנינן: <b>משום צרה.</b> שרצה להשמיענו את הכלל שאסורה בזה מותרת בזה גם בצרה, ולכן נקט שייבמה יהודה לאשת שמעון, ומת יהודה, ונפלו אשת לוי ואשת יהודה לפני יששכר וזבולון יחד עת צרותיהן.
אשת לוי היא צרת אשת ראובן, שייבמה לוי, וכיון שאשת ראובן אסורה על יששכר משום אשת אחיו שלא היה בעולמו, ההיא אוסרת גם את צרתה.
ואשת יהודה היא צרת אשת שמעון, שייבמה יהודה, ואשת שמעון אסורה על זבולון משום אשת אחיו שלא היה בעולמו, ואוסרת את צרתה.
וכגון שהיו אשת ראובן ושמעון נכריות, ואילו אשת לוי ויהודה אחיות, וכך אני קורא בנשי לוי יהודה שהן צרותיהן של נשות ראובן ושמעון, והן שתי אחיות, האסורה בזה מותרת בזה, ואחותה שהיא יבמתה מתייבמת.
והוינן בה: <b>הא תינח צרה</b>.
<b>צרה דצרה</b> - <b>מאי איכא למימר?</b>
והרי גם צרות צרותיהן נשנו במשנה, ותני רבי חייא שבכל האופנים השנויים במשנה אני קורא את שני הכללים הללו!?
ומשנינן: <b>כגון</b> שהיו עוד שני אחים, גד ואשר.
<b>דהדר</b> שחזרו <b>ויבמינהו נמי גד ואשר</b>, לנשותיהן של לוי ויהודה, [שהיו צרותיהן של נשות ראובן ושמעון, ונאסרו מדין צרת ערוה], והיו להם נשים נוספות.
ומתו גד ואשר, ונפלו נשותיהן, שהן אשת לוי ויהודה המיובמות על ידם, יחד עם צרותיהן, שהן צרות צרות ערוה.
ונאסרו צרת אשת לוי [בעבר] ליששכר, והיא צרת צרת ערוה, וצרת אשת יהודה [בעבר] לזבולון, והיא צרת צרת ערוה.
וכגון שהיו צרות הצרות אחיות.
<big><b>מתניתין:</b></big>
א. <b>שלשה אחין,</b> שהיו <b>שנים מהן נשואין</b> שתי נשים אשר ביחד הן נחשבות "זוג".
ואסור לאדם אחד לשאת את שתי "בנות הזוג", אלא רק "בת זוג" אחת מן השתים. כגון שהיו שני האחים נשואים:
<b>שתי אחיות</b>.
<b>או אשה ובתה</b>.
<b>או אשה ובת בתה</b>.
<b>או אשה ובת בנה</b> -
ומתו שני האחים שהיו נשואים את שתי בנות הזוג, ונופל הזוג כולו לפני האח השלישי, וכל אחת היא "בת זוגה של זקוקתו", ואסורה עליו.
<b>הרי אלו חולצות ולא מתייבמות</b>.
לפי שכל אחת מהן היא קרובה של בת זוגה הזקוקה לו, והאסורה עליו.
<b>ורבי שמעון פוטר</b> אותן אפילו מן החליצה.
משום שהוא דורש את הפסוק "לצרור" לדבר חידוש, שכל צרות ערוה, שנעשו צרות זו לזו בזיקה, הרי הן פטורות אפילו מן החליצה.
ב. <b>היתה אחת מהן</b>, משתי האחיות, <b>אסורה עליו איסור ערוה</b> -
אין היא זקוקה לו כלל, ואחותה אינה נאסרת משום אחות זקוקתו.
ולכן, הוא <b>אסור</b> רק <b>בה</b>, שהיא ערוה עליו, <b>ומותר באחותה</b>.
ג. היתה אחת מהן אסורה עליו <b>איסור מצוה</b>, שהן "שניות" לעריות, שנאסרו מדרבנן, <b>או איסור קדושה</b>, של איסורי כהונה, שהן חייבי לאוין - שתיהן <b>חולצות ולא מתייבמות.</b>
<big><b>גמרא:</b></big>
<b>תניא: רבי שמעון פוטר בשתיהן מן החליצה ומן הייבום</b>.
<b>שנאמר</b>: [ויקרא יח] <b>"ואשה אל אחותה לא תקח לצרור</b>".
<b>בשעה שנעשו</b> שתי אחיות [או שתי בנות זוג אחרות, כמפורט במשנה], <b>צרות זו לזו</b> בשעת הזיקה, ששתיהן זקוקות ליבם - <b>לא יהא לך ליקוחין אפילו באחת מהן.</b>
עוד שנינו במשנה: <b>היתה אחת מהן</b> אסורה עליו אסור ערוה - אסור בה ומותר באחותה.
והוינן בה: הרי דין זה ממש נשנה במשנה הקודמת בראש הפרק, ואם כן, <b>הא תו</b> זה שחזר התנא ושנה דין זה שוב במשנתנו - <b>למה לי?</b> הרי <b>היינו הך</b>, כבמשנה הקודמת הוא!
ומשנינן: <b>לרבי שמעון איצטריך</b> התנא להשמיענו זאת שוב.
כי <b>סלקא דעתך אמינא</b>, הייתי מעלה על הדעת, <b>הואיל ואמר רבי שמעון: שתי אחיות לא חולצות ולא מתייבמות</b>, אם כן -
<b>לגזור</b> כשאחת האחיות היא ערוה, שלא ייבם את אחותה, <b>משום ב' אחיות דעלמא</b>. והיינו, כדי שלא יבואו להתיר לייבם אחת מהן אפילו כשאין אחת מהן ערוה.
<b>קמשמע לן</b> התנא שלא גזרו במקום שאחת מן האחיות ערוה, אלא האחות המותרת, מתייבמת. (2)
עוד שנינו במשנה: <b>איסור מצוה</b> או איסור קדושה, חולצות ולא מתייבמות.
<h3> דף כט.</h3>
כיון שדין זה והדין הקודם לו, הם דבר חידוש רק לרבי שמעון [עיין הערה בעמוד הקודם].
שהרי הצורך של התנא לחזור ולשנות אותם כאן, על אף שכבר נאמרו במשנה הקודמת, הוא כדי לומר אותם גם לפי רבי שמעון -
הילכך תמהה הגמרא: מדוע שתיהן צריכות חליצה?
<b>והא אמר רבי שמעון: שתי אחיות לא חולצות ולא מתייבמות!</b> לפי שהוא סובר: כיון שנעשו צרות זו לזו בזיקה, לא יהיה לך ליקוחין אפילו באחת מהן. וכאן, באיסור מצוה, שאינו אלא מדרבנן, הרי מן התורה נופלות שתי האחיות ליבום ונעשות צרות זו לזו בזיקה, ולפי רבי שמעון הן פטורות מן היבום ומן החליצה, ולמה הצרכנו את שתיהן חליצה כאן!?
ומשנינן: <b>גזירה משום איסור מצוה דעלמא!</b>
יש להצריכם חליצה, כדי שלא יבואו אנשים להתיר סתם אשה האסורה באיסור מצוה או קדושה, אפילו שלא במקום נפילת שתי אחיות.
ומקשינן: <b>הא תינח איהי,</b> איסור מצוה עצמה, שפיר היא חולצת, כדי שלא יבואו להתיר איסור מצוה שלא במקום אחיות.
אלא <b>אחותה</b> של איסור מצוה, שהצריכוה גם היא חליצה, על אף שאין היא איסור מצוה - <b>מאי איכא למימר?</b> מדוע היא צריכה לחלוץ בשעה שהיא פטורה לרבי שמעון, כדין אחות זקוקה!
ומשנינן: הצריכו לאחותה של איסור מצוה חליצה - כי גזרו <b>גזירה</b> על <b>אחותה, משום</b> [<b>לתא</b>, רש"י כתב שמילה זאת היא יתור לשון] <b>דידה</b>, של איסור מצוה.
שהצריכו את אחותה חליצה, כמוה, כדי שלא יטעו בינה לבין אחותה, ויאמרו, כשם שזאת פטורה מן החליצה כך גם אחותה.
ואם יפטרו את איסור מצוה מהחליצה, יבואו לטעות ולהתיר כל איסור מצוה בעלמא, אפילו שלא במקום אחיות.
ופרכינן: <b>והא גבי</b> היתה אחת מן שתי האחיות <b>ערוה</b>, שנינו לפי רבי שמעון שאחותה מתייבמת, ואילו הערוה עצמה יוצאת בלי חליצה. ושם <b>לא גזרינן</b> על האחות הערוה שתחלוץ, גזירה משום אחותה שאינה ערוה, המתייבמת!
ולמה החמרנו פה, באיסור מצוה, לחייב את אחותה חליצה? והרי גם פה אחותה אסורה באיסור ערוה, לאחר שנעשו שתיהן צרות זו לזו בזיקה, ומאי שנא אחותה כאן, שהיא כן צריכה חליצה על אף היותה ערוה!?
ומשנינן: <b>שאני</b> בהייתה אחת משתי האחיות <b>ערוה</b> לפני הנפילה, <b>דמגמר גמירי לה אינשי, וקלא אית לה.</b>
שיודעים האנשים שהיא ערוה ואינה צריכה חליצה, ואחותה אינה אחות זקוקה. ולכן לא החמירו להצריך את הערוה חליצה מחמת החשש שיבואו להתיר את אחותה בלי חליצה, בעוד שאחותה מתייבמת.
אבל שתי אחיות שנפלו ביחד ליבום, לא הכל יודעים את חידושו של רבי שמעון שכיון שנעשו צרות זו לזו בזיקה הן אינן זקוקות עוד לחליצה, והן ערוה ליבם.
<big><b>מתניתין:</b></big>
<b>שלשה אחין,</b> שהיו <b>שנים</b> מהם <b>נשואים שתי אחיות, ואחד</b> היה <b>מופנה</b>.
<b>מת אחד מבעלי אחיות, ועשה בה מופנה מאמר</b>.
<b>ואחר כך מת אחיו השני</b>, הנשוי את האחות השניה, והרי היא נופלת לפני האח המופנה שעשה כבר מאמר באחותה -
<b>בית שמאי אומרים: אשתו</b> של בעלת המאמר, נשארת <b>עמו</b>, ואינה נאסרת עליו עתה משום אחות זקוקתו.
היות והם סוברים שמאמר קונה מן התורה, והרי האחות הראשונה שעשה בה מאמר, היא ככנוסה לו מן התורה, ואחותה היא ערוה עליו, ואין היא זקוקה לו. ולכן אשתו, אינה נחשבת כאחות זקוקתו.
<b>והלזו</b>, אחות אשתו, <b>תצא</b> אפילו בלי חליצה, <b>משום</b> ערות <b>אחות אשה</b>.
<b>ובית הלל אומרים</b>: אין מאמר קונה מן התורה אלא רק מדרבנן, ולכן משנפלה לפניו אחותה, נאסרת עליו אשתו שעשה בה מאמר מדין אחות זקוקתו.
ולכן, הרי הוא <b>מוציא את אשתו בגט</b> למאמרו מדרבנן, <b>ובחליצה</b> לזיקתו מן התורה.
<b>ו</b>את <b>אשת אחיו</b> הוא מוציא <b>בחליצה,</b> ואינו רשאי לייבמה, שהרי מדרבנן היא אחות אשתו במאמר.
<b>זו היא שאמרו: אוי לו על אשתו, ואוי לו על אשת אחיו.</b>
<big><b>גמרא:</b></big>
והוינן בה: לשון <b>"זו היא</b>", היא באה למעט, זו ולא אחרת - <b>למעוטי מאי?</b>
לקמן בדף קט א נחלקו התנאים בענין שתי אחיות שהיו נשואות לשני אחים, והיתה אחת מהן גדולה, ונשואה לאח מן התורה, והשניה קטנה, שהיתה נשואה לאח השני בנישואין מדרבנן.
ומת האח שנשוי את האחות הגדולה, והרי היא נופלת ליבום מן התורה לפני האח השני שנשוי לאחותה הקטנה מדרבנן.
ונמצא שאשתו הקטנה אסורה עליו מדין "אחות זקוקתו" אם נסבור "יש זיקה" לאסור את קרובות יבמתו עליו. ואילו יבמתו אסורה עליו מדרבנן כאחות אשתו.
רבי אלעזר אומר: מלמדין את אשתו הקטנה שתמאן בו, ואז תהיה מותרת לו יבמתו, אחותה הגדולה.
רבן גמליאל אומר: אין מלמדין אותה שתמאן. אלא אם מיאנה, מיאנה. ואם לאו, תמתין היבמה עד שתגדיל אשתו, ויהיו קידושיה קידושי תורה, ואז תצא יבמתו, שהיא אחותה, כדין ערות אחות אשתו.
ואילו רבי יהושע אומר: אוי לו על אשתו, שצריך להוציאה בגט, ואוי לו על יבמתו אשת אחיו, שצריך להוציאה בחליצה.
ובאה משנתנו <b>למעוטי הך דרבי יהושע, דלא עבדינן כוותיה</b>.
<b>אלא, אי כרבן גמליאל</b> שממתינים
<b>אי כרבי אלעזר</b> שמלמדים את אשתו למאן בו.
<b>אמר רבי אלעזר: לא תימא</b>, אל תאמר ש<b>מאמר לבית שמאי קונה</b> מן התורה <b>קנין גמור,</b> כאילו כבר לקחה ממש לאשה, ונעשית אשתו לכל דבר, עד כדי כך <b>דאי בעי לאפוקי</b>, לגרשה ממנו, <b>סגי</b> די <b>לה בגיטא,</b> ואינה צריכה חליצה.
<b>אלא מאמר לבית שמאי אינו קונה</b> קנין גמור, ואם בא להוציאה היא עדיין צריכה חליצה, בנוסף לגט!
<b>אלא</b>, מאמר קונה מן התורה רק בכדי <b>לדחות בצרה בלבד.</b>
ומובן ה"צרה" כאן אינו צרת ערוה, אלא אחותה שהיא "צרתה" באחווה.
<b>אמר רבי אבין: אף אנן נמי תנינא,</b> לדברי רבי אלעזר שאין מאמר קונה לבית שמאי קנין גמור, במשנה בתחילת הפרק:
ארבעה אחים שהיו שנים מהם נשואים שתי אחיות, ומתו האחים הנשואים לאחיות, לא יתייבמו האחיות לשני אחים הנותרים, אלא יחלצו. ואם בכל זאת קדמו וכנסו -
<b>בית שמאי אומרים: יקיימו</b> אותן תחתיהם.
ומשמע: <b>יקיימו</b> בדיעבד, שאם כבר קדמו וכנסו, <b>אין</b>, רק אז יקיימו אותן תחתם.
אבל <b>לכתחלה, לא</b> יתכן לבית שמאי לכנסן ולקיימן.
<h3> דף כט:</h3>
<b>ואי סלקא דעתך</b> ש<b>מאמר לבית שמאי קונה קנין גמור</b> -
<b>זה יעשה מאמר ויקנה</b> בקנין גמור.
שהרי איסור שגזרו חכמים על אחות זקוקתו הוא איסור קרובות, שאסור לו לבוא עליה, אך אין הוא כולל איסור לעשות בה מאמר, שהוא קנין מדרבנן.
ולאחר שיעשה בה מאמר, הרי אחותה נעשית עליו ערוה גמורה של אחות אשה, ושוב אינה זקוקה לו. ונמצא שבעלת המאמר אינה אסורה עליו עוד כאחות זקוקה, ויהיה מותר לו לכונסה.
<b>ו</b>כמו כן, <b>זה</b>, אחיו, <b>יעשה</b> גם הוא <b>מאמר, ויקנה.</b>
ודוחה הגמרא: <b>אלא מאי</b> דעתך לומר, שמאמר אינו קונה קנין גמור, אך הרי עדיין לדעתך הוא <b>דוחה דחייה גמורה</b>.
ועדיין יקשה כמו שהקשית: <b>זה יעשה מאמר וידחה, וזה יעשה מאמר וידחה!</b>
<b>אלא מאי אית לך למימר</b>, לתרץ, שרק <b>מאמר דהתירא דחי,</b> שרק במקום שיש היתר לייבמה יכול המאמר לדחותה לגמרי, וכגון במשנתנו, שעשה בה את המאמר עם נפילתה, לפני שנפלה אחותה, והיה אז מותר לו לייבמה, אבל מאמר <b>דאיסורא</b>, במקום שאסור לייבמה, כמו במשנה שם, שנפלו שתי האחיות קודם המאמר, <b>לא דחי</b>.
אם כן, <b>הכי נמי</b>, כמו כן יש לך גם לומר ש<b>מאמר, אפילו למאן דאמר "מאמר קונה קנין גמור</b>", רק <b>מאמר דהתירא קני</b> קנין גמור, אבל מאמר <b>דאיסורא לא קני</b> קנין גמור.
ואילו <b>רב אשי מתני</b> לדברי רבי אלעזר <b>הכי</b>:
<b>אמר רבי אלעזר: לא תימא מאמר לבית שמאי דחי דחייה גמורה, וצרתה</b> של בעלת המאמר, [והכונה כאן היא לאחותה הנופלת לפניו מאח אחר, הנקראת לענין זה "צרתה"] <b>חליצה נמי לא בעיא</b> ממנו, כדין ערות אחות אשה, שיוצאת ללא צורך בחליצה.
<b>אלא</b> מאמר <b>דוחה</b> את צרתה [אחותה], מלאסור עליו את בעלת המאמר מצד אחות זקוקתו, <b>ו</b>אולם <b>משייר הוא</b> המאמר בקניינו, שאם תרצה אחותה של בעלת המאמר להנשא לשוק, היא צריכה ממנו חליצה. [ולהלן תשאל הגמרא, הרי שנינו שתצא אחותה מדין אחות אשה]. (1)
<b>אמר רב אבין: אף אנן נמי תנינא</b> כדברי רב אשי, במשנה של ארבעה אחים, שאם קדמו וכנסו:
<b>בית שמאי אומרים: יקיימו</b>.
ומשמע: <b>יקיימו</b> - בדיעבד, <b>אין</b>. אבל <b>לכתחלה</b> - <b>לא</b> יכנסו.
<b>ואי סלקא דעתך</b> ש<b>מאמר לבית שמאי דוחה דחייה גמורה</b> - <b>זה יעשה מאמר וידחה, וזה יעשה מאמר וידחה.</b>
אלא שיש להקשות: <b>ואלא הא קתני</b> במפורש במשנתנו שאם עשה האח מאמר באחות הראשונה, ונפלה אחר כך האחות השניה: <b>בית שמאי אומרים: אשתו עמו, והלזו תצא משום אחות אשה!</b> ומשמע שתצא ללא חליצה היות ולבית שמאי מאמר דוחה אותה דחייה גמורה!
<b>אלא,</b> בהכרח שיש לומר, שלעולם יש בכח המאמר גם לדחות דחייה גמורה, אלא שלא בכל מקום בכוחו לדחות לגמרי.
וכך יש לחלק:
<b>יבמה דחזיא לכולהו</b>, שראויה היא לכל דיני יבום, בין ליבום ובין לחליצה - <b>חזיא</b> ראויה היא גם <b>למקצתה,</b> והיינו, יש כח במאמר, שאינו יבום שלם אלא "מקצת יבום", לדחות את צרתה לגמרי.
וזה הוא הדין ששנינו במשנתנו, שתצא האחות משום אחות אשה.
<b>יבמה דלא חזיא לכולהו</b>, שראויה רק לחליצה ולא ליבום - <b>לא חזיא למקצתה.</b> אין בכח המאמר לדחות את אחותה לגמרי.
ולכן בארבעה אחים, שנפלו שתי האחיות לפני שני האחים, ואי אפשר לייבם את שתיהן מדין אחות זקוקה, אין השנים יכולים לעשות מאמר ולדחות כל אחד את אחותה.
<b>בעי רבה: מאמר לבית שמאי</b> - גדר של <b>נישואין עושה, או</b> גדר של <b>אירוסין עושה?</b>
<b>אמר ליה אביי</b> לרבה: <b>למאי הלכתא</b> הסתפקת בכך?
<b>אילימא ליורשה</b> כבעל נשוי, <b>וליטמא לה</b> אם כהן הוא, שמטמא לאשתו ולא לארוסתו, <b>ולהפר נדריה</b> כדין בעל.
הרי <b>השתא</b> ב<b>ארוסה בעלמא,</b> שקידושיה הם מהתורה, <b>תני ר</b>בי <b>חייא</b>:
<b>אשתו ארוסה</b> - <b>לא אונן</b> [אינו אסור באכילת קדשים כאונן] <b>ו</b>אם הוא כהן הוא <b>לא מטמא לה</b>.
<b>וכן היא לא אוננת</b> [אלא אוכלת בקדשים] <b>ולא מטמאת לו</b> [ערב הרגל, כשישראל מצווים להטהר, כדי להביא קרבנותיהם ברגל].
ואם <b>מתה</b> - <b>אינו יורשה</b>.
ואם <b>מת הוא</b> - <b>גובה כתובתה,</b> כאשר כתב לה כתובה מן האירוסין.
<b>עבד בה מאמר</b>, שהוא קידושין שתיקנו חכמים, שיקדשנה במאמר יבמים, אם כי הוא תופס בה מן התורה לפי בית שמאי, אין הוא יכול לעשות בה יותר מאשה רגילה.
וכי <b>מיבעיא</b> לומר שאין בה את כל הדברים הללו?
<b>ואלא</b>, בהכרח, ש<b>לענין מסירה לחופה</b> הסתפקת, האם יכול היבם לבוא עליה לאחר המאמר בעל כרחה, כאילו היתה כבר נשואה, או שמא הוא צריך את דעתה לכך, ודינה הוא כמו ארוסה, שללא דעתה אינו יכול לכונסה, ואף הוא חייב להכניסה לחופה מדעתה, לפני שיבוא עליה.
<b>מאי?</b> כך הם שני צידי הספק:
האם המאמר גדר <b>נישואין</b> הוא <b>עושה, ולא בעיא מסירה</b> של היבמה מצידה <b>לחופה,</b> אלא בא עליה בעל כרחה ללא חופה, וקונה אותה לאשה מדין יבום לכל דבר, אפילו בביאה בעל כרחה, ושוב אין היא צריכה חליצה אלא יוצאת ממנו בגט בלבד.
<b>או דלמא</b> מאמר <b>אירוסין עושה, ובעיא מסירה לחופה</b>, וללא הסכמתה היא אינה נקנית לו לגמרי, ואם בא עליה בעל כרחה היא צריכה עדיין חליצה כדי לצאת ממנו.
ו<b>אמר ליה</b> אביי בתמיהה, מה יש להסתפק בכך?
<b>השתא</b> אפילו <b>לא עבד בה מאמר, כתיב</b> בה [דברים כה] <b>יבמה יבא עליה</b>" - <b>בעל כרחה</b>.
עתה ש<b>עבד בה מאמר</b> - וכי <b>מיבעיא</b> לומר שיכול לייבמה בעל כרחה!?
<b>אמר ליה</b> רבה לאביי: אכן יש חילוק, והמאמר מגרע.
לפי <b>שאני אומר: כל העושה מאמר ביבמתו</b> - <b>פרחה ממנו זיקת יבמין, וחלה עליה זיקת אירוסין</b> של כל אשה המתקדשת.
אלא שעדיין יש לו לבוא עליה כדי לקיים מצות יבום, וכדי שיוכל להוציאה בגט בלבד.
אך מצב האישות ביניהם עתה, הוא מצב של בעל ואשה שאינם יבמים, ולא מצב של שומרת יבם.
ונשאר הספק: <b>מאי</b>, מה עושה המאמר, אירוסין או נישואין.
ומביאה הגמרא ראיה:
<b>תא שמע: שומרת יבם, בין</b> שהיתה שומרת <b>יבם אחד, בין שני יבמין</b> -
<b>רבי אליעזר אומר: יפר</b> אחד היבמים את נדריה, כמו שמיפר הבעל את נדרי אשתו.
<b>ר</b>בי <b>יהושע אומר</b>: יכול היבם להפר רק כאשר היא שומרת יבם <b>לאחד ולא לשנים</b> יבמים.
<b>רבי עקיבא אומר</b>: אין היבם מיפר נדריה, <b>לא</b> כשהיא נופלת <b>ל</b>יבם <b>אחד ולא לשנים</b>.
<b>והוינן בה: בשלמא רבי עקיבא</b> - <b>סבר אין זיקה</b> של יבם ליבמתו בתורת אישות, <b>אפילו</b> לא כשהיא נופלת <b>ל</b>יבם א<b>חד</b>, ולכן אין היבם יכול להפר נדריה.
ובשלמא <b>לרבי יהושע</b> - <b>לחד יש זיקה,</b> כי היא מיועדת לו ליבום בודאי, <b>לתרי אין זיקה</b> כי אין ידוע למי מהם היא מיועדת, ולכן זיקתם של שניהם חלשה היא, ואינם יכולים להפר אפילו בשותפות.
<b>אלא לרבי אליעזר</b> - <b>נהי נמי דקסבר "יש זיקה</b>", עדיין יש לעיין:
<b>בשלמא</b> כשהיא זקוקה רק <b>לחד</b> שפיר הוא <b>מיפר</b>.
<b>אלא</b> כשהיא זקוקה <b>לתרי</b> - <b>אמאי</b> יפר אחד בלבד ואינה צריכה שיפרו שניהם בשותפות, שהרי היא זקוקה לשניהם!?
<b>ואמר</b> על כך <b>רב אמי: הכא במאי עסקינן</b> - <b>כגון דעבד בה</b> יבם אחד <b>מאמר, ובית שמאי היא, דאמר: מאמר קונה קנין גמור!</b>
ומכאן יש לדייק: <b>אי אמרת בשלמא</b> מאמר <b>נישואין עושה, משום הכי מיפר</b> היבם כמו הבעל.
<b>אלא אי אמרת</b> מאמר <b>אירוסין עושה</b> - <b>היכי מצי מיפר</b> היבם שעשה מאמר לבדו?
<b>והתנן: נערה המאורסה</b> - <b>אביה ובעלה מפירים נדריה!</b>
<b>אמר רב נחמן בר יצחק: מאי מיפר</b> דקאמרינן?
<b>מיפר</b> בעל המאמר <b>בשותפות</b> עם האב.
ועדיין יש לברר: <b>ולרבי אלעזר, דאמר, מאמר לבית שמאי אינו קונה אלא לדחות לצרה בלבד</b> - <b>אמאי מיפר</b> היבם <b>בשותפות</b> האב?
<b>אמר לך רבי אלעזר: אימר דאמרי אנא</b> שמאמר <b>אינו קונה אלא לדחות לצרה בלבד</b> - <b>דלא סגי לה</b>, שלא די לה, <b>בגיטא, אלא בעי נמי חליצה</b> לפי שאינה קנויה לה כיבמה גמורה שהיא כנשואה.
אבל <b>להפר נדריה</b> כארוסה בשותפות עם האב - <b>מי אמרינן</b> שמאמר אינו קונה.
<b>ואיבעית אימא, אמר לך רבי אלעזר</b>:
<b>ולרב נחמן בר יצחק</b>, שאמר מיפר היבם בשותפות עם האב - <b>מי ניחא?</b>
<b>מי קתני "יפרו</b>" בלשון רבים? <b>"יפר</b>" בלשון יחיד <b>קתני!</b>
<b>אלא הכא</b>, בהפרת נדרים, <b>במאי עסקינן</b> - בלא מאמר.
אלא, <b>שעמדה בדין</b> ותבעה את היבם שיכנוס אותה או יחלוץ לה, <b>ופסקו לה מזונות משלו</b>.
ומאז שהתחייב היבם במזונות, הוא יכול להפר נדריה, <b>וכדרב פנחס משמיה דרבא</b>.
<b>דאמר רב פנחס משמיה דרבא: כל הנודרת</b> - <b>על דעת בעלה היא נודרת.</b>
ובביאור מחלוקת התנאים בהפרת הנדרים - עיין בתוס' ד"ה כגון.
<h3> דף ל.</h3>
<big><b>מתניתין:</b></big>
א. <b>שלשה אחין</b>, שהיו <b>שנים מהם נשואים שתי אחיות, ואחד נשוי</b> אשה <b>נכרית</b>
<b>מת אחד מבעלי אחיות</b>.
<b>וכנס</b> האח ה<b>נשוי</b> אשה <b>נכרית, את אשתו</b> של אחיו, <b>ומת</b> -
ונופלות שתי נשותיו לפני האח השלישי, כאשר אחת מהן אסורה עליו באיסור ערוה של אחות אשתו, והשניה היא צרתה - <b>ה</b>אחות של אשתו, שהיא <b>ראשונה</b> לנפילה, שכבר נפלה לפניו מאחיו הראשון, וחוזרת ונופלת לפניו עתה מאחיו השני -
<b>יוצאה</b> לשוק <b>משום אחות אשה</b>.
<b>ו</b>ה<b>שניה</b>, צרתה לנפילה, אשת אחיו השני שנופלת רק עתה לפניו [בפעם הראשונה], יוצאה - <b>משום צרתה</b>.
כיון שהיא צרת ערוה של אחות אשתו, היא אינה חולצת ואינה מתייבמת.
ב. ואם לא כנס האח הנשוי נכרית את אחות אשתו, אלא רק <b>עשה בה מאמר</b> [קידושין שתקנו חכמים ליבם לפני שיבוא על יבמתו], <b>ומת</b> -
לא נעשית אשתו הנכרית של האח השני צרתה של אחות אשתו מן התורה, אלא היא צרתה במאמר בלבד, שהיא צרת ערוה מדרבנן.
ולכן, ה<b>נכרית</b> - <b>חולצת ולא מתייבמת.</b>
לא מתייבמת - היות והיא צרת ערוה במאמר דרבנן.
וחולצת - היות והיא אינה צרת ערוה מן התורה.
<big><b>גמרא:</b></big>
ומדייקת הגמרא, מכך שאם עשה האח הנשוי נכרית מאמר באחות אשתו, צרתה חולצת ולא מתייבמת:
<b>טעמא דעבד בה</b> האח הנשוי נכרית <b>מאמר</b>, באחות אשתו של היבם, רק משום כך אשתו הנכרית אינה מתייבמת, משום היותה צרת ערוה של אחות אשתו, עקב המאמר שעשה בה.
<b>הא לא עבד בה</b> האח הנשוי נכרית <b>מאמר</b>, ומת -
הרי אשתו ה<b>נכרית</b> - <b>יבומי נמי מייבמה</b> לאח שנשאר, לפי שלא היתה צרתה של הערוה.
<b>אמר רב נחמן, זאת אומרת: "אין זיקה" ואפילו בחד אחא!</b> (1)
שאין זיקתה של היבמה ליבם מחשיבה אותה כמו שיש קשר של אישות ביניהם, אפילו כאשר הזיקה היא לאח אחד בלבד.
כי אם היתה הזיקה שבין היבם ליבמתו נחשבת כזיקה של אישות ביניהם, היה נוצר מצב של אישות בין האח הנשוי נכרית ובין אשת האח הראשון של מת הנופלת לפניו ליבום.
ואז, היתה אשתו הנכרית של השני נחשבת ל"צרתה של אשת הראשון בזיקה".
וכיון שאשת הראשון היא אחותה של אשת האח השלישי, הרי אשתו הנכרית של האח השני, היתה נאסרת על האח השלישי משום היותה "צרת ערוה בזיקה של אחות אשה".
וכאן הזיקה היא לאח אחד בלבד, ואין כאן את החסרון של זיקה לשני אחים, שיש מאן דאמר הסובר שאין זיקה לשנים.
היות וכאשר מת האח הראשון, שהיה נשוי אחות אשתו, היא נופלת לזיקת יבום אך רק אל האח שנשוי נכרית, ואינה נופלת לזיקת יבום לפני האח שנשוי את אחותה, לפי שהיא ערוה עליו.
ואם "יש זיקה" [לפחות במקום שהזיקה היא ליבם אחד], הרי כשמת הנשוי נכרית, צריכה להאסר הנכרית על האח שנשאר, משום "צרת אחות אשתו בזיקה".
ומכאן מוכיח רב נחמן, ש"אין זיקה", ולא נחשבת הנכרית כצרת ערוה בזיקה של אחות אשה.
<big><b>מתניתין:</b></big>
א. <b>שלשה אחים,</b> שהיו <b>שנים מהם נשואים שתי אחיות, ואחד נשוי נכרית</b>
<b>מת הנשוי נכרית</b>.
<b>וכנס אחד מבעלי אחיות את אשתו</b> הנכרית, <b>ומת</b> -
<b>הראשונה</b> לנשואין [אחת האחיות, שנישאה ראשונה לבעלה, לפני שיבם את הנכרית], <b>יוצאת משום אחות אשה</b>.
<b>ושניה</b> - יוצאת <b>משום צרתה</b>.
דין זה פשוט הוא, ונאמר כאן בשביל המשך המשנה:
ב. ואם לא כנס אחד מבעלי אחיות את הנכרית, אלא <b>עשה בה מאמר, ומת</b>. -
הרי ה<b>נכרית</b> - <b>חולצת, ולא מתייבמת!</b>
לא מתייבמת - היות והיא צרת ערוה במאמר יבמין מדרבנן.
וחולצת - היות ואין היא צרת ערוה מן התורה.
<big><b>גמרא:</b></big>
כל חידוש המשנה הוא בענין המאמר, כי הדין שצרת ערוה פטורה מן היבום והחליצה כבר נשנה בפרק ראשון.
והוינן בה: <b>הא תו</b>, משנתנו שכל חידושה הוא ענין צרת ערוה במאמר, - <b>למה לי</b> לתנא לשנותה?
והרי היא <b>היינו הך</b>, כמו המשנה שלפניה!
ועוד, הרי כל שכן הוא:
<b>השתא, ומה התם</b>, במשנה הקודמת, <b>דאחות אשה</b> היא זאת ד<b>הויא "צרה" לנכרית,</b> שהרי הנכרית היא האשה העיקרית הנשואה לאח, ואחות האשה, שהיא הערוה, היא רק נספחת לה מחמת שקידש אותה במאמר מדרבנן -
ובכל זאת <b>אמרת</b> שה<b>נכרית אסורה!</b>
שהאשה הנספחת במאמר היא הערוה, ובכל זאת היא אוסרת את האשה העיקרית בשם של "צרת ערוה".
<b>הכא</b>, במשנתנו, שהאח נשוי אחות אשה, ומקדש את הנכרית במאמר מדרבנן, <b>דנכרית</b> הנספחת היא זאת ד<b>הויא "צרה" לאחות אשה</b>, והאשה העיקרית הנשואה לו היא הערוה, והיא האוסרת את צרתה הנספחת לה במאמר -
<b>לא כל שכן</b> שהיא תאסור לצרתה הנספחת באיסור "צרת ערוה"!
ואם כן, מדוע שנה התנא את משנתנו?
ומשנינן: ה<b>תנא</b> ששנה משניות אלו -
<b>הך</b>, את משנתנו זאת, הוא <b>תנא ברישא</b>, שנה אותה תחילה.
<b>ו</b>אילו <b>הך</b>, את המשנה הקודמת, המדברת בנכרית שהיא האשה העיקרית הנשואה לו, ואילו הערוה מקודשת לו רק במאמר, הוא לא שנה כלל.
כי <b>חזיא</b>, דבר זה נראה בעיניו <b>להתירא</b>, שאין הנכרית נאסרת כ"צרת ערוה" מחמת הערוה הנספחת לבעלה, ולא הוצרך לשנותה כלל.
<b>ושריא</b>, והתירה לנכרית להתייבם.
<b>והדר</b>, אך לאחר מכן, חזר בו התנא ממה שהיה נראה בעיניו תחלה להתיר, ו<b>חזיא</b> ונראה הדבר בעיניו <b>לאיסורא</b>, לאסור את הנכרית כצרת ערוה, ושנה אותה במשנה.
<b>ואיידי ד</b>משנה זו, שהיא דבר חידוש עבורו, שהרי תחילה סבר שהיא מותרת, <b>חביבה ליה</b> - <b>אקדמה!</b>
הקדים לשנות אותה ראשונה, ולכן היא נשנית לפני משנתנו.
<b>ומשנה לא זזה ממקומה.</b> ואף על גב שבהקדמת המשנה הזו למשנתנו, נעשית משנתנו למשנה מיותרת, שהרי כל שכן היא מהמשנה הקודמת, בכל זאת ממשיך התנא לשנותה, כיון שמשנה שנשנית - אינה זזה ממקומה, אלא ממשיכים לשנותה.
<big><b>מתניתין:</b></big>
<b>שלשה אחין,</b> שהיו <b>שנים מהם נשואים שתי אחיות, ואחד נשוי נכרית</b>
<b>מת אחד מבעלי אחיות</b>, ונופלת האחות לפני האח הנשוי אחותה ולפני האח הנשוי נכרית.
ואין האח הנשוי אחותה יכול לייבמה, היות והיא ערוה של אחות אשה עליו.
וכיון שהיא אסורה עליו משום אחות אשה, לא הותר כלפיו איסור אשת אח שעליה, והרי היא אסורה עליו כאשת אח שיש לו בנים.
<b>וכנס נשוי נכרית את</b> האחות, <b>אשתו</b> של הראשון.
<b>ו</b>אחר כך <b>מתה</b> האחות השניה, <b>אשתו של</b> האח ה<b>שני</b>, ומעתה אין היא אסורה עליו משום אחות אשה, כיון שאין איסור אשה נוהג אלא כשאשתו חיה.
<b>ואחר כך מת נשוי נכרית</b> -
אין אומרים לו לאח שנשאר, ליבם עתה את האחות, כיון שהיא הותרה לו לאחר מיתת אשתו, או את הנכרית, צרתה.
אלא, כיון שנאסרה עליו בעת נפילתה הראשונה מהאח הראשון כאשת אח שאין לו היתר, דהיינו, כאשת אח שיש לו בנים [היות שהיתה אסורה אז עליו באיסור ערות אחות אשה], <b>הרי זו אסורה עליו עולמית,</b> באיסור זה, שאינו פוקע ממנה האיסור של אשת אח שאין לו היתר, <b>הואיל ונאסרה עליו שעה אחת</b> בו בעת נפילתה מהאח הראשון.
ומכח זה היא פוטרת גם את צרתה.
<big><b>גמרא:</b></big>
<b>אמר רב יהודה אמר רב: כל יבמה שאין אני קורא בה בשעת נפילה</b> [דברים כה] <b>"יבמה יבא עליה</b>" - <b>הרי היא כאשת אח שיש לה בנים, ואסורה</b> עולמית, אפילו אם תחזור ותיפול אליו מאח אחר כשהיא מותרת מאיסור הערוה שהיה עליה בנפילתה הראשונה.
ולמד רב דין זה מסברא, ולא מדרשה של הכתוב.
לפי שאם לא הותרה היבמה בשעת נפילה ליבום, בשעת מיתת בעלה, הרי אין בה את ההיתר של אשת אח שאין לו בנים, הנופלת ליבום.
וממילא, חל עליה בשעת הנפילה שם ששל אשת אח שאין לה היתר, כמו אשת אח שיש לה בנים, שלא הותרה.
וכיון שחל עליה שם זה אין מצות יבום מאח אחר יכולה להתיר אותה ליבום!
כי לא התירה התורה ליבום אלא אשת אח שיש לה היתר, ולא אשה שכבר נאסרה באיסור אשת אח שאין לו היתר, שהוא כאשת אח שיש לו בנים, ואין לה היתר עולמית.
ותמהינן: <b>מאי קא משמע לן</b> רב?
והרי <b>תנינא</b> לדבריו במשנתנו, ששנינו בה, אם נפלה לפניו אחות אשתו, ונאסרה עליו ליבום, ויבמה אח אחר, ומתה אשתו, ועתה אין עליה איסור אחות אשתו, בכל זאת, אם מת האח השני, אסור לו עתה ליבמה, כי <b>הרי זו אסורה עליו עולמית, הואיל ונאסרה עליו שעה אחת!</b>
ומשנינן: <b>מהו דתימא, הני מילי</b> שנאסרה עולמית, <b>היכא דלא איחזיא לה</b> שלא נהייתה ראויה ליבום <b>ב</b>שעת <b>נפילה ראשונה</b> כמו במשנה, כי רק אחר שיבמה אחיו מתה אשתו, ורק אז ירד ממנה איסור אחות אשתו.
וכיון שלא הותרה לו במשך הנפילה הזאת היא נאסרה עולמית.
<b>אבל היכא דאיחזיא לה בנפילה ראשונה</b>, שנהייתה ראויה לו [משום מיתת אשתו] לאחר מיתת בעלה, לפני שהתייבמה לאח אחר -
<b>אימא תישתרי,</b> יתכן שתהיה מותרת לו ליבום, שהרי בנפילה זו עצמה היא הותרה לו, ונאמר שלא נאסרה אז כאשת אח שיש לו בנים, שהרי יש לה עדיין אפשרות להיות מותרת ליבום בנפילה הזאת.
<b>קא משמע לן</b> רב יהודה אמר רב, שהיות ובעת הנפילה לא היה לה היתר, חל עליה אז איסור אשת אח שאין לו היתר, ומכוחו היא נאסרה עולמית.
אך עדיין מקשה הגמרא על רב יהודה אמר רב:
<b>הא נמי תנינא</b> במשנה [לקמן לב א]: דתנן: <b>שני אחין</b> שהיו <b>נשואין שתי אחיות</b>.
<b>מת אחד מהם</b>, ונפלה אל אחיו השני הנשוי אחותה, והרי היא יוצאת מדין ערות אחות אשה.
<b>ואחר כך מתה אשתו של</b> האח ה<b>שני</b>, והותר איסור אחות שלה -
<b>הרי זו אסורה עליו עולמית</b> באיסור אשת אח שאין לו היתר, <b>הואיל ונאסרה עליו שעה אחת!</b>
וכאן היה זה באותה הנפילה, שהרי היו רק שני אחים, והאח השני לא יבמה, ואומרת המשנה מפורש, שאף על פי שנהייתה מותרת באותה הנפילה, היא נאסרת עליו עולמית.
ומתרצת הגמרא, שכך הוא חידושו של רב יהודה אמר רב:
<b>מהו דתימא,</b> הייתי אומר כי רק במקרה המבואר במשנה היא נאסרת עולמית, היות ו<b>התם הוא דאידחי לה מהאי ביתא לגמרי</b>.
שנדחית שם היבמה לגמרי בשעת מיתת בעלה.
שהרי היא נופלת לפני אח אחד בלבד, והיא אסורה עליו משום ערוה, ויוצאת אז לשוק בלי חליצה ובלי יבום.
ומה שהותרה אחר כך במיתת אשתו, אין זה היתר בשעת נפילה, שהרי אז היא אינה עוד בגדר יבמה הנופלת ליבום, כי אין בה זיקת יבום, אלא היא אשה המותרת לשוק.
<b>אבל הכא</b> [גירסת רש"י היכא], בדברי רב יהודה אמר רב, <b>דלא אידחי לה מהאי ביתא</b> <b>לגמרי,</b> שמדובר בכגון שיש אח אחר, הנשוי נכרית, שמותר לו ליבמה, ויש בה זיקת יבום, <b>אימא</b> -
<b>מיגו</b>, היות <b>ד</b>היא <b>חזיא להאי</b> אח, ראויה היא ליבום לאח ה<b>נשוי נכרית</b>, לכן תהא <b>חזיא נמי להאי</b> אח השני, שהיה אסור בה מחמת שהיא אחות אשתו.
וכיון שעתה מתה אשתו, וירד ממנה איסור אחות אשה, תהא מותרת גם לו, שהרי עדיין יש בה זיקת יבום, וההיתר שלה אליו הוא ב"שעת נפילה".
לכן <b>קא שמע לן</b> רב יהודה אמר רב, שהואיל ובשעת מיתת בעלה היא נאסרה, חל איסורה עולמית.
<big><b>מתניתין:</b></big>
<b>שלשה אחים,</b> שהיו <b>שנים מהם נשואין שתי אחיות, ואחד נשוי נכרית</b>
ואחר כך אירעו שלשה דברים, בזה אחר זה, ובסדר הזה:
א. <b>גירש אחד מבעלי אחיות את אשתו</b>.
ב. <b>ומת נשוי נכרית</b>.
ג. <b>וכנסה</b>, את הנכרית, האח <b>המגרש</b>, לאחר שכבר גירש את האחות, <b>ומת</b>.
ובלשון הגמרא להלן, יש לשנות את שלשת הדברים בקצרה:
גירש - מת - כנס.
ונמצא, שלא היו אחות האשה והנכרית נשואות לו יחד באותו זמן, אלא בזה אחר זה.
ולכן, אין הנכרית נחשבת לצרת ערוה, על אף שבעבר היה בעלה נשוי ערוה, היות ולא היה נשוי ערוה יחד עמה.
וכשהיא נופלת לפני האח השלישי, היא מותרת לו.
ומוסיפה עתה המשנה כלל, הבא למעט דבר מה, שיתבאר בהרחבה בגמרא:
<b>זו היא שאמרו</b> [בתחילת המסכת]:
<b>וכולן</b>, כל העריות המנויות במשנה הראשונה, אם אירע <b>שמתו או נתגרשו</b> העריות - <b>צרותיהן מותרות.</b>
<big><b>גמרא:</b></big>
ומדייקת הגמרא מלשון המשנה:
רק אם: גירש - מת - כנס.
והיינו, אם תחילה גירש אחד מבעלי האחיות את אשתו, ורק אחר כך מת האח הנשוי נכרית, ואז כנס האח שגירש את האחות את הנכרית -
רק אז אין הנכרית נאסרת מדין צרת ערוה:
<b>טעמא</b> שהנכרית מותרת, משום <b>דגירש</b> אחד מבעלי האחיות את אשתו, <b>ואחר כך מת</b> האח הנשוי נכרית. שאז לא נעשתה הנכרית לצרת ערוה, אפילו לא בזיקה, שלא הוזקקה כלל אל היבם שנשוי אחת מבעלי האחיות.
<b>אבל</b> אם היה: מת - גירש - כנס.
דהיינו, שתחילה <b>מת</b> האח הנשוי נכרית, ונפלה לפני בעלי האחיות, והוזקקה להם ליבום, ונעשתה "צרת ערותה אחות אשה בזיקה".
<b>ו</b>רק <b>אחר כך גירש</b> אחד מבעלי האחיות את אשתו.
ואחרי גירושיה כנס את הנכרית, ומת -
<b>אסורה</b> הנכרית, משום היותה צרת ערוה של אחות אשה בזיקה. (2)
ומכח דיוק זה <b>אמר רב אשי: זאת אומרת: יש זיקה אפילו בתרי אחי!</b>
שהזיקה אל היבם נחשבת כאישות אליו, אפילו כשיש שני אחים [ואין אשה אחת יכולה להיות אשת איש של שני אנשים].
כי לענין זיקה, יש זיקה לשני היבמים משום שאין הזיקה אישות ממש.
ולכן נאסרת כאן הנכרית כשנפלה לפני שני בעלי האחיות, משום שנעשית "צרת ערוה של אחות אשה בזיקה".
ויש זיקה אפילו כשנופלת לפני שני יבמים, לאוסרה על השני.
אך איסורה יבוא לידי ביטוי, כשימות האח השני שכנס אותה, ותיפול לפני האח השלישי. (3)
וסובר רב אשי כמאן דאמר "נישואין מפילים", שהנפילה ליבום מתחילה כבר משעה שלוקח האח את אשתו, כי מכח הנישואים שלו מייבם אחיו את אשתו, ולכן חל שם "צרת ערוה" אפילו בחיי האח, על אף שבשעת המיתה של האח נופלת צרת הערוה לבדה, שהרי הערוה עצמה כבר התגרשה.
אך למאן דאמר "מיתה מפלת", ורק בשעת מיתה מקבלת הצרה שם של "צרת ערוה", הרי כאן בשעת מיתת האח השני, כיון שנתגרשה הערוה, אין הנכרית "צרת ערוה", והיא מותרת ביבום.
ומקשינן: <b>ולרב אשי</b>, שהוכיח ממשנתנו שיש זיקה אפילו בשני אחים - <b>קשיא</b> מהא <b>דרב נחמן</b>, שהוכיח בראש העמוד מהמשנה, שאין זיקה לאסור צרת ערוה אפילו לא באח אחד!
<b>אמר לך רב אשי</b>: הדיוק של רב נחמן לעיל, מזה שהצריכה המשנה מאמר כדי לאסור בצרת ערוה, שזיקה לבד אינה אוסרת צרת ערוה בזיקה, אינו דיוק.
כי אפשר לומר ש<b>הוא הדין, דאף על גב דלא עבד בה</b> בעל הנכרית, <b>מאמר</b> באשתו של אחד מבעלי האחיות, ומת -
<b>נכרית מיחלץ חלצה, יבומי לא מייבמה</b> - לפי שיש צרת ערוה בזיקה, וקיבלה הנכרית שם של צרת ערוה בשעת נשואיה לאחיו.
ובשעה שמת בעלה, היא נופלת עם השם של "צרת ערוה" מדרבנן, המונע יבום, אך לא פוטר מחליצה.
וכאן הזיקה היא באח אחד בלבד, כי הערוה של אחות אשה נופלת ליבום רק אל האח שנשוי את הנכרית ולא אל האח שנשוי אחותה, ונמצא שהזיקה היא באח אחד, ויש זיקה באח אחד לאסור צרת ערוה בזיקה.
<b>והא דקתני</b> "עשה בה <b>מאמר</b>" - <b>לאפוקי בית שמאי!</b>
<h3> דף ל:</h3>
<b>דאמרי</b> בית שמאי: <b>מאמר קונה</b> <b>ע</b> <b>קנין גמור,</b> ולפיהם די במאמר בלבד כדי לעשות את הנכרית לצרת ערוה גמורה, שאינה צריכה אפילו חליצה.
לכן <b>קא משמע לן</b> משנתנו שחולצת, היות ומאמר אינו קונה קנין גמור, ו<b>דלא כבית שמאי.</b>
ועתה שואלת הגמרא בכיוון הפוך:
<b>ולרב נחמן</b>, שדייק מהמשנה בתחילת העמוד הקודם, שאין זיקה אפילו באח אחד לאסור צרת ערוה בזיקה -
<b>קשיא</b> ההוכחה <b>דרב אשי</b> ממשנתנו, שיש זיקה לאסור צרת ערוה בזיקה, ואפילו בשני אחים!
<b>וכי תימא</b> לתרץ שאין לדייק כרב אשי ממשנתנו, כי <b>הוא הדין דאפילו: מת</b> תחילה האח שנשוי נכרית, ונפלה הנכרית לפני שני האחים בעלי האחיות.
<b>ואחר כך גירש</b> אחד מבעלי האחיות את אשתו.
וכנס את הנכרית, ומת -
<b>צרתה מותרת</b>, ואין אוסרים אותה משום שהיתה צרת ערוה בזיקה לפני נשואיה לשני, כי אין זיקה אוסרת צרת ערוה בזיקה.
עדיין יש להקשות:
<b>אלא</b>, לפי זה, סיום דברי המשנה <b>"זו היא</b> שאמרו: וכולן [העריות] שמתו או נתגרשו צרותיהן מותרות" - <b>למעוטי מאי</b> הוא בא?
הרי הביטוי "זהו שאמרו", משמעותו היא למעט דבר אחר. והמיעוט הזה הוא החידוש שמחדשת המשנה.
ובהכרח, שהחידוש של המשנה כך הוא: רק אם היתה הנכרית צרת ערוה בזיקה בלבד, אז לא נאסרת הנכרית, משום שאין זיקה לאסור צרת ערוה בזיקה.
ו<b>למעוטי</b> אם <b>כנס</b> האח הנשוי אחות אשה את הנכרית, ונעשתה אז הנכרית צרת ערוה, כשהיא נשואה יחד עם אחות אשה לאותו אח, <b>ו</b>רק <b>אחר כך</b>, אחרי שכבר נעשתה הנכרית צרת ערוה, <b>גירש</b> האח הזה את האחות, ומת, ונפלה הנכרית לפני האח השלישי, שזאת כן נחשבת לצרת ערוה, ויוצאת לשוק בלי חליצה.
וכך אמרה המשנה: זו, שמתה או התגרשה הערוה לפני שכנס את צרתה, היא שאמרו "וכולן שמתו או נתגרשו צרותיהן מותרות".
אבל, אם כנס את הצרה בעוד הערוה תחתיו, ורק אחר כך גירש את הערוה, נאסרה הצרה משום "צרת ערוה". ואם ימות, תהיה הצרה פטורה מיבום, אף על גב שבשעת המיתה אין היא צרת ערוה בפועל, שהרי גירש את הערוה לפני מותו.
אך הסבר זה תלוי במחלוקת אמוראים בהסבר המשנה:
שהרי לעיל, בדף יג א, מקשה הגמרא סתירה בין המשנה הראשונה במסכת יבמות, למשנתנו.
כי מהמשנה הראשונה משמע, שאם בשעת מיתתו אין הנכרית נופלת יחד עם הערוה, אין לה פטור של צרת ערוה. בין גירש את הערוה ואחר כך כנס את הנכרית, ובין כנס את הנכרית ואחר כך גירש את הערוה.
ואילו ממשנתנו משמע, שרק אם גירש את הערוה ואחר כך כנס את הנכרית אין היא נקראת צרת ערוה, אבל אם כנס את הנכרית ואחר כך גירש את הערוה, יש לה פטור של צרת ערוה, למרות שבשעת מיתתו רק היא נופלת ולא הערוה, שהרי כבר גירש את הערוה.
ונחלקו האמוראים בתירוץ הסתירה:
לדעת רבי ירמיה, שתי המשניות - במחלוקת תנאים הן שנויות:
והמחלוקת היא: האם המיתה היא המפלת ליבום, וצריכה הנכרית ליפול בשעת המיתה יחד עם הערוה כדי שיהיה לה שם של צרת ערוה. וכך סוברת המשנה הראשונה.
או ש"נישואין מפילים" ליבום, שכבר משעת הנישואין של האח המת, נחשבת האשה כמי שהיא עתידה ליפול לפני היבם, כשימות בעלה בלי בנים.
וכדי לקבל את השם של צרת ערוה, די בכך שתהיה הנכרית נשואה עם הערוה ביחד, גם אם בשעת המיתה של האח נופלת ליבום הצרה לבדה בלי הערוה.
כך, שגם אם לפני מותו הוא גירש את הערוה, ובשעת מותו נופלת הנכרית לבד, היא פטורה פטורה מן החליצה כדין צרת ערוה.
ואילו לדעת רבא, שתי המשניות סוברות שמיתה מפלת, ונקט התנא את שתיהן בנוסח של "זו ואין צריך לומר זו".
והיינו, שהמשנה בתחילת המסכת אומרת שכל מי שאינה נופלת בשעת מיתה יחד עם ערוה, אין היא נקראת צרת ערוה, על אף שבעת נשואיה היה פרק זמן שהיא היתה צרה לערוה.
ומשנתנו מוסיפה ואומרת, שאין צריך לומר אם גירש את הערוה ולבסוף כנס את הנכרית, שאין היא צרת ערוה, והיא מותרת להתייבם.
<b>הניחא אי סבר לה</b> רב נחמן <b>כרבי ירמיה, דאמר</b> [לעיל יג ב]: <b>תברא,</b> יש לחלק בין המשניות, ולומר: <b>מי ששנה</b> משנה - <b>זו לא שנה</b> משנה <b>זו!</b> <b>והאי תנא</b>, ששנה את המשנה הראשונה, <b>סבר מיתה מפלת</b>, וצרת ערוה היא זאת שנופלת יחד עם ערוה בשעת המיתה.
<b>והאי תנא</b>, ששנה את משנתנו, <b>סבר נישואין הראשונים מפילים</b>, וצרת ערוה היא זאת שהיתה נשואה יחד עם ערוה לאדם אחד, אפילו אם נתגרשה הערוה לפני המיתה, ונפלה הצרה לבדה -
ניחא.
היות שכונת משנתנו היא לומר, <b>"זו היא</b> [שגירש תחילה את האחות, ולבסוף כנס את הנכרית], שאמרו: וכולן [העריות] שמתו או נתגרשו, צרותיהן מותרות" - <b>למעוטי כנס</b> את הנכרית, <b>ולבסוף גירש</b> את האחות, שהיא נאסרת כצרת ערוה, היות וסבר התנא של משנתנו "נישואין מפילים" ליבום.
<b>אלא, אי סבר לה</b> רב נחמן <b>כרבא, דאמר, לעולם</b> משנתנו והמשנה בתחילת המסכת, <b>חד תנא הוא,</b> הסובר שמיתה מפלת ליבום.
<b>ו</b>את שתי המשניות נקט התנא בנוסח של <b>"זו ואין צריך לומר זו" קתני</b>.
אם כן, <b>"זו היא</b>" שאמר התנא במשנתנו - <b>למעוטי מאי?</b>
מה באה משנתנו למעט, כשאמרה על המקרה שגירש את האחות ולבסוף כנס את הנכרית - "זו היא שאמרו: וכולן שמתו או נתגרשו צרותיהן מותרות"!?
והרי לדעתו, אי אפשר לומר כמו שממעט רב אשי, שאם מת האח הראשון ואחר כך גירש האח השני ואחר כך כנס, היא כן אסורה מצד צרת ערות אחות אשה בזיקה.
שהרי לדעת רב נחמן, אפילו בכנס את הנכרית ולבסוף גירש את האחות, אין היא צרת ערוה, והיא מותרת, וכל שכן שהיא מותרת בגירש ולבסוף כנס! (1)
ומסקנת הגמרא היא: <b>על כרחך</b>, שרב נחמן - <b>כרבי ירמיה סבירא ליה.</b> שמשנתנו הולכת לפי התנא האומר שנישואים מפילים ליבום.
ומשנתנו מחדשת, שרק אם כנס את הנכרית ולבסוף גירש את האחות, נהיית הנכרית לצרת ערוה, ולא בגירש ולבסוף כנס את הנכרית, כי הזיקה שהיתה לפני שכנס אינה עושה צרת ערוה בזיקה.
ועתה דנה הגמרא לפי רבא, שלדבריו שתי המשניות הן לפי תנא אחד, הסובר שמיתה מפלת, וזו ואין צריך זו נקט.
ולדבריו, גם אם כנס את הנכרית ואחר כך גירש את האחות, היא מותרת:
<b>ולרבא, הניחא אי סבר לה כרב אשי,</b> בענין יש זיקה -
הרי נוכל לומר שמיעוט המשנה <b>"זו היא</b>", בא -
<b>למעוטי מת</b> אחד מבעלי האחיות, <b>בלא</b> <b>גירש</b>, שאפילו הכי, אסורה הנכרית כצרת ערוה!
ולרבא התחדש כאן דין נוסף, שרב אשי אינו צריך לחדשו, וכפי שיתבאר!
והיינו, שסובר רבא כרב אשי רק בפרט אחד, שיש זיקה, ונוצר מצב של אישות בין היבמה ליבם, ולכן יש איסור של "צרת ערוה בזיקה", כמו שאמר רב אשי.
אלא שרב אשי סובר שנישואים מפילים, וכך הוא הסביר [בעמוד הקודם] ודייק את המשנה.
ובנקודה זו חולק עליו רבא, והוא סובר שגם המשנה ההיא הולכת למאן דאמר מיתה מפלת.
ולפי זה צריך רבא לומר דבר חידוש, שיש נפילה ליבום מזיקת אחיו שלא יבם.
כי אחרת, כיצד נאסרת הנכרית מדין צרת ערוה? והרי אין צרת ערוה נאסרת אלא בשעת נפילה, ולדברי רבא רק מיתה מפלת ולא נישואין מפילים כרב אשי.
ולכן, סובר רבא שאם ימות אחד מבעלי האחיות בלי שייבם או יחלוץ את הנכרית, הרי בשעת מותו תיפול ממנו, מזיקתו, הנכרית אל האח שנותר.
כי יש בכח זיקת האישות שיש לו בה להפילה ליבום לפני אחיו. ונמצא שהיא נופלת עתה מזיקת האח השני לפני האח השלישי, שנותר משלשת האחים, יחד עם הערוה של אחות אשה הנשואה לאח השני, והרי היא צרת ערוה בשעת מיתה.
וכאמור, רק בענין של "יש זיקה" סבר רבא כרב אשי.
אך אינו סובר כמוהו במה שהוא מעמיד את משנתנו כדעת התנא האומר נישואים מפילים, אלא כדעת התנא הסובר מיתה מפלת.
ולכן, אין רבא מדייק כרב אשי, מכך שהעמידה המשנה בגירש את האחות ובסוף כנס את הנכרית, שאם כנס ולבסוף גירש, היא נעשית לצרת ערוה.
שהרי לדבריו, בכהאי גונא אין היא נעשית צרת ערוה, כי הוא סבור שמיתה מפלת, ובשעת מיתה היא צריכה להיות צרת ערוה, וכאן הערוה התגרשה לפני מיתה.
ולכן רבא מדייק את המשנה האומרת "זו היא" כך:
"זו היא" - טעמא דגירש האח את אשתו, לכן בשעת מותו אין נופלת הנכרי ממנו, מזיקתו אליו, כצרת ערוה בזיקה.
אבל אם האח השני לא גירש, הרי אפילו אם בכלל לא כנס את הנכרית, אם מת, היא נאסרת מכח היותה צרת ערוה, בנפילתה מזיקתו של השני.
[והטעם שאין כאן לפי רבא איסור של אשת שני מתים מתבאר ברש"י] <b>אלא</b>, אבל, <b>אי סבר לה</b> רבא <b>כרב נחמן,</b> תיקשי שאין זיקה, ואין נפילה מזיקה, ואין צרת ערוה בזיקה <b>"זו היא</b>" שאמרה משנתנו - <b>למעוטי מאי!?</b>
ומסקנת הגמרא: <b>על כרחך</b>, רבא, <b>כרב אשי סבירא ליה</b> בכך שיש זיקה.
<big><b>מתניתין:</b></big>
<b>וכולן</b>, כל חמש עשרה העריות, ששנינו במשנה הראשונה, בתחילת המסכת, שהן פוטרות צרותיהן, <b>שהיו בהן</b> לאחיו המת <b>קדושין או גרושין בספק, הרי אלו הצרות</b> שלהן, שהן "צרות ערוה מספק" -
<b>חולצות</b>, שמא אינן צרות ערוה.
<b>ולא מתייבמות</b>, שמא הן צרות ערוה.
ומבארת המשנה: <b>כיצד</b> זה היה לאח המת בהן <b>"ספק קדושין</b>"?
כגון ש<b>זרק לה</b> כסף <b>קדושין</b> ברשות הרבים, בתוך שמונה אמות מצומצמות.
וכיון שארבע אמותיו של אדם קונות לו, הרי אם הגיע הכסף לארבעת אמותיה, זכתה בכסף הקידושין, והרי היא מקודשת לו.
אך כיון שהיה הכסף מונח במקום שהוא <b>ספק קרוב לו</b>, בתוך ארבע אמותיו של האח שזרק את הכסף, ולא זכתה בו האשה, ולא התקדשה.
<b>ספק קרוב לה</b>, שנכנס הכסף בתוך ארבעת אמותיה, וזכתה בו, והתקדשה לו.
<b>זהו "ספק קדושין</b>".
וכיצד הוא <b>"ספק גרושין</b>"?
כגון ש<b>כתב</b> לה גט <b>בכתב ידו, ואין עליו עדים</b>.
או שנתן לה גט שאינו כתב ידו, ו<b>יש עליו עדים, ואין בו זמן</b>
או שנתן לה גט שאינו כתב ידו, ו<b>יש בו זמן ואין בו אלא עד אחד</b> -
<b>זהו "ספק גרושין</b>".
שכל הגיטין הללו כשרים הם, ואם נישאת לאחר שקיבלה אותן, הולד כשר.
אלא שתיקנו חכמים שלא לגרש בהם לכתחילה, וכפי שמתבאר במסכת גיטין [פו א], ולכן גירושיה בהם נקראים "ספק גירושין", שאין להסתמך עליהם לכתחילה.
ולכן צרת ערוה, שהתגרשה הערוה בגט כזה, ומת הבעל, צריך לנהוג בה כאילו התגרשה הערוה מספק, שאינה מתייבמת, אך צריכה לחליצה.
ואף על פי שכאן מדובר בדיעבד, אחר שכבר התגרשה הערוה בגט הזה, בכל זאת יש לנו לאסור את צרת הערוה ביבום, כיון שהגט שהתגרשה בו נקרא גט פסול לכתחילה, אם תתייבם, יבואו אנשים לומר שצרת ערוה מתייבמת.
ובגמרא יתבאר למה לא נקטה המשנה בגירושין את הדוגמא של קידושין, כגון שזרק לה גט ספק קרוב לו ספק קרוב לה.
<big><b>גמרא:</b></big>
שנינו במשנה: כיצד ספק קידושין? זרק לה קידושין, ספק קרוב לו ספק קרוב לה.
ומדייקת הגמרא: <b>ואילו בגרושין "ספק קרוב לו ספק קרוב לה</b>" - <b>לא קתני</b> במשנה, לפי שבספק שכזה לא צריכה צרת הערוה אפילו חליצה, אלא היא ודאי צרת ערוה, היוצאת בלי חליצה.
והוינן בה: <b>מאי טעמא</b> מחלקת המשנה בין ספק קידושין ובין ספק גירושין?
<b>אמר רבה: אשה זו</b>, שהיתה צרת ערוה לפני שנתגרשה הערוה, <b>בחזקת היתר לשוק עומדת</b>, אם ימות בעלה.
<b>ומספק</b> גירושין של הערוה <b>אתה בא לאוסרה</b> להנשא לשוק, עד שתחלוץ.
ומדיני החזקות אנו מכריעים בודאות, ש<b>אל תאסרנה מספק</b>, אלא השאר אותה בחזקתה שהיא מותרת לשוק!
אבל בשלשת המקרים שבמשנה, המכונים "ספק גירושין", אין היא ספק מגורשת, אלא שאין זה גט מן המובחר, וחששו חכמים, שיבואו אנשים לחשוב שאינו גט, ויבואו לומר שצרת ערוה מתייבמת, ולכן גזרו שתחלוץ ולא תתייבם.
<b>אמר ליה אביי</b> לרבה: <b>אי הכי,</b> שאתה מעמידה על חזקת היתרה לשוק.
<b>ב</b>ספק <b>קדושין, נמי נימא: אשה זו</b>, עד שקידש את הערוה בקידושי ספק, <b>בחזקת היתר ליבם</b> היתה <b>עומדת</b>, על הצד שימות בעלה.
<b>ומספק</b> קידושי הערוה <b>אתה בא לאוסרה</b> להתייבם, כצרת ערוה.
<b>אל תאסרנה מספק</b>, אלא העמידנה על חזקתה, שהיא מותרת ליבם!?
אמר לו רבה: <b>התם</b>, בספק קידושין, אנו הולכים <b>לחומרא</b>, ואוסרים אותה להתייבם.
ולקמן תבאר הגמרא מדוע בספק גירושין של הערוה אין אנו מחמירים מספק לאסור אותה לשוק בלי חליצה.
ותמה לו אביי: הרי <b>האי חומרא</b> - חומרא <b>דאתי לידי קולא הוא!</b>
שהרי יש לחשוש, שכתוצאה מכך שהחמרת לחוש לקידושי ספק של הערוה, ולאסור את צרתה להתייבם כדין צרת ערוה, תצא מכך הנהגה לקולא, ויבואו האנשים לטעות ולהתיר אשת איש. כי -
<b>זימנין דאזיל הוא</b>, המקדש, שקידש את הערוה בקידושי ספק, <b>ומקדש לה לאחותה</b> השניה [של הערוה, שקידש בקידושי ספק], ב<b>קדושי ודאי</b>.
ומן הדין אחותה השניה מקודשת לו, כי קידושי הספק של האחות הראשונה לא תפסו, כיון שיש לנו להעמידה על חזקתה שאינה מקודשת לו.
<b>ואי נמי, זימנין דאתא</b> איש <b>אחר, ומקדש לה לדידה</b>, לערוה שהתקדשה בקידושי ספק, בחיי בעלה, ב<b>קדושי ודאי</b>.
ומן הדין היא מקודשת לשני, שהרי מספק לא תפסו קידושי הראשון, שהיא בחזקת שלא נתקדשה לו.
<b>וכיון דאסר לה מר</b>, רבה, <b>לצרה לייבומי</b> [והיינו, לפי הסברו של רבה בטעם המשנה, שהולכים לחומרא לגבי צרתה, ולכן אוסרים אותה להתייבם כצרת ערוה] - <b>אמרי</b> אינשי, יבואו אנשים לטעות ולומר, מכך שצרתה אסורה להתייבם, <b>ד</b>קידושיו של <b>קמא קדושין</b> הן, שלכן צרתה צרת ערוה, <b>ו</b>אילו קידושיו <b>דבתרא</b> - <b>לאו קדושין!</b>
שיטעו לחשוב שאינה צריכה גט מהשני, לפי שיחשבו את השני כמי שקידש אשת איש, שאין קידושיו קידושין, בעוד שלפי האמת, קידושי השני הם קידושין מן התורה, והחשש לקידושי הראשון הוא רק חומרא מדרבנן.
וכמו כן, אם יחזור המקדש ויקדש את אחותה של הערוה, וימות, ונאסור את צרת הערוה להתייבם, יטעו אנשים לחשוב שחלו קידושיו בערוה, שלכן צרתה צרת ערוה, ולא חלו קידושיו באחותה [לפי שאין קידושין תופסים באחות אשה].
ויבוא לשאת אחיו מאמו, היות שיחשוב שלא נישאה לאחיו.
בעוד שלפי האמת תפסו בה קידושי אחיו, והיא אסורה עליו כדין אשת אחיו מאמו, שאין בה היתר יבום, והיא אסורה גם אחר מות אחיו.
ואם כן, תיקשי, הכיצד מחמירים אנו, במקום שהחומרא יכולה להביא לידי מכשול להתיר אשת איש, או אשת אחיו מאמו!?
<h3> דף לא.</h3>
אמר ליה רבה: <b>כיון דקא מצרכת</b> ל"צרת ערוה" <b>חליצה</b> - <b>מידע ידעי ד</b>קדושי הערוה אינן קידושין, וזה שאין צרתה מתייבמת, <b>חומרא בעלמא הוא</b>, ואין היא צרת ערוה.
ולכן, לא יבואו לידי טעות, אם יקדש הוא עצמו את אחותה, או אם יבוא אחר ויקדש אותה.
אמר ליה אביי: <b>אי הכי,</b> שאפשר לתקן חומרא ולא לחשוש לתקלה, היות ואנשים רואים את החילוק בין חליצה ליבום.
<b>גירושין נמי, ליתני</b> במשנתנו ל"ספק גירושין" במשנה, בצורה דומה ל"ספק קידושין", בכגון שזרק את הגט ספק קרוב לו ספק קרוב לה, <b>וליצרכה חליצה</b> לחומרא.
ואין לחשוש שתביא החומרא לקולא, שיטעו האנשים לחשוב מכך שהיא חולצת, שגירושי הערוה גירושין גמורים הם, כי אם לא היו גירושין גמורים הרי היא צרת ערוה שאינה צריכה חליצה.
ומכח הטעות הזאת, שיחשבו שגרושיה הם גירושין גמורים, הם יבואו לידי מכשול: שאם אחר הגירושין האלה, יקדש אותה אדם אחד, ואחר כך יחזור אותו אדם ויקדש את אחותה, יחשבו אנשים שקידושי אחותה אינם קידושין, לפי שתפסו לו הקידושין באחותה הראשונה.
ואילו לפי האמת, אשה זו אינה גרושה, וקידושיו בה אינן קידושין, וקידושי אחותה הם קידושין. ונמצא שמכח הטעות הזאת נתיר אשת איש לשוק.
אין לחשוש לכך, היות <b>ומידע ידעי</b> אינשי, מכך שצרתה אינה מתייבמת, <b>ד</b>החליצה שלה היא רק <b>חומרא בעלמא הוא</b>, ואין גירושי הערוה גירושין!
ומדוע לא שנה התנא במשנה "ספק גירושין" בדומה ל"ספק קידושין"? אמר ליה רבה: חששו חכמים ש<b>אם אתה אומר</b> להחמיר, שצרת ערוה של ספק גירושין <b>חולצת,</b> יבואו לומר שהיא גם <b>מתייבמת.</b>
ויבואו לייבם צרת ערוה, ונמצאת מכשילם באיסור כרת.
שהרי לפי האמת, שמעמידים את הערוה, המגורשת בספק גירושין, על חזקתה שהיא אינה מגורשת, אלא היא אשת איש, הרי הצרה היא צרת ערוה, ואסורה על היבם באיסור כרת של אשת אח.
אמר ליה אביי: <b>הכא נמי,</b> בספק קידושין של הערוה, יש לך לחוש, ש<b>אם אתה אומר חולצת,</b> יבואו לומר שהיא גם <b>מתייבמת!</b>
והרי יתכן שקידושיה קידושין, והיא צרת ערוה!
אמר ליה רבה: <b>ותתייבם, ואין בכך כלום,</b> היות ו<b>אחזקה</b> שאין היא צרת ערוה <b>קא קיימא.</b>
<b>איתיביה אביי</b> לרבה קושיה נוספת:
שנינו לקמן: מי שהיה נשוי שתי נשים, נכרית ובת אחיו, ו<b>נפל הבית עליו ועל</b> אשתו שהיתה <b>בת אחיו</b>. ומתו שניהם.
ונשארה הנכרית, שהיתה צרתה של בת אחיו, והיא נופלת עתה ליבום, <b>ואין ידוע איזה מהם מת ראשון</b>:
האם הבעל מת ראשון ואחריו בת אחיו, ונמצא שבת אחיו נפלה יחד עם הנכרית ליבום, וכיון שבת אחיו היא בתו של היבם, והיא ערוה עליו, פטורה הנכרית, צרתה, מהחליצה ומן היבום.
או שמא בת אחיו מתה ראשונה, ובעלה אחריה, ונמצא שבשעת מיתת אחיו אין הנכרית צרת בתו של היבם, לפי שמתה בתו לפני מיתת אחיו, ואין צרת ערוה אלא בשעת מיתה, והרי היא ראויה להתייבם.
כיון שהדבר ספק, הרי היא <b>צרתה חולצת ולא מתייבמת</b>.
ו<b>אמאי</b> היא חולצת ולא מתייבמת?
לשיטתך, <b>הכא נמי נימא: אשה זו</b>, הנכרית, לפני שנפל הבית על בעלה ועל צרתה, <b>בחזקת היתר לשוק עומדת,</b> כצרת ערוה.
<b>ומספק</b>, שמא מתה צרתה לפני בעלה, <b>אתה בא לאוסרה</b>.
העמידנה על חזקתה, שהיא מותרת להנשא לשוק, ו<b>אל תאסרנה מספק!?</b>
<b>וכי תימא הכא נמי</b> גזרו עליה <b>לחומרא</b> שתהא חולצת ולא מתייבמת.
אי אפשר לתרץ כך, כי <b>חומרא דאתי לידי קולא הוא</b>.
<b>שאם אתה אומר חולצת</b> - <b>מתייבמת!</b>
ואם תתייבם נמצאת פוגע בצרת ערוה, האסורה בכרת!
אמר ליה רבה: <b>גירושין, דשכיחי</b>, שהם דבר רגיל, <b>גזרו בהו רבנן</b> שלא להחמיר לחלוץ לצרת הערוה כאשר התגרשה הערוה בגירושי ספק, מחמת החשש שאם אתה אומר חולצת, יבואו לטעות ולומר שהיא גם מתייבמת.
אבל <b>מפולת, דלא שכיחי</b>, שאין רגילות שימותו אנשים במפולת - <b>לא גזרו בהו רבנן</b> שלא להחמיר עליה להצריכה חליצה מספק, מחמת החשש שאם אתה אמר חולצת יאמרו שהיא גם מתייבמת, אלא הצריכוה חליצה, לחומרא.
<b>אי נמי</b>, יש לחלק חילוק אחר:
<b>גירושין, דקיימא ערוה</b>, שהערוה קיימת לפנינו, <b>דקא מוכח,</b> הכל רואים שיש כאן ערוה, <b>ו</b>בכל זאת <b>צרתה</b> - <b>קמצרכת לה חליצה</b>.
<b>אמרי</b> אינשי: <b>קמו ביה רבנן בגיטא</b>, הוברר לחכמים <b>ד</b>גט זה של הערוה, <b>גיטא מעליא הוא</b>, וצרתה אינה צרת ערוה, ולכן היא אינה יוצאת מבלי חליצה.
<b>ו</b>מכח טעות זאת <b>אתו</b> יבואו <b>לייבומי לצרה</b>, בעוד שלפי האמת היא צרת ערוה.
אבל <b>מפולת</b> - <b>מי קמו בהו רבנן במפולת?</b> וכי יכולים חכמים לדעת מי מת במפולת קודם?
ולכן אם יצריכוה חכמים חליצה, לא יבואו לומר שהיא אינה צרת ערוה ולייבמה, אלא ידעו הכל שרק לחומרא, מחסרון ידיעה מי מת קודם, הצרכנוה חליצה.
ועדיין מקשה הגמרא: <b>ו</b>כי <b>גבי גירושין מי לא תנן</b> שהחמירו בה לחלוץ, ולא חשו לומר ש"אם אתה אומר חלוצת, [היא גם] מתייבמת!?
<b>והתנן</b> במסכת גיטין [עח ב]: <b>היתה עומדת</b> אשתו <b>ברשות הרבים, וזרקו לה</b> את הגט ברשות הרבים -
אם היה הגט <b>קרוב לה</b> - <b>מגורשת</b>.
ואם היה הגט <b>קרוב לו</b> - <b>אינה מגורשת</b>.
ואם היה הגט <b>מחצה על מחצה</b> - <b>מגורשת ואינה מגורשת</b>.
<b>ואמרינן: למאי הלכתא</b>, במה מתבטא הדין במחצה על מחצה שהיא "מגורשת ואינה מגורשת"?
מצד אחד אמרינן שהיא מגורשת -
<b>דאי כהן הוא</b> בעלה, <b>אסורה ליה</b> לקיימה תחתיו, מספק, שמא היא מגורשת.
ומצד שני אמרינן שהיא אינה מגורשת -
<b>ואי ערוה</b> על היבם <b>היא</b>, ומת הבעל אחר הגירושין המסופקים - <b>צרתה בעיא חליצה</b>, שמא הערוה אינה מגורשת.
<b>ולא אמרינן</b> העמידנה לערוה על חזקתה שאינה מגורשת, וצרתה היא צרת ערוה בודאי, ואל תחמיר להצריכה חליצה, לפי <b>ש"אם אתה אומר חולצת</b>, [היא גם] <b>מתייבמת</b>"!
ואם כן, תיקשי, כיון שגם לגבי ספק גירושין מצינו שהחמירו בה לחלוץ, ולא חשו לכך ש"אם אתה אומר חולצת, היא גם] מתייבמת" - מדוע לא שנינו במשנתנו בספק גירושין דוגמת ספק קידושין, שזרק את הגט ספק קרוב לו ספק קרוב לה, שאם היתה המתגרשת ערוה על היבם, הרי צרתה חולצת ולא מתייבמת, ואין לחוש ש"אם אתה אומר חולצת, [היא גם] מתייבמת".
ומשנינן: <b>הא איתמר עלה,</b> על משנה זו:
<b>רבה ורב יוסף, דאמרי תרווייהו: הכא</b>, המשנה במסכת גיטין - <b>בשתי כיתי עדים עסקינן</b>.
כאשר כת <b>אחת אומרת קרוב לה</b> היה הגט, <b>ו</b>כת <b>אחת אומרת קרוב לו</b> היה הגט.
וכיון שיש לנו שתי עדויות סותרות, שאחת מהן אומרת שהיו כאן גירושין והשניה אומרת שאין כאן גירושין, אי אפשר להעמידה על חזקתה שאינה מגורשת, כי חזקה מבררת את הספק במקום שאין עדים, אבל היא לא יכולה לברר את הספק במקום שיש עדים האומרים שחל שינוי בחזקה.
ואף על פי שיש כת עדים הסותרת אותה, עדיין הדבר ספק.
<b>דהוה ליה</b> גירושי הערוה <b>ספיקא דאורייתא</b>, ולכן חייבת צרת הערוה חליצה מספק מן התורה.
ואין זה חומרא בעלמא, עד שנוכל לומר שאין להצריכה חליצה מחמת הטעם ש"אם אתה אומר חולצת, [היא גם] מתייבמת".
<b>ו</b>אילו <b>מתניתין דהכא</b>, אם נרצה להעמידה בספק גירושין כמו בקידושין, נצטרך להעמידה <b>בכת אחת</b> של עדים, שעד אחד אומר שהיה הגט קרוב לו, ועד שני מכחישו ואומר שהיה הגט קרוב לה. (1) ועד אחד המוכחש על ידי עד שני אינו מונע להעמיד דבר על חזקתו, ולכן יש להעמיד את צרת הערוה על חזקתה, שהיא חזקת היתר לשוק.
וכיון <b>דהוי ליה</b> ספק גירושין כזה רק בגדר <b>"ספיקא דרבנן</b>", היות ומן התורה מעמידים אותה על חזקת היתר לשוק, אין להחמיר להצריך את צרתה חליצה, מהטעם ש"אם אתה אומר חולצת, [היא גם] מתייבמת". <b>ו</b>לכן, לא שנינו לספק גירושין שכזה במשנתנו.
ובכך חלוקים קידושין מגירושין.
כי כאשר יש ספק בקידושי הערוה מחמת הכחשת עד כנגד עד, יש לנו להעמיד את צרת הערוה בחזקת היתר ליבם, ולומר שאינה צרת ערוה. אלא, שאנו מחמירים בה שתחלוץ ולא תתייבם. ואין לחשוש שמא יבוא הדבר לידי מכשול ש"אם אתה אומר חולצת, [היא גם] מתייבמת", כי אכן מעיקר הדין היא מתייבמת.
אבל בספק גירושין של הערוה, יש להעמיד את צרתה בחזקת היתר לשוק, ואין להחמיר בה להצריכה חליצה, כי יכול הדבר להביא בה לידי מכשול ש"אם אתה אומר חולצת, [היא גם] מתייבמת", וכאן היבום הוא מכשול באיסור כרת, שהרי החזקה אומרת שהיא צרת ערוה! ומוכיחה הגמרא: <b>וממאי דמתניתין דהכא</b> צריך להעמידה <b>בכת אחת</b>, של עד המכחיש עד?
<b>דומיא דקדושין</b> - <b>מה קדושין</b> מדובר <b>בכת אחת, אף גרושין בכת אחת.</b>
אלא שיש לתמוה: <b>וקדושין גופייהו</b> - <b>ממאי דבכת אחת</b> של עד נגד עד מדובר בה?
<b>דלמא בב' כיתי עדים</b> המכחישות זו את זו עסקינן!?
ומתרצת הגמרא: <b>אי בב' כיתי עדים</b> המכחישות זו את זו עסקינן, למה תחלוץ הצרה ולא תתייבם?
נעמידנה בחזקתה שהיא מותרת ליבם, ואם כן, <b>תתייבם, ואין בכך כלום!</b>
אלא בהכרח, שמדובר בכת אחת של שני עדים, באופן שעד אחד המכחיש עד אחד, ולכן יש לחשוש שמא נתקדשה הערוה, ולכן תחלוץ צרתה ולא תתייבם.
ותמהה הגמרא: כיצד יתכן לומר שבהכחשת שתי כתות עדים תתייבם, ואין בכך כלום!?
ושאלת הגמרא היא בסגנון של ממה נפשך, מה הוא הדין בכל ספק הכחשה של שתי כתי עדים [הנקרא בקצרה "תרי ותרי"] במקום שיש חזקה:
האם "תרי ותרי" במקום חזקה הוא ספיקא דאורייתא, שנשאר הספק מן התורה ואין החזקה מכרעת בו, כי במקום הכחשת עדים אין החזקה קובעת.
וכמו שאמרה הגמרא לעיל, שרבה ורב יוסף העמידו את המשנה בגיטין בשתי כתי עדים המכחישים זו את זו "דהוי ליה ספיקא דאורייתא"
או. ש"תרי ותרי" במקום חזקה הוא ספיקא מדרבנן, שמן התורה מעמידים את הדבר על חזקתו, אלא שחכמים החמירו לאסור מספק:
א. אם נאמר שתרי ותרי ספיקא דאורייתא, כפי שסבורים רבה ורב יוסף, תיקשי:
הרי <b>קיימי</b> שני <b>עדים, וקאמרי</b> שהיה כסף הקידושין <b>קרוב לה,</b> ונתקדשה הערוה, וצרתה היא צרת ערוה, האסורה באיסור כרת על היבם, <b>ו</b>אילו <b>את אמרת "תתייבם ואין בכך כלום</b>"!?
והרי כשיש לנו הכחשה בין שתי כתי עדים, נשאר הספק מן התורה, ואין מקום לחזקה להכריע כשהספק שלפנינו הוא משום שיש לנו סתירה בדברי העדים!
ב. הרי יש להוכיח שתרי ותרי הוא רק ספיקא דרבנן, ומן התורה מסתמכים על חזקה גם במקום תרי ותרי, ולכן תיקשי: <b>ותו, בשתי כיתי עדים</b> בגירושין <b>נמי</b> תיקשי, מדוע אתה מצריכה חליצה <b>ל</b>צרת הערוה מחמת החשש שמא נתגרשה הערוה?
והרי בכל תרי ותרי כשיש חזקה, רק <b>ספיקא דרבנן היא</b>, כיון שמן התורה מעמידים על החזקה במקום ששתי כתי עדים מכחישות זו את זו!
<b>ד</b>מדאורייתא <b>אמרינן: אוקי תרי</b>, את שני העדים שאומרים נתגרשה, <b>לבהדי</b> מול <b>תרי</b>, שני העדים שאומרים לא נתגרשה, <b>ואשה</b>, צרת הערוה, <b>אוקמה אחזקה</b> של היתר לשוק!
ומדוע אתה אוסרה מכח "ספק דרבנן" של גירושי הערוה עצמה.
והראיה שתרי ותרי הוא ספיקא דרבנן, ומדאורייתא מעמידים על חזקה, <b>מידי דהוה</b>, כמו שמצינו <b>אנכסי דבר שטיא</b>, בנכסיו של אדם שנקרא "בר שטיא", שלעתים הוא היה שוטה, ולעתים הוא היה בר דעת.
<b>דבר שטיא, זבין נכסי,</b> מכר את נכסיו, מקרקעין.
<b>אתו בי תרי</b>, באו שני עדים <b>ואמרי: כשהוא חלים</b>, בריא בנפשו, <b>זבין, מ</b>כר את נכסיו, וקנה הלוקח.
<b>ואתו בי תרי</b> אחריני, <b>ואמרו כשהוא שוטה זבין,</b> ואין מכרו של שוטה מכר, ולא קנה הלוקח את הקרקע!
<b>ואמר רב אשי: אוקי תרי להדי תרי</b>, העמד עדות שנים מול עדות השנים שנגדם. (2) (3)
<h3> דף לא:</h3>
<b>וארעא</b>, את הקרקע, שיש עליה עדות מוכחשת אם היא שייכת למוכר או לקונה - <b>אוקמא</b> העמד <b>בחזקת בר שטיא</b>, בחזקת המוכר, לפי שהיתה בחזקתו לפני המכר המסופק, והוא נשאר בה!
והיינו, שמן התורה מעמידים על החזקה גם במקום תרי ותרי.
וחוזרת השאלה, מדוע בעדות מוכחשת של תרי ותרי בגירושין אודות הערוה, צריכה צרתה חליצה, ואין מעמידים אותה בחזקת היתר לשוק!?
<b>אלא, אמר אביי</b>: כך יש לתרץ מדוע לא נקטה המשנה "ספק גירושין" בספק קרוב לו ספק קרוב לה, כמו ספק קידושין: ואמר זאת רבא בלשון מליצית, [ונקט את לשון הכתוב בספר איוב, פרק לו] <b>"יגיד עליו ריעו</b>"!
<b>תנא בקידושין</b> ספק קרוב לו ספק קרוב לה, שאם היה הספק בקידושי ערוה, צרתה חולצת ולא מתייבמת, <b>והוא הדין לגירושין</b>.
<b>תנא בגירושין</b>: כתב בכתב ידו, או שאין בו זמן, או שיש בו אלא עד אחד, שהוא כדין "ספק גירושין", שפסול מדרבנן -
<b>והוא הדין לקידושין</b>, שגם בשטר קידושין יש את הפסולים הללו, מדרבנן.
<b>אמר ליה רבא</b> לאביי: <b>אי</b>, אם התירוץ שלך הוא <b>"יגיד עליו ריעו</b>", שיש ללמוד מגיטין לקידושין, ומקידושין לגיטין - <b>מאי "זהו</b> ספק גירושין", <b>דקתני</b> בסיפא של משנתנו?
והרי לשון "זהו" משמע למעט, שהדברים שמנתה המשנה בלבד, הם הנחשבים "ספק גירושין", ואין ללמוד מקידושין ["רעהו"], שגם ספק קרוב לו, ספק קרוב לה, זה "ספק גירושין"!
<b>אלא, אמר רבא</b>, כך יש לתרץ:
<b>כל</b> ספק <b>שיש בקידושין</b>, כגון ספק קרוב לו ספק קרוב לה - <b>יש</b> לאותו ספק גם <b>בגירושין</b>.
<b>ויש בגירושין</b> ספק, <b>מה שאין בקידושין</b>. כגון שטר קידושין בלי זמן.
<b>ו</b>לשון <b>"זהו" ד</b>נקט התנא ב<b>גירושין</b> - <b>לאו דוקא</b> הוא, אלא לומדים מקידושין לגירושין.
<b>אלא, משום דתנא "זהו</b> ספק" <b>בקידושין</b>, שבא למעט פסול של חסרון זמן בשטר הקידושין, שאין זה חסרון בקידושין -
<b>תנא נמי "זהו</b> ספק" <b>בגירושין.</b>
ומבארת הגמרא: <b>ו"זהו" דקידושין</b> - <b>למעוטי מאי?</b>
<b>למעוטי</b> חסרון <b>זמן</b> בשטר הקידושין, <b>דליכא</b> לפסול הזה <b>בקידושין.</b>
והוינן בה: <b>ומפני מה</b> אכן <b>לא תקנו זמן ב</b>שטר ה<b>קידושין?</b>
<b>הניחא למאן דאמר</b> תיקנו זמן בשטר הגט <b>משום פירי,</b> שמשעת כתיבת הגט, ועוד לפני הגירושין, כבר מפסיד הבעל את זכותו באכילת פירות נכסי מלוג שהכניסה לו אשתו, ולכן תיקנו שיכתוב את הזמן של כתיבת הגט בשטר הגט, כדי שנדע ממתי אין לו זכות אכילת פירות, שפיר לא תיקנו לכתוב זמן בשטר קידושין, כי אין נפקא מינה בזמן הכתיבה של השטר, שהרי <b>ארוסה לית לה פירי</b> את שתנשא.
<b>אלא למאן דאמר</b> תיקנו זמן בגט <b>משום</b> החשש שיחפה על מי שנשוי <b>בת אחותו</b>, שאם היא תזנה תחתיו, הוא יחוס עליה שלא יהרגוה, ויתן לה גט, ויטען שנתגרשה ממנו בגט הזה לפני שזינתה.
ולכן תיקנו חכמים שיכתבו זמן בגט, כדי שלא יוכל לחפות עליה.
ואם כן <b>ליתקין זמן</b> גם בשטר קידושין, כדי שאם תזנה, לא יוכל לטעון שקידש אותה רק לאחר הזנות!?
ומשנינן: <b>משום דאיכא</b> מאן <b>דמקדש בכספא</b>, ואז לא תהיה תקנה, כי אין הזמן של הקידושין ידוע, <b>ואיכא דמקדש בשטרא</b> - <b>לא תקון רבנן זמן</b> בשטר.
<b>אמר ליה רב אחא בריה דרב יוסף לרב אשי: והא עבדא, דאיכא דקני בכספא ואיכא בשטרא, ו</b>בכל זאת <b>תקון רבנן זמן</b> בשטר קנינו של עבד!?
והנפקא בזמן הוא בנוגע לנכסי העבד, שבזמן שאדם קונה עבד כנעני, פירות נכסיו של העבד, שייכים לאדון.
ומשנינן: <b>התם</b>, בקניית עבד, <b>רובא</b> דאינשי קונים עבד <b>בשטרא,</b> ולכן תיקנו בו זמן.
אבל <b>הכא</b>, בקידושין <b>רובא</b> מקדשים <b>בכספא.</b>
<b>איבעית אימא: משום ד</b>כתיבת הזמן בשטר <b>לא אפשר</b> לעשות בו תקנה למנוע חיפוי על זנות!
כי <b>היכי ליעביד</b>, מה נעשה עם השטר?
אם <b>לינחה</b>, נניח את השטר <b>גבי דידה</b> - הרי אם תזנה, <b>מחקה ליה</b> לזמן, ותטען שהתקדשה אחר הזנות.
אם <b>לינחה גבי דידיה</b>, אצל הבעל - <b>זמנין דבת אחותו היא, ומחפה עלה</b> בכך שהוא ימחוק את הזמן, ויטען שזינתה לפני שהתקדשה.
<b>לינחה גבי עדים</b> - ממה נפשך אין תועלת בדבר. כי:
<b>אי דזכירי</b> העדים מתי הוא זמן הקידושין, אין צורך בזמן הכתוב בשטר, אלא <b>ליתו ליסהוד,</b> יבואו העדים ויעידו מזכרונם על זמן הקידושין.
<b>ואי לא</b>, אם אין זוכרים הם את הזמן, אלא <b>זמנין דחזו מכתבא</b>, רואים הם בכתב השטר את זמן הקידושין, <b>ואתו מסהדי,</b> והם באים להעיד על הזמן על סמך ראייתם בשטר - אין זו עדות.
היות <b>ורחמנא אמר</b> שצריכה העדות של העדים להיות <b>מפיהם</b>, על סמך זכרונם, <b>ולא מפי</b>, על סמך, <b>כתבם.</b>
ופרכינן: <b>אי הכי,</b> שלא כותבים זמן בשטר הקידושין היות ואין לנו היכן להניחו, <b>בגירושין</b>, שתיקנו חכמים לכתוב בגט זמן משום שמא יחפה על בת אחותו, <b>נמי נימא הכי!</b>
נאמר אותו דבר, שאין לנו היכן להניח את הגט עם הזמן, שיועיל הזמן שתיקנו חכמים לכתוב בגט, כדי שלא יחפה על בת אחותו.
שאם יניחו אותו ביד הבעל או ביד האשה יש לחוש שמא ימחקו את הזמן, כדי לחפות על הזנות, ואם ביד העדים, אין צורך בכך אם הם זוכרים את הזמן, ואין תועלת אם הם לא זוכרים:
ומשנינן: <b>התם</b>, בגירושין, תקנת הזמן בגט - <b>להצלה דידה קאתי</b>.
לאחר שתיקנו חכמים זמן בגט, הוא משמש רק ל"הצלה" שלה, שאם אכן נבעלה לאחר הגירושין תוכל להוכיח זאת באמצעות הזמן שבגט.
כי אילולי שתוציא את הגט עם הזמן הכתוב בו, נחזיקנה כודאי נבעלה בהיותה אשת איש, שהרי החזקה אומרת שהיא אשת איש, כל עוד לא תוציא גט הכתוב כהלכתו, עם הזמן שנתגרשה בו.
ולכן, שוב אין לחשוש לחיפוי, שמא תמחק את הזמן מהגט ותטען שזינתה לאחר הגירושין.
כי אם יש עדים שהיא נבעלה, והיא תביא גט ללא זמן, נעמידנה על חזקתה שהיתה אשת איש גם בזמן הזנות, היות ולא הביאה גט שנכתב בו הזמן כהלכתו.
אך לפני שתיקנו זמן בגט, היא היתה יכולה לטעון שזינתה לאחר הגירושין, תוך הסתמכות על הגט שבידה, שנכתב כהלכה, וטענתה היתה מעוררת ספק, ולא היו מחייבים אותה על סמך חזקת אשת איש.
אבל <b>הכא</b>, בקידושין, תקנת הזמן בשטר - <b>לחובה דידה קאתי!</b>
שהרי כאן אם תיבעל ולא תוציא את השטר, נעמידנה על חזקת פנויה, ונמצא שהיא אינה צריכה את הזמן שבשטר כדי להגן על עצמה, אלא דיה שתעלים את השטר.
ונמצא, שכל תקנת הזמן בשטר קידושין, היא רק לחובתה, שלא תוכל לטעון שזינתה לפני הקידושין, בזמן שהיתה פנויה, אם לא תביא את השטר עם הזמן הכתוב בו.
ולכן, אין טעם לתקן זמן בשטר הקידושין. שהרי אם תעלים את השטר או תמחוק את הזמן הכתוב בו, לא נוכל לומר בודאות, כנגד חזקת פנויה, שזינתה בזמן הנישואין, ולהרגה בגלל שלא הביאה את שטר קידושיה עם זמן, כתקנת חכמים.
ולכן לא תיקנו זמן בשטר קידושין.
<big><b>מתניתין:</b></big>
<b>ג' אחין נשואין ג' נכריות, ומת</b> אח <b>אחד מהן</b>.
<b>ועשה בה</b> האח <b>השני מאמר, ומת</b> -
<b>הרי אלו</b>, אשתו של השני, ואשתו של הראשון שעשה בה השני מאמר, הנופלות לפני האח השלישי -
<b>חולצות</b> על ידי האח השלישי, <b>ולא מתייבמות</b> על ידו.
לפי שאשת הראשון שעשה בה השני מאמר, נופלת עתה גם מנשואי האח הראשון, וגם ממאמרו של האח השני, והרי היא "אשת שני מתים", שאינה מתייבמת מלימוד בדרך של אסמכתא, מהפסוק.
<b>שנאמר</b> [דברים כה] <b>"ומת אחד מהן</b> - <b>יבמה יבא עליה</b>".
רק מי <b>שעליה זיקת יבם אחד,</b> הרי אני קורא בה "יבמה יבוא עליה".
<b>ולא</b> מי <b>שעליה זיקת ב' יבמין!</b>
וצרתה אינה מתייבמת, כמו שהיא אינה מתייבמת.
<b>רבי שמעון אומר: מייבם לאיזו שירצה, וחולץ לשניה.</b>
לפי שסובר רבי שמעון שאין היא נחשבת אשת שני מתים, לפי שאם מאמרו של שני קונה, הרי היא אשת השני בלבד, ואם מאמר אינו קונה היא אשת הראשון בלבד.
ולכן מייבם לאיזה שירצה. אך אינו מייבם את שתיהן, כי שמא מאמר קונה, והן שתי יבמות מבית אחד.
אך לא די ביבום אחת מהן, כי שמא מאמר אינו קונה והן שתי יבמות משני בתים.
ולכן מייבם לאחת, וחולץ לשניה.
<big><b>גמרא:</b></big>
ומקשה הגמרא לרבנן, האוסרים את בעלת המאמר להתייבם, מצד "אשת שני מתים":
<b>ואי</b> סוברים רבנן ש<b>זיקת ב' יבמין</b> על ידי מאמר, היא איסור <b>דאורייתא</b>, לפי שמאמר קונה ביבמה מן התורה -
<b>חליצה נמי לא תיבעי!</b>
<b>אלא</b> בהכרח, שאין זה דין תורה, כי מאמר אינו קונה מן התורה, ואין כל אפשרות שתהיה יבמה שהיא "אשת שני מתים" מן התורה, אלא רק איסור <b>מדרבנן</b> הוא.
<b>וגזירה</b> הוא, שמחמת המאמר נראות שתי היבמות לאנשים כאילו הן באות מבית אחד, ואם ייבמו את שתיהן, יש לחשוש <b>שמא יאמרו</b> אנשים: <b>ב' יבמות הבאות מבית אחד</b>, שתיהן <b>מתייבמות!</b>
ופרכינן, אם זהו החשש מדוע שתיהן חולצות?
<b>ונייבם לחדא, וניחלוץ לחדא!</b>
ומשנינן: <b>גזירה, שמא יאמרו</b> אנשים: שתי יבמות הבאות מ<b>בית אחד</b> - <b>מקצתו בנוי,</b>
<h3> דף לב.</h3>
<b>ומקצתו חלוץ.</b>
ופרכינן: <b>ויאמרו</b> האנשים כך! ומה תקלה יש בדבר, אם שתי יבמות הבאות מבית אחת, אחת תתייבם והשניה תחלוץ חליצה מיותרת!?
ומשנינן: <b>אי</b>, אם כך יקרה, <b>דמייבם</b> לאחת מהן, <b>והדר חליץ</b> לשניה, <b>הכי נמי</b> שאין לנו לחשוש לתקלה שכזאת.
<b>אלא</b> ה<b>גזירה</b> היא, שמא יבואו לטעות ולומר ששתי יבמות הבאות מבית אחד טעונות חליצה ויבום, ו<b>דילמא חליץ</b> לאחת מהן <b>ברישא, והדר מייבם</b> לשניה
<b>וקם ליה</b> על יבום השניה, <b>ב"אשר לא יבנה</b>".
<b>ורחמנא אמר: כיון שלא בנה</b> את בית אחיו, כשחלץ לאחת - <b>שוב לא יבנה!</b>
שנינו במשנה: אם עשה השני מאמר באשת הראשון, שתיהן [אשתו של השני ובעלת המאמר] חולצות ולא מתייבמות.
<b>אמר רבא</b>: אם <b>נתן</b> האח השני, שקידש את אשת הראשון בקידושי מאמר, <b>גט למאמרו</b> ולא לזיקתו - <b>הותרה צרתה,</b> אשתו של השני, להתייבם. היות ובשעה שמת בעלה, שוב אין היא צרת ערוה במאמר.
ופה אין ענין לגזור שמא יאמרו שתי יבמות הבאות מבית אחד, אחד חולצת ואחת מתייבמת. לפי שאת המאמר שעשה בה, הוא מבטל על ידי הגט. ונמצא שאחרי הגט, הכל יודעים שיש כאן שתי יבמות משני בתים.
<b>אבל היא</b>, בעלת המאמר עצמה, <b>אסורה</b> להתייבם מנפילתה מהאח הראשון, היות <b>דמחלפה ב"בעלת גט</b>".
והיינו, שגזרו חכמים על יבמה שנתן לה היבם גט לזיקתה, שלא תתייבם לשאר האחים. לפי שמדרבנן הוא וכל אחיו נאסרים בה כאילו חלץ לה, באיסור "כיון שלא בנה, שוב לא יבנה".
וגם כאן, אילו היה נותן לה את הגט למאמרו ולזיקתו היא לא היתה מתייבמת.
אך כיון שנתן את הגט רק למאמרו, הרי ביטל הגט את מאמרו בלבד, והזיקה נשארה כמות שהיא, היא היתה יכולה להתייבם. אלא שגזרו עליה חכמים שלא תתייבם, היות והיא מתחלפת לאנשים בבעלת הגט לזיקתו, שאינה מתייבמת.
<b>איכא דאמרי,</b> כך <b>אמר רבא</b>:
<b>נתן גט למאמרו</b> - <b>הותרה אפילו היא</b> עצמה להתייבם לאח השלישי, כשימות האח השני.
<b>מאי טעמא?</b> - <b>מאי דעבד בה</b>, המאמר שעשה בה, הרי <b>שקליה</b>, הסיר אותו ממנה בגט שנתן למאמרו, ונשארה בה הזיקה של הנפילה מהאח הראשון כמו שהיתה.
והרי היא מתייבמת לאח השלישי מזיקתה אליו מהנפילה מהאח הראשון.
ובתנאי שיפרש שנותן את הגט למאמרו בלבד, ולא לזיקתו [רש"י].
<big><b>מתניתין:</b></big>
<b>שני אחין</b> שהיו <b>נשואין שתי אחיות, ומת אחד מהן</b>.
ובנפילתה היא ערוה לאח השני משום אחות אשה, והרי היא פטורה מן היבום ומן החליצה.
<b>ואחר כך מתה אשתו של שני</b>, ושוב אין היבמה אסורה לו משום אחות אשה.
<b>הרי זו אסורה עליו עולמית,</b> באיסור אשת אח, <b>הואיל ונאסרה עליו שעה אחת</b>, משום אשת אח שלא הותר ליבום, כמו אשת אח שיש לו בנים,
<big><b>גמרא:</b></big>
והוינן בה: מה משמיעה לנו המשנה?
הרי <b>פשיטא,</b> שהיא נאסרת עולמית!
כי <b>השתא</b>, הרי, <b>ומה התם</b>, במשנה הקודמת [בדף ל א], כאשר היו שלשה אחים ושניים מהם היו נשואים שתי אחיות, והשלישי נשוי נכרית, ומת אחד מבעלי האחיות, והיא נופלת לפני בעל אחותה ולפני בעל הנכרית.
<b>דלא מידחיא</b> בשעת נפילתה <b>מהאי ביתא לגמרי</b>, אלא היא זקוקה לאח הנשוי נכרית ליבום או לחליצה, ואני קורא בה בשעת נפילה "יבמה יבוא אליה" [חוץ מאשר באותו אח שנשוי אחותה].
וייבמה האח שנשוי הנכרית, ואחר כך מתה אחותה, הנשואה לאח השני, ואחר כך מת האח שכנסה -
<b>אמרת</b> שהיא <b>לא</b> מתייבמת לאח שהיה נשוי אחותה בשעת נפילתה הראשונה, אף על פי שעתה, לאחר שמתה אחותה, היא מותרת לו משום אחות אשה.
כיון שהיא אסורה לו משום איסור אשת אח מהנפילה הראשונה, היות ובשעת הנפילה לא הותרה לו איסור אשת אח, ונאסר בה כמו באשת אח שיש לו בנים. ואיסור זה הוא לעולם, ואינו ניתר מכח יבום של אח שני.
<b>הכא</b>, שהיו רק שני אחים נשואים שתי אחיות, <b>דקא מידחיא מהאי ביתא לגמרי</b> בשעת נפילה, שהרי קיים אז רק אח אחד שנשוי אחותה, ואין אני קורא בה בשעת נפילה "יבמה יבוא עליה" כלל -
<b>לא כל שכן</b> שאיסור אשת אח, כאשת אח שיש לו בנים, חל עליה עולמית, ואם תמות אחר כך אחותה, היא אינה חוזרת להתייבם!?
וכיון שמשנתנו פשיטא היא, למה שנאה התנא!?
ומשנינן: ה<b>תנא</b> ששנה משנתנו, <b>הא</b>, משנתנו זאת <b>תנא</b> שנה אותה <b>ברישא,</b> כי היא הפשוטה ביותר.
<b>ו</b>אילו <b>הך</b> משנה הקודמת, <b>חזיא להיתירא</b>, שהיה סבור, כיון שאני קורא בה בשעת נפילה מהאח הראשון "יבמה יבוא עליה" לגבי האח השלישי הנשוי נכרית, אין היא נאסרת אפילו על בעל אחותה באיסור אשת אח שיש לו בנים.
<b>ושריא</b> לו לייבמה, לאחר מיתת אשתו, אחותה, כאשר היא חוזרת ונופלת אליו במיתת האח הנשוי נכרית.
אך, <b>והדר</b>, לאחר מכן, <b>חזיא</b> התנא <b>לאיסורא,</b> כיון שאליו היא לא הותרה בשעת נפילתה הראשונה.
<b>ואיידי</b>, והיות <b>דחביבה ליה</b> לתנא החידוש לאיסור במשנה ההיא, <b>אקדמה,</b> ושנה אותה ראשונה, לפני משנתנו.
אבל המשיך התנא לשנות גם את משנתנו, אחריה, למרות שעתה, לאחר שכבר נשנית המשנה ההיא תחלה, היא פשוטה ואין בה חידוש.
היות <b>ומשנה</b> שנשנית - <b>לא זזה ממקומה</b>, מלהמשיך לשנותה.
<b>תנו רבנן</b>: אם נפלה אחות אשתו לפניו, והיא פטורה מן החליצה ומן היבום, והוא אסור בה כמו באשת אח שיש לה בנים, ו<b>בא עליה</b> בשוגג -
<b>חייב עליה</b> שתי חטאות. אחת <b>משום אשת אח, ו</b>אחת <b>משום אחות אשה, דברי רבי יוסי</b>.
<b>רבי שמעון אומר: אינו חייב אלא</b> חטאת אחת, <b>משום אשת אח בלבד.</b>
ופרכינן: <b>והא תניא, רבי שמעון אומר: אינו חייב אלא משום אחות אשה בלבד!</b>
ומשנינן: <b>לא קשיא</b>.
רבי שמעון סובר שאין איסור חל על איסור, ולכן:
<b>כאן</b>, שחייב בה משום אחות אשה, מדובר בכגון <b>שנשא</b> האח ה<b>חי</b> תחילה את אחת האחיות, ונאסרה עליו האחות השניה באיסור אחות אשה. <b>ואח"כ נשא</b> אחיו ה<b>מת</b> את אחותה, שאיסור אחות אשה קדם וחל עליה תחילה, ולכן אין איסור אשת אח חל על איסור אחות אשה.
<b>כאן</b>, שחייב משום אשת אח, מדובר בכגון <b>שנשא מת</b> תחילה את אחת האחיות, והיא נאסרת על האח החי באיסור אשת אח, <b>ואח"כ נשא</b> האח ה<b>חי</b> את אחותה, שאיסור אשת אח קדם, ואין איסור אחות אשה חל עליו.
והוינן בה: <b>ורבי שמעון,</b> הסובר שאין איסור חל על איסור -
אם כן, <b>היכא</b>, במקום <b>דנשא מת</b> את אחת האחיות תחילה, ונאסרה על האח החי משום אשת אח, <b>ואח"כ נשא חי</b> את אחותה, הרי <b>כיון דאיסור אחות אשה לא חייל</b> על איסור אשת אח, ואיסור אשת אח הזה הוא איסור אשת אח שאין לו בנים, שהותר במקום יבום -
הרי כאן, שאין היא נאסרת באיסור ערוה של אחות אשה, כי לרבי שמעון לא חל איסור ערות אחות אשה עליה, היות ואין איסור חל על איסור - <b>תתייבם יבומי!</b>
<b>אמר רב אשי: איסור אחות אשה</b> אמנם לא חל עליה בפועל, אבל אין זה אומר שהוא לא קיים כלל.
אלא הוא <b>"מיתלא תלי וקאי</b>", תלוי ועומד מוכן לחול עליה, ד<b>אי פקע איסור אשת אח</b> - <b>אתי איסור אחות אשה, וחייל</b> עליה.
ואם נתיר לו לייבמה, כדין אשת אח שאין לו בנים, יחול עליה מיד איסור אחות אשה, והוא ימנע את היבום. ונמצא, שאין לה אפשרות יבום, גם אם לא חל עליה בפועל איסור אחות אשה.
<b>והילכך, לא פקע</b> איסור אשת אח שעליה
שהרי לא הותר אשת אח שאין לו בנים אלא במקום יבום. ואילו כאן, שאין אפשרות יבום, הרי היא כאשת אח שיש לו בנים, שלא הותר איסור אשת אח הזה, ולכן חייב עליה משום אשת אח.
ועוד הוינן בה, לרבי יוסי החולק על רבי שמעון, וסובר שחייב עליה שתיים, משום אחות אשה ומשום אשת אח:
<b>ו</b>כי <b>סבר רבי יוסי</b> ש<b>איסור חל על איסור?</b>
<b>והא תניא</b>: מי ש<b>עבר עבירה שיש בה שתי מיתות</b> בית דין - <b>נידון ב</b>מיתה ה<b>חמורה</b> מבין שתיהן.
כגון הבא על חמותו כשהיא אשת איש, וחייב על חמותו שריפה, שהיא המיתה החמורה, ועל אשת איש חנק, שהיא המיתה הקלה - הרי הוא נידון בשריפה, שהיא המיתה החמורה.
<b>רבי יוסי אומר: נידון בזיקה</b> [בסיבת האיסר] <b>הראשונה הבאה עליו</b>.
<b>ותניא, כיצד אמר רבי יוסי</b> שהוא <b>"נידון בזיקה הראשונה הבאה עליו</b>"?
כגון שתחילה, בשעה שקידש את אשתו, היתה <b>חמותו</b> פנויה [אלמנה], <b>ו</b>לאחר מכן נישאה ו<b>נעשית אשת איש</b> - הרי הוא <b>נידון ב</b>שריפה על עבירת <b>חמותו</b>.
ואם תחילה היתה <b>אשת איש, ו</b>אחר כך קידש את בתה ו<b>נעשית חמותו</b> - <b>נידון ב</b>מיתה הקלה של חנק, על עבירת <b>אשת איש</b>.
ומוכח שסובר רבי יוסי כרבי שמעון, שאין איסור חל על איסור, כי אם היה חל איסור על איסור, הרי תמיד היה נידון במיתה החמורה.
<h3> דף לב:</h3>
<b>אמר רבי אבהו: מודה רבי יוסי</b> שאיסור כן חל על איסור, <b>ב"איסור מוסיף</b>".
"איסור מוסיף" משמעותו היא, שהאיסור השני מוסיף אנשים נוספים, הנאסרים בו, בנוסף לאותו אדם שכבר אסור בו מחמת האיסור הקודם לו, שהיות ועוד אנשים נאסרים באיסור הנוסף, גם הוא נאסר בו, יחד עמם.
וכגון במקום שתחילה היתה אסורה עליו משום אחות אשתו, שהוא איסור פרטי אליו, ואחר כך נשאה אחד מאחיו, ונאסרה אז על כל האחים באיסור אשת אח, הרי מוסיף איסור אשת אח אנשים נוספים הנאסרים בה, ולכן גם הוא נאסר בה באותו איסור, יחד עמם.
אבל לעומת זאת, אם היתה אסורה תחילה באיסור אשת איש, ולאחר מכן נעשתה חמותו, לא נוספו בכך אנשים נוספים באיסורה, ולכן אין הוא נאסר בה משום חמותו, ואין דינו בשריפה אלא רק בחנק.
ואם היתה תחילה חמותו פנויה, ונאסרה עליו משום חמותו, ואחר כך נישאה ונעשית אשת איש, שהיא איסור מוסיף, היות שעתה נאסרו בה כל האנשים, חל עליה איסור גם אשת איש. ואם יעבור עליה בשוגג יהיה חייב שתי חטאות, ובמזיד יהיה חייב במיתה החמורה.
ומקשה הגמרא: <b>תינח היכא דנשא</b> האח ה<b>חי</b> תחילה את אחת האחיות, ונאסרה עליו אחותה השניה מדין אחות אשה, <b>ואח"כ נשא</b> האח ה<b>מת</b> את אחותה, שפיר סובר רבי יוסי, ש<b>מגו דאתוסף</b> בה <b>איסור</b> אשת אח <b>לגבי</b> שאר ה<b>אחים</b> - <b>אתוסף איסור</b> אשת אח גם <b>לגבי דידיה,</b> על אף שכבר היתה אסורה עליו מחמת אחות אשה.
<b>אלא, היכא ד</b>תחילה <b>נשא מת</b> את אחת האחיות, ונאסרה אז על כל האחים משום אשת אח, <b>ואח"כ נשא חי</b> את אחותה, שהאיסור הנוסף של אחות אשה הוא איסור פרטי - <b>מאי "איסור מוסיף" איכא?</b> ומדוע מחייב בו רבי יוסי שתי חטאות!? <b>וכי תימא</b> לתרץ, ש<b>מגו דאיתסר</b> האח החי, הלוקח את האחות השניה, <b>בכולהו אחוותא,</b> בכל אחיותיה של האשה שהוא לוקח, נחשב הדבר כאיסור מוסיף לרבי יוסי.
אי אפשר לומר כך. כי:
<b>האי</b> - <b>"איסור כולל" הוא</b>, ולא "איסור מוסיף"!
שהרי אין כאן אנשים נוספים הנאסרים ביחד עמו באחות אשתו הנאסרת עתה עליו, עד שיקרא "איסור מוסיף".
אלא שהוא "כולל" בלקיחת אחות אשה, עוד נשים נוספות הנאסרות עליו!
והחילוק בין איסור מוסיף לאיסור כולל, ש"מוסיף" הוא באנשים נוספים, הנאסרים עמו באותו איסור, וכולל הוא ב"נאסרים" נוספים - כלפיו!
<b>אלא, אמר רבא</b>, כך יש לתרץ את דברי רבי יוסי:
לעולם סובר רבי יוסי שאין איסור חל על איסור, ואינו חייב על אחות אשתו שהיא אשת אחיו שתי חטאות בשוגג.
אך בכל זאת, כיון שהיא גם אשת אחיו וגם אחות אשתו, הרי אם יעשה זאת במזיד, הרי הוא רשע גמור, כמי שעשה את שתי העבירות, ויש לקוברו בין רשעים גמורים.
ומה שאמר רבי יוסי שאפילו אם נשא תחילה האח המת, ונאסרה על האח החי באיסור אשת אח, ואחר כך נשא האח החי את אחותה, שחייב שתיים, הכי קאמר:
<b>מעלה אני עליו כאילו עשה שתים, ואינו חייב</b> להביא [אם עשה זאת בשוגג], <b>אלא</b> חטאת <b>אחת.</b>
<b>וכן כי אתא רבין אמר רבי יוחנן</b> בהסבר דברי רבי יוסי: <b>מעלה אני עליו כאילו עשה ב', ואינו חייב אלא אחת.</b>
ומבארת הגמרא: <b>מאי נפקא מינה</b> בכך שמעלה אני עליו כאילו עשה שתים, אחר שאתה פוטר אותו משתי חטאות?
<b>לקברו בין רשעים גמורים!</b>
לפי שהיו שני בתי קברות להרוגי בית דין. האחד לנידונים בשתי המיתות החמורות, שריפה וסקילה, והשני לנידונים במיתות הקלות, שהן הרג וחנק.
וזה שבא על אשה שהיא גם אשת אח וגם אחות אשה, הוא רשע גמור, ואף על פי שאינו חייב מיתה בבית דין, קוברים אותו אצל חייבי מיתות חמורות.
<b>ו</b>כל ענין זה, של ביאור מחלוקת רבי יוסי ורבי שמעון איך והיכן איסור חל על איסור - <b>בפלוגתא</b> של רבי חייא ובר קפרא, <b>איתמר</b>:
מצינו שנחלקו רבי חייא ובר קפרא בשלשה דברים, האם חייב עליהם אחת או שתיים, ובהמשך תבאר הגמרא כיצד מחלוקות אלו הן בדברי רבי יוסי ורבי שמעון.
א. <b>זר</b>, שאינו כהן, <b>ששימש</b> בעבודת המקדש <b>בשבת</b> - <b>רבי חייא אומר: חייב שתים,</b> על חילול שבת, ועל איסור זרות.
<b>בר קפרא אומר: אין חייב אלא אחת</b>, על הזרות בלבד.
<b>קפץ רבי חייא ונשבע: העבודה!</b>
[לשון שבועה הוא, כמי שנשבע ומאמת את דבריו באמיתות העבודה בבית המקדש!]
<b>כך שמעתי מרבי</b>: חייב <b>שתים</b>.
<b>קפץ בר קפרא ונשבע, העבודה! כך שמעתי מרבי</b>: חייב <b>אחת.</b>
ולקמן תבאר הגמרא כיצד יתכן שכל אחד נשבע על כך ששנה לו רבי משנה המנוגדת לדברים ששנה לחבירו.
<b>התחיל רבי חייא לדון</b>: מלאכת <b>שבת לכל</b> אחד מישראל <b>נאסרה</b>.
<b>כשהותרה</b> עבודה <b>במקדש</b> - <b>אצל כהנים הותרה</b>.
ורק <b>לכהנים הותרה, ולא לזרים</b>
ולכן יש כאן שני איסורים: <b>יש כאן</b> איסור <b>משום זרות, ויש כאן משום</b> מלאכת <b>שבת.</b>
<b>התחיל בר קפרא לדון</b>: מלאכת <b>שבת לכל נאסרה</b>.
<b>כשהותרה</b> העבודה <b>במקדש</b> בשבת - סתם <b>הותרה</b>, ולאו דוקא לכהנים.
ולכן <b>אין כאן</b> חיוב על שבת, <b>אלא</b> רק איסור <b>זר ות.</b> וכאמור, תבאר הגמרא בהמשך את מחלוקתם.
ב. <b>בעל מום ששימש בטומאה</b> בקרבן ציבור, שדוחה קרבן ציבור את הטומאה -
<b>רבי חייא אומר: חייב שתים,</b> על עבודת בעל מום, ועל עבודה בטומאה.
<b>בר קפרא אומר: אין חייב אלא אחת.</b>
<b>קפץ רבי חייא, ונשבע: העבודה! כך שמעתי מרבי</b>: חייב <b>שתים.</b>
<b>קפץ בר קפרא ונשבע: העבודה! כך שמעתי מרבי</b>: חייב <b>אחת.</b>
<b>התחיל רבי חייא לדון: טומאה</b> בעבודת המקדש, <b>לכל נאסרה</b>.
<b>כשהותרה</b> טומאה <b>במקדש</b> בקרבן ציבור - <b>אצל כהנים תמימים הותרה</b>.
ורק <b>לכהנים תמימים הותרה, ולא לבעלי מומין!</b>
ולכן, כאשר בעלי מומים עובדים בטומאה: <b>יש כאן</b> גם איסור <b>משום בעלי מומין, ויש כאן</b> איסור <b>משום טומאה.</b>
<b>התחיל בר קפרא לדון: טומאה</b> בעבודת המקדש, <b>לכל נאסרה</b>.
<b>כשהותרה</b> הטומאה <b>ב</b>עבודת ה<b>מקדש</b> בקרבן ציבור - <b>הותרה</b> סתם.
ולכן, <b>אין כאן</b> איסור <b>אלא משום בעל מום.</b>
ג. <b>זר שאכל</b> עוף חטאת שהותר על ידי <b>מליקה</b> של כהן, וראוי העוף הזה לאכילה רק לכהנים - <b>רבי חייא אומר: חייב שתים</b>, על זרות ועל נבלות. לפי שבשר עוף שנמלק, נחשב כבשר נבילה, למי שלא הותר בו.
<b>בר קפרא אומר: אין חייב אלא אחת</b>, על זרות, ולא על נבלה.
<b>קפץ רבי חייא, ונשבע, העבודה! כך שמעתי מרבי</b>: חייב <b>שתים.</b>
<b>קפץ בר קפרא, ונשבע, העבודה! כך שמעתי מרבי</b>: חייב <b>אחת.</b>
<b>התחיל רבי חייא לדון: נבלה לכל נאסרה</b>.
<b>כשהותרה</b> נבלה באכילה <b>במקדש</b>, במליקת חטאת העוף - <b>אצל כהנים הותרה</b>.
ורק <b>לכהנים</b> בלבד <b>הותרה, ולא לזרים</b>.
ולכן, <b>יש כאן משום זרות, ויש כאן משום מליקה.</b>
<b>התחיל בר קפרא לדון: נבלה לכל נאסרה</b>.
<b>כשהותרה במקדש</b> - <b>הותרה</b> סתם.
<b>אין כאן אלא משום זרות</b>.
<h3> דף לג.</h3>
ועתה מבארת הגמרא: <b>במאי קמיפלגי</b> רבי חייא ובר קפרא?
<b>באיסור כולל</b> - <b>ואליבא דרבי יוסי,</b> שמצינו שסובר באיסור מוסיף שאיסור חל על איסור, על ידי "מיגו", האם הוא סובר כך גם באיסור כולל.
<b>רבי חייא סבר: רבי יוסי באיסור כולל מיחייב תרתי</b>.
<b>בר קפרא סבר: לא מיחייב אלא חדא.</b>
ומבארת הגמרא:
<b>ומאי איסור כולל איכא הכא</b> בכל מחלוקתם?
<b>בשלמא זר</b> שעבד במקדש בשבת -
<b>מעיקרא שרי</b> הזר <b>במלאכה, ואסור בעבודה</b> במקדש.
<b>אתיא לה שבת</b> - <b>מגו דקא מיתסר במלאכה</b> בשבת, <b>מיתסר נמי בעבודה</b>, שהתווספה בשבת לאיסור עבודת המקדש איסור סתם מלאכה, שהוא איסור כולל, ואינו איסור מוסיף, שהרי לא נאסרו בשבת עוד אנשים בעבודה במקדש.
ואם גם הכהנים היו נאסרים בעבודה במקדש בשבת, אז היה זה איסור נוסף.
ובשלמא <b>בעל מום</b> -
<b>מעיקרא שרי באכילה</b> בקדשים, <b>ואסור בעבודה</b>.
<b>איטמי ליה</b> - <b>מגו דקא מיתסר באכילה</b> משום טומאה, <b>מיתסר נמי בעבודה</b> בטומאה.
<b>אלא מליקה</b> - הרי רק בשני איסורים שחלו <b>בבת אחת היא דמשכחת לה,</b> שבשעת מליקה חל עליה איסור אכילה של זר ואיסור אכילת נבילה.
[וקודם מליקה האיסור אינו משום זרות אלא משום מעילה, ורק בשעת מליקה מפסיק איסור מעילה ומתחיל איסור זרות]
אך <b>באיסור כולל</b> - <b>לא משכחת לה</b>, שהרי חלים הם בבת אחת! ומכח קושיה זאת חוזרת בה הגמרא, ומעמידה את מחלוקתם בצורה שונה:
<b>אלא קמיפלגי באיסור בבת אחת</b>, במקום שבאים שני האיסורים כאחת, האם חלים שניהם או רק אחד, <b>ואליבא דרבי יוסי</b>.
<b>רבי חייא סבר: רבי יוסי, באיסור בת אחת</b> - <b>מיחייב תרתי</b>.
<b>ו</b>אילו <b>בר קפרא סבר: לא מיחייב</b> רבי יוסי <b>אלא חדא.</b>
ומבארת הגמרא: <b>והכא</b>, במחלוקתם של רבי חייא ובר קפרא - <b>מאי איסור "בת אחת" איכא הכא?</b>
<b>זר ששימש בשבת</b> -
<b>כגון דאייתי שתי שערות בשבת,</b> שנהיה גדול בשבת, שאז הוא מתחייב בכל המצוות, <b>דהויא להו זרות ושבת בהדי הדדי</b>.
<b>בעל מום נמי</b> -
<b>כגון דאייתי שתי שערות, ואיטמי ליה</b> קודם להבאתן, <b>דהויא ליה בעל מום וטומאה בהדי הדדי</b>, כשגדל.
<b>אי נמי</b>, מדובר בגדול, וכגון <b>שחתך אצבעו בסכין טמאה</b>, ונהיה טמא ובעל מום בבת אחת.
והוינן בה: <b>בשלמא לרבי חייא,</b> שפיר אפשר להבין את דבריו, וגם את דברי בר קפרא, שנשבע עליהם שהם נכונים.
<b>כי אתנייה</b>, כאשר שנה רבי את משנתו <b>לדידיה</b>, לרבי חייא, ואמר לו שחייב שתיים - הוא שנה אותה <b>אליבא דרבי יוסי</b>, הסובר שאיסור חל על איסור בבת אחת.
ואילו <b>כי אתנייה</b>, כששנה רבי את משנתו <b>לבר קפרא</b> שחייב אחת - הוא שנה אותה <b>אליבא דרבי שמעון</b>, הסובר שאין איסור חל על איסור בבת אחת. וטעה בר קפרא וחשב שרבי שנה לו אותה גם לפי רבי יוסי, ולכן הוא קפץ ונשבע ששנה לו רבי שאינו חייב אלא אחת.
<b>אלא לבר קפרא,</b> שסבר שאפילו רבי יוסי אינו חייב אלא אחת -
וכי סבר בר קפרא בשבועתו, ש<b>רבי חייא שקורי קא משקר</b> בשבועתו!?
ומכח קושיה זו מעמידה הגמרא את מחלוקתם באופן אחר:
<b>אלא קמיפלגי באיסור בת אחת, ואליבא דרבי שמעון</b>. ולדברי רבי יוסי, ודאי שהוא חל לפי כולם. וטען רבי חייא שמודה רבי שמעון לרבי יוסי כשחלו שני האיסורים בבת אחת, ועל כך נחלק בר קפרא ואמר שגם בבת אחת חולק רבי שמעון.
וסבר בר קפרא שבכך טעה רבי חייא: שרבי אמר שחייב שתיים לפי רבי יוסי, ורבי חייא טעה והבין שאמר לו שחייב שתיים אפילו לרבי שמעון.
והוינן בה: <b>בשלמא לרבי חייא, קא מישתבע</b>, כדי <b>לאפוקי לרבי שמעון מחזקיה,</b> מחזקתו שאומר אין איסור חל על איסור, ואילו כאן, כשחלו בבת אחת, הוא מודה שחייב שתיים.
<b>אלא לבר קפרא</b> שהעמיד את רבי שמעון על שיטתו המוחזקת - <b>למה ליה לאשתבועי?</b>
ומסקינן: אכן <b>קשיא.</b> אלא שעדיין יש עתה להקשות לצד ההפוך:
<b>בשלמא לבר קפרא,</b> שפיר העמיד את דבריו ואת דברי רבי חייא, שסבר, <b>כי אתנייה רבי לדידיה</b> שחייב רק אחת - <b>אליבא דרבי שמעון</b> שנה זאת.
ו<b>כי אתנייה לרבי חייא</b> שחייב שתיים - <b>אליבא דרבי יוסי</b> שנה לו רבי, שסובר איסור חל על איסור.
ורבי חייא טעה וסבר ששנה לו לפי רבי שמעון.
<b>אלא לרבי חייא,</b> שסבר שאפילו לדברי רבי שמעון חייב שתיים, וכל שכן לרבי יוסי - וכי <b>בר קפרא שקורי קא משקר</b> בשבועתו שאינו חייב לרבי שמעון אלא אחת.
ומשנינן: <b>אמר לך רבי חייא</b>: רבי חייא לא שיקר בשבועתו.
אלא כך היתה טעותו: <b>כי אתנייה רבי לדידיה</b> שחייב רק אחת -
<b>תרתי</b>, שתיים מתוך שלשת הדברים שנחלקו בהם רבי חייא ובר קפרא, <b>לפטור</b> משני חיובים, ולחייב אחת - <b>אתנייה</b>, שנה לו.
<h3> דף לג:</h3>
<b>ו</b>ב<b>איסור כולל אתנייה</b>, שנה לו רבי את שני הענינים לפטור, שבהם חייב רק אחת, כשחלו באיסור כולל, והם זר ששימש בשבת, ובעל מום ששימש בטומאה, שהם יכולים לחול הן בבת אחת והן בזה אחר זה בכולל, וכמו שנתבאר לעיל.
אך אם חלו בבת אחת הוא שנה לו לחיובא, שחייב גם לרבי שמעון שתיים.
<b>ואליבא דר</b>בי <b>שמעון</b> שנה לו אותם.
אך את הענין השלישי, זר שאכל מליקה, שאינו יכול לחול בכולל אלא רק בבת אחת, הוא לא שנה לו לפטור, כי רק בבת אחת הוא שייך, ובבת אחת מודה רבי שמעון לרבי יוסי שחייב שתיים.
<b>וחזיא</b> והיה נראה <b>לבר קפרא</b>, ששתי ההלכות האחרות, שגם הן עוסקות בענין קדשים, דומות הן <b>לזר שאכל מליקה</b>.
<b>ואיידי</b> וכיון <b>דדמיא לה</b> - <b>ערבה</b> צירף בר קפרא לזר שאכל מליקה <b>בהדייהו,</b> יחד עם שתי ההלכות האחרות, שבכולן לפי רבי שמעון, אינו חייב בכל שלשת ההלכות הללו אלא אחת.
ולא חילק בר קפרא בין שתי ההלכות הראשונות שרק באיסור כולל פטר בהן רבי, ולא באיסור בת אחת, לבין זר שאכל טומאה, שאינה שייכת אלא בבת אחת ולא בכולל.
<b>ו</b>אחר כך <b>עיין בה</b> בר קפרא, <b>ולא אשכח</b> בזר שאכל מליקה שיתכן בו איסור כולל, <b>אלא</b> רק איסור <b>בבת אחת</b>.
ושכח בר קפרא שלא רבי שנה לו את זר שאכל מליקה לפטור, אלא הוא זה שעירב אותה עם שתי ההלכות האחרות.
<b>וסבר, מדהא</b>, זר שאכל מליקה מדובר בו <b>בבת אחת</b> - <b>הא נמי</b>, זר ששימש בשבת ובעל מום ששימש בטומאה גם בהן מדובר אפילו כשחלו <b>בבת אחת</b>.
<b>ומדהא</b>, בזר שאכל מליקה שנה אותה רבי <b>לפטור</b> אליבא דרבי שמעון, <b>הנך</b> זר שעבד בזבת, ובעל מום ששימש בטומאה, <b>נמי לפטור</b> שנאם רבי, שאינו חייב לרבי שמעון אלא אחת, ואפילו אם חלו בבת אחת. ובכך טעה בר קפרא.
<b>מיתיבי</b> מהא דתניא: <b>זר ששימש בשבת, ובעל מום ששימש בטומאה</b> -
<b>יש כאן משום זרות, ומשום שבת, ומשום בעל מום, ומשום טומאה, דברי רבי יוסי</b>
<b>רבי שמעון אומר: אין כאן אלא משום זרות ובעל מום בלבד!</b>
<b>ואילו</b> את ההלכה השלישית, <b>מליקה</b> לזר - <b>שיירה</b> התנא מלהזכירה, משום שאינה דומה לשתיהן.
ו<b>למאן שיירה?</b>
<b>אילימא לרבי יוסי,</b> שסבור התנא שזר שאוכל מליקה לא מחייבו רבי יוסי שתיים, ולכן לא הזכיר זאת עם שתי ההלכות האחרות.
לא יתכן.
כי <b>השתא</b> הרי <b>רבי יוסי</b> אפילו <b>באיסור כולל</b>, שאחד מהאיסורים קדם לשני, בכל זאת <b>מיחייב שתים</b> -
<b>באיסור בת אחת מיבעיא</b> למימר שחייב שתיים!?
<b>אלא לאו לרבי שמעון</b> המחייב רק אחת שייר זאת התנא.
היות <b>ו</b>הוא סבור שרק <b>באיסור כולל הוא דפטר</b> רבי שמעון מהאיסור השני, שאין איסור יכול לחול על איסור אחר שקדם לו.
<b>אבל באיסור בבת אחת מיחייב</b> גם רבי שמעון.
ו<b>תיובתא דבר קפרא!</b>
ומסקינן: אכן <b>תיובתא.</b>
ועתה מבארת הגמרא את ענין <b>זר ששימש בשבת.</b>
<b>במאי</b>, באיזה מעבודת המקדש שימש הזר בשבת?
<b>אי</b> שימש <b>בשחיטה,</b> הרי <b>שחיטה בזר כשרה</b>, ואינו חייב משום זרות עליה.
<b>ואי בקבלה</b> של הדם <b>והולכה</b> של הדם למזבח, שהו עבודות שהזר מוזהר עליהן, אין זו מלאכת שבת, כי <b>טלטול בעלמא הוא</b>, ואין חייבים עליה שתיים.
<b>אי בהקטרה,</b> שחייבים על שריפת האימורים משום זרות ומשום שבת -
<b>והא אמר רבי יוסי</b>: מלאכת <b>הבערה</b> בשבת, האמורה בתורה במפורש "לא תבערו אש בכל מושבותיכם ביום השבת", יצאה מכלל מלאכות שבת להכתב לחוד - <b>ללאו</b>, כדי לחייב עליה מלקות בתורת לאו בלבד, ולא בתורת כרת ומיתה, <b>יצאתה!</b>
ואם כן, לרבי יוסי אין כאן חיוב חטאת מצד מלאכת שבת.
<b>אמר רב אחא בר יעקב</b>: כאן מדובר <b>בשחיטת פרו של כהן גדול</b> ביום הכיפורים.
<b>וכדברי האומר: שחיטת פרו של כהן גדול בזר</b> - <b>פסולה.</b> <b>אי הכי, מאי איריא</b>, מדוע נקט התנא דוקא <b>זר?</b> והרי <b>אפילו כהן הדיוט נמי</b> חייב על שחיטת פרו של כהן גדול ביום הכיפורים שתיים.
ומשנינן: מי <b>שזר אצלו קאמר</b>, ואפילו כהן הדיוט.
<b>מתקיף לה רב אשי: מידי</b> שתי <b>חטאות קתני</b> בברייתא זו, <b>או</b> שני <b>לאוי קתני</b> בה?
<b>אלא איסורי בעלמא קא חשיב</b> התנא, ואין זה נוגע למחלוקת אם חייב שתיים כשחל איסור על איסר.
ו<b>למאי נפקא מינה</b>, שנקט התנא את מספר האיסורים - כדי <b>לקוברו</b> את העושה לשני האיסורים, <b>בין רשעים גמורים.</b>
<big><b>מתניתין:</b></big>
<b>שנים שקידשו שתי נשים,</b>
<b>ובשעת כניסתן לחופה</b> אירע ש<b>החליפו את</b> אשתו <b>של זה לזה, ואת</b> אשתו <b>של זה לזה</b> -
<b>הרי אלו חייבין משום אשת איש</b>.
<b>ואם היו אחין</b> - חייבים גם <b>משום אשת אח</b>.
<b>ואם היו אחיות</b> - גם <b>משום אשה אל אחותה</b>.
<b>ואם היו נדות</b> - גם <b>משום נדה.</b>
<b>ו</b>משנתגלתה ההחלפה, <b>מפרישין אותן שלשה חדשים, שמא מעוברות הן</b>, והעוברים ממזרים הם, ויש להבחין בין זרע כשר לזרע פסול, כדי שלא יבואו להכשירם, שיתלו נשיהם את בניהם בבעליהן האמיתיים, בעוד שהם ממזרים.
<b>ואם היו קטנות שאינן ראויות לילד</b> - <b>מחזירים אותן מיד</b>.
<b>ואם היו כהנות</b> - <b>נפסלו מן התרומה.</b>
<big><b>גמרא:</b></big>
והוינן בה: וכי <b>החליפו</b> נשותיהן? - <b>מידי</b>, האם <b>ברשיעי</b> שמחליפים נשותיהם <b>עסקינן?</b>
<b>ותו, הא דתני רבי חייא: הרי כאן</b> בסך הכל לשני הבעלים ולשתי הנשים <b>שש עשרה חטאות,</b> לכל אחד ואחת ארבע חטאות.
ו<b>אי במזיד</b> עסקינן - <b>מי איכא קרבן</b> במזיד?
<b>אמר רב יהודה, תני: הוחלפו</b> נשותיהם בשגגה.
<b>הכי נמי מסתברא,</b> שמשנתנו מדברת בשוגג.
<b>דקתני סיפא: אם היו קטנות שאינן ראויות לילד</b> - <b>מחזירין אותן מיד</b>.
<b>ואי במזיד, מי שריא</b> להחזירן, והרי זונה אסורה לבעלה!?
ודחינן: <b>הא, לא קשיא</b>. שהרי <b>פיתוי קטנה</b>, גם אם היתה זנותה ברצון, <b>אונס נינהו</b>.
<b>ואונס בישראל</b> [להוציא כהנים] <b>מישרא שרי.</b>
<b>אלא</b>, מכאן יש להוכיח שמדובר בשוגג:
מהא <b>דקתני: מפרישין אותן שלשה חדשים שמא מעוברות הן</b>.
<b>הא לאו מעוברות</b> - <b>שריין</b>, הרי הן מותרות לבעליהן.
<b>ואי</b> הוחלפו <b>במזיד</b> - <b>מי שרי?</b>
<b>אלא לאו, שמע מינה הוחלפו</b> ולא החליפו תנן.
ומסקינן: אכן <b>שמע מינה</b>.
<h3> דף לד.</h3>
והוינן בה: <b>ומאן</b> הוא <b>האי תנא</b> ששנה את משנתנו שאוסר את כל אחד מהם בכל ארבעת האיסורים, ומחייב אותו בארבע חטאות, <b>דאית ליה</b> גם <b>איסור כולל ו</b>גם <b>איסור מוסיף ו</b>גם <b>איסור בת אחת?</b>
שהרי כאשר קידש ראובן, האח הראשון, את אחת הנשים, רחל, היא נאסרה על שמעון אחיו בבת אחת בשני איסורים: אשת איש ואשת אח.
וכשקידש שמעון את אחותה, לאה, נאסרת עליו רחל, אשת ראובן אחיו גם באיסור אחות אשה, והוא חל עקב היותו איסור כולל, כיון ששמעון נאסר עתה גם בשאר האחיות של אשתו.
ומשעה שפירסה אשת ראובן, רחל, נידה, ונאסרה לבעלה ראובן, היא נאסרה באיסור נדה גם לשמעון, שהרי איסור נדה הוא איסור מוסיף, שנוספו עתה עוד אנשים שאסורים באיסור זה.
<b>אמר רב יהודה אמר רב</b>: משנתנו - <b>רבי מאיר היא</b>.
<b>דתניא: יש אוכל אכילה אחת, וחייב עליה ארבע חטאות ואשם אחד</b>:
אדם <b>טמא, שאכל חלב, והוא נותר מן</b> <b>מוקדשין</b>, והיה זה <b>ביום הכיפורים</b>.
<b>רבי מאיר אומר: אם היתה שבת והוציאו בפיו</b> - <b>חייב</b> [אבל ביום הכיפורים אינו חייב על מלאכת הוצאה].
<b>אמרו לו</b>: הקרבן על הוצאת שבת <b>אינו מן השם.</b> שאנו דנים שיתחייב רק על אכילה, ולא על הוצאה.
וכאן יש את הכל:
כי בשעה שנוצרה הבהמה חל עליה איסור אכילת חלב, אך הוא לא נאסר בהנאה.
משהוקדשה הבהמה, חל על החלב איסור הנאה מצד מוקדשין, שלא היה קודם.
ומיגו שנאסר בחלב בהנאה, נאסר גם באכילת החלב משום זרות, וגם זה משום איסור מוסיף הוא.
ומשנעשה הקרבן נותר, נאסר חלב הקרבן ל"אכילת מזבח", ומכח זה הוא נאסר גם לאכילת אדם, וגם זה איסור מוסיף הוא.
ומשנטמא האדם, חל על החלב איסור אכילת קדשים בטומאה באיסור כולל, שהרי משנטמא הוא נאסר בכל אכילת קדשים.
וכשהגיע יום הכיפורים, הוא חל באיסור כולל, שהרי מעתה הוא אסור באכילת כל המאכלים.
ואם היה זה שבת, חלו שבת ויום הכיפורים בבת אחת.
ולכן מחייבו רבי מאיר גם משום הוצאת שבת.
ומצא שרבי מאיר הוא המחייבו בכל שלשת האופנים שבהם חל איסור על איסור.
והוינן בה: עתה שהעמדנו את משנתנו בשיטת רבי מאיר.
<b>ורבי מאיר</b> - <b>אליבא דמאן</b> מרבותיו הוא מחייב כאן, בנושא אשה, שטעה בדבר מצוה? שהרי מצינו לרבותיו של רבי מאיר, שנחלקו בכך.
<b>אי אליבא דרבי יהושע, האמר: טעה בדבר מצוה</b> - <b>פטור!</b>
<b>אלא</b>, בהכרח <b>אליבא דרבי אליעזר</b>, המחייב טועה בדבר מצוה בחטאת, אמר זאת.
ו<b>איבעית אימא: לעולם</b> רבי מאיר גם <b>אליבא דרבי יהושע</b> אמר דבריו.
<b>כי קאמר רבי יהושע טעה בדבר מצוה פטור</b> - <b>הני מילי גבי</b> מי שהיה לו למול שתי <b>תינוקות</b>, אחד היה זמנו למול בשבת ואחד לאחר השבת, <b>דזמנו בהול,</b> למול את התינוק שזמנו בשבת, ומחמת הבהילות הוא טעה ומל בשבת את התינוק שזמנו אחר השבת, ופטרו רבי יהושע מפני שהיה בהול לעשות מצוה.
<b>אבל האי</b>, בנושא אשה, <b>כיון דאין זמנו בהול</b> - <b>לא</b> פטרו רבי יהושע.
ותמהינן: <b>והרי תרומה, דאין זמנו בהול</b> לאוכלה, <b>וקפטר</b> אותו רבי יהושע משום שטעה בדבר מצוה.
<b>דתנן: היה אוכל בתרומה, ונודע</b> לו <b>שהוא בן גרושה או בן חלוצה</b> -
<b>רבי אליעזר מחייב</b> אותו <b>קרן וחומש</b>.
<b>ורבי יהושע פוטר</b>, משום שטעה בדבר מצוה. והוא הדין שיש לפוטרו מקרבן, במקום שחייב קרבן, אפילו אין זמנו בהול.
ומשנינן: <b>הא איתמר עלה, אמר רב ביבי בר אביי: הכא ב</b>אוכל <b>תרומה בערב הפסח עסקינן, דזמנה בהול.</b>
<b>ואי בעית אימא</b>, אכן משנתנו לא רבי מאיר הוא זה ששנאה, כי הוא אכן פוטרו משום טועה בדבר מצוה.
אלא משנתנו מחייבתו <b>באיסור בת אחת, ו</b>אפילו <b>אליבא דרבי שמעון</b> היא, שמיקל באיסור חל על איסור. וכפי שתבאר הגמרא:
<b>בשלמא כולהו</b> איסורי אישות <b>משכחת להו,</b> בכגון <b>דשוינהו</b> שני האחים <b>שליח</b> לקדש להן את שתי האחיות, <b>ושוו אינהו</b> שתי האחיות <b>שליח</b> להתקדש לשני האחים, <b>ופגע שליח בשליח,</b> וחלו שלשת האיסורים, אשת איש, אשת אח ואחות אשה, בבת אחת.
<b>אלא</b> איסור <b>נדות היכי משכחת לה</b> שיחול בבת אחת עם שלשת איסורים אלו, ויהיו חייבים הן האנשים והן הנשים כל אחד ואחת בארבע חטאות, וכמו ששנינו שיש כאן שש עשרה חטאות?
<b>אמר רב עמרם אמר רב: ב</b>כגון שהיו כולם בגיל קטנות, שני האחים לפני שמלאו להם י"ג שנה, ושתי האחיות לפני שמלאו להן י"ב שנה.
והיה הזמן של גדלות כולם ביום אחד.
ומסרו את קידושיהם לשליח, שיקדשם על מנת שיחולו קידושיהם ביום גדלותם.
ובהגיע יום הגדלות של כולם, היו שתי האחיות <b>שופעות</b> אז דם נדות שהתחיל לפני אותו היום והמשיך בכניסתו ללא הפסק.
ונמצא שבכניסת היום שבו נהיו כולם גדולים הם נאסרו בכל ארבעת האיסורים בבת אחת.
ומסבירה הגמרא שצריכים להעמיד זאת בענין שהיו שופעות דם ללא הפסק, הן כדי לחייב את האחים, והן כדי לחייב את האחיות.
והיינו, ששפע הדם <b>מתוך</b> מלפני הזמן שמלאה שנת ה<b>י"ג</b> של שני האחים, עד <b>לאחר</b> שמלאו להם <b>שלשה עשר</b> שנים.
זאת, כדי <b>לאחיובי אינהו,</b> את האחים, בכל ארבעת החיובים בדיוק בשעה שמלאו להם י"ג שנה.
ושפיעת הדם הזאת היתה גם <b>מתוך</b> שנת ה<b>שנים עשר</b> של האחיות, עד <b>לאחר</b> שמלאו להן <b>שנים עשר</b> שנה, כדי <b>לחיובי אינהי</b>, אותן, בבת אחת על כל ארבעת האיסורים.
שנינו במשנה שכאשר התגלתה הטעות <b>מפרישין אותן</b> מבעליהן.
והניחה הגמרא שמיד שנבעלו התגלתה הטעות.
והוינן בה: <b>והא אין אשה מתעברת בביאה ראשונה</b>, ולמה לנו להפרישן כדי להבחין מהו ומיהו זרען?
<b>אמר רב נחמן, אמר רבה בר אבוה</b>: בכגון <b>שבעלו, ושנו</b> לבעול פעם נוספת.
ופרכינן: כיון שהעמדנו את משנתנו כרבי אליעזר, המחייב בטעה בדבר מצוה, והוא מחייב על שתי ביאות שנעשו אפילו בהעלם אחד, שלא נודע לו מביאה לביאה דבר האיסור -
הרי אם חזרו ובעלו חייבים חטאת גם על הביאה השניה.
<b>ואלא הא דתנא רבי חייא: הרי כאן ט"ז חטאות</b> -
הא <b>תלתין ותרתין</b> שלשים ושתיים חטאות <b>הויין!</b>
ומשנינן: <b>וליטעמיך, לרבי אליעזר, דמחייב</b> חטאת נפרדת <b>על כל כח וכח</b> אפילו בביאה אחת, אם כן, חטאות <b>טובא</b> הרבה מאד <b>הויין</b>, ולא שש עשרה.
<b>אלא</b> בהכרח תתרץ, <b>ד</b>חטאות על מעשיהם <b>בכח ראשון</b> בלבד <b>קחשיב</b> התנא.
<b>הכי נמי</b> תתרץ את שאלתך, שחטאות <b>דביאה ראשונה</b> בלבד <b>קחשיב.</b>
<b>אמר ליה רבא לרב נחמן</b>:
<h3> דף לד:</h3>
ומקשינן: <b>והא תמר</b> כלת יהודה - <b>בביאה ראשונה</b> מיהודה <b>איעברא!</b>
<b>אמר ליה</b> רב נחמן: <b>תמר</b> - קודם הביאה של יהודה, <b>באצבע מ</b>י<b>עכה</b> את בתוליה, והיה פתחה פתוח, ונחשב לגבי זה כאילו ביאתה היתה ביאה שניה, שמתעברת בה!
<b>דאמר רבי יצחק: כל מועכות של בית רבי</b>, הממעכות ומשירות את בתוליהן באצבע - <b>"תמר" שמן</b>.
<b>ולמה נקרא שמן "תמר</b>"? - <b>על שם תמר, שמעכה</b> בתוליה <b>באצבעה.</b> ומקשינן: איך אמר רבא שתמר מביאה ראשונה של יהודה התעברה?
<b>והא</b> הרי <b>הוו ער ואונן</b>, שהיתה נשואה להם לפני שבא עליה יהודה!?
ומשנינן: <b>ער ואונן</b> - <b>שמשו שלא כדרכן</b>, שבאו עליה שלא במקום תשמיש.
<b>מיתיבי: כל עשרים וארבעה חדש</b> שאשה מינקת את בנה, ויש סכנה לעובר אם תתעבר אמו, שייעכר חלב אמו ולא יהיה לו מה לינק - מותר לו לבעלה לבוא עליה באופן שהוא <b>דש מבפנים, וזורה</b> את הזרע <b>מבחוץ,</b> כדי שלא תתעבר, <b>דברי רבי אליעזר</b>.
<b>אמרו לו</b> חכמים: <b>הללו</b> מעשים שכאלו, <b>אינו אלא כמעשה ער ואונן!</b>
ומוכח שער ואונן באו עליה כדרך תשמיש, אלא שלבסוף השחיתו את זרעם על הארץ, וכיצד אמר רבא שיהודה בא על תמר ביאה ראשונה, ותמה לרב נחמן כיצד התעברה בה לפי רב נחמן!?
ומשנינן: מה שאמרו חכמים שהעושה כן הוא נוהג כמעשה ער ואונן, אין הכונה שעושה בדיוק כמעשיהם ממש.
אלא <b>כמעשה ער ואונן, ולא כמעשה ער ואונן!</b>
<b>כמעשה ער ואונן</b> -
<b>דכתיב</b> [בראשית לח]: <b>"והיה אם בא אל אשת אחיו, ושחת ארצה</b>"
<b>ולא כמעשה ער ואונן</b> - <b>דאילו התם</b> הם באו עליה <b>שלא כדרכה,</b> ובכך היה השחתת הזרע שלהם, ולזה קרא הכתוב "ושחת ארצה".
<b>ו</b>אילו <b>הכא</b> במינקת, לפי רבי אליעזר, בא עליה <b>כדרכה</b>, אלא שמשחית זרעו ארצה.
והוינן בה: <b>בשלמא אונן,</b> יודעים אנו שנהג כן, <b>דכתיב ביה "ושחת ארצה</b>".
<b>אלא ער</b> - <b>מנלן</b> שגם הוא נהג כך?
<b>אמר רב נחמן בר יצחק, דכתיב</b> [בראשית לח]: <b>"וימת גם אותו</b>".
מלמד הכתוב, ש<b>אף הוא באותו</b> גורם ל<b>מיתה, מת.</b>
<b>בשלמא אונן,</b> עשה כך, <b>משום</b> שחשב כי <b>"לא לו יהיה הזרע</b>", אלא הוא יהיה על שם אחיו ער, שהרי אונן ייבם אותה אחר מיתת ער אחיו.
<b>אלא ער</b> - <b>מאי טעמא עבד הכי?</b>
<b>כדי שלא תתעבר, ויכחיש יפיה.</b>
<b>תנו רבנן</b>: [ויקרא טו] כתיב בפרשת הטומאה של איש השוכב עם אשה, שנטמאים בכך האיש והאשה:
"ואשה אשר ישכב <b>אותה</b> איש שכבת זרע, ורחצו במים".
המילה "אותה" היא מיעוט, ובא לומר - <b>פרט לכלה,</b> הנבעלת בביאה ראשונה, שאינה נטמאת מהביאה, <b>דברי רבי יהודה</b>. וכפי שתבאר הגמרא להלן.
<b>וחכמים אומרים</b>: "אותה, שכבת זרע" - <b>פרט ל</b>בא עליה <b>שלא כדרכה</b>, שלא במקום תשמיש.
<b>אמר ליה</b>, תמה ושאל, <b>הון, בריה</b> בנו <b>דרב נחמן, לרב נחמן</b>:
<b>לימא</b> האם נאמר ש<b>קא סבר רבי יהודה: התורה חסה על תכשיטי כלה</b>, על הכחל והשרק שהיא נותנת על פניה, שלא ירדו ממנה בשעת הטבילה במים!?
<b>אמר ליה</b> רב נחמן לבנו: טעמו של רבי יהודה הוא, <b>לפי שאין אשה מתעברת מביאה ראשונה</b>, לפי שאין המקום פתוח בשעה שבא עליה בפעם הראשונה.
ולכן, אינה מטמאה ביאה זו את הכלה, על אף שהוציא הבעל זרע, ועל אף שהיה זה במקום תשמיש, וזה מקום הראוי להזריע שם בביאה שניה, כשהפתח יהיה פתוח.
כי מיעטה התורה, שאין היא נטמאת היות וזאת ביאה ראשונה, שאינה ראויה להתעבר בה, כי היות ואין הפתח פתוח אז, אין היא ביאה הראויה להזרעה.
וגם שכבת הזרע של הבעל שנוגעת בה אינה מטמאת אותה, היות וזה "מגע בית הסתרים", שאין האדם נטמא "טומאת מגע", על ידי נגיעה בטומאה, אלא אם נוגע בטומאה בידיו או בצדו החיצון של הגוף, ולא כשהיה המגע ב"בית הסתרים", בחלק הפנימי של הגוף, המוסתר מעין רואים.
ומבארת הגמרא: <b>במאי קמיפלגי</b> רבנן ורבי יהודה?
<b>רבנן סברי</b>, שכך הוא מיעוט הפסוק: <b>שכבת זרע</b> - <b>פרט להעראה,</b> תחילת ביאה, שאין היא ראויה להזרעה.
<b>אותה</b> - <b>פרט ל</b>ביאה <b>שלא כדרכה</b>, שלא במקום תשמיש.
<b>ורבי יהודה סבר: שלא כדרכה והעראה</b>, שניהם <b>מ"שכבת זרע" נפקא</b>.
<b>אותה</b> - <b>פרט לכלה.</b>
<b>כי אתא רבין</b> מארץ ישראל לבבל, <b>אמר</b> בשם <b>רבי יוחנן: כל</b> אשה <b>ששהתה אחר</b> שמת בעלה או גירשה <b>בעלה עשר שנים, ונשאת</b> - <b>שוב אינה יולדת.</b>
<b>אמר רב נחמן: לא שנו אלא שאין דעתה להנשא, אבל דעתה להנשא</b> - <b>מתעברת.</b>
<b>אמר ליה רבא ל</b>אשתו, שהיתה <b>בת רב חסדא</b>, ולקחה אחרי ששהתה עשר שנים לאחר מיתת בעלה הראשון, רמי בר חמא, והתעברה מרבא: <b>קא מרנני רבנן אבתריך</b>, כיצד ילדת אחרי עשר שנות המתנה אחרי מות בעלך הראשון!?
<b>אמרה ליה: אנא</b>, לפני שחלפו עשר שנים, <b>דעתאי עלך, הואי.</b> ולכן התעברתי גם אחר עשר שנים.
מעשה ב<b>ההיא</b> אשה <b>דאתיא לקמיה דרב יוסף</b>.
<b>אמרה לו: רבי, אנא, שהיתי אחר בעלי עשר שנים, וילדתי!</b>
<b>אמר לה</b> רב יוסף: <b>בתי, אל תוציאי לעז על דברי חכמים!</b>
<b>אמרה ליה</b>, הודתה לו: <b>לנכרי נבעלתי</b> במשך הזמן הזה! <b>אמר שמואל: וכולן</b>, כל הנבעלות <b>צריכות להמתין</b> מלהנשא אחר בעילתן, <b>שלשה חדשים,</b> כדי להבחין בין הזרע של הבעל הראשון לזרע של הבעל השני, וכללו חכמים בגזירתם את כל הנשים הישראליות, ואפילו קטנות שאינן מולידות.
<b>חוץ מגיורת ומשוחררת קטנה,</b> שלא גרו עליה חכמים שתצטרך להמתין.
<b>אבל קטנה בת ישראל</b> - <b>צריכה להמתין ג' חדשים.</b>
<b>ובמאי</b> גזרו על קטנות ישראליות?
<b>אי</b> גזרו על קטנות היוצאת מבעליהן <b>במיא ון,</b>
<b>והאמר שמואל דלא בעיא</b> ממאנת להמתין. לפי שלא גזרו עליה.
<b>ואי</b> על קטנות שנישאו על ידי אביהן מן התורה, היוצאות <b>בגט</b> -
<b>האמרה</b> כבר <b>שמואל חדא זימנא!</b>
<b>דאמר שמואל: מיאנה בו</b> - <b>אינה צריכה להמתין שלשה חדשים</b>.
אבל אם <b>נתן לה גט</b> - <b>צריכה להמתין שלשה חדשים!</b>
<b>אלא</b> אמר זאת שמואל, שצריכות קטנות להמתין בישראליות ולא בגיורת, על קטנות הנבעלות <b>בזנות</b>.
<h3> דף לה.</h3>
<b>וגזרו רבנן</b> להמתין בזנות של <b>קטנה משום</b> זנות של <b>גדולה.</b> אבל בזנות של גיורת קטנה לא גזרו, משום שגיורת קטנה לא שכיחא.
ופרכינן: <b>ומי גזרינן</b> ב<b>קטנה משום גדולה?</b> <b>והתנן</b> לעיל [לג ב] לגבי שנים שקידשו ובשעת חופתן התחלפו נשותיהם: <b>אם היו קטנות שאינן ראויות לילד</b> - <b>מחזירין אותן מיד</b>, ואין צריך להמתין!?
<b>אמר רב גידל אמר רב</b>: האמור במשנה זו - <b>הוראת שעה היתה</b>, ואין ללמוד ממנה לתמיד.
ותמהה הגמרא: <b>מכלל, דהואי</b> הוראת שעה!?
והיינו, האם יתכן לומר שמשנתנו באה לספר מעשה שאירע, והורו בו הוראת שעה להתיר להנשא מיד, ואינה הוראה לתמיד? והרי לשון המשנה מורה שכך צריך לנהוד תמיד!
<b>אלא</b>, כך יש לומר: <b>כהוראת שעה היתה,</b> שאין גוזרים בה להמתין, היות <b>וחילוף</b> נשים בשעת חופתן הוא מקרה <b>לא שכיח.</b>
<b>לישנא אחרינא, אמרי לה</b> כך:
<b>אמר שמואל: כולן צריכות להמתין שלשה חדשים, חוץ מגיורת ומשוחררת גדולה</b>.
ומכך שאמר שמואל חוץ מגיורת גדולה, מוכח שכולן הצריכות להמתין, הן גדולות, <b>אבל קטנה בת ישראל</b> - <b>אינה צריכה להמתין ג' חדשים</b> לדברי שמואל.
<b>במאי?</b>
<b>אי במיאון</b> - <b>האמרה שמואל חדא זימנא!</b>
<b>אי בגט</b> - <b>הא קאמר שמואל דבעיא</b>, שצריכה להמתין.
<b>דאמר שמואל: מיאנה בו</b> - <b>אינה צריכה להמתין שלשה חדשים</b>.
<b>נתן לה גט</b> - <b>צריכה להמתין שלשה חדשים</b>.
<b>אלא בזנות, וזנות בקטנה לא שכיח.</b>
והוינן בה: <b>גיורת ומשוחררת, דשכיח בהו זנות</b> - <b>ליגזור</b> בהן המתנה להבחין בין זרע שנזרע שלא בקדושה לבין זרע שנזרע בקדושה!
ומשנינן: <b>הוא</b>, שמואל, <b>דאמר כרבי יוסי</b>, שלא גזר, וכמו שמפרשת הגמרא טעמו, לפי שאשה מזנה מתהפכת ומפסידה את הזרע כדי שלא תתעבר מהזנות.
<b>דתניא: הגיורת והשבויה והשפחה, שנפדו ושנתגיירו ושנשתחררו</b> - <b>צריכות להמתין ג' חדשים, דברי רבי יהודה</b>.
<b>רבי יוסי מתיר ליארס ולינשא מיד.</b>
<b>אמר רבה: מאי טעמא דרבי יוסי?</b>
<b>קסבר</b> רבי יוסי, <b>אשה מזנה</b> - <b>משמשת במוך, כדי שלא תתעבר.</b>
<b>אמר ליה אביי: בשלמא גיורת,</b> משמשת במוך ואינה מתעברת, <b>כיון דדעתה לאיגיורי מנטרה נפשה,</b> שומרת עצמה מלהתעבר, <b>כדי להבחין בין זרע שנזרע בקדושה ובין זרע שנזרע שלא בקדושה</b>.
<b>שבויה ושפחה נמי, דשמעי ממרייהו</b>, ששומעות מאדוניהן שעומדות להשתחרר <b>ומנטרי נפשייהו</b>.
<b>אלא</b> שפחה, ה<b>יוצאת</b> לחפשי <b>ב</b>הוצאת <b>שן ועין</b>, שאינה יודעת שהיא עתידה להשתחרר - <b>היכי משכחת לה</b> שתשמור עצמה מלהתעבר? <b>וכי תימא,</b> לתרץ, שאכן <b>כל ד</b>משתחררת <b>ממילא, מודה</b> בה <b>רבי יוסי</b> שצריכה להמתין.
אי אפשר לתרץ כך. כי:
<b>והתנן: אנוסה ומפותה</b> - <b>צריכה להמתין ג' חדשים, דברי רבי יהודה</b>;
<b>רבי יוסי מתיר ליארס ולינשא מיד!</b>
<b>אלא, אמר אביי</b> לתרץ:
כל <b>אשה מזנה מתהפכת</b> אחרי שנבעלת, ומוציאה זרע הבועל החוצה, כדי <b>שלא תתעבר.</b> ואף זאת שיוצאת בשן ועין מתהפכת.
<b>ואידך</b>, האומר שצריכה המתנה, סובר ש<b>חיישנן שמא לא נתהפכה יפה יפה.</b>
שנינו במשנה: <b>ואם היו כהנות</b> נפסלו מן הכהונה.
ותמהינן: וכי רק <b>כהנות, אין,</b> הרי הן נפסלות, ואילו <b>ישראלית</b> הנשואה לכהן, <b>לא</b> נפסלת!?
ומשנינן: <b>אימא: אם היו נשי כהנים</b>, נפסלות להן, כדין אשת כהן שנאנסה, שנפסלת לכהונה.
ועדיין תמהה הגמרא: וכי רק <b>נשי כהנים, אין,</b> נפסלות הן לכהונה, ואילו <b>נשי ישראלים</b>, הנבעלות תחת בעליהן באונס, <b>לא</b> נפסלות לכהונה, שאם ימותו בעליהן הישראלים יהיו פסולות לכהונה!?
<b>והאמר רב עמרם: הא מילתא אמר לן רב ששת, ואנהרינהו לעיינין</b>, והאיר עינינו בהביאו לנו ראיה לדבריו <b>ממתניתין</b> לקמן [נו ב]:
<b>אשת ישראל שנאנסה, אף על פי שמותרת לבעלה</b> - <b>פסולה</b> היא <b>לכהונה</b>, אם ימות בעלה!
<b>אמר רבא, הכי קאמר: אם היו כהנות נשואות לישראל</b> - <b>נפסלו מן התרומה, דבי נשייהו.</b> שהיות ונבעלו תחת בעליהן, ואפילו באונס, פסולות הן לכהונה ולאכילת תרומה.
כך, שאם ימותו בעליהן הישראלים וישארו ללא זרע מהן, הן אינן חוזרות לבית אביהן הכהן לאכול בתרומה, כדרך שחוזרות אל בית אביהן שאר הכהנות שנישאו לישראל ומתו בעליהן בלי להשאיר זרע, היות ונפסלו מטעם "זונה", על אף שנבעלו באונס.
<br><center><big><b>הדרן עלך פרק ארבעה אחים</b></big></center>
<h2> פרק רביעי - החולץ</h2>
<h3> פתיחה לפרק החולץ</h3>
עד עתה למדנו את הפטור של יבמה שאין לה בנים, כאשר היא ערוה על היבם, או כאשר יש לה בנים - שאין היא נופלת ליבום כלל.
ואילו הנידון בתחילת פרק זה, הוא מצב היבמה בשעה שהיא מעוברת, שהוא "מצב ביניים".
מצד אחד, עדיין אין לה את הפטור מיבום וחליצה של אשת אח שיש לה בנים, היות וכל עוד לא נולד הולד, היא אסורה להנשא לאדם זר כדין יבמה האסורה לשוק, לפי ש"אין הולד פוטר [אותה מחליצה ויבום] עד שיצא לאויר העולם".
אך מאידך, אי אפשר לייבמה, כיון שאם תוליד ולד בר קיימא, יתברר שהיא אשת אח שיש לו בנים, שאינה בת יבום.
מצב ביניים זה מעורר כמה שאלות:
א. האם תועיל בה חליצה בשעה שהיא מעוברת כדי להתירה להנשא לשוק, על הצד שהיא תפיל.
ב. אם יבוא עליה היבם בשעה שהיא מעוברת, ולבסוף תפיל את ולדה, האם קנה אותה היבם בביאה זו?
שאלות אלו, יתבארו במשנה הבאה, ובדברי רבי יוחנן וריש לקיש בגמרא להלן:
<h3> דף לה:</h3>
שני גדרים גדרו חכמים בחלוצה:
גדר אחד, שתהא נחשבת [מדרבנן] כאילו היתה אשתו של החולץ, לגבי זה שהוא אסור בקרובותיה [באותן קרובות שהיו אסורות עליו אילו אכן היתה אשתו], וכמו כן היא אסורה בקרוביו [באותם הקרובים שהיו אסורים עליה אילו אכן היתה אשתו].
וגדר שני, שתהא החלוצה אסורה לכהונה.
לעיל בדף כד א התבאר מקור האיסור של חלוצה לכהונה, שאינו אלא אסמכתא מהפסוק "ואשה גרושה מאישה לא יקחו", שהתרבתה החלוצה מהאות וי"ו, שתהיה אסורה לכהן כמו גרושה. אך לימוד זה אינו אלא אסמכתא, והיא אסורה לכהונה רק מדרבנן.
ושני גדרים אלו, עם הגזירות הנלוות אליהם, מתבארים להלן במשנה:
<big><b>מתניתין:</b></big>
<b>החולץ</b> בדיעבד <b>ליבמתו, ונמצאת מעוברת,</b> שלא ידע שהיא מעוברת, <b>וילדה</b>:
<b>בזמן שהולד של קיימא</b>, הרי הוברר הדבר, בעת לידתו, שהיא אשת אח שיש לו בנים. והוברר הדבר שלא היתה זקוקה ליבם, ואין חליצתה חליצה.
ולכן, אין כאן את שני הגדרים שגדרו חכמים בחליצה, אלא:
א. <b>הוא</b>, החולץ, <b>מותר בקרובותיה</b>.
ולא נאסר בהן מכח התקנה שתיקנו חכמים שיהא החולץ ליבמתו אסור בקרובותיה, כי חליצתה אינה כלום.
<b>ו</b>מאותה הסיבה, גם <b>היא מותרת בקרוביו</b>.
ב. <b>ו</b>כמו כן, <b>לא פסלה</b>, בחליצה שחלץ לה, <b>מן הכהונה.</b>
שלא נפסלה מחמת התקנה שחלוצה אסורה לכהן, לפי שילדה ולד של קיימא, והוברר הדבר שאינה צריכה חליצה. ומעשה החליצה שעשה, לאו כלום הוא!
אך אם <b>אין הולד של קיימא</b>, שהיה נפל, והתברר עתה שהיא זקוקה לחליצה, נוהגים בה שני הגדרים שתיקנו חכמים בחלוצה -
א. הרי <b>הוא אסור בקרובותיה</b>, כדין החולץ ליבמה.
<b>והיא אסורה בקרוביו</b>, כדין יבמה שנחלצה.
ב. <b>ופסלה מן הכהונה</b>, בפסול דרבנן של חלוצה.
ועתה מבארת המשנה את דין היבם שבא על יבמתו, בהיותה מעוברת:
אסור לו ליבם לבוא על יבמתו עד שימלאו שלשה חדשים למיתת האח, שמא היא מעוברת, ויש לאחיו בן, והיא אסורה ליבום.
אבל לאחר שלשה חדשים, מותר לו לייבם אותה, היות ורוב הנשים עוברן ניכר לשלי ימי הריונן.
<b>הכונס את יבמתו</b> בדיעבד, תוך שלשה חדשים, <b>ונמצאת מעוברת,</b> ולא ידעו שניהם שהיא מעוברת, <b>וילדה</b> ולד.
<b>בזמן שהולד של קיימא</b>, הרי הוברר הדבר שהיא אשת אח שיש לה בנים, והיתה אסורה על היבם באיסור ערוה של אשת אח שלא הותר ליבום. ולכן -
<b>יוציא</b> אותה היבם ממנו.
<b>וחייבין</b>, הוא והיא, <b>בקרבן</b> חטאת על עבירה בשגגה, של גילוי ערות אשת אח שלא במקום מצות יבום. (1)
<b>ואם אין ולד של קיימא</b> -
<b>יקיים</b> היבם את יבמתו תחתיו.
ומבארת המשנה הלכה נוספת:
אם נולד הולד כשהוא: <b>ספק</b> אם הוא <b>בן תשעה</b> חדשי הריון, והוא שייך <b>ל</b>אח ה<b>ראשון</b> שמת, ונמצא שיש לו בנים, והיא אינה זקוקה ליבום.
<b>ספק</b> אם הוא <b>בן שבעה</b> חדשי הריון, והוא שייך <b>ל</b>אח ה<b>אחרון</b>, ונמצא שלאח המת לא היו בנים, והרי היא זקוקה ליבום -
<b>יוציא</b> האח החי את אשת המת שיבמה, כי שמא אינה צריכה יבום, והיא אסורה לו כדין אשת אח שיש לו בנים.
<b>והולד כשר</b> ממה נפשך, בין אם הוא בנו של ראשון ובין אם הוא בנו של שני.
<b>וחייבין</b> האח והאשה <b>באשם תלוי</b>, שמא הבן הנולד הוא בנו של הראשון, והיתה אסורה לו באיסור אשת אח שיש לו בנים.
<big><b>גמרא:</b></big>
במשנה התבאר שהחליצה בזמן הביניים, בהיותה מעוברת, נחשבת חליצה, [אם הפילה היבמה את ולדה], לגבי שני הגדרים שגדרו חכמים בחלוצה:
א. קרובות החולץ אסורים על החלוצה, וקרובות החלוצה אסורים על החולץ.
ב. החלוצה פסולה לכהונה.
אך לא התבאר במשנה, האם גם הועילה החליצה הזו להתיר את היבמה להנשא לשוק. ונחלקו בכך רבי יוחנן וריש לקיש.
<b>איתמר: החולץ למעוברת, והפילה</b> -
<b>רבי יוחנן אמר: אינה צריכה חליצה מן האחין</b>, לפי שחליצתה בהיותה מעוברת חליצה טובה היא, היות וכשהפילה, הוברר הדבר למפרע שהיא בת חליצה.
<b>ריש לקיש אמר: צריכה חליצה מן האחין</b>, לפי שחליצת מעוברת אינה חליצה טובה.
ומבארת הגמרא:
<b>רבי יוחנן אמר, אינה צריכה חליצה מן האחין,</b> היות וסבר רבי יוחנן ש<b>חליצת מעוברת שמה חליצה, וביאת מעוברת שמה ביאה</b> - אם יתברר אחר כך שעוברה היה נפל.
<b>וריש לקיש אמר, צריכה חליצה מן האחין,</b>, היות שסבר <b>חליצת מעוברת לא שמה חליצה, וביאת מעוברת לא שמה ביאה.</b>
והוינן בה: <b>במאי</b>, מהו הטעם, שבו <b>קמפילגי</b> רבי יוחנן וריש לקיש?
ומשנינן: <b>איבעית אימא</b>, נחלקו ב<b>קרא</b>, בלימוד מן הפסוק.
<b>ואיבעית אימא</b> נחלקו ב<b>סברא</b>.
ותחילה מבארת הגמרא את מחלוקתם בסברא:
<b>איבעית אימא</b> נחלקו ב<b>סברא</b> הזאת:
<b>רבי יוחנן סבר</b>: לאחר שהפילה, התברר כי כל מה שהיה חסר לנו בשעה שהיתה מעוברת, הוא רק חסרון הידיעה שהיא תפיל.
ואם אכן היתה לנו את הידיעה הזאת בהיותה מעוברת, היא היתה יכולה לחלוץ, ואפילו להתייבם, גם בעודה מעוברת!
שהרי <b>אם יבא אליהו, ויאמר</b> לנו, בהיותה מעוברת, <b>דהא</b> עובר <b>דאיעברא</b> - <b>מפולי מפלה</b>, עתידה היא להפילו!
<b>מי</b>, וכי <b>לאו בת חליצה ויבום היא</b> אפילו כשהיא מעוברת!?
ואם כן, <b>השתא נמי</b>, גם עתה, שבזמן העיבור לא היה ידוע שהיא תפיל את ולדה, אלא התגלה הדבר רק כשהפילה, בכל זאת יש לנו לומר ש<b>תגלי מילתא למפרע</b>, שיתברר הדבר למפרע שהיא אכן היתה בת חליצה בהיותה מעוברת, והועילה חליצתה שחלץ לה היבם בזמן עיבורה כדי להתירה להנשא לשוק, ואינה צריכה לשוב ולחלוץ.
<b>וריש לקיש אמר: "תגלי מילתא למפרע</b>" - <b>לא אמרינן!</b> (2)
<b>ואיבעית אימא</b>, נחלקו בדרשה של <b>קרא</b>.
<b>רבי יוחנן סבר</b>: [דברים כה] <b>"ובן אין לו" אמר רחמנא, והא לית ליה</b> בן! ואין זה משנה אם היה הדבר ידוע בשעת העיבור או לא.
כי מה איכפת לנו אם בשעת העיבור לא היה ידוע הדבר, אבל הרי עתה ידוע שלא היה לאח הזה בן, והיא היתה צריכה חליצה, ולכן הועילה לה החליצה שחלץ לה יבמה בהיותה מעוברת.
וכיון שנחלצה כבר, שוב אין האחים צריכים לחלוץ לה.
<b>וריש לקיש סבר</b>: אמר קרא <b>"ובן אין לו</b>", יכול היה הכתוב לומר "ובן אן לו", ואמר "אין לו", כדי ללמדך:
<b>עיין עליו</b> אם יש לו בן!
והיינו, כל זמן שאשת המת מעוברת, יש מקום ל"עיון" אם יש לו בן, ובאותו פרק זמן של "עיון" אין היא יכולה לחלוץ, כי היא במצב של "עיון".
וגם אם בסוף יתברר שאין לו בן, אין זה גילוי על תקופת העיון, כיון שעצם העיון אם יש לו בן מחייב אותו להתנהג [מספק] כאילו יש לו בן.
ולכן לא תועיל לה החליצה שנחלצה בהיותה מעוברת.
ועתה מביאה הגמרא כיצד הקשו רבי יוחנן וריש לקיש זה על זה שתי קושיות ממשנתנו, קושיה אחת מהרישא וקושיה שניה מהסיפא.
וכיצד תירצום, כל אחד לשיטתו.
אלא שעל כל קושיה וקושיה נאמרו שתי לשונות, האם המקשה הוא רבי יוחנן והמתרץ הוא ריש לקיש, או להיפך, שהמקשה הוא ריש לקיש והמתרץ הוא רבי יוחנן:
הקושיה הראשונה, מהרישא של המשנה:
<b>איתיביה רבי יוחנן לריש לקיש</b> מהרישא של משנתנו: החולץ ליבמתו, ונמצאה מעוברת, אם <b>אין הולד של קיימא</b> - <b>הוא אסור בקרובותיה, והיא אסורה בקרוביו, ופסלה מן הכהונה</b>.
ומוכיח רבי יוחנן נגד ריש לקיש, מהפסול לכהונה:
<b>בשלמא לדידי, דאמינא חליצת מעוברת שמה חליצה</b> - <b>משום הכי פסלה</b> לכהונה, כשחלץ לה.
<b>אלא לדידך, דאמרת חליצת מעוברת לא שמה חליצה</b> - <b>אמאי פסלה</b> היבם <b>מן הכהונה</b> בחליצתו?
<b>אמר ליה</b> ריש לקיש: פסול זה אינו מהלימוד של אסמכתא, שלמדו ממנו חכמים לפסול חלוצה כמו גרושה.
אלא רק פסול <b>מדרבנן</b> הוא, <b>ולחומרא בעלמא</b> גזרו עליה גזירה, שתפסל לכהונה בחליצתה בהיותה מעוברת, מפני הרואים, שלא ידעו שהיתה מעוברת, ויראו חלוצה נישאת לכהן, ויבואו לטעות ולומר שחלוצה מותרת לכהן.
ונאמרה קושיה זו, בלשון אחרת, ובצורה הפוכה:
<b>איכא דאמרי</b>, שלהיפך היתה הקושיה מהרישא של המשנה.
לא רבי יוחנן הוא זה שהקשה ממנה לריש לקיש, אלא ריש לקיש הוא זה שהקשה ממנה לרבי יוחנן! <b>איתיביה ריש לקיש לרבי יוחנן</b>, ממשנתנו:
החולץ ליבמתו ונמצאת מעוברת, אם <b>אין הולד של קיימא</b> - <b>הוא אסור בקרובותיה והיא אסורה בקרוביו, ופסלה מן הכהונה</b>.
וכך מדייק ריש לקיש:
<b>בשלמא לדידי, דאמינא חליצת מעוברת לא שמה חליצה</b> - שפיר <b>היינו דקתני</b> שבחליצתו הוא <b>"פסלה מן הכהונה</b>".
ופסול זה הוא <b>לחומרא</b> בעלמא, מפני הרואים שלא יטעו להתיר חלוצה לכהן.
<b>ולא קתני</b> במשנתנו במפורש את עיקר הדין, ש<b>"אינה צריכה חליצה מן האחין</b>".
היות, ולשיטתי אין הדין כך, שלא הועילה לה חליצתה, אלא עדיין צריכה היא לחלוץ, אחר שתפיל, כדי להיות מותרת לשוק.
<b>אלא לדידך,</b> רבי יוחנן, שאתה סובר שחליצת מעוברת היא חליצה טובה, מדוע מזכיר התנא במשנה רק את הדין שחליצתה פוסלת אותה לכהונה?
והרי לדבריך, את עיקר הדין, שחליצתה טובה היא, ו<b>"אינה צריכה חליצה מן האחין</b>"
- <b>מיבעי ליה</b>, היה צריך התנא להשמיענו!
ואנו נדע מעצמנו, כיון שנחלצה חליצה טובה, נוהגים בה דיני חלוצה, שהיא אסורה בקרוביו, והיא נפסלת לכהונה.
<b>אמר ליה</b>: רבי יוחנן לריש לקיש: <b>אין הכי נמי!</b>
אכן, לפי דברי, היה צריך התנא לומר זאת, שחליצתה בהיותה מעוברת חליצה טובה היא, ואינה צריכה עוד חליצה מן האחים.
וזה שנקט התנא רק את לשון הפסול לכהונה, ולא אמר את עיקר הדין שאינה צריכה חליצה מן האחים -
<b>ואיידי דתנא רישא</b> "החולץ ליבמתו ונמצאה מעוברת, וילדה בן קימא, <b>לא פסלה</b> מהכהונה", ושם לא היה התנא יכול לומר "וצריכה חליצה", שהרי היא ילדה בן קימא -
<b>תנא</b> נמי <b>סיפא</b> באותו ענין של פסול כהונה, ואמר, אם היה הולד נפל <b>"פסלה</b> לכהונה". ולא דיבר בענין החליצה, כיון שלא הוזכר ברישא.
אך אין זה חומרא, אלא מעיקר הדין. לפי שהיתה חליצתה חליצה, ועתה היא אינה צריכה חליצה משאר האחים.
ועתה מביאה הגמרא את הקושיה השניה, מהסיפא של המשנה, ושונה אותה בשתי לשונות, בצורה הפוכה, וכמו הקושיה מהרישא:
<b>איתיביה רבי יוחנן לריש לקיש</b> מהסיפא של המשנה:
תנן: הכונס את יבמתו ונמצאת מעוברת, בזמן שהולד של קיימא, יוציא.
ואם <b>אין הולד של קיימא</b> - <b>יקיים</b> אותה היבם.
ומדייק רבי יוחנן: <b>בשלמא לדידי, דאמינא חליצת מעוברת שמה חליצה, וביאת מעוברת שמה ביאה</b> - <b>משום הכי קתני</b> שפיר: אם אין הולד של קיימא, <b>יקיים</b> אותה היבם!
שמשמעות "יקיים", הוא לשון היתר לקיימה. והוא בניגוד ללשון האיסור שנאמר לפני כן, שאם הבן של קיימא - יוציא!
והיינו, רשאי הוא לקיימה, היות ובא עליה וכבר קנאה בהיותה מעוברת, ועתה משהפילה, הוא רשאי להמשיך לקיימה תחתיו כאשתו לכל דבר, ואם בא להוציאה מרצונו, יכול הוא לעשות זאת על ידי גט בלבד.
<b>אלא לדידך, דאמרת "חליצת מעוברת לא שמה חליצה, וביאת מעוברת לא שמה ביאה</b>", נמצא שלא קנאה היבם בביאתו בשעה שהיתה מעוברת, ועדיין אין היא אשתו.
ואם כן, לא מתאים לומר את הלשון "יקיים", שהרי אין לו מה לקיים, אלא, <b>"יחזור ויבעול, ויקיים</b>" - <b>מיבעי ליה</b> לתנא לומר!
ומשנינן: אמר ריש לקיש: <b>מאי "יקיים</b>" שאמר התנא?
אין כונתו כדבריך, ש"יקיים" משמעותו היא שמותר לו להמשיך ולקיימה תחתיו כאשתו.
אלא התנא אמר "יקיים" בלשון חיוב, ש<b>יחזור ויבעול</b> אותה לאחר שתפיל, <b>ו</b>רק בכך <b>"יקיים</b>" אותה.
והיינו, שה"קיום" האמור כאן [באמצעות בעילה נוספת], אינו היתר, להמשיך ולהחזיקה, אלא הוא חיוב - <b>דלא סגי</b>, שאי אפשר אחרת, לנהוג בה כאשתו לכל דבר, ולהתירה לשוק בגט בלבד, מבלי שתיבעל לו שנית.
כי אי אפשר שתהיה מיובמת לו מחמת הביאה הראשונה, לפי שביאתה בשעה שהיתה מעוברת אינה קונה אותה.
וכמו כן אין הוא יכול להוציאה עתה בחליצה בלבד, כיון שבכל זאת הוא בא עליה בהיותה מעוברת, ואין היא יוצאת לשוק בלי גט.
אך גט אינו יכול להתירה כיון שהיא עדיין איננה אשתו לכל דבר כדי שתוכל לצאת בגט.
ולכן, חייב הוא לחזור ולבוא עליה אחר שהפילה, כדי לקנותה בביאה זו.
ובלשון אחרת, שנינו את הקושיה בצורה הפוכה:
<b>איכא דאמרי</b>, ריש לקיש הוא המקשה לרבי יוחנן מהסיפא:
<b>איתיביה ריש לקיש לרבי יוחנן</b> מהסיפא של משנתנו:
<b>אין הולד של קיימא</b> - <b>יקיים!</b>
ומדייק ריש לקיש: <b>בשלמא לדידי, דאמינא</b> <b>"חליצת מעוברת לא שמה חליצה, וביאת מעוברת לא שמה ביאה</b>" - שפיר <b>היינו דקתני "יקיים</b>", שמשמעותו היא: <b>יחזור ויבעול, ויקיים</b> - <b>דלא סגי בלאו הכי!</b> שחייב לחזור ולבעול אותה אחר שהפילה כדי לקיימה או כדי להוציאה בגט.
<b>אלא לדידך,</b> שמועילה בעילתו או חליצתו בזמן שהיא מעוברת [אם אחר כך הפילה ולדה], ומאז היא כבר חלוצה או מיובמת -
למה נקט התנא לשון מחייבת "יקיים"!?
והרי אין לו עתה ליבם כל חיוב לקיים, אלא אם <b>רצה, יוציא</b> אותה בגט, ככל אשה, ואם <b>רצה יקיים</b> אותה אצלו - כך <b>מיבעי ליה</b> לתנא לומר!
ומתרץ רבי יוחנן: <b>אין הכי נמי</b>, שלפי דברי, אכן כך היה התנא צריך לנקוט בלשונו.
ומה שלא אמר בלשון הזו, הוא <b>איידי</b>, כיון <b>דתנא רישא</b> בתחילת דבריו, שהכונס את יבמתו ונמצאה מעוברת, בזמן שהולד בן קימא <b>יוציא!</b> ושם הוא חיוב להוציא -
<b>תנא נמי</b> ב<b>סיפא</b> של דבריו, במקום שהולד נפל - <b>יקיים!</b> בלשון חיוב.
אך אין הכונה שחייב לקיים, אלא שאם רצה יוציא, ואם רצה יקיים.
ועתה מביאה הגמרא קושיה מברייתא, נגד רבי יוחנן:
<b>מיתיבי</b> לרבי יוחנן מהא דתניא:
<b>הכונס את יבמתו, ונמצאת מעוברת</b> - <b>הרי זו לא תנשא צרתה, שמא יהא ולד בן קיימא</b>.
והרי לשון הברייתא כמות שהוא תמוה, כי <b>אדרבה, כי הוי הולד בן קיימא</b> - <b>מיפטרה צרתה!</b> שהרי אם יש לה ולד, אין היא וצרתה זקוקות לחליצה, שהרי יש בן לאח המת!
<b>אלא</b>, בהכרח, <b>אימא</b>, אמור כך בלשון הברייתא:
הכונס את יבמתו ונמצאה מעוברת, לא תנשא צרתה - <b>שמא לא יהא הולד בן קיימא</b>, ונמצא שהיא זקוקה ליבום, וביאת מעוברת אינה נחשבת ביאה לקנין יבום.
<b>ואי סלקא דעתך</b> כרבי יוחנן, ש<b>ביאת מעוברת שמה ביאה</b> של יבום, הרי כאן, כיון שכנס היבם את יבמתו - <b>אמאי לא תנשא צרתה?</b>
<b>תיפטר</b> הצרה <b>בביאה של חבירתה!</b>
<b>אמר אביי: בביאה</b> - <b>כולי עלמא לא פליגי דלא פטרה</b> ביאת מעוברת את צרתה. (3)
<b>כי פליגי</b> - <b>בחליצה</b>.
<b>רבי יוחנן סבר: חליצת מעוברת שמה חליצה, ביאת מעוברת לא שמה ביאה</b>.
<b>ריש לקיש סבר: ביאת מעוברת לא שמה ביאה, וחליצת מעוברת לא שמה חליצה.</b>
<b>אמר ליה</b> תמה ושאל <b>רבא</b> לאביי: לדבריך, לרבי יוחנן, המחלק בין ביאת מעוברת לבין חליצתה, תיקשי: <b>מה נפשך?</b>
<b>אי ביאת מעוברת שמה ביאה</b> - <b>חליצת מעוברת שמה חליצה</b>.
<b>ואי ביאת מעוברת לא שמה ביאה</b> - <b>חליצת מעוברת נמי לא שמה חליצה.</b>
<b>דהא קיימא לן</b>:
<h3> דף לו.</h3>
<b>דכל</b> יבמה <b>העולה ליבום</b>, וביאתה פוטרתה מן החליצה, וכן את צרתה - <b>עולה לחליצה</b>, והיא פוטרת בחליצתה גם את צרתה.
<b>ו</b>אילו <b>כל</b> יבמה <b>שאין עולה ליבום</b>, וביאתה לא הועילה לפטור אותה ואת צרתה מן החליצה - <b>אינו עולה לחליצה</b>, ואין בכוחה לפטור לא אותה ולא את צרתה. (1)
ומעוברת, שאינה עולה ליבום, לדבריך בשיטת רבי יוחנן, כיצד עולה היא לחליצה לפטור עצמה וצרתה!?
<b>אלא, אמר רבא,</b> יש ליישב את הברייתא, כדי שלא יקשה ממנה על רבי יוחנן, ש<b>הכי קאמר</b> התנא בברייתא:
<b>הכונס יבמתו, ונמצאת מעוברת</b> -
א. <b>הרי זו לא תנשא צרתה</b> לשוק, <b>שמא יהא ולד בן קיימא.</b>
ב. <b>וביאת מעוברת</b> שהולד שלה הוא בן קיימא - <b>לא שמה ביאה</b> של יבום, כדי שתוכל לצאת בגט בלבד, ולא כדי לפטור צרתה מהחליצה.
<b>ו</b>כמו כן <b>חליצת מעוברת</b> שהולד שלה הוא בן קיימא - <b>לא שמה חליצה</b> כדי להתיר אותה לשוק, ולא כדי לפטור צרתה.
ג. <b>והולד</b>, כשהוא בן קיימא, <b>אינו פוטר</b> [אינו מתיר את היבמה להנשא לשוק] <b>עד שיצא לאויר העולם.</b>
אבל ביאת מעוברת שהפילה ולדה, היא ביאה של יבום, ואינה צריכה עוד חליצה. אלא מעתה היא יוצאת ממנו בגט.
<b>תניא כוותיה דרבא</b>, שרק אם יהיה הולד בן קיימא לא תועיל בה הביאה, אך אם הפילה, ביאתה - ביאת יבום היא:
דתניא: <b>הכונס יבמתו, ונמצאת מעוברת</b> -
<b>הרי זו לא תנשא צרתה,</b> כי <b>שמא יהא ולד בן קיימא</b>.
<b>ואין ביאה וחליצה</b> של מעוברת ולד בן קיימא <b>פוטרת, אלא</b> רק ה<b>ולד פוטר</b>.
<b>והולד אין פוטרה</b> - <b>עד שיצא לאויר העולם!</b>
ומדייקת הגמרא מהברייתא הזו כמו רבא:
משמע מהברייתא כי <b>טעמא</b>, הטעם שלא מועילה הביאה ביבמה מעוברת, <b>דשמא יהא ולד בן קיימא הוא!</b>
שאז אינה נפטרת בחליצה או בביאה שלה, אלא רק בלידת הולד, והוא אינו פוטר עד שיוולד.
<b>הא לא הוי ולד בן קיימא</b> - <b>מיפטר צרתה</b> בביאת המעוברת, ואין צורך שיחזור ויבעול את יבמתו אחר שתלד כדי לייבמה ולפטור בכך את צרתה.
ומוכח כדברי רבא, לפי רבי יוחנן.
אך כיון שמוכח מברייתא זו כשיטת רבי יוחנן, דנה הגמרא:
<b>לימא, תיהוי</b> ברייתא זו <b>תיובתא דריש לקיש</b>, שאמר ביאת מעוברת שהפילה, אינה ביאה, ואין חליצתה חליצה!?
<b>אמר לך ריש לקיש</b>: לא קתני בברייתא "שמא יהיה הולד בר קיימא", עד שתדייק ממנו נגדי. אלא קתני "שמא לא יהיה הולד בן קיימא".
ו<b>הכי קתני</b> בברייתא הזו:
<b>הכונס יבמתו, ונמצאת מעוברת</b> -
<b>הרי זו לא תנשא צרתה, שמא לא יהא הולד בן קיימא</b>.
<b>וחליצת מעוברת</b> אשר ולדה אינו בר קיימא, <b>לא שמה חליצה, וביאת מעוברת לא שמה ביאה.</b>
ויש לחוש שמא לא יהא הולד בר קיימא.
ומוסיפה הברייתא: <b>ואם תאמר, הלך אחר רוב נשים, ורוב נשים ולד מעליא ילדן</b> ואינן מפילות. ואם כן, נסתמך על הרוב לומר שהולד בן קיימא, ונמצא שיש בן למת, ואין היא זקוקה כלל ליבם, ותהיה מותרת להנשא מיד!
על כך משיבה הברייתא: <b>ולד אין פוטר עד שיצא לאויר העולם.</b>
לקמן מביאה הגמרא, שהלכה כריש לקיש בענין ביאה וחליצה במעוברת.
<b>אמר רבי אלעזר</b>: האם <b>אפשר</b> ד<b>איתא להא דריש לקיש,</b> שאנו פוסקים הלכה כמוהו, שאין בביאת מעוברת וחליצתה כלום, <b>ולא תנן לה</b> לדבריו <b>במתניתין</b>, באחת המשניות?
<b>נפק</b>, יצא רבי אלעזר, <b>דק</b>, דייק, <b>ואשכח</b>, ומצא משנה כדברי ריש לקיש.
<b>דתנן</b> בפרק האחרון [קיט א]: <b>האשה שהלך בעלה</b> [שאין לו בנים] <b>וצרתה למדינת הים, ובאו ואמרו לה "מת בעלך</b>" -
<b>הרי זו לא תנשא</b> לשוק [והניחה עתה הגמרא, אפילו לא על ידי חליצה], <b>ולא תתייבם</b> ליבם - <b>עד שתדע שמא מעוברת היא צרתה</b>.
כי אם תלד צרתה בן קיימא, הרי צרתה והיא, אסורות על היבם מצד אשת אח שיש לה בנים.
ואם צרתה תפיל, הרי צרתה והיא אסורות להנשא לשוק בלא חליצה.
וכיון שלא היה ידוע אם היתה צרתה מעוברת אם לאו, אינה נישאת לשוק.
ומדייק רבי אלעזר: <b>בשלמא יבומי לא</b> מייבמים אותה, משום החשש שמא צרתה היא מעוברת, כי <b>שמא יהא</b> ה<b>ולד</b> של צרתה <b>בן קיימא,</b> ואסורה היבמה על היבם כדין אשת שיש לו בנים, <b>ו</b>אם יבוא עליה, <b>יפגע</b> היבם <b>באיסור אשת אח, דאורייתא.</b>
<b>אלא לא תחלוץ</b> - <b>אמאי</b> לא תחלוץ ותהיה מותרת להנשא לשוק!?
<b>בשלמא תחלוץ בתוך ט'</b> חדשים מהזמן שהודיעו לה שמת בעלה, <b>ותנשא בתוך ט'</b> החדשים האלו -
שפיר <b>לא</b> אמרינן שתעשה כך.
כי <b>היינו ספק</b>, אם צרתה היא מעוברת או לא, ואי אפשר להתירה לשוק כי שמא צרתה היא מעוברת בולד של קיימא, ואין החליצה או היבום פוטרים בה אלא רק הולד. ואין הולד פוטר עד שיצא לאויר העולם.
<b>אלא</b>, מדוע לא <b>תחלוץ בתוך תשעה, ותנשא לאחר תשעה!?</b>
שהרי לאחר תשעה חדשים ממות בעלה, ממה נפשך היא תהיה מותרת לשוק, אם תחלוץ:
אם צרתה היתה מעוברת, ולא הפילה, אלא ילדה ולד בר קיימא, שפיר היא מותרת לשוק, לפי שאינה צריכה חליצה.
ואם הפילה, תועיל לה חליצתה בתוך תשעת החדשים, כדין חליצה של מעוברת, שמועילה לרבי יוחנן.
אלא, מכאן ראיה כריש לקיש, שביאת מעוברת וחליצתה, אפילו אם תפיל - אינם כלום!
אך מקשה הגמרא לרבי אלעזר, המביא ראיה מכך שלא חולצת תוך תשעה ונשאת לאחר תשעה, שחליצת אינה חליצה אפילו אם תפיל:
<b>ולטעמיך,</b> שלא תחלוץ כי שמא מעוברת צרתה, ואין החליצה מועילה אז, גם לדבריך קשה:
מדוע שלא <b>תחלוץ</b> לאחר תשעה חדשים, שאז כבר ברור שצרתה אינה מעוברת, <b>ותנשא לאחר ט'</b> חדשים!
ולמה, לדבריך, לא תנשא עד שתדע אם צרתה היתה מעוברת בזמן מיתת בעלה, אם לאו!?
<b>אלא, בר מינה דההיא</b> ברייתא!
בהכרח, אינך יכול להביא ראיה מברייתא זו לריש לקיש, ואם תרצה להביא ראיה, תביא ראיה אחרת, חוץ מהברייתא הזו, לפי שאין הטעם של הברייתא משום חשש היתר יבמה לשוק, אלא חשש אחר:
<b>דאביי בר אבין ורב חיננא בר אבין, דאמרי תרוייהו</b>: יש לה להמתין ולא לחלוץ כדי להנשא עד שתדע מה היה מצבה של צרתה בזמן מיתת בעלה, כי <b>שמא יהא ולד</b> צרתה <b>בן קיימא,</b> ואז יתברר שחליצתה של אשה זו היא מיותרת, ואינה חליצה, והיא כשירה לכהונה.
אך כיון שראו אנשים את חליצתה, הם יחזיקוה כחלוצה, שפסולה לכהונה, <b>ונמצא אתה מצריכה כרוז</b> שיכריז עליה הכרזה שהיא כשרה <b>לכהונה.</b>
ותמהינן: <b>ולצרכה</b> כרוז שהיא כשרה לכהונה, ונתיר לה להנשא אחר תשעה חדשים, לכשתחלוץ, ולא נעכבנה מלהנשא עד שתדע אם היתה צרתה מעוברת אם לאו.
ומשנינן: תיקנו חכמים שלא תנשא עד שתדע אם צרתה מעוברת, <b>דלמא איכא איניש דהוי בחליצה</b> וראה אותה נחלצת, <b>ולא הוי בהכרזה</b>.
<b>ואתי למימר</b>, ויבוא לומר כשיראה אותה אחר כך נישאת לכהן: <b>קשרי</b> התירו <b>חלוצה לכהן.</b>
<b>אמר</b> הקשה <b>ליה אביי</b> לרבי אלעזר, המביא ראיה לריש לקיש מהברייתא, שלא תחלוץ ולא תתייבם עד שתדע אם צרתה היתה מעוברת:
<b>מידי</b> האם <b>"לא תחלוץ ולא תתייבם" קתני</b> בברייתא, שתוכל לדייק ממנה שחליצת מעוברת וביאתה אינה חליצה ואינה ביאה!?
<b>"לא תנשא ולא תתייבם" קתני</b> בברייתא, והמדובר <b>בלא חליצה</b>, ומשמיעה הברייתא שאין לה לסמוך על הרוב, שרוב הנשים יולדות בנים או בנות, והיא מותרת להנשא ללא חליצה.
<b>אבל אי חליץ לה</b> אפילו תוך תשעה חדשים, <b>הכי נמי דשריא</b> להנשא לאחר תשעה החדשים, [אבל לא תוך תשעה כי שמא הולד בן קיימא, ואינו פוטר עד שיצא לאויר העולם], שאז ממה נפשך היא מותרת.
והברייתא יכולה להתאים עם דברי רבי יוחנן שחליצת מעוברת שלבסוף הפילה היא חליצה טובה [וכן ביאתה].
ומביאה הגמרא: <b>תניא</b> - <b>כוותיה דריש לקיש</b>:
דתניא: <b>החולץ למעוברת, והפילה</b> - <b>צריכה חליצה מן האחין!</b>
<b>אמר רבא: הלכתא כוותיה דריש לקיש בהני תלת</b> הלכות דלהלן:
<b>חדא, הא דאמרן</b> שחליצת מעוברת וביאתה אינן חליצה וביאה של יבום.
<b>אידך,</b> הא <b>דתנן</b>: אדם <b>המחלק</b> את <b>נכסיו</b> ליורשיו <b>על פיו,</b> שציוה זאת וכתב את הדברים בשטר צואה, בתורת חלוקת נכסיו מחיים במתנה ממנו, על פי דברי פיו, ולא בתורת ירושה סתם, שלא כתב "פלוני בני יירש כך, ופלוני בני יירש כך" -
אם <b>ריבה</b> נכסים <b>לאחד, ומיעט</b> נכסים <b>לאחד, והשוה להם את הבכור</b>, שלא יטול פי שנים - <b>דבריו קיימין.</b>
שהרי רשאי אדם לחלק את נכסיו בחייו כרצונו.
<b>ואם אמר</b>, כתב בשטר הצואה שחלוקה זאת היא <b>משום ירושה</b>, כגון שכתב בשטר "שדה זו יירש בני זה, ושדה אחרת יירש בני האחר", שיירשו אותו בניו בתורת ירושה - <b>לא אמר כלום.</b>
כיון שדין תורה הוא שיירש הבן הבכור פי שניים, והאחים הפשוטים יתחלקו בשוה, ואינו יכול לעקור דין תורה.
ואם <b>כתב</b> לשון של מתנה בשטר, בתוספת ללשון הירושה, הרי זה שטר מתנה, ודבריו קיימים.
<b>בין</b> שכתב את לשון המתנה <b>בתחלה</b>, כגון שכתב "תנתן שדה זו לפלוני בני, ויירשנה".
<b>בין</b> שכתב את לשון המתנה <b>בסוף</b>, כגון "יירש פלוני בני שדה זו ותנתן לו".
<b>בין</b> שכתב <b>באמצע</b> "יירש פלוני שדה זו ותנתן לו, ויירשנה",
כיון שהזכיר בשטר שמחלק את נכסיו <b>משום מתנה</b> - <b>דבריו קיימין!</b>
<h3> דף לו:</h3>
הכותב בשטר צואה את נכסיו לשני אנשים, שאינם יורשיו, לאחד הוא כותב שהוא נותן לו שדה פלונית במתנה, ולשני הוא כותב שהוא מוריש לו שדה פלונית בירושה.
רבי יוחנן אמר: כיון שהזכיר בשטר הצוואה ענין של מתנה לאחד, הרי כל השטר הוא שטר מתנה, וגם זה שכתב לו בלשון ירושה, זוכה בה בתורת מתנה.
<b>ואמר ריש לקיש: לעולם לא קנה</b> זה שנכתב לו בלשון ירושה, לפי שאינו יורשו!
כי אנו אומרים שיש לחלק בין השניים: לזה שכתב לו בלשון מתנה הוא נחשב מתנה, ולזה שכתב לו בלשון ירושה, הוא נחשב לירושה, וכיון שאינו ראוי ליורשו, לא זכה הלה בנכסים.
<b>עד שיאמר</b>, שיכתוב בשטר צואתו: <b>פלוני ופלוני ירשו שדה פלונית ופלונית, שנתתים להם במתנה, וירשום.</b>
והיינו, כיון שכתב לכל אחד מהם לשון מתנה באמצע, זכה כל אחד בחלקו.
וגם במחלוקת זו הלכה כריש לקיש.
<b>ואידך,</b> המחלוקת השלישית, שהלכה בה כריש לקיש, היא:
<b>דתנן: הכותב כל נכסיו לבנו</b> במתנה, מהיום ו<b>לאחר מותו</b>.
שבלשון זה הקנה לבנו מעתה רק את גוף הנכסים, אך שייר לעצמו את זכות אכילת הפירות מהיום עד ליום מותו.
ונמצא שעתה יש לאב קנין פירות בנכסים, ולבן יש בהם את קנין הגוף.
<b>האב אינו יכול למכור</b> את גוף הנכסים - <b>מפני שנתנן</b>, את קנין הגוף של הנכסים <b>לבן</b>, ולא נשאר לו בהם אלא זכות אכילת פירות בחייו.
<b>והבן אינו יכול למכור</b> את הנכסים - <b>מפני שהן ברשות האב</b> לאכילת פירותיהם.
ומבארת המשנה:
אם <b>מכר האב</b> את הנכסים - הרי הם <b>מכורין</b> לאכילת פירות בלבד, <b>עד שימות הוא.</b> לפי שזכה הלוקח בקנייתו, בזכות שהיה לאב לאכול פירות מן הנכסים.
וכאשר מת האב, מסתיימת זכות אכילת הפירות של הלוקח, ומכאן ואילך הבן זכאי באכילתם.
ואם <b>מכר הבן</b> את הנכסים - <b>אין ללוקח</b> בהם <b>כלום</b>, לפי שאינו יכול לאכול פירותיהם, השייכים לאב, <b>עד שימות האב.</b>
ומשימות האב זכה הלוקח בנכסים ובפירותיהם.
<b>ואיתמר</b> על משנה זו: אם <b>מכר הבן בחיי האב, ומת הבן בחיי האב</b> -
<b>רבי יוחנן אמר: לא קנה לוקח</b> כלל, אפילו כשימות האב, וכפי שיתבאר להלן.
<b>וריש לקיש אמר: קנה לוקח</b> את גוף הנכסים, וזכאי באכילת הפירות לכשימות האב.
שהרי היה לבן קנין הגוף בנכסים עוד בחיי האב, והיה יכול הבן למכור את קנין הגוף שהיה לו.
ומבארת הגמרא את טעם מחלוקתם:
<b>רבי יוחנן אמר</b>, כיון שמת הבן בחיי האב - <b>לא קנה</b> ה<b>לוקח</b> כלל.
ומה שאמרה המשנה שאין ללוקח בהם כלום עד שמת האב, אבל משמת האב זכה בהם לוקח, הוא כאשר מת האב תחילה, ובשעת מותו חלה המתנה שנתן לבנו, ואז גם יכולה לחול מכירת השדה שמכר הבן בחיי אביו.
כי יכול אדם למכור לחבירו כל זכות שתבוא לידו בנכס מסוים, ותחול המכירה כאשר תגיע הזכות לידו של המוכר.
אך אם לא תגיע הזכות לידו של המוכר, וכגון שמת הבן המוכר בחיי אביו, לא יכולה המכירה לחול, שהרי לא זכה המוכר בזכות שמכר ללוקח.
וטעמו של רבי יוחנן שיכול האב למכור ולא הבן, כי <b>"קנין פירות</b>" - <b>כקנין הגוף דמי.</b>
והיינו, בכל מקום שבו מתחלקת בעלות על נכסים בין שני אנשים, כאשר לאחד יש את קנין הפירות בנכסים, ולשני יש את קנין הגוף בנכסים, וכמו שאירע כאן -
הרי רק זה שיש בידו את קנין הפירות נחשב בעלים של הנכסים!
כי לדעת רבי יוחנן, הזכות לאכילת הפירות, היא המגדירה את הבעלות על הנכסים, ולא הבעלות על גופם.
ולכן כאן, נחשב רק האב כבעל הנכסים, ולא הבן.
ולשונו של רבי יוחנן "קנין פירות כקנין הגוף דמי", אין הכונה בה שקנין פירות נותן לו בעלות כמו זה שיש לו קנין הגוף, אלא בעלותו של מי שיש לו קנין פירות, היא הבעלות הבלעדית על גוף הנכסים.
ואם בכל זאת מכר הבן את הנכסים בחיי האב, הרי הוא לא מכר אותם כבעלים שלהם, אלא רק כבעל "זכויות" בהם.
לפי שהקנה לו אביו זכות מהיום בגוף הנכסים, ולאחר מיתתו תהיה לו בהם בעלות גמורה. ואת הזכות הזאת מכר הבן ללוקח בחיי האב.
וסובר רבי יוחנן, כי רק אם התממשה הזכות הזאת, שמת האב והבן קיים, וזכה הבן גם בקנין הפירות - רק אז חלה מכירתו של הבן ללוקח.
לפי שהזכות הזאת אכן הגיעה לידו, ומכחה הוא נהיה לבעלים על הנכסים. ורק מכח זכייתו של הבן, חלה מכירת הזכות, שמכר ללוקח בחיי אביו.
אבל אם מת הבן בחיי האב, הרי נמצא שלא זכה הבן בזכות אכילת הפירות.
וכיון שלא זכה בה, לא חלה מכירתו ללוקח, לפי שהוא עצמו לא זכה בה!
<b>וריש לקיש אמר קנה</b> ה<b>לוקח</b>.
לפי שלדעתו <b>קנין פירות</b> - <b>לאו כקנין הגוף דמי.</b>
ולדעתו, מי שיש לו את קנין הגוף הוא הבעלים על הנכסים.
ולכן הבן, שיש לו קנין הגוף, הוא הבעלים על הנכסים.
ומשום כך קנה הלוקח אפילו אם מת הבן בחיי האב, כי גם בחיי האב נחשב הבן לבעלים, ואין לאב בנכסים אלא רק זכות אכילת פירות עד מותו.
ואת הזכות הזאת יכול האבא למכור.
שנינו במשנה: הכונס את יבמתו, ונמצאת מעוברת וילדה, אם <b>אין הולד של קיימא</b> - יקיים!
<b>תנא</b> בברייתא: <b>משום רבי אליעזר אמרו</b>: אף על פי שמן התורה הוא קנה אותה, כי משהפילה ולדה התגלה למפרע שהיתה ביאתו ביאת יבום, והיא יוצאת בגט בלבד, ואינה צריכה חליצה. בכל זאת אסור לו לקיימה תחתיו, כי גזרו חכמים לאוסרה עליו, היות והוא נכנס לספק איסור כרת של אשת אח, על הצד שהיתה מולידה ולד בן קיימא.
ולכן, אמרו חכמים ש<b>יוציא</b> אותה <b>בגט.</b>
<b>אמר רבא: רבי מאיר ורבי אליעזר</b> - <b>אמרו דבר אחד</b>.
שמצינו לרבי אליעזר שקונס את כל מי שנושא מעוברת, שאם כנס יוציא!
ומבאר רבא: <b>רבי אליעזר</b> - <b>הא דאמרן</b>, שיוציא, אם ייבם אשה מעוברת.
<b>רבי מאיר</b> - הא <b>דתניא: לא ישא אדם מעוברת חבירו ומינקת חבירו</b> שהתגרשה או התאלמנה, כל זמן שהיא ראויה להניק את התינוק. דהיינו, עשרים וארבעה חדשים.
<b>ואם נשא</b> - <b>יוציא, ולא יחזיר עולמית, דברי רבי מאיר</b>.
<b>וחכמים אומרים: יוציא</b> אותה, ולא יקיימה תחתיו כל עוד היא מעוברת או מינקת.
<b>ולכשיגיע זמנו לכנוס</b> - <b>יכנוס.</b>
<b>אמר ליה אביי</b> לרבא: <b>ממאי?</b> מהיכן יודעים אנו שרבי מאיר ורבי אליעזר אמרו דבר אחד?
<b>דלמא</b>, אולי <b>לא היא!</b>
כי יתכן ש<b>עד כאן לא קאמר רבי אליעזר הכא</b>, ביבם שכנס יבמה מעוברת, שגזרו עליו להוציאה מתחתיו, <b>אלא משום דקפגע</b>, שכנס אותה באפשרות שיכשל <b>באיסור אשת אח, דאורייתא</b>
שהרי כיון שלא המתין מלבעול עד שיתברר שמא יש לאחיו המת בנים והיא אסורה עליו, או שאין לו בנים והיא מותרת לו, הוא זלזל בחומרת איסור ערות אשת אח שיש לו בנים. ולכן קנסוהו חכמים שיוציאה, גם אם לבסוף התברר שאין לאחיו בנים.
<b>אבל התם</b>, מי שנשא מעוברת או מינקת, שעבר בכך רק על איסור <b>דרבנן</b>, שתיקנו להמתין מלשאת אותה, יתכן שגם רבי אליעזר <b>כרבנן סבירא ליה</b>, שלא קנסוהו להוציאה בלי שיוכל להחזירה.
אלא, יוציא כל זמן שהיא מעוברת ומינקת. ומשיעבור הזמן, מותר לו להחזירה.
<b>אי נמי,</b> אפשר לומר גם לצד ההפוך:
<b>עד כאן לא קאמר רבי מאיר התם</b>, שקנסו את הנושא מעוברת ומינקת להוציא, <b>אלא משום</b> שזלזל באיסור <b>דרבנן</b> של לקיחת מעוברת ומינקת. <b>וחכמים עשו חיזוק לדבריהם יותר משל תורה,</b> כדי שלא יבואו אנשים נוספים לזלזל בהם מחמת היותם איסורים קלים, מדרבנן.
<b>אבל הכא</b>, כונס יבמתו כשהיא מעוברת, שהוא מזלזל באיסור אשת אח, שהוא איסור <b>מדאורייתא</b> - <b>מפרש פרשי מינה</b> אינשי!
אין לחשוש שיבואו אנשים נוספים לזלזל ולהקל באיסור דאורייתא, כי אנשים פורשים מלהסתכן בעבירת איסור דאורייתא, ולכן אין צורך לגזור עליו להוציאה.
<b>אמר רבא: ולדברי חכמים</b>, שאמרו הנושא את המעוברת והמינקת יוציא ולאחר כך יכניס, הרי למשך הזמן שיוציאה - עליו לגרשה ממש, ש<b>יוציאה בגט</b>. ולא יסתפק בכך שיפרוש ממנה.
<b>אמר מר זוטרא: דיקא נמי</b> מלשון הברייתא, <b>דקתני "יוציא</b>", שמשמעותו בגט, <b>ולא קתני "יפריש</b>".
ומסקינן: אכן <b>שמע מינה</b> מלשון הברייתא כך.
ועתה באה הגמרא לדון בענין מעוברת חבירו ומניקת, אם הקלו בה באשת כהן, שלא לגרשה כדי שלא לאוסרה בכך על בעלה.
ולצורך זה מביאה הגמרא את ענין אשת כהן, האם הקלו בה בענין חליצה, כדי לדון מה דינה כאן:
<b>אמר ליה רב אשי לרב הושעיא, בריה דרב אידי</b>:
<b>התם</b> [במסכת שבת קלה ב] <b>תנן: רבן שמעון בן גמליאל אומר</b>:
<b>כל</b> ולד, <b>ששהא</b> בחיים לאחר צאתו לאויר העולם -
אם המדובר <b>ב</b>ולד <b>אדם</b> - הרי שהייה בחיים לאחר צאתו לאויר העולם במשך <b>ל' יום</b> אחר הלידה, מוכיחה שהולד הזה הוא <b>אינו נפל</b>, אלא בר קיימא.
ואם המדובר בולד בהמה - הרי כל ששהה הולד שמונה ימים, אינו נפל.
וולד שכזה באדם, פוטר את אמו מן החליצה.
ומדייקת הגמרא:
<b>הא</b> אם <b>לא שהא</b> הולד בחיים שלשים יום אחרי לידתו, ומת מחמת שאכלו ארי או נפל מהגג, ומעתה אין אנו יודעים מה היה קורה אם לא היה נהרג, האם הוא היה חי שלשים יום ואינו נפל, או שהיה מת מאליו, והוא נפל -
<b>ספיקא הוי,</b> אם הוא נפל או לא.
ולדברי רבי שמעון בן גמליאל, אמו צריכה חליצה מספק.
ואילו חכמים חולקים עליו, וסוברים שסתם ולד בחזקת בן קיימא הוא, היות ורוב נשים יולדות ולד בן קיימא.
<b>ואיתמר</b>: אם נולד ליבמה שהיתה מעוברת מן האח המת, ולד.
ו<b>מת</b> הולד <b>בתוך ל' יום</b> ללידתו.
<b>ועמדה</b> היבמה <b>ונתקדשה</b> לשוק ללא חליצה, משום שעל סמך הולד שילדה החזקנוה כאשת אח שיש לו בנים, שפטורה מן החליצה.
נחלקו אמוראים בדעת רבא, מהי דעתו בדין היבמה הזאת:
<b>רבינא משמיה דרבא אמר</b>: כיון שלפי רבי שמעון בן גמליאל הדבר ספק, האם הולד הזה היה נפל, או בר קיימא -
הרי <b>אם</b> היבמה הזאת <b>אשת ישראל היא</b> עתה, כך שגם אם יחלוץ לה עתה היבם היא לא תיפסל על בעלה - הרי זו <b>חולצת</b> ומותרת לבעלה.
<b>ו</b>אולם, <b>אם אשת כהן היא</b>, שהתקדשה לכהן, ואם נחייבנה לחלוץ היא תאסר עליו, מדרבנן, מדין "חלוצה" - <b>אינה חולצת!</b>
כי לגבי אשת כהן, אנו מסתמכים על רבנן, שלדבריהם יש להעמידה על חזקתה שהיא מותרת לשוק, לפי שכך החזקנוה תחילה, מחמת הולד, כאשת אח שיש לו בנים. היות ורוב נשים יולדות ולד בן קיימא ולא נפל, והיא מותרת לשוק.
ואין חולצים לה להוציאה לכתחילה מידי הספק של רבי שמעון בן גמליאל - כדי שלא נאסרנה בכך על בעלה הכהן מספק.
כי אם יחלצו לה, היא תאסר על בעלה באיסור של חלוצה לכהן, שהוא איסור דרבנן.
ואילו <b>רב משרשיא משמיה דרבא אמר: אחת זו ואחת זו</b>, אחת אשת ישראל ואחת אשת כהן - <b>חולצת!</b>
ואם נתקדשה לכהן, היא נאסרת על בעלה הכהן, לפי שיש לחוש לדברי רבי שמעון בן גמליאל, שאמר: כל שלא שהה שלשים יום באדם, הרי הוא ספק נפל.
<b>אמר ליה רבינא לרב משרשיא</b>, שאמר משמיה רבא, שגם אשת כהן חולצת, על אף שנאסרת בכך לבעלה הכהן:
<h3> דף לז.</h3>
אכן <b>באורתא</b>, בערב, <b>אמר רבא הכי,</b> כדבריך, שאמרת בשמו, שגם אשת כהן חולצת, ונאסרת לבעלה.
<b>ו</b>אולם, למחרת, <b>בצפרא</b> בבוקר - <b>הדר ביה!</b>
חזר בו רבא מדבריו שאמר בערב, ושמעתי ממנו שהוא סבור שאשת כהן מותרת להשאר אצלו בלי חליצה, על סמך הולד הזה, כרבנן.
<b>אמר ליה</b> רב משרשיא לרבינא: <b>שריתו</b>, הינכם מתירים אשת כהן שמת ולדה תוך שלשים יום בלי חליצה, ואינכם חוששים לספיקו של רבי שמעון בן גמליאל!
אם כן, <b>יהא רעוא</b> יהי רצון <b>דתשתרו אף תרבא!</b> שתתירו אף אכילת חלב! והיינו, שהאיסור בדבר הוא פשוט, כמו האיסור של אכילת חלב, ובכל אופן אתם מתירים אותו!
עד כאן הנידון בענין נפל לגבי חליצה, אם הקילו לגבי אשת כהן כדי שלא לאוסרה על בעלה.
ומכאן באה הגמרא לדון לגבי מעוברת חבירו, ומינקת חבירו.
והוינן בה: <b>הכא, גבי מעוברת חבירו ומינקת חבירו, הנשואה לכהן</b> - <b>מאי?</b>
<b>מי</b>, האם <b>עבוד רבנן תקנתא לכהן</b> שנשא מעוברת או מינקת, להקל שיפרישה ממנו בלי גט, כדי שיוכל להחזירה לאחר שיעבור הזמן של ההנקה.
<b>או לא</b> עשו לתקנה, ועליו לגרשה, ולא יוכל להחזירה!?
<b>אמר ליה: הכי השתא!?</b> מהו הדמיון בין ה"תקנה" להמנע מחליצה באשת כהן שילדה ולד ומת, לבין מעוברת ומינקת!?
<b>בשלמא התם,</b> שילדה ולד, אלא שנהרג תוך שלשים יום -
הרי למרות שבאשת ישראל החמרנו עליה שתחלוץ, כדי לחוש לדעתו של רבי שמעון הן גמליאל, הסובר שהולד הוא ספק נפל, ואמו צריכה חליצה מספק -
<b>כיון דאיכא</b> שם דעת <b>רבנן, דפליגי עליה דרשב"ג</b>. <b>דאמרי</b> רבנן: <b>אע"ג דלא שהא</b> הולד שלשים יום, אלא נהרג, בכל זאת, כיוו שרוב נשים יולדות ולד בן קיימא, והחזקנו אותו על סמך הרוב הזה ש<b>ולד מעליא הוי</b> - הרי <b>גבי אשת כהן, כיון דלא אפשר</b> לחלוץ לה מבלי לפסול אותה <b>עבדינן כרבנן</b>, שלדעתם אינה צריכה חליצה.
<b>אבל הכא</b>, במי שנשא מעוברת ומניקת חבירו - <b>כמאן נעביד</b> להקל עליה שלא יצטרך לגרשה אלא רק לפרוש ממנה?
<b>אי כרבי מאיר</b> -
<b>הא אמר</b> ש<b>יוציא ולא יחזיר עולמית.</b>
<b>ואי כרבנן</b> -
<b>האמרי</b>: יוציאה <b>בגט.</b>
ולכן אי אפשר להקל בדינה, אלא יגרשנה בעלה הכהן, ותאסר עליו עולמית.
<b>איתמר: קדשה</b> לאלמנה או לגרושה <b>בתוך שלשה</b> חדשים, <b>ו</b>אחר כך <b>ברח</b> מעירו - האם צריכים בית דין להשתדל לכופו שיתן גט כדין מי שעבר וקידש תוך שלשה חדשים
.
או כיון שברח, אין לנו לטרוח לכך שיגרשנה -
<b>פליגי בה רב אחא ורפרם</b>.
<b>חד אמר</b>: בית דין <b>משמתינן ליה,</b> מנדים אותו כדי לאלצו לבוא ולתת גט.
<b>וחד אמר: עירוקיה מסתייה.</b> בריחתו מספקת.
שבבריחתו גילה דעתו שאינו עתיד לכונסה תוך הזמן, ואין צורך לבית דין לנדותו.
<b>הוה עובדא,</b> באחד שקידש תוך שלשה וברח, <b>ואמר להו רפרם: עירוקיה מסתייה.</b>
שנינו בסיפא של המשנה: אח של מת, הכונס את יבמתו לשם מצות יבום, ונמצאה מעוברת, וילדה ולד בן קיימא.
והולד הוא <b>ספק בן תשעה</b> לראשון, ספק בן שבעה לאחרון -
יוציא, והולד כשר [ממה נפשך], וחייבין [שניהם] אשם תלוי.
<b>אמר ליה רבא לרב נחמן</b>: מדוע חייבים קרבן אשם תלוי, שהוא קרבן הבא על ספק חטא? ומדוע שלא נחייבם בקרבן חטאת, כדין החוטא בשגגה בודאי?
הרי כיון שיש לה ולד, <b>לימא: הלך אחר רוב נשים</b> היולדות.
<b>ורוב נשים</b> - <b>לתשעה ילדן!</b>
וזו שילדה שבעה חדשים אחר שכנסה היבם, ודאי אין ולדה מן השני, אלא מן הראשון.
ונמצא שהיה בן לאח המת, ועברו שניהם, היבם והיבמה, בשגגה על איסור אשת אח שיש לו בנים, ויתחייבו בקרבן חטאת!
<b>אמר ליה</b> רב נחמן: רוב זה, שיולדות לתשעה, אינו נוגע לנו, היות ו<b>נשי דידן</b> - <b>לשבעה ילדן!</b>
<b>אמר ליה</b> רבא לרב נחמן: וכי <b>נשי דידכו, הוו רובא דעלמא!?</b>
<b>אמר ליה</b> רב נחמן: אנא, <b>הכי קאמינא: רוב נשים</b> אמנם <b>ילדן לתשעה, ומיעוט</b> - <b>לשבעה</b>.
אבל יש להוסיף על הכלל הזה, ולומר: <b>וכל</b> <b>היולדת לתשעה</b> - <b>עוברה ניכר לשליש ימיה</b>, כעבור שלשה חדשים.
<b>ו</b>לכן, אשה <b>זו</b>, שהתייבמה לאחר שלשה חדשים, לפי שלא הוכר אז עוברה, שהרי אם הוכר העובר לשליש ימיה, לא היה כאן ספק.
<b>הואיל ולא הוכר עוברה לשליש ימיה</b> - <b>איתרע ליה רובא.</b>
יש בה "ריעותא", פגם, המרע את ההליכה אחר הרוב, לגביה.
אלא, היא בספק, האם היא יולדת כמו רוב הנשים לתשעה חדשים, או כמו מיעוט הנשים, היולדות לשבעה חדשים.
ולכן אין הם מביאים קרבן חטאת, אלא אשם תלוי.
ופרכינן: <b>אי כל היולדת לתשעה</b> - <b>עוברה ניכר לשליש ימיה</b>.
<b>הא</b>, אשה זו, <b>מדלא הוכר</b> עוברה <b>לשליש ימיה</b> -
הרי <b>עוברה, ודאי</b> - <b>בר שבעה לבתראה</b>, לבעלה האחרון, <b>הוא!</b>
ונמצא שהיה היבום כדין, ואם כן למה הם מביאים קרבן!?
ומשנינן: <b>אלא אימא</b> הכי: <b>רוב היולדת לתשעה</b> - <b>עוברה ניכר לשליש ימיה</b>.
<b>והאי, מדלא הוכר</b> עוברה <b>לשליש ימיה</b> - <b>איתרע ליה רובא</b>.
אך נשאר הדבר בספק, ולכן מביאים אשם תלוי.
<b>תנו רבנן</b>: אח המת, הכונס את יבמתו, ונמצאת מעוברת, וילדה ולד בן קיימא, ואין ידוע אם הולד הזה הוא של האח המת או של האח המייבם. והשאירה היבם תחתיו, ולא הוציאה, ולאחר מכן נולד מהיבם ומהיבמה בן שני.
הבן ה<b>ראשון</b> כשר לגמרי, ממה נפשך, בין הוא בנו של הראשון ובין הוא בנו של שני, והוא <b>ראוי להיות כהן גדול</b>.
<b>ו</b>אילו הבן ה<b>שני</b> שנולד מהם הרי הוא <b>ממזר</b> - <b>מספק!</b>
כי אם הראשון הוא בנו של האח המת, הרי השני הוא בן חייבי כריתות של אשת אח שיש לו בנים, והוא ממזר.
ואם הראשון הוא בנו של האח המייבם, הרי השני הוא בן כשר.
<b>רבי אליעזר בן יעקב אומר: אין ממזר מספק.</b>
והוינן בה: <b>מאי קאמר</b>, כיצד זה אמר רבי אליעזר בן יעקב שאינו אפילו ספק ממזר?
ומשנינן: <b>אמר אביי, הכי קאמר</b> תנא קמא:
<b>ראשון ראוי להיות כהן גדול</b>.
<b>ושני</b>, הוא <b>ספק ממזר</b>.
<b>ו</b>ספק ממזר <b>אסור</b> - בין <b>בממזרת</b>, בין בכשירה.
ואילו <b>רבי אליעזר בן יעקב אומר</b>:
שני <b>אינו "ספק ממזר</b>", לגבי זה שיהיה אסור בממזרת.
<b>אלא</b> דינו כדין <b>ודאי ממזר</b> הוא, <b>ו</b>הרי הוא <b>מותר בממזרת.</b>
כיון שלדעת רבי אליעזר בן יעקב ספק ממזר מותר לו להתחתן עם ודאי ממזרת.
<b>רבא אמר, הכי קאמר</b> תנא קמא: <b>ראשון ראוי להיות כהן גדול</b>.
<b>ושני</b> דינו כ<b>"ממזר ודאי</b>", <b>מ</b>כח ה<b>ספק!</b>
והיינו, שלדעת רבא, תנא קמא ולא רבי אליעזר בן יעקב, הוא הסובר סובר ש"ספק ממזר" דינו כודאי ממזר, <b>ומותר בממזרת</b>.
<b>ורבי אליעזר בן יעקב אומר: אין</b> דינו של ספק ממזר כדין <b>"ודאי ממזר</b>", <b>מ</b>כח ה<b>ספק</b>.
<b>אלא</b> ספק ממזר <b>"ספק ממזר</b>" הוא, <b>ואסור בממז רת.</b>
<b>וקמיפלגי</b> אביי ורבא, שנחלקו אם רבי אליעזר בן יעקב הוא המתיר ספק ממזר בממזרת ודאי או שהוא האוסר ותנא קמא הוא המתיר -
נחלקו <b>בד</b>ברי <b>רבי אלעזר</b>, שמביאה הגמרא להקל, אם הלכה כמותו או אין הלכה כמותו.
ומכח המחלוקת הזו, הם תיקנו את דברי רבי אליעזר בן יעקב, כל אחד לשיטתו.
כי כולם סוברים, שהלכה כרבי אליעזר בן יעקב, היות שמשנתו היא "קב ונקי".
ולכן, מי שפוסק כרבי אלעזר, גורס בדברי רבי אליעזר בן יעקב באופן שיתאימו עם דברי רבי אלעזר.
ואילו מי שחולק על רבי אלעזר, גורס בדברי רבי אלעזר בן יעקב באופן שיהיו נגד דברי רבי אלעזר.
<b>דתנן, רבי אלעזר אומר</b>: פסולי קהל כך דינם:
<b>ודאן בודאן</b>, ודאי ממזר לשאת ודאי ממזרת - <b>מותר</b>.
<b>ודאן בספקן</b>, ודאי ממזר לשאת ספק ממזר - אסור.
<b>וספקן בודאן</b>, ספק ממזר לשאת ודאי ממזרת - אסור.
<b>וספקן בספקן</b> - <b>אסור!</b>
ספק ממזר צריך לחוש שמא כשר הוא, ולכן הוא אסור בספק ממזר אחר, כי שמא האחר, פסול הוא.
<b>ואלו הן ספקן</b>:
<b>שתוקי,</b> שכאשר הוא קורא לאביו "אבא", אמו משתיקה אותו, ומודיעה בכך שאין הוא אביו, והרי הוא ממזר.
<b>ואסופי,</b> שנאסף מהשוק, ויש לחוש שאמו נתעברה מן הפסול.
<b>וכותי</b>, שהם ספק ממזרים היות ואינם מתחשבים בקידושי כסף ושטר שאינם כתובים בתורה, אלא נלמדים בגזרה שוה משדה עפרון.
ולכן, אם אחד קידש אשה בקידושי כסף או שטר, הם אינם נמנעים מלקחתה לאשה, אף על גב שהיא אשת איש. ונמצא שבניה מהשני הם ממזרים.
<b>ואמר רב יהודה אמר רב: הלכה כרבי</b> <b>אלעזר,</b> שספק ממזר אסור בודאי ממזר, ואסור גם בספק ממזר אחר.
והוסיף רב יהודה: <b>כי אמריתה</b>, כשאמרתי את דברי רב, שהלכה כרבי אלעזר, <b>קמיה דשמואל</b> - <b>אמר לי</b> שמואל:
הרי <b>הלל שנה: עשרה יוחסין עלו מבבל</b>:
<b>כהני, לויי, וישראלי</b>.
<b>חללי, גירי, חרורי</b> [עבדים משוחררים].
<b>ממזרי, נתיני</b> [גבעונים שנתגיירו בערמה בזמן יהושע], <b>שתוקי, ואסופי</b>.
<b>וכולן</b> - <b>מותרין לבא זה בזה!</b>
ואם אנו סוברים שספק ממזר מותר בספק ממזר ובמזרת ודאית, שפיר אמר הלל ש"כולן מותרים לבוא זה בזה".
כי היינו מחלקים את דבריו, ואומרים שכונתו של הלל היא לומר כך:
א. כהנים לויים וישראליים - מותרים זה בזה.
ב. לויים ישראלים חללי גירי וחרורי - מותרים לבוא זה בזה.
ג. גירי וחרורי ממזרי ונתיני, שתוקי ואסופי
- מותרים לבוא זה בזה. לפי שקהל גרים לא נקרא "קהל", ולכן יכולים הממזרים ושאר הפסולים לבוא בהם.
<b>ו</b>אילו <b>את אמרת</b> משמיה דרב ש<b>הלכה כרבי אלעזר</b> שכל הספקות אסורים זה בזה, ספק ממזר אסור בספק ממזר, ואסור בשתוקי, ושתוקי אסור בשתוקי, ושתוקי אסור באסופי, ואיך יהיה מותרין כולם לבוא זה בזה!?
ונמצא שנחלקו רב ושמואל, האם פוסקים הלכה כרבי אלעזר שספק ממזר אסור בספק ממזר, וכל שכן שאסור בודאי ממזר, או לא.
ועתה מבארת הגמרא, את מחלוקת אביי ורבא, שנחלקו האם הלכה היא כרב, שפסק כרבי אלעזר, או כשמואל שפסק כהלל.
ולאור זאת הם נחלקו כיצד לגרוס בדברי רבי אליעזר בן יעקב.
<b>אביי סבר לה כשמואל, דאמר הלכה כהלל</b>, שספק ממזר מותר בספק ממזר, ומותר בודאי ממזר.
<b>ו</b>לכן הוא <b>מוקי לה</b> לדברי <b>רבי אליעזר בן יעקב אליבא דהלכתא,</b> שספק ממזר הוא כודאי ממזר, ולהתירו בודאי ממזר - <b>כי היכי דלא תקשי הלכתא</b> כהלל, <b>אהלכתא</b> כדברי רבי אליעזר בן יעקב.
ואילו <b>רבא סבר לה כרב, דאמר הלכה כרבי אלעזר</b>, שספק ממזר אסור בספק ממזר וכל שכן בודאי ממזר.
<b>ו</b>לכן הוא <b>מוקי לה לד</b>ברי <b>רבי אליעזר בן יעקב אליבא דהלכתא,</b> שספק ממזר אסור בממזרת,
<h3> דף לז:</h3>
<b>כי היכי דלא תקשי</b> <b>ע</b> <b>הלכתא</b> כרבי אלעזר, <b>אהלכתא</b> כרבי אליעזר בן יעקב.
<b>אמר אביי: מנא אמינא לה,</b> מהיכן יש לי ראיה, <b>דכל ספיקא</b> של ממזרות <b>לרבי אליעזר בן יעקב</b> - <b>כודאי</b> ממזר <b>משוי ליה?</b>
<b>דתניא, רבי אליעזר בן יעקב אומר: הרי שבא</b> אדם <b>על נשים הרבה, ואין יודע על איזהו מהן בא</b>.
<b>וכן היא, שבאו עליה אנשים הרבה, ואינה יודעת מאיזה מהן קבלה</b>, התעברה -
הרי <b>נמצא אב נושא את בתו, ואח נושא את אחותו</b>. <b>ונתמלא כל העולם כולו ממזרין!</b>
<b>ועל זה נאמר</b>: [ויקרא יט] <b>"ומלאה הארץ זמה</b>".
ומשמע, שגם ספק ממזרים נקראים ממזרים.
<b>ורבא, אמר לך</b>:
<b>הכי קאמר</b> רבי אליעזר בן יעקב: על זה נאמר <b>"זו</b> - <b>מה היא!?</b>", שהוא לשון ספק, שהם ספק ממזרים.
וממשיכה הברייתא: <b>יתר על כן</b>, אפילו על דבר מפורסם, שנעשה על ידי נישואין, <b>אמר רבי אליעזר בן יעקב</b>, גזר שלא לעשותו, כיון שהוא יכול להביא מכשול וממזרים:
<b>לא ישא אדם אשה במדינה זו, וילך וישא אשה במדינה אחרת</b> - <b>שמא יזדווגו זה לזה, ונמצא אח נושא את אחותו.</b>
והוינן בה: <b>איני! והא רב, כי איקלע</b> כשהיה מזדמן <b>ל</b>מקום הנקרא <b>דרדשיר,</b> היה <b>מכריז ואמר: מאן הויא ליומא?</b> מי מוכנה להיות אשתי לימים אחדים שאני נמצא כאן?
<b>ו</b>כן <b>רב נחמן, כי איקלע לשכנציב, מכריז ואמר: מאן הויא ליומא?</b>
והרי יש לחוש שמא ישא אח את אחותו!?
ומשנינן: <b>שאני רבנן, דפקיע</b> שמפורסם <b>שמייהו</b>, והילדים הנולדים מהם מיוחסים אחריהם, ולא יבואו לשאת אח את אחותו.
ותמהה הגמרא: איך הכריזו רב ורב נחמן על נישואין מיד, והרי צריך להמתין שבעה ימים נקיים לכלה שהציעו לה להנשא:
<b>והאמר רבא: תבעוה</b> לאשה שהתקדשה, <b>לינשא</b> לבעלה, <b>ונתפייסה</b>, הסכימה לכך - <b>צריכה לישב שבעה נקיים</b>, שמא ראתה דם מחמת חימוד כשתבעוה להינשא!
ומשנינן: <b>רבנן</b> [רב ורב נחמן], <b>שלוחייהו הוו משדרי</b> היו שולחים לאותם מקומות מבעוד מועד, לפחות שבוע קודם לכן, <b>ומודעי להו</b> שהם עתידים לבוא.
<b>ואיבעית אימא: לרבנן</b> - <b>יחודי בעלמא הוא דמייחדי להו</b> נשים לנישואין, אך לא היו נושאים אותן מיד.
ועשו זאת, משום <b>דאמר מר: אינו דומה מי שיש לו פת בסלו, למי שאין לו פת בסלו.</b>
[וכבו התוס', כיון שאם היה רוצה היה בא עליה די לו בכך. ואין כאן דם חימוד כיון שלא היתה בטוחה שיבוא עליה].
<b>תנא, רבי אליעזר בן יעקב אומר: לא ישא אדם אשתו ודעתו לגרשה, משום שנאמר</b>: [משלי ג] <b>"אל תחרש על רעך רעה, והוא יושב לבטח אתך</b>".
ועתה דנה הגמרא בדיני הירושה של הבן שהוא ספק בנו של הראשון, ספק של השני.
א. הבן שהוא <b>ספק</b> אם הוא בנו של האח המת או בנו של האח המייבם, <b>ו</b>ה<b>יבם, שבאו לחלוק בנכסי מיתנא,</b> האח המת.
<b>ספק אמר: אנא</b> - <b>בר מיתנא הוא</b> [בנו של המת אני]. <b>ונכסי</b> המת - <b>דידי הוא</b>, שלי הם.
לפי שאני בנו, ואני הוא היורש היחידי. ואילו אתה אינך יבם, ולא תפס יבומך שיבמת את אמי, לפי שאבי השאיר אחריו זרע, אותי.
<b>ויבם אמר: את בראי דידי את,</b> אתה הוא בני, <b>ולית לך ולא מידי</b>, אין לך כלום <b>בנכסי</b> אחי המת, שלא השאיר אחריו בנים.
ואני הוא יורשו, לפי שיבמתי את אשתו, אמך.
ולכן, <b>הוי</b> נכסי המת, <b>ממון המוטל בספק</b>.
<b>וממון המוטל בספק</b> - <b>חולקין!</b>
לפי שאין אחד מהם מוחזק בנכסים, זה יותר מזה, שהרי אין כאן אף אחד שהוא יורש ודאי.
ולכן, אין כאן מי שבא להוציא ממון מיד מי שמוחזק בו בתורת יורש ודאי, עד שנוכל לומר על מי שטוען לירושה - "המוציא מחבירו עליו הראיה".
ב. <b>ספק ובני יבם</b> [שמת היבם, אביהם], <b>שבאו לחלוק בנכסי מיתנא,</b> האח המת.
<b>ספק אמר</b> על עצמו: <b>ההוא גברא</b> [דהיינו, אני] - <b>בר מיתנא הוא</b>. בנו של המת אני, <b>ונכסי דידי הוא</b>. שאני בנו, ויורשו היחידי, ואלו נכסים שלי.
<b>בני יבם אמרי: את, אחינו את,</b> ואבינו הוא היורש.
<b>ומנתא</b>, חלקך כמו שמתחלק בין כל האחים, <b>הוא דאית לך בהדן</b>, זה מה שיש לך בינינו.
וכאן הספק מוחזק יותר מבני היבם בנכסים.
שהרי לו יש ודאי זכות יורש בהם. כי מגיע לו [לפחות חלק] בירושה, ממה נפשך: בין הוא בנו של הראשון ובין הוא בנו של השני, הוא נחשב ליורש בנכסים. ואילו בני היבם הם ספק יורשים.
ואם כן, יכול הוא לומר לבני יבם, כיון שאני ודאי מוחזק בנכסים, היות ואני ודאי יורש, ואתם ספק יורשים, הביאו אתם ראיה שאתם יורשים, כי המוציא מחבירו, עליו הראיה.
ולכן, <b>סבור רבנן קמיה דרב משרשיא, למימר</b>: דין זה - <b>מתניתין היא!</b>
<b>דתנן</b> לקמן [ק א, ב]: אשה שלא שהתה אחר מיתת בעלה שלשה חדשים, ונשאת לאדם אחר, ונולד לה בן, ואינו ידוע אם הוא בנו של הראשון או בנו של השני, והיו לה עוד בנים, בין מהבעל הראשון ובין מן הבעל השני -
<b>הוא</b>, הספק, <b>אינו יורש אותם</b>.
לא את אחיו המסופקים מהבעל הראשון, ולא את אחיו המסופקים מהבעל השני, לפי שהם דוחים אותו מבית לבית.
האחים מהבעל הראשון טוענים שהוא אינו אחיהם מהאב, אלא הוא בנה מהבעל השני, ואינו זכאי בירושת אביהם.
והאחים מהבעל השני טוענים שהוא אינו אחיהם מהאב, אלא הוא נולד מהבעל הראשון, ואין לו חלק בנכסי השני.
וכיון שהם ודאי יורשים והוא ספק יורש, יכולים הם לומר לו, אנחנו מוחזקים בנכסים ודאי כיורשים, ואתה ספק יורש, הבא להוציא מידנו. והמוציא מחבירו עליו הראיה.
<b>והם יורשין אותו,</b> כי לאחר מיתתו אין מי שיירש אותו אלא הם, ומספק מתחלקים בנכסיו כל האחים מהבעל הראשון ומהבעל השני.
<b>והכא</b>, בספק ובני יבם שבאו לרשת את נכסי האח המת, לפי אותו עיקרון, שספק יורש צריך להביא ראיה כדי להוציא מודאי יורש, צריך לומר <b>איפכא</b>:
כמו ש<b>התם, אמרי ליה</b> בני הראשון ובני השני, שהם יורשים ודאי, אל הספק: <b>אייתי ראיה</b> שאתה יורש בחלק אבינו, <b>ושקול</b> חלק בנכסיו.
כן <b>הכא, אמר להו</b> הספק, שהוא ודאי יורש, לבני היבם שהם ספק יורשים: <b>אייתו ראיה</b> שגם אתם יורשים, <b>ושקולו</b> בנכסי המת.
לפי שהספק הוא המוחזק בנכסים, שהרי הוא יורש ודאי, ממה נפשך, ובני היבם צריכים להביא ראיה, כי הם המוציאים ממנו.
<b>אמר להו רב משרשיא: מי דמי</b> שני המקרים?
<b>התם, אינהו ודאי</b> יורשים את אביהם, שהם יודעים מי הוא אביהם, ומכוחו הם באים לרשת, ולכן הם נחשבים כמוחזקים בממון יותר ממנו, <b>ו</b>אילו <b>איהו ספק</b> יורש, שאינו יודע בן מי הוא, ולכן אינו יכול להוציא מהם אלא אם כן יביא ראיה לדבריו.
אבל <b>הכא, אידי ואידי</b>, בין הספק ובין בני היבם, <b>ספק</b> יורשים הם!
שהרי הספק אינו יודע מכח מי הוא יורש, ואינו יכול לטעון טענת ודאי, שהוא יורש ודאי בכל הנכסים.
אלא שהוא בא בתביעת ממה נפשך, שבין אם הוא בנו של המת, ובין הוא בנו של היבם, מגיע לו לפחות חלק בירושה.
ואת החלק המגיע לו ממה נפשך, הוא אכן מקבל. שהרי הם מודים לו שמגיע לו חלק בנכסי המת, כאחד האחים. ובנותר הם מתחלקים, חצי לו וחצי להם [רש"י].
<b>אלא, אי דמיא</b> המקרה של ספק ובני יבם <b>למתניתין</b> שם, <b>להא דמיא: לספק ובני יבם, שבאו לחלוק בנכסי יבם גופיה</b>.
<b>דהתם אמרי ליה</b> בני היבם לספק: <b>אייתי ראיה דאחונא את</b>, הבא ראיה שאחינו אתה, <b>ושקול.</b>
ג. <b>ספק ובני יבם שבאו לחלוק בנכסי יבם, לבתר דפלג יבם בנכסי מיתנא</b>, לאחר שכבר התחלק הספק עם היבם בנכסי האח המת, מדין ממון המוטל בספק חולקין. ועתה מת היבם, ונופלים נכסיו לפני יורשיו.
<b>בני יבם אמרי</b> לספק: אין לך בנכסי אבינו כלום, כי <b>אייתי ראיה דאחונא את</b> שאחינו אתה, <b>ושקול</b>.
<b>אמר להו ספק: מה נפשייכו?</b>
<b>אי אחוכון</b> אחיכם <b>אנא</b> - <b>הבו לי מנתא בהדייכו</b>. הבו לי חלק ביניכם כאחד האחים.
ואם תטענו שכבר נטלתי מתוך הרכוש של הירושה שלכם את מחצית חלק האח המת, והרי אם אני אחיכם צריך חלק זה להתחלק בינינו בשוה, אכן מוכן אני להחזיר אותו, ולצרפו לרכוש כולו של היבם, שיתחלק בינינו.
וכדאי לו לטעון טענה שכזו, בכגון שהיו נכסי היבם מרובים ונכסי האח המת מועטין, ונמצא שחלקו בחלוקת כל נכסי היבם כאח שוה בין כל האחים, יהיה יותר גדול מחצי הנכסים של האח המת.
<b>ואי בר מיתנא אנא</b> - <b>הבו לי פלגא דפלג אבוכון בהדאי!</b>
ואם כטענתכם שאיני אחיכם, הרי בן המת אני, ואם כן, יש בידכם מחצית הנכסים של אבי המת, שזכה בה אביכם רק מכח טענתו שאני בנו, ואני אחיכם. אך לטענתכם שאני בן המת, מגיעים לי עתה כל נכסיו של המת הנמצאים בידכם.
<b>רבי אבא אמר רב: קם דינא!</b> (1) זכייתו של היבם במחצית נכסי המת, היא זכיה מוחלטת, לפי שקם ועומד הדין שנפסק שיש ליבם מחצית מנכסי המת, ואי אפשר עוד לערער עליו.
ולכן, אין הספק יכול לחזור ולתבוע אותם מיורשי היבם על ידי טענת "ממה נפשך".
וכיון שאינו מוכיח שהוא בן היבם, אין לו בנכסיו כלום.
<b>רבי ירמיה אמר: הדר דינא.</b>
חוזר הדין, ויכול הספק לתבוע את נכסי המת, מיורשי היבם, באמצעות טענת ממה נפשך:
אם בנו של המת אני, החזירו לי את מחצית נכסי המת שנטל אביכם.
ואם אחיכם אני, תנו לי בנכסי אביכם, כאחד מכם.
והוינן בה: <b>לימא,</b> האם יש לנו לומר, שרבי אבא אמר רב, ורבי ירמיה, שנחלקו אם קם דינא או הדר דינא - <b>בפלוגתא דאדמון ורבנן קמיפלגי!?</b>
<b>דתנן</b> במסכת כתובות [קט ב]:
<b>מי שהלך למדינת הים,</b> והיתה שדהו מוקפת בשדות של אנשים אחרים, והיתה לו דרך המובילה אל שדהו, בין השדות של האנשים האחרים, <b>ואבדה לו דרך שדהו</b>, שאינו מכירה היכן היא.
<b>אדמון אמר: ילך בקצרה!</b>
חייבים שכניו להעמיד לו דרך קצרה, וכפי שיתבאר להלן.
<b>וחכמים אומרים</b>: אינו יכול לתבוע לו את הדרך.
אלא, <b>יקח</b> יקנה <b>לו</b> משכניו <b>דרך במאה מנה, או "יפרח באויר</b>".
והניחה עתה הגמרא, שהשדות מסביב היו שייכות לשכן אחד.
<b>והוינן בה לרבנן</b>: הרי <b>שפיר קאמר אדמון</b>, שהרי ודאי מגיעה לו דרך קצרה בתוך שדה שכנו!
<b>ואמר רב יהודה אמר רב: הכא במאי עסקינן</b> - <b>כגון שהקיפוה ארבעה בני אדם מארבע רוחות</b>, וכל אחד טוען שהדרך אינה בשדהו, ומכל אחד הוא בגדר "מוציא" מספק, ועליו הראיה.
ותמהינן: <b>אי הכי</b>, שדהו מוקפת על ידי ארבעה שכנים, <b>מאי טעמא דאדמון?</b> מהיכן יש לו זכות ליטול לו דרך!?
<b>ואמר רבא</b>: אם היה המדובר <b>בארבעה</b> שכנים, שרכשו את שדותיהם, <b>דאתו</b>, שהם באים <b>מכח ארבעה</b> מוכרים, שהיו בעבר שכניו, ומכרו להם את שדותיהם.
<b>ו</b>כן אם היה המדובר אפילו ב<b>ארבעה</b> שכנים <b>דאתו מכח חד</b>, שקנו את שדותיהם מאדם אחד -
<b>כולי עלמא לא פליגי דמצו מדחי ליה,</b> שכל אחד דוחהו ואומר לו הבא ראיה שהדרך שלך מצויה בתוך שדי.
<b>כי פליגי</b> אדמון וחכמים, <b>בחד דאתי מכח ארבעה</b>. בשכן אחד שרכש את השדות מארבע רוחותיו של שדהו, האם יש זכות למאבד את דרכו לדרוש ממנו את שדהו מכח "מה נפשך":
<b>אדמון סבר, מצי אמר ליה</b>: נכון שאתה בא מכח ארבעה מוכרים, שמהם לא יכלתי לתבוע את הדרך שלי, לפי שכל אחד היה דוחה אותי אל האחר, אבל עתה, שרכשת אתה את כל השדות, תובע אני אותך, שהרי <b>מכל מקום, דרכי</b> - <b>גבך הוא!</b> אצלך, בתוך שדותיך, היא מצויה.
<b>ורבנן סברי, דאמר ליה</b> הקונה: <b>אי שתקת, שתקת</b>, ואמכור לך דרך במחיר השוק, ולא אתבע ממך דמים יקרים עבורה.
<b>ואי לא</b> שתקת - <b>מהדרנא שטרא למרייהו,</b> אחזיר את שטר המכירה לארבעת הבעלים הקודמים, <b>ולא מצית לאשתעויי דינא בהדייהו</b>, ולא תוכל לעמוד בדין עמהם לתובעם את הדרך, לפי שכל אחד ידחה אותך, ממנו אל האחר, ואז תאלץ לקנות לך דרך בדמים יקרים.
<b>לימא,</b> האם נאמר ש<b>רבי אבא</b> האומר "קם דינא", <b>דאמר כרבנן,</b> שסברתם היא שלא מגיעה לו דרך, היות וכבר "קם דינא", שהרי לא היתה לו זכות לתבוע דרך כשהיו סביבו ארבעה שכנים, ואז הוא הפסיד את דרכו. ולכן, כשהתחדש מצב, שבא קונה אחד וקנה את כל השדות שמסביבו, לא חוזר הדין שהוא יוכל לתבוע עתה את דרכו, היות שכבר איבד את הזכות בה.
<b>ו</b>אילו <b>רבי ירמיה, דאמר</b> "הדר דינא", סבר <b>כאדמון</b>, שסברתו היא, שלא איבד הלה את זכותו בכך שלא היה יכול להביא ראיה, אלא זכותו עדיין קיימת, ויכול לממש אותה כאשר מתחדש מצב, שקונה אחד רוכש את כל השדות מסביב.
ודוחה הגמרא, שאין מחלוקתם של רבי אבא ורבי ירמיה תלויה במחלוקתם של אדמון וחכמים.
כי <b>אמר לך רבי אבא: אנא</b> - <b>דאמרי</b> קם דינא, יכול אני לסבור <b>אפילו כאדמון</b>.
היות ש<b>עד כאן לא קאמר אדמון התם</b>, שיש לבעל הדרך לדרוש את דרכו מזה שקנה את כל השדות שמסביב לשדהו -
<b>אלא משום דאמר ליה</b>, שטוען בעל הדרך כלפי רוכש הקרקעות שמסביבו בטענת "ברי":
<b>ממה נפשך</b>:
<h3> דף לח.</h3>
<b>דרכי חד</b> - <b>גבך הוא!</b> יש לי בבירור דרך אחת בתוך שדותיך שמסביב לשדי. ולכן, סובר אדמון, שהוא זוכה בה.
<b>אבל הכא</b>, בספק ובני יבם שבאו לחלוק בנכסי ביבם לאחר שחלק היבם עם הספק בנכסי האח המת, <b>מי איכא למימר הכי</b>, שיש לספק טענת "ברי" על חלק מסוים של הירושה?
והרי אין הוא יודע בודאי אם הוא בן האח המת או בן היבם, אלא הוא בא מכח שתי טענות של ספק, שממה נפשך מגיע לו חלק בירושה, או שיחזירו לו את מחצית נכסי המת שנטל אביהם, או שיתנו לו חלק שוה ככל האחים בנכסי אביהם.
ולכן, רק כאן אומרים "קם דינא". שהיות ויש לו רק טענות ספק, ומכח טענת הספק הראשונה הוא כבר חלק עם היבם, וקיבל את מחצית נכסי האח המת מכח דין חלוקה של "ממון המוטל בספק חולקין" -
שוב אין הוא יכול לטעון טענת ספק נוספת, שמגיע לו חלק בנכסי היבם, ומכח שתי טענות הספק, בעבר ובהוה, לזכות עתה [בטענת "ממה נפשך"] במחצית השניה של נכסי האח המת.
<b>ורבי ירמיה, אמר לך: אנא, דאמרי</b> הדר דינא, יכול אני לומר זאת <b>אפילו לרבנן.</b>
כי <b>עד כאן לא קאמרי רבנן התם</b> שלא מגיעה לו דרך, <b>אלא משום דאמר ליה</b> הקונה: <b>אי שתקת שתקת</b>.
<b>ואי לא</b> - <b>מהדרנא שטרא למרייהו, ולא מצית לאשתעויי דינא בהדייהו</b>. ומכח זה הוא מפסיד את דרכו.
<b>אבל הכא</b>, בספק ובני יבם הבאים לחלוק בנכסי היבם - <b>מי איכא למימר הכי</b> ["אי שתקת שתקת"]!
ד. <b>ספק ויבם, שבאו לחלוק בנכסי סבא</b>, אבי האחים.
<b>ספק אמר</b> על עצמו: <b>האי גברא</b> [אני עצמי] <b>בר מיתנא הוא, ופלגא</b> ומחצית של נכסי הסבא - <b>דידי</b> שלי <b>הוא.</b>
ואילו ה<b>יבם אמר: את, בראי דידי את,</b> אתה, בני אתה, <b>ולית לך ולא מידי</b>, ואין לך ליטול כלום בנכסי הסבא! -
<b>הוי יבם</b> - <b>ודאי</b> יורש, <b>ו</b>אילו <b>ספק</b> - רק <b>ספק</b> יורש.
<b>ואין ספק</b> יורש <b>מוציא מידי ודאי</b> יורש.
ה. <b>ספק ובני יבם, שבאו לחלוק בנכסי סבא,</b>,
<b>ספק אמר</b> על עצמו: <b>ההוא גברא, בר מיתנא הוא, ופלגא</b>, ומחצית של נכסי בסבא - <b>דידי הוא!</b>
<b>ו</b>אילו <b>בני יבם אמרי</b> לו: אתה - <b>אחונא את, ומנתא אית לך בהדן</b>, ויש לך לחלוק אתנו ולקבל חלקך כאילו אחינו אתה.
נמצא, שיחד עם טענתו על מחצית הנכסים, מודה הספק, שאין לו חלק במחצית האחרת של הנכסים, אלא היא מגיעה כולה לבני היבם.
ומאידך, אם היו בני היבם שנים, הרי הם מודים לספק שמגיע לו שליש מהנכסים [שהרי לטענתם יש לחלק את הנכסים בין שלשתם].
ולכן, <b>פלגא</b> מחצית הנכסים <b>דקמודי להו</b> הספק לבני היבם שהיא שייכת להם - <b>שקלי,</b> נוטלים בני היבם לעצמם.
<b>תילתא</b> את שליש הנכסים <b>דקא מודו ליה</b> בני היבם לספק שמגיע לו, <b>שקל,</b> נוטל הספק.
ולאחר שחילקו את הנכסים בהתאם להודאתם [חצי ועוד שליש, שהם חמש ששיות], <b>פש להו דנקא,</b> נשארה ששית מהנכסים כשהיא בלתי מחולקת, ועליה הם נחלקים למי היא שייכת.
וחלק הנכסים הזה <b>הוי ממון המוטל בספק, וחולקין</b> אותו ביניהם, להם יחד מחצית הששית, ולו מחצית הששית.
ו. ואם מת הספק, ונחלקו ה<b>סבא ו</b>ה<b>יבם</b> מי הוא היורש <b>בנכסי ספק</b>.
ה"סבא" של הספק טוען שהנכד שמת הוא בנו של הבן שמת, והוא קודם ליבם בירושה, כי במקום שמת אחד האחים, או שמת אחד הנכדים בלא בנים ואין יבום [ואביו אינו קיים] - יורש האבא או הסבא את הנכסים כולם, ולא האחים.
אך אם יש יבום, זוכה האח המייבם בכל הנכסים, ולא האבא או הסבא.
ואילו היבם טוען שהספק שמת הוא בנו, והוא קודם ליורשו לפני הסבא.
<b>או</b> שנחלקו ה<b>סבא ו</b>ה<b>ספק</b> מי הוא היורש <b>בנכסי יבם</b>, כאשר אין לו בן אחר -
הסבא טוען שהספק הוא בנו של האח הראשון שמת, ולכן ראוי הוא הסבא לרשת את נכסי בנו היבם.
ואילו הספק טוען שהוא בנו של היבם, והוא קודם לסבא בירושתו.
<b>הוי ממון המוטל בספק, וחולקין.</b>
<big><b>מתניתין:</b></big>
<b>שומרת יבם</b>, הזקוקה ליבם, ומצפה שייבמנה, <b>שנפלו לה נכסים</b> מירושת אביה -
<b>מודים בית שמאי ובית הלל</b> [שנחלקו לקמן במשנה בענין ירושתה של שומרת יבם], <b>ש</b>זכותה -
להיות <b>מוכרת</b> אותם, <b>ונותנת</b> אותם במתנה.
<b>ו</b>אם עשתה כן, הרי המכר [או הנתינה] - <b>קיים!</b>
ואם <b>מתה</b> שומרת יבם - <b>מה יעשה בכתובתה</b>, המגיעה לה מנכסי בעלה, היות והוא מת לפניה, והיא זכאית לגבות מנכסיו את כתובתה?
<b>ו</b>כמו כן - מה יעשה בנכסים שנפלו לה מאביה, שהגדרתם היא <b>"נכסים הנכנסים</b> עמה אל בעלה <b>ויוצאין עמה</b> ממנו"?
דהיינו, מה יעשה עם "נכסי מלוג", כמו קרקעות או עבדים או מקנה, שהאשה מכניסה לבעלה, כ"נכסי מלוג", שהקרן שייכת לה, והפירות לבעלה?
האם יורשים אותם רק יורשי בית אביה של האשה, כדין כל אשה שמתה בלא בעל ובלא בנים, שיורשי בית אביה יורשים אותה, ולא יורשי בעלה.
או שהיות והיא שומרת יבם [שציפתה לו, אך הוא לא יבמה], יש גם ליבם חלק בירושתה?
[וביחס לנכסי צאן ברזל - עיין בתוס'. ובספר שאילת דוד באבן העזר, ביאר סוגיה זאת וענין נכסי צאן ברזל בהרחבה]
<b>בית שמאי אומרים</b>: ב"נכסי מלוג" - <b>יחלוקו</b> בהם <b>יורשי הבעל</b>, דהיינו, היבם, שהוא היורש של האח המת, <b>עם יורשי האב</b> של האשה.
כי לפי הגדרתם של בית שמאי שומרת יבם היא בגדר "ספק נשואה".
וכיון שהבעל יורש את אשתו הנשואה לו, וכאן המצב ספק אם היא בגדר נשואה ליבם או לא, לכן זוכה היבם במחצית הנכסים הללו, ואילו יורשי אביה של היבמה זוכים בחלק השני, מספק.
אך בכתובתה מודים בית שמאי לבית הלל, שהיא נשארת בחזקת יורשי הבעל, ואין ליורשי אביה חלק בה, מהטעם שיתבאר בגמרא.
<b>ובית הלל אומרים: נכסים</b> - <b>בחזקתן</b> הם עומדים. ולכן:
א. זכות גביית ה<b>כתובה</b> המגיעה לה מנכסי בעלה המת - נשארת <b>בחזקת יורשי הבעל</b>.
והיינו, אין יורשי בית אביה זכאים בגביית כתובתה מנכסי בעלה המת, לפי שנכסים אלו מצויים עתה בידי יורשי הבעל.
ב. <b>נכסים הנכנסים ויוצאין עמה</b> - <b>בחזקת יורשי האב</b>.
כיון שגם אם היא כבר היתה מתייבמת, לא היה בהם ליבם אלא זכות של אכילת פירות, וגוף הנכסים היה שייך לה, לכן עתה, שמתה בלי להתייבם, הרי הם בחזקת בית אביה.
אך אם כבר <b>כנסה</b> היבם, <b>הרי היא כאשתו לכל דבר,</b> והוא היורש הבלעדי שלה.
<b>ובלבד שתהא כתובה</b> - <b>על נכסי בעלה הראשון.</b> והיבם אינו מתחייב לה כתובה, היות ו"אשה הקנו לו מן השמים".
<big><b>גמרא:</b></big>
הניחה גמרא שהרישא של המשנה, האומרת "שומרת יבם שנפלו לה נכסים", מדוברת בכגון שנפלו לה הנכסים מירושת אביה בהיותה שומרת יבם.
ולכן, הוינן בה: <b>מאי שנא רישא</b>, כשנפלו לה הנכסים כשהיא שומרת יבם, והיא קיימת, <b>דלא פליגי</b> בית שמאי על בית הלל, ומודים להם שהנכסים הם בחזקתה בלבד, ואין היא נחשבת כספק נשואה, שהרי היא מוכרת ונותנת אותם, ומכירתה ונתינתה קיימים.
<b>ומאי שנא סיפא</b>, אם מתה, <b>דפליגי</b> בית שמאי על בית הלל, וסוברים שמעמדה הוא כספק נשואה, וחולקים יורשיה עם היבם בכתובתה ובנכסי מלוג שלה!?
ומשנינן: <b>אמר עולא: רישא</b> של משנתנו, מדובר בה <b>דנפלה</b> היבמה ליבום <b>כשהיא ארוסה</b>, ובהיותה שומרת יבם מן האירוסין נפלה לה הירושה מבית אביה.
<b>ו</b>אילו <b>סיפא</b> של משנתנו, מדובר בה <b>דנפלה</b> ליבום <b>כשהיא נשואה</b>, ונכסי בית אביה באו אליה בהיותה שומרת יבם מן הנשואין.
ומבארת הגמרא את החילוק של עולא, ואת טעמו.
לקמן, בעמוד הבא, מביאה הגמרא את דברי המשנה במסכת כתובות, שנחלקו בית שמאי ובית הלל בארוסה שנפלו לה נכסים מאביה, שבית שמאי מתירים לה למכור לכתחילה, ובית הלל אומרים שלכתחילה לא תמכור, אך אם מכרה, מכרה קיים.
<b>וקסבר עולא</b>, ש<b>זיקת ארוסה</b> - <b>עושה "ספק ארוסה</b>"
ולכן,. ברישא של המשנה, המדברת בשומרת יבם שנפלו לה הנכסים מאביה בהיותה ארוסה, שבהיותה ארוסה תחת בעלה היא היתה יכולה למכור אותם [לכתחילה לבית שמאי, ובדיעבד מכרה קיים לבית הלל] -
הרי כשמת בעלה ולא נשאה, והיא נעשית שומרת יבם מן האירוסין, יכולה היא להמשיך ולמכור לכתחילה את נכסי בית אביה, כמו שהיתה עושה זאת לכתחילה בהיותה תחת בעלה, לפי בית שמאי.
ועושה זאת מכל שכן, שהרי עתה היא אינה אשתו ממש של היבם, אלא רק זקוקה לו, והיא "ספק ארוסה" לו.
ואילו בית הלל סוברים, שרק ארוסה ממש לא תמכור לכתחילה את נכסי בית אביה שבאו לה בהיותה ארוסה.
אבל שומרת יבם, שאינה אלא "ספק ארוסה", מודים הם לבית שמאי, שהיא רשאית למכור לכתחילה את הנכסים שנפלו לה בהיותה שומרת יבם מן האירוסין.
ובסיפא, שמדובר בה בנשואה שמת בעלה, ונפילת הנכסים מאביה היתה בעודה שומרת יבם מן הנשואין - <b>ע</b> ו<b>זיקת נשואה עושה "ספק נשואה</b>".
והיות ונשואה שמכרה את הנכסים שנפלו לה, הבעל מוציא אותם מידי הלקוחות, כאן, שזיקת נשואה עושה ספק נשואה, הנכסים בספק.
ולפי בית שמאי, חלוקת הנכסים עדיפה.
ואילו לבית הלל, העמדת הנכסים בחזקתם, עדיפה.
<h3> דף לח:</h3>
ומוכיחה הגמרא את שיטת עולא: א. <b>זיקת ארוסה עושה</b> רק <b>"ספק ארוסה</b>", ולא ודאי ארוסה.
והראיה: <b>דאי סלקא דעתך</b> שהיא עושה <b>"ודאי ארוסה</b>" -
וכי <b>מודים בית הלל שמוכרת ונותנת, וקיים?</b>
<b>והתנן: נפלו לה</b>, לאשה שהתקדשה, <b>נכסים משנתארסה</b> -
<b>בית שמאי אומרים: תמכור</b>. זכאית היא למכור אותם, לפי שעדיין לא נישאת ואין לבעלה זכות בהם.
<b>ובית הלל אומרים</b>: לכתחילה <b>לא תמכור.</b>
<b>אלו ואלו מודים, שאם מכרה ונתנה</b> - <b>קיים!</b>
וכיון שבית הלל סוברים שארוסה לא תמכור לכתחילה, הרי אם זיקת אירוסין היתה עושה ודאי אירוסין, לא היו מודים בית הלל שיכולה היבמה למכור לכתחילה.
<b>אלא</b>, בהכרח, מכך שאמרו בית הלל ששומרת יבם מן האירוסין מוכרת לכתחילה, <b>שמע מינה</b>, ש<b>זיקת ארוסה עושה</b> רק <b>ספק ארוסה.</b> ולכן היא יכולה למכור.
ב. <b>זיקת נשואה עושה "ספק נשואה</b>".
ונחלקו בית שמאי ובית הלל מה עדיף לעשות במצב כזה של ספק נישואין, שהנכסים עתה בספק, היות שבודאי נשואה, אם מכרה - הבעל מוציא מידי הלקוחות.
לדעת בית שמאי ידו של היבם כידה של היבמה, ואין לאחד מהם חזקה יותר מהשני, ולכן יחלוקו.
ואילו בית הלל סוברים שאין ידו של היבם כידה של היבמה, לפי שלא נפלו הנכסים בהיותה נשואה לו, ולכן מעמידים אותה בחזקת האשה ויורשיה.
ומוכיחה הגמרא כדברי עולא, שזיקה עושה רק ספק נשואה.
<b>דאי סלקא דעתך</b> שזיקה עושה <b>ודאי נשואה</b> - וכי <b>בית שמאי אומרים שיחלוקו יורשי הבעל עם יורשי האב?</b>
<b>והתנן: נפלו לה</b> לאשה <b>נכסים משנישאת</b> -
<b>אלו ואלו מודים, שאם מכרה ונתנה</b> - <b>שהבעל מוציא מיד הלקוחות!</b>
ומוכח, שמשעת הנישואין נמצאים הנכסים בחזקת הבעל!
<b>אלא, שמע מינה: זיקת נשואה עושה ספק נשואה.</b> ולכן סוברים בית שמאי שיחלקו יורשי הבעל עם יורשי האב
<b>אמר ליה רבה</b> לעולא: אם טעמם של בית שמאי הוא משום שהם סוברים שחלוקה עדיפה, תיקשי:
<b>אדמפלגי</b>, עד שנחלקו בית הלל ובית שמאי <b>בגופה</b> של קרקע, <b>ולאחר מיתה</b> של היבמה, אם חולקים בנכסים אם לאו -
<b>לפלגו בחייה</b> של היבמה, <b>ולפירות</b>, מי זכאי באכילת הפירות?
שלפי בית הלל הנכסים בחזקתה, ואין לו זכות אכילת פירות, ואילו לבית שמאי ידו כידה בנכסים, ומגיע לו הזכות לאכול מחצית הפירות.
ומכח קושיה זאת של רבה לעולא, מעמיד רבה את המשנה באופן שונה: <b>אלא, אמר רבה: אידי ואידי</b>, בין שהיא קיימת ובין שמתה, מדובר <b>דנפלה</b> ליבום <b>כשהיא נשואה</b>.
<b>וזיקת נשואה</b> - <b>עושה "ספק נשואה</b>".
<b>רישא</b> - <b>דאיהי קיימא,</b> שהיא קיימת:
<b>הוה לה איהי</b>, היא עצמה, <b>ודאי</b> מוחזקת בנכסיה, שהרי הקרן שלה הוא, ולכן "אלימא חזקה דילה" [רש"י].
<b>ו</b>אילו <b>אינהו</b>, יורשי בעלה, היבם, הם <b>ספק</b> יורשים בנכסים, שהרי זיקת נישואין עושה רק ספק נישואין, ולא ודאי.
<b>ואין ספק מוציא מידי ודאי</b> מוחזק!
<b>סיפא</b> - <b>דמתה,</b> שהיא מתה,
<b>הללו</b>, יורשי האב, <b>באין לירש</b>, על הצד שזיקת היבמה ליבם אינה נחשבת כ"כנוסה" לו כאשתו הנשואה לו.
<b>והללו</b>, יורשי הבעל, <b>באין לירש,</b> על הצד שהזיקה מחשיבה אותה ככנוסה לו, כאילו היתה אשתו הנשואה.
וכיון שיש כאן ספק מי הוא היורש, סוברים בית שמאי שאין כאן יורש שמוחזק בנכסים יותר מחבירו.
והוי ממון המוטל בספק, <b>ויחלוקו</b> יורשי האב עם יורשי הבעל.
ואילו בית הלל סוברים, שהיות ובחייה היו הנכסים בחזקתה, הרי מעתה נמצאים הנכסים בחזקת משפחתה של האשה.
וכיון שקרובי האשה הם קרובים שלה בודאי, וחזקת המשפחה של האשה בנכסים היא ודאית, אין יורשי הבעל, שהם רק ספק יורשים [שהרי זיקת נשואין עושה רק ספק נישואין] יכולים להוציא מידי יורשי האב, היות ומעמידים את הנכסים בחזקתן, בידי משפחת האשה.
אבל בחיי היבמה, שאין כאן שאלה מי היורש, אלא אם יש לבעל זכות אכילת פירות בנכסי האשה, מודים בית שמאי לבית הלל שאין הבעל מוציא מחצית הפירות מיד האשה, לפי שהיא המוחזקת בנכסים בודאי, והוא הספק, הבא להוציא, ועליו להביא ראיה.
<b>איתיביה אביי</b> לרבה: <b>ו</b>כי <b>לבית שמאי אין ספק מוציא מידי ודאי</b>, שכך הסברת, שאין היבם מוציא ממנה פירות בחייה, היות והוא ספק והיא ודאי מוחזקת.
<b>והתנן</b> במסכת בבא בתרא [קנז א]:
מי ש<b>נפל הבית עליו, ועל אביו</b>
או שנפל הבית <b>עליו, ועל</b> שאר <b>מורישיו</b>.
<b>והיו עליו</b> התחייבויות הן ל<b>כתובת אשה ו</b>הן לתשלום <b>בעל חוב</b>.
ולאביו או לשאר מורישיו יש נכסים ולו אין נכסים.
ונמצא, שאם מורישיו מתו תחילה, הוא יורש אותם, ועליו לשלם את חובותיו מנכסי מורישיו.
ואם הוא מת תחילה, אין הוא יורש את נכסי מורישיו, ואין בעלי החובות שלו יכולים לגבות את חובותיהם מנכסי מורישיו.
אם <b>יורשי האב אומרים: הבן מת ראשון, ואחר כך מת האב,</b> ולא ירש הבן את האב.
<b>ובעל חוב אומר: האב מת ראשון, ואחר כך מת הבן</b>, וירש הבן את האב, ויש לי זכות לגבות את חובי מהנכסים שירש -
<b>בית שמאי אומרים</b>: הנכסים הללו הם ממון המוטל בספק, ו<b>יחלוקו</b> יורשי האב עם הבעל חוב.
<b>ובית הלל אומרים: נכסים בחזקתן</b> של משפחת האב הם, והבעל חוב בא להוציא מהם ממון, ועליו להביא ראיה לדבריו.
<b>והא הכא, יורשי האב ודאי</b> מוחזקים הם בנכסים.
שהרי גם אם מת האב תחילה, וירש אותו הבן, הרי משמת הבן הם יורשים אותו בודאי.
<b>ו</b>אילו <b>בעל חוב</b> הוא <b>ספק,</b> הבא להוציא מהם.
לפי שאין הוא מוחזק בנכסים כמוהם, שהרי כל זמן שלא מחזיקים אותו בית דין בהם, כשגובים לו את החוב מהנכסים, אין לבעל חוב מוחזקות בנכסים, אלא רק להם, מכח ירושתם.
<b>ו</b>נמצא שלפי בית שמאי <b>קאתי ספק ומוציא מידי ודאי</b>, ויחלוקו!
ומשנינן: שאני הכא, שיש בידי הבעל חוב שטר על החוב. ו<b>קסברי בית שמאי</b> ש<b>שטר העומד לגבות</b> - <b>כגבוי דמי.</b> ונחשב הדבר כאילו הנכסים נמצאים בחזקת בעל השטר ולא בחזקת היורשים.
ולכן מוחזקות הנכסים היא ספק.
שאם מת האב ראשון וירש הבן את הנכסים, זכה בעל החוב בנכסים, והוא נחשב כמוחזק בהם מכח שטרו.
ואם מת הבן ראשון ולא זכה בנכסי האב, מוחזקים היורשים בנכסים.
וכיון שאין לאף אחד מוחזקות יותר מהשני, יחלוקו, כדין ממון המוטל בספק.
<b>ומנא תימרא</b>, מנין יש לנו לומר שכך סוברים בית שמאי?
<b>דתנן</b> במסכת סוטה [כד א] בדין סוטה, שקינא לה בעלה, והתרה בה שלא תסתר עם אדם פלוני, והלכה ונסתרה עמו, שהדין הוא שבעלה חייב להביאה לבית המקדש, ולהשקותה במי סוטה כדי לבודקה אם זינתה או לא.
ואומרת שם המשנה:
אם <b>מתו בעליהן</b> של הסוטות <b>עד שלא שתו</b> את מי סוטה -
<b>בית שמאי אומרים: נוטלות כתובתן, ואינן שותות.</b> שאין האשה שותה אלא אם בעלה קיים.
<b>ובית הלל אומרים: או שותות, או לא נוטלות כתובתן!</b>
והוינן בה: <b>"או שותות</b>"? - והרי מקרא מפורש הוא [במדבר ה]:
<b>"והביא האיש את אשתו", אמר רחמנא, ו</b>הרי כשמת הבעל <b>ליכא</b> הבאה על ידו להשקותה!?
<b>אלא,</b> כך אמרו בית הלל: <b>מתוך שלא שותות</b>, היות ומתו בעליהן - <b>לא נוטלות</b> <b>כתובתן</b>, משום שיש לחוש שמא זינו תחת בעליהן, שאז אין להן כתובה.
<b>והא הכא דספק הוא</b> אם מגיע לה כתובה, שהרי <b>ספק זנאי</b>, ולא מגיע לה כתובה, <b>ספק לא זנאי</b> ומגיע לה.
<b>ו</b>בכל זאת אומרים בית שמאי ש<b>קאתי</b> האשה, שהיא <b>ספק</b> זכאית בכתובתה, <b>ומוציא מידי</b> יורשי הבעל שהם <b>ודאי</b> מוחזקים בנכסים!
שהרי היא מקבלת את כל כתובתה מנכסי בעלה המת, על אף שהיא ספק, שיתכן שזינתה ולא מגיע לה דבר, ואילו יורשי הבעל הם ודאי מוחזקים בנכסים.
<b>אלא שמע מינה</b>, שסוברים בית שמאי <b>שטר העומד לגבות, כגבוי דמי.</b>
והיות ויש לה שטר כתובה, הרי היא זאת שנחשבת ודאי מוחזקת בנכסים, מכח שטר הכתובה שבידה. ולעומתה, יורשי הבעל הם ספק. והם באים להוציא מידיה, מספק, שמא זינתה.
וכיון שלא אתי ספק ומוציא מידי ודאי, הרי היא זוכה בכל כתובתה, ואין פוסקים כאן שיחלוקו מספק.
כי אם לא היו סוברים בית שמאי שטר העומד להגבות כגבוי דמי, אלא רק כמו שרצה אביי לומר בטעמם, שספק מוציא מידי ודאי, לא היה מגיע לאשה זאת את כל כתובתה, אלא לכל היותר מחצית ממנה. שהרי לא מצינו מי שיאמר: אתי ספק ומוציא מידי ודאי את הכל!
אך בנפל הבית עליו ועל אביו לא זוכה בעל השטר בכל הנכסים, אלא עליו לחלוק עם יורשי הבן, כי שם המחוזקות שלו מכח השטר היא רק על הצד שהאבא מת תחילה וירש אותו הבן. שאז נחשב בעל השטר מוחזק בנכסים בודאי.
אבל הרי יש גם צד אחר, שמת הבן לפני אביו, ולא ירש את אביו כלל, ואז אין השטר שלו על הבן מקנה לו שום זכות בנכסי האב, אלא יורשי האב בלבד הם המוחזקים.
וכיון שיש לנו שני צדדים, המעוררים ספק מי הוא המוחזק, חולקים ביניהם, כדין ממון המוטל בספק, כשאין מוחזק.
אך עתה שואלת הגמרא לאביי, שלא העלה על דעתו שטעמם של בית שמאי שנוטלות כתובה הוא משום ששטר העומד להגבות כגבוי דמי, אלא משום שאתי ספק ומוציא מידי ודאי -
<b>ואביי, לותביה מהא!</b>
מדוע לא הקשה ממשנה זו, שמשמע ממנה, לדעתו, שספק מוצים מידי ודאי!?
ומשנינן: אביי לא הקשה ממשנה זאת, כי היה מקום לומר, <b>דלמא כתובת אשה שאני,</b> שתיקנו לה חכמים שתגבה אותה על אף שלא מגיע לה מעיקר הדין, <b>משום חינא.</b>
כדי שישאו האנשים חן בעיני הנשים, וירצו להנשא להם, ולא ימנעו עצמם להנשא מחמת החשש שמא יקנא להם הבעל שלא בצדק, ויהיה מצב שבו הם יפסידו את כתובתן למרות שלא זנו.
אך עדיין מקשה הגמרא לאביי, לשיטתו שלא העלה על דעתו שטעמם של בית שמאי הוא מטעם שטר העומד להגבות כגבוי דמי: <b>ולותביה</b> אביי לרבה מ<b>כתובה דמתניתין!</b>
והיינו, שהניחה הגמרא, שדברי בית שמאי במשנה, הם גם לגבי כתובתה, ולדעתם חולקים מספק, יורשי הבעל עם יורשי האשה [הנקראים יורשי האב] בכתובתה.
והרי כאן יורשי הבעל הם ודאי מוחזקים בנכסים, כיורשיו, ואילו יורשי האשה הם ספק, שהרי יתכן וזיקת היבום אינה בגדר נישואין, ואין לה זכות כתובה ממנו, ובכל זאת אתי ספק ומוציא מידי ודאי, לחלוק בכתובתה!
ואין כאן אפשרות לתרץ שמשום חינא תיקנו שיזכו יורשיה בכתובתה, כי הטעם של חינא הוא רק במקום שהיא עצמה תקבל את הכתובה, ולא במקום שיורשיה עתידים לקבלה.
ומשנינן: אביי לא הקשה ממשנתנו, היות והוא סובר שבית שמאי <b>לא פליגי</b> כלל לגבי הכתובה, אלא הם מודים שאין יורשי האשה חולקים עם יורשי הבעל בכתובתה.
וטעמו של דבר, היות ולא ניתנה הכתובה להגבות אלא כשמת בעלה לפניה.
וכאן היא הרי מתה לפני היבם, והוא עומד במקום בעלה, ונמצא כאילו שהיא מתה לפני בעלה, ולא מגיע לה כלל כתובה.
ותמהה הגמרא על התירוץ הזה:
<b>ו</b>כי <b>לא</b> נחלקו בית שמאי גם על כתובתה וסוברים שמגיע ליורשי האשה מחצית הכתובה!?
<b>והא קתני</b> במשנתנו: <b>מתה</b> היבמה - <b>מה</b> <b>יעשה בכתובתה, ובנכסים הנכנסים ויוצאין עמה?</b>
<b>בית שמאי אומרים: יחלוקו יורשי הבעל עם יורשי האב</b>.
<b>ובית הלל אומרים: נכסים בחזקתן!</b>
הרי מפורש במשנתנו שסוברים בית שמאי שיש זכות ליורשי האשה במחצית כתובתה!
ומשנינן: <b>הכי קאמר</b> התנא במשנתנו:
א. <b>מתה</b> - <b>מה יעשה בכתובתה?</b>
<b>ושבקה,</b> והניח התנא את שאלתו הראשונה ללא מענה, ולא ביאר מה היא דעת בית שמאי בענין הכתובה, אלא הוא עבר לשאלה השניה:
ב. מה יעשה ב<b>נכסים הנכנסים והיוצאים עמה?</b>
<b>בית שמאי אומרים: יחלוקו יורשי הבעל עם יורשי האב.</b>
<b>ובית הלל אומרים: נכסים בחזקתן.</b>
ונמצא שלא אמר התנא דבר לגבי דעתם של בית שמאי בענין הכתובה.
<b>אמר רב אשי: מתניתין נמי דיקא,</b> יש לדייק ממנה כאביי, הסובר שלא נחלקו בית שמאי במשנתנו בדין כתובתה, ולא אמרו שיש ליורשי האשה לחלוק עם יורשי הבעל בכתובתה משום ששטר העומד להגבות כגבוי דמי.
אלא, לא ניתנה כתובה להגבות מחיים, ופה מתה האשה לפני היבם, העומד במקום בעלה, ולא מגיע לה כתובה כלל: <b>דקתני</b> במשנתנו: בית שמאי אומרים: <b>יחלוקו יורשי הבעל עם יורשי האב</b>.
ומשמעות הלשון הזאת היא, שנוטלים יורשי הבעל בנכסי המלוג שלה את חלקם מאת יורשי האב, לפי שיורשי האב [האשה] היו עד עתה המוחזקים בהם.
שהרי נכסי המלוג עומדים בחזקת האשה, ורק הפירות שייכים לבעל. וכאן הספק הוא האם יורש היבם את היבמה שמתה, כדין הבעל היורש את נכסי האשה הנשואה כשמתה.
אבל עד שעת המיתה, האשה [או משפחת אביה], היא המוחזקת בהם.
<b>ולא קתני</b>: בית שמאי אומרים: יחלוקו <b>יורשי האב עם יורשי הבעל</b>.
שאז היתה המשמעות, שבאים יורשי האב ליטול את חלקם בירושת הכתובה מנכסי הבעל, שהיו מוחזקים עד עתה בידי הבעל [או משפחת הבעל].
<b>שמע מינה</b> שרק בנכסי המלוג אומרים בית שמאי יחלוקו, ולא בכתובתה, שהיא נשארת כולה בחזקת יורשי הבעל, כיון שלא ניתנה כתובה להגבות מחיים.
ועתה חוזרת הגמרא לשאלתה הקודמת, מאי שנא רישא שלא נחלקו בית שמאי ובית הלל בשומרת יבם שנפלו לה נכסים, שהכל מודים שהיא מוכרת ונותנת ומכרה קיים.
ואילו בסיפא, כשמתה, נחלקו האם יחלוקו בנכסי המלוג שלה, או שמעמידים את הנכסים בחזקת יורשי האב.
ובעמוד הקודם הביאה הגמרא את תירוצו של עולא, המחלק בין אם נפלו לה הנכסים בהיותה שומרת יבם מהאירוסין ובין אם נפלו בהיותה שומרת יבם מהנישואין.
ואילו רבה חילק בין אם היא קיימת, שהיא ודאי והוא ספק [היות וזיקת נישואין עושה ספק נישואין], ואין ספק מוציא מידי ודאי. ובין אם היא מתה, ששניהם באים לירש מספק, ובכך נחלקו בית שמאי ובית הלל.
ואילו <b>אביי אמר</b>, שאין החילוק נובע מכך שברישא היא קיימת ובסיפא היא מתה, אלא יש חילוק אחר בין רישא לסיפא:
<b>רישא</b> - מדובר בה <b>דנפלו לה</b> הנכסים מאביה <b>כשהיא שומרת יבם.</b>
והכל מודים שבהיותה שומרת יבם רק היא זוכה בנכסים, ולא היבם ויורשיו, היות ואין כח בידי הזיקה לתת זכות ירושה ליבם וליורשיו!
<b>סיפא</b> - מדובר בה <b>דנפלו לה כשהיא</b> היתה <b>תחתיו דבעל.</b>
והגמרא תבאר עתה מהו טעם המחלוקת בין בית שמאי ובית הלל, האם יחלוקו או שנעמיד את הנכסים בחזקתם.
וסובר אביי, שצריך להעמיד את הסיפא דוקא בכגון שלא נפלו לה כשהיא שומרת יבם, כי אז היו מודים בית שמאי שהנכסים הם רק בחזקתה!
<h3> דף לט.</h3>
<b>וקסבר אביי</b>, שנחלקו בית שמאי ובית הלל במעמד הבעל לגבי הזכות בנכסים שנופלים לידי אשתו בירושה מאביה, בשעה שהיא תחתיו. שהרי אם תמות האשה לפני הבעל, יהיו הנכסים של הבעל.
ואם ימות הבעל לפני האשה יהיו הנכסים הלו של האשה.
ובינתיים, כל עוד שניהם חיים -
האם הם מוחזקים שוה בשוה ["ידו כידה"] בנכסים הללו.
או שידו של הבעל עדיפה על ידה של האשה, והוא מוחזק בהם יותר ממנה.
וסובר אביי, כי לפי בית הלל, בשעה שהיא נשואה, <b>ידו</b> של הבעל היא רק <b>כידה</b> של האשה, ואין ידו עדיפה על ידה במוחזקות בנכסים שנפלו לאשה מבית אביה.
ולכן, כשמת בעלה, והיא נופלת לפני היבם, ובהיותה שומרת יבם אין היא נשואה לו אלא רק זקוקה לו, הרי באותה עת גרעה ידו של היבם, וידה של האשה עדיפה על ידו של היבם.
ולכן, הנכסים אז הם רק בחזקתה.
ואם מתה בהיותה שומרת יבם, יורשים אותה רק יורשי האב בלבד, ולא יורשי בעלה.
ואילו בית שמאי סוברים שידו של הבעל, כשהיא תחתיו, עדיפה על יד האשה. ולכן, בשעה שמת הבעל, ונהיית לשומרת יבם, נעשה אז כח ידה שוה ליד היבם.
ולכן, אם מתה כשהיא שומרת יבם, יחלקו אז יורשיה עם יורשי הבעל בנכסים שנפלו לה בהיותה בבית אביה.
שהרי מוחזקות האשה בהיותה שומרת יבם היא כמוחזקות היבם.
<b>אמר ליה רבא</b> לאביי: <b>אי דנפלי לה</b> נכסים מבית אביה <b>כשהיא תחתיו דבעל</b> -
<b>דכולי עלמא לא פליגי, דידו עדיפא מידה!</b>
ואם מת הבעל, והיא נהיית שומרת יבם, נעשית אז ידה כיד היבם. ולכן כשמתה בהיותה שומרת יבם, מודים בית הלל שיחלקו בנכסים, הואיל וידה שוה אז ליד היבם.
<b>אלא אידי ואידי</b>, בין הרישא ובין הסיפא, מדובר בהם <b>דנפלו לה</b> הנכסים מבית אביה <b>כשהיא שומרת יבם</b>.
וכך הוא החילוק בין הרישא לסיפא:
<b>רישא</b> מדברת היכן <b>דלא עבד בה</b> היבם <b>מאמר</b> לפני שנפלו לה הנכסים, והיתה אז קיימת רק הזיקה כלפיו.
ואין בזיקה מצב של אישות שיתן ליבם זכות כל שהיא בנכסיה.
ולכן אם מתה בהיותה שומרת יבם, לא מגיע כל חלק ליורשי הבעל.
<b>סיפא</b> מדברת בכגון <b>דעבד בה</b> היבם <b>מאמר</b>, ולאחר מכן נפלו לה הנכסים.
ובית שמאי הולכים לטעמם שמאמר קונה מן התורה, ונמצאת שהיא עתה אשתו של היבם, ויש ליבם זכות בנכסים, כדין הבעל.
ואילו בית הלל סוברים, שאין מאמר קונה מן התורה, ולא הוסיף המאמר שעשה היבם ביבמתו דבר לגבי זכותו בנכסים. אלא הם נשארים מוחזקים בידי האשה, בלבד.
ולבית שמאי, זוכה היבם רק במחצית הנכסים אם מתה שומרת היבם, ולא בכולם -
היות <b>וקסבר רבא</b>: קנין <b>מאמר, לבית שמאי</b>
- <b>עושה</b>:
א. <b>ודאי</b> קנין <b>ארוסה</b>.
ב. <b>וספק</b> קנין <b>נשואה</b>.
ומבארת הגמרא את דבריו:
א. <b>"ודאי ארוסה</b>" - <b>לדחות בצרה</b>.
וכמבואר [לעיל כט א], שלפי בית שמאי, אם קידש היבם את היבמה בקידושי מאמר, ואחר כך נפלה לפניו אחותה מאח אחר - אסורה עליו האחות שנופלת מהאח אחר כדין ערות אחות אשה, ואין בה שום זיקה אליו.
ולכן, אין אשתו, שעשה בה מאמר, אסורה עליו מדין "אחות זקוקתו". [ואין הכונה כאן לצרת ערוה, אלא לאחותה של בעלת המאמר, שנקראת האחות בלשון "צרה"].
ב. <b>ו"ספק נשואה</b>" - <b>לחלוק בנכסים.</b>
שלענין מוחזקות היבם בנכסים, אין די בקנין המאמר, על אף שהוא קונה מן התורה. לפי שהמאמר הוא רק קנין אירוסין, ובארוסה אין כל יד לבעל בנכסיה.
אלא נחשב המאמר כאילו היא "ספק נשואה" לו, שיזכה במחצית נכסיה באם תמות בעודה שומרת יבם.
<b>איתמר משמיה דרבי אלעזר</b> - <b>כוותיה דרבא</b>.
<b>ו</b>מאידך <b>איתמר משמיה דרבי יוסי ברבי חנינא</b> - <b>כוותיה דאביי.</b>
ופרכינן: <b>ומי אמר רבי אלעזר הכי</b>, כרבא, שמאמר קונה לפי בית שמאי לעשות "ספק נשואה"?
<b>והא אמר רבי אלעזר: מאמר לבית שמאי אינו קונה אלא לדחות בצרה בלבד</b>, על ידי שנחשב המאמר לקנין קידושין מן התורה.
והניחה הגמרא שכונתו לומר, שאין המאמר מחשיב את היבמה כנשואה ליבם!
ומשנינן: <b>איפוך!</b>
שאיתמר משמיה דרבי אלעזר כאביי, שלא העמיד את משנתנו במאמר.
ואיתמר משמיה דרבי יוסי ברבי חנינא כרבא.
<b>ואי בעית אימא: לעולם לא תיפוך</b>.
כי <b>אמר לך רבי אלעזר: כי אמרי אנא</b>, שאין מאמר קונה ביבמה אלא לדחות בצרה בלבד, כוונתי לומר <b>דלא סגי לה</b> לצאת אחר שעשה בה מאמר <b>בגט</b> בלבד.
כי אין המאמר נחשב ליבום, <b>אלא דבעי נמי חליצה</b> כדי להיות מותרת לשוק, יחד עם הגט.
אבל <b>לחלוק בנכסים, דלא קני</b>, והיינו, שלא יקנה היבם על ידי המאמר זכות לחלוק בנכסים - <b>מי אמרי!?</b> האם אמרתי זאת? ודאי שאין אני סבור כך, אלא יש ליבם זכות בנכסים עקב המאמר.
<b>אמר רב פפא</b> שני דברים: א. <b>דיוקא דמתניתין</b> - דיוק לשון המשנה הוא <b>כוותיה</b>, כמו הסברו <b>דאביי</b>, שהעמיד את הסיפא שנפלו לה הנכסים בעודה תחת בעלה, ואחר כך מת בעלה ונעשית שומרת יבם.
ונחלקו בית שמאי ובית הלל אם בשעה שהיתה תחת בעלה היה ידו כידה או שהיתה ידו עדיפה על ידה.
ולפי בית שמאי ידו של הבעל עדיפה על ידה, ולכן כשמת הבעל ונפלה לפני יבם, שידו גרועה מיד הבעל, נעשית ידו של היבם שוה לידה, ויחלקו בנכסים.
ב. <b>ואף על גב דקשיא</b> לפיו, מדוע העמידה המשנה את הסיפא ב<b>מתה</b> שומרת היבם.
ומבאר רב פפא את דבריו:
א. מה שאמרתי שלשון המשנה מדוייק כאביי -
הוא מהא <b>דקתני: נכסים הנכנסים ויוצאים עמה</b>.
<b>מאי</b>, כיצד הנכסים <b>"נכנסין</b>"?
<b>ומאי</b>, וכיצד הם <b>"יוצאין</b>"?
<b>לאו, "נכנסין</b>" הם תחילה <b>לרשות הבעל,</b>, בשעה שבאו אל האשה, בהיותה תחת בעלה, שיש אז לבעלה זכות בהם.
<b>ו"יוצאים" מרשות הבעל לרשות האב</b>, כשמת הבעל והיא שומרת יבם.
ב. ומה שאמרתי: <b>ואע"ג דקשיא מתה</b> -
כך היא הקושיה לאביי: <b>אדמפלגי</b>, עד שנחלקים בית שמאי ובית הלל <b>בגופה</b> של קרקע <b>ולאחר מיתה</b> של שומרת יבם, אם יש זכות ליורשי הבעל -
<b>לפלגו</b> שיחלקו <b>בחייה</b> של היבמה <b>ולפירות</b>, האם זכאי היבם באכילת פירות הנכסים.
לבית שמאי - ידו של היבם הוא כידה של שומרת יבם, ויחלקו היבם והיבמה בפירות.
ואילו לבית הלל - ידה עדיפה על ידו, ואין לו חלק בפירות!
ושני הדברים שאמרתי, נכונים הם בהחלט, <b>ותו לא מידי.</b> ואי אפשר להשיב עליהם או לדחותם, כלל!
שנינו במשנה: <b>כנסה</b> - <b>הרי היא</b> כאשתו לכל דבר.
והוינן בה: <b>למאי הלכתא</b>, מה חידוש הלכה יש במה שאמר התנא הרי היא אשתו לכל דבר?
<b>אמר רבי יוסי בר חנינא</b>: רצה התנא <b>לומר</b> בכך שני חידושי הלכה למעשה.
א. <b>שמגרשה</b> היבם לאשתו <b>בגט</b>, בלא חליצה.
ב. <b>ומחזירה</b> ליבמה שגירשה.
שהוא יכול לחזור ולקחתה לו לאשה, על ידי שחוזר ומקדשה.
ושואלת הגמרא, מה חידוש יש בשתי הלכות אלו:
א. זה שהוא <b>מגרשה בגט</b> - <b>פשיטא</b> הוא!
שהרי כבר התקימה מצות יבום כשכנסה, ומעתה אין לה לצאת אלא בגט ולא בחליצה, שהרי אין יותר מצוה בחליצה, אחר שהתקיימה המצוה בביאה.
ומשנינן: <b>סלקא דעתך אמינא</b> שבכל זאת תצטרך חליצה, בנוסף לגט, לא לצורך קיום מצוה, אלא כדי שתוכל להיות מותרת להנשא לאדם אחר.
כי <b>הואיל וכתיב</b> [דברים כה] "יבמה יבוא עליה, <b>ולקחה לו לאשה</b>", ובכל זאת - <b>"ויבמה" אמר רחמנא</b>.
ומשמע מלשון הפסוק, שגם אחרי שלקחה לו לאשה, היא ממשיכה להקרא "יבמה" <b>ועדיין "יבומי הראשון" עליה,</b> לגבי זה שרק <b>ב</b>תוספת <b>חליצה</b> לגט, <b>אין</b>, היא יוצאת, אבל <b>בגט</b> לבד היא <b>לא</b> יוצאת.
לכן, <b>קא משמע לן</b> התנא שיכולה היא לצאת בגט בלבד.
ב. זה שאמר התנא: מלמד ש<b>מחזירה</b> היבם אחר שגירשה - <b>פשיטא!</b>
שהרי למדנו שיוצאת בגט ככל אשה, ולמה לא יוכל להחזירה אליו, ככל אשה, שגירשה!?
ומשנינן: <b>סלקא דעתך אמינא,</b> היות ואת ה<b>מצוה</b> של "ולקחה לו לאשה" <b>דרמיא</b>, שהטיל <b>רחמנא עליה</b>, כבר <b>עבדה,</b> הוא קיים את מצותו.
ואם כן, <b>השתא, תיקום עליה באיסור אשת אח!</b>
כי היה מקום לומר, שרק לצורך קיום המצוה לשאתה לאשה, התירה התורה לגבי היבם את איסור אשת אח.
אך משסיים את מצותו זו, בגירושיה, יהיה לו אסור לשוב ולקחתה. שהרי האישות החדשה שהוא רוצה עכשו ליצור, לא יהיה בה קיום מצות יבום, ואסור לו לקחתה, משום שהיא ערות אשת אח. ולא הותרה אלא לצורך קיום מצות יבום.
לכן <b>קא משמע לן</b> התנא שיכול להחזירה אחר שגירשה.
והוינן בה, בשני חידושי התנא:
<b>ואימא הכי נמי</b>:
א. שלא יוכל לגרשה בגט בלבד, שהרי קרינן בה "ויבמה".
ב. שלא יוכל לשוב לקחתה לאחר שכבר גירשה, שהרי אין כאן מצות יבום, והיא אשת אח!
ומשנינן: אם נאמר שגם אם נשאת עדיין היא זקוקה לחליצה, ואם גירשה היבם היא אסורה לחזור לו, היה לו לכתוב לומר רק "יבמה יבוא עליה, ויבמה", ואז היה מתאים לומר, שעדיין יבומין הראשונים עליה.
אבל כיון שהוסיף ו<b>אמר קרא "ולקחה לו</b> - <b>לאשה!</b>"
מלמד הכתוב, בהוסיפו את המילים "ולקחה לו לאשה": <b>כיון שלקחה</b> לו לאשה - <b>הרי היא כאשתו לכל דבר.</b> ולכן יכול לגרשה בגט בלבד, ואף להחזירה אחר שגירשה.
ומה שאמר הכתוב "ויבמה", הוא בא ללמד שיכול ליבמה בעל כרחה, לפי רבנן, ואילו לפי רבי הוא בא לאסור צרות ערוה [לעיל ח א. רש"י].
שנינו במשנה: <b>ובלבד שתהא כתובתה</b> על נכסי בעלה הראשון:
והיינו, שאין היבם חייב בכתובת יבמתו, ורשאי היבם למכור את כל נכסיו בכל עת שירצה, מבלי לשייר בהם נכסים שיהיו משועבדים לכתובתה.
לבד אם היו לו נכסים של בעלה המת, שהם כן משועבדים לגביית כתובתה מן הבעל הראשון.
והוינן בה: <b>מאי טעמא</b> אין היבם חייב בכתובתה, ואין נכסי היבם משתעבדים גם הם לכתובתה ממנו?
ומשנינן: אין היבם חייב בכתובת יבמתו, הואיל ו<b>אשה הקנו לו</b> לייבם <b>מן השמים</b>.
והוא לא שעיבד את נכסיו עבור כתובתה, ולכן יכול הוא למכור את כל נכסיו, בכל עת שירצה, מבלי להשאיר לה מקום לגבות ממנו כתובה.
אבל, <b>ואי לית לה</b> אפשרות לגבות את כתובתה <b>מן</b> הבעל <b>הראשון</b>, שלא השאיר נכסים אחריו - <b>תקינו לה</b> רבנן כתובה <b>משני,</b> מן היבם, <b>כדי שלא תהא קלה בעיניו</b> של היבם <b>להוציאה.</b>
<big><b>מתניתין:</b></big>
<b>מצוה בגדול</b> האחים <b>לייבם,</b> דכתיב "והיה הבכור", מלמד שמצוה שבכור האחים, או גדול האחים, ייבם תחילה.
<b>לא רצה</b> גדול האחים לייבם - <b>מהלכין</b> בית דין <b>על כל האחין,</b> ומבקשים מהם לייבמה.
<b>לא רצו</b> כל האחים לייבם - <b>חוזרין</b> בית דין <b>אצל גדול</b> האחים, לכפותו.
<b>ואומרים לו: עליך</b> מוטלת ה<b>מצוה: או חלוץ או ייבם!</b>
ואם <b>תלה</b> גדול האחים את היבום <b>ב</b>אחיו ה<b>קטן</b>, פחות מבן שלש עשרה שנים. והיינו, שביקש להמתין <b>עד שיגדיל</b> האח הקטן, כדי שהוא ייבם אותה לכשיגדיל, שהרי קטן אינו יכול לייבם.
<b>או</b> שתלה גדול האחים הנמצאים כאן, את היבום <b>בגדול</b> האחים, שאינו נמצא כאן, ואמר: המתינו <b>עד ש</b>גדול האחים כולם <b>יב</b>ו<b>א ממדינת הים</b>, והוא ייבמנה.
<b>או</b> שתלה את היבום באח שהוא <b>חרש או שוטה</b> -
<b>אין שומעין לו</b> לגדול האחים הנמצאים כאן.
<b>אלא אומרים לו</b>: כיון שעתה, אתה הוא גדול האחים הנמצאים כאן, אין להשהות את מצות היבום עד שיבוא גדול האחים ממדינת הים, אלא <b>עליך</b> מוטלת ה<b>מצוה: או חלוץ או ייבם!</b>
<big><b>גמרא:</b></big>
<b>איתמר</b>: אם עומדת לפנינו הברירה: בין <b>ביאת</b> אח <b>קטן</b> ביבמה [ומשמעות "קטן" כאן, אינה שהוא קטן ממש, אלא שהוא אינו גדול האחים, אך גילו הוא למעלה משלש עשרה שנה].
<b>ו</b>בין <b>חליצת גדול</b>, שגדול האחים מוכן לחלוץ אך לא לייבם - מה עדיף, חליצת האח הגדול או ביאת האח הקטן?
<b>פליגי בה רבי יוחנן ורבי יהושע בן לוי</b>.
<b>חד אמר: ביאת קטן עדיפא,</b>
<b>וחד אמר: חליצת גדול עדיפא.</b>
ומבארת הגמרא את מחלוקתם:
<b>מאן דאמר ביאת קטן עדיפא, דהא מצוה בייבום</b>, וחליצה היא רק אם לא רצה לייבם.
<b>ומאן דאמר חליצת גדול עדיפא,</b> כי <b>במקום גדול</b> - <b>ביאת קטן לאו כלום היא!</b> כי המצוה היא בגדול.
ומביאה הגמרא ראיה שביאה עדיפה, ממשנתנו:
<b>תנן: לא רצה</b> הגדול לייבם - <b>מחזירין על כל האחין</b>.
<b>מאי לאו, לא רצה</b> הגדול <b>לייבם אלא</b> רצה רק <b>לחלוץ</b>.
<b>ו</b>בכל זאת <b>קתני: מהלכין אצל האחין</b> לבקש מהם, שייבמו הם!
<b>שמע מינה: ביאת קטן עדיפא!</b>
ודוחה הגמרא את הראיה:
<b>לא</b> זו היא כונת המשנה לומר, אלא:
<b>לא רצה</b> הגדול, לא <b>לחלוץ ולא לייבם</b>, אז חוזרים על כל האחים.
ומקשה הגמרא: אם כך הוא משמעות "לא רצה הגדול", שלא רצה לא לחלוץ ולא לייבם, הרי גם <b>דכוותה</b>, בדומה לזה, יש לבאר את האמור במשנה <b>גבי האחין</b>, "אם לא רצו האחים, חוזרין אצל גדול" -
שהוא: <b>לא רצו</b> האחים, <b>לא לחלוץ ולא לייבם!</b>
ואם כך, שכולם אינם רוצים לא לחלוץ ולא לייבם, תקשי: <b>אמאי חוזרים</b> בית דין מהאחים <b>אצל הגדול?</b> הרי בהכרח, כדי <b>למיכפייה</b>, לכפות אותו שהוא ייבם או יחלוץ!
ובשלמא אם היה הביאור שלא רצה הגדול לייבם אלא לחלוץ, וכן האחים לא רצו לייבם אלא לחלוץ, שפיר חוזרים אל האח הגדול שהוא יחלוץ, כיון שהוא קודם לכל האחים לחליצה [במקום שאף אחד מהאחים אינו רוצה לייבם].
אבל עתה, שהעמדנו את המשנה באופן שהאח הגדול אינו רוצה לא לחלוץ ולא לייבם, וגם כל האחים אינם רוצים לא לחלוץ ולא לייבם, הרי השאלה הניצבת לפנינו היא: את מי צריך לכפות לקיים את המצוה.
והרי בשעה שמיאן האח הגדול ביבום ובחליצה, עדיין לא היה מקום לכוף אותו על כך, לפני שיש להם לחזור תחילה על שאר האחים, כי יתכן שאחד האחים יסכים לקיים את המצוה.
ורק כאשר סיימו בית דין לברר אצל שאר האחים, שאין הם מוכנים לקיים את המצוה, ואינם רוצים לא לחלוץ ולא לייבם, אז חוזרים אצל הגדול, לכופו לקיים את המצוה.
ואם כן תיקשי, למה מטריחים אנו את בית דין לחזור שוב אל האח הגדול כדי לכופו.
והרי בשעה שגומרים בית דין לברר אצל שאר האחים, שהם אינם מוכנים לא לחלוץ ולא לייבם, שוב אין דין "קדימה" לגדול.
וכיון שהאחים מסרבים לקיים את המצוה בכלל, והם עתה נמצאים לפני בית דין - <b>לכפייה לדידהו</b>, לאחים, לקיים את המצוה, לחלוץ או לייבם!
ומשנינן: <b>כיון דמצוה עליה דידיה</b> של האח הגדול <b>רמיא,</b> מוטלת, וכולם מסרבים לקיימה, לכן רק <b>לדידיה כייפינן</b>, ולא לשאר האחים.
ועתה מביאה הגמרא ראיה ממשנתנו, שיש להעדיף את חליצת הגדול על ביאה בקטן:
<b>תנן: תלה בקטן עד שיגדיל</b> - <b>אין שומעין לו!</b>
ומדייקת הגמרא: <b>ואי ביאת קטן עדיפא, אמאי אין שומעין לו</b> להמתין עד שיגדיל הקטן? והרי לדבריך יש להמתין, שהיות וביאת קטן עדיפא, <b>נינטר</b>, נמתין ונצפה, <b>דלמא גדיל</b> הקטן, <b>ומייבם</b> לה!?
ודוחה הגמרא את הראיה:
<b>וליטעמיך,</b> שאמרת חליצת גדול עדיפה, זה שאמרה המשנה <b>"ו</b>אם תלה גדול האחים כאן, להמתין לקיים את המצוה <b>בגדול</b> האחים הנמצא במדינת הים, ולצפות לו <b>עד</b> <b>שיבא ממדינת הים</b> - <b>אין שומעין לו</b>".
<b>אמאי</b> אין שומעים לו?
מדוע לא <b>נינטר</b>, נשמור ונצפה לו, <b>דלמא אתי, וחליץ!</b> שהרי לדבריך חליצה עדיפה!
<b>אלא,</b> בהכרח, יש לנו לומר: <b>כל שהויי מצוה</b> - <b>לא משהינן!</b>
אם כן, גם אם ביאת קטן עדיפא, אין להקשות שנמתין לקטן עד שיגדל ויבעול, היות ששהויי מצוה, לא משהינן.
<h3> דף לט:</h3>
<b>אית דאמרי</b>, יש אומרים, ש<b>בביאה</b> - <b>כולי עלמא לא פליגי, דביאת קטן עדיפא</b> על חליצת גדול.
<b>כי פליגי</b> - <b>בחליצת קטן.</b>
<b>והכי איתמר: חליצת קטן וחליצת גדול</b> -
<b>פליגי בה רבי יוחנן ורבי יהושע בן לוי.</b>
<b>חד אמר: חליצת גדול עדיפא</b>.
<b>וחד אמר: כי הדדי נינהו</b>, שוים הם.
ומבארת הגמרא את טעם מחלוקתם:
<b>מאן דאמר חליצת גדול עדיפא</b> - <b>דהא מצוה בגדול,</b> ומצוה זו היא בין ביבום ובין בחליצה שהיא במקום יבום.
<b>ואידך</b> סובר, <b>כי אמרינן מצוה בגדול</b> - <b>לענין יבום. אבל לענין חליצה</b> - <b>כהדדי נינהו!</b>
ומביאה הגמרא ראיה ממשנתנו שחליצת גדול עדיפה על חליצת קטן:
<b>תנן: לא רצו</b> האחים - <b>חוזרין אצל גדול</b>.
<b>מאי לאו, לא רצו</b> האחים <b>לייבם אלא</b> רצו רק <b>לחלוץ, וקתני</b> במשנתנו: <b>חוזרין אצל גדול!</b>
<b>ושמע מינה, חליצת גדול עדיפא!</b>
ודוחה הגמרא: <b>לא</b> כך היא משמעות המשנה.
אלא, <b>לא רצו</b> האחים <b>לא לחלוץ ולא לייבם.</b> ואז חוזרים אצל גדול.
ופרכינן: אם כך הוא הביאור של המשנה, הרי יש גם לבאר <b>דכוותיה</b>, בצורה דומה, את האמור במשנה <b>גבי גדול</b> "לא רצה", שהוא <b>לא רצה לא לחלוץ ולא לייבם!</b>
ואם כן, כיון שהאח הגדול סירב בתחילה לחלוץ ולייבם, וגם האחים סירבו לבקשת הבית דין כמוהו, <b>אלא אמאי חוזרין</b> בית הדין מהאחים <b>אצל גדול?</b> הרי בהכרח, כדי <b>למכפייה</b>, לכפות אותו לחלוץ או לייבם.
והיות ובית הדין עוסק עם סירוב האחים לייבם או לחלוץ, מדוע נטריח את בית הדין לחזור אל הגדול כדי לכפותו?
<b>לכפייהו לדידהו</b>, את האחים, המסרבים לייבם או לחלוץ, שיקיימו את המצוה ביבום או בחליצה!?
ומשנינן: <b>כיון דמצוה, עליה דידיה</b> על הגדול <b>רמיא,</b> היא מוטלת, <b>לדידיה כייפינן</b> ולא לאחים.
ומביאה הגמרא ראיה ממשנתנו, שאין חליצת הגדול עדיפא:
<b>תא שמע</b>, ממה ששנינו: <b>תלה</b> גדול האחים הנמצאים כאן <b>בגדול</b> האחים כולם, הנמצא במדינת הים, <b>עד שיבא ממדינת הים</b> - <b>אין</b> <b>שומעין לו.</b>
<b>ואי סלקא דעתך חליצת גדול עדיפא</b> - <b>אמאי אין שומעין לו</b>, להמתין לו שיקיים את מצות החליצה? <b>נינטר</b>, נמתין לו, <b>דלמא אתי</b>, שמא יבוא גדול האחים כולם ממדינת הים, <b>וחליץ</b> לה!?
אלא, מכאן ראיה, שאין חליצת הגדול עדיפה על חליצת הקטן!
ודוחה הגמרא: <b>ולטעמיך,</b> שהקשית מדוע לא נמתין לגדול האחים עד שיחזור, והוכחת מכאן שחליצת הקטן היא כמו חליצת הגדול.
תיקשי גם לך ממשנתנו, שאמר התנא: אם תלה הגדול <b>בקטן</b>, להמתין לו <b>עד שיגדיל</b> וייבם אותה - <b>אין שומעין לו</b>.
ו<b>אמאי</b> אין שומעים לו?
<b>נינטר</b> נמתין, כי <b>דלמא גדיל</b> אולי יגדל הקטן, <b>ו</b>הוא <b>מייבם</b> לה. והרי מצות יבום עדיפה!
<b>אלא,</b> בהכרח, שאין ממתינים לו, היות ו<b>כל שהויי מצוה, לא שהינן.</b>
ואם כן, אין לך ראיה מכך שלא ממתינים לחליצת הגדול, שחליצת הקטן שוה לחליצת הגדול.
<b>תנן התם</b> במסכת בכורות [יג א]: <b>מצות יבום קודמת למצות חליצה.</b>
במה דברים אמורים, <b>בראשונה</b>, בעבר, <b>שהיו מתכוונין</b> ביבום <b>לשם מצוה.</b>
אבל <b>עכשיו, שאין מתכוונין</b> ביבום <b>לשם מצוה</b> - <b>אמרו</b> חכמים: <b>מצות חליצה קודמת למצות יבום.</b>
<b>אמר רב</b>: על אף שאמרו חכמים שמצות חליצה קודמת עתה למצות יבום, אם רצו היבם והיבמה לקיים מצות ייבום - <b>אין כופין</b> אותם בית דין להמנע מלייבם מחמת החשש שמא לא יתכוונו למצוה ויעברו על איסור אשת אח.
<b>כי אתו</b> כאשר היו באים יבם ויבמה <b>לקמיה דרב, אמר להו</b>:
<b>אי בעית</b> אם רצונך, <b>חלוץ</b>. <b>אי בעית ייבם</b> -
כי <b>בדידך, תלא רחמנא</b> אם לייבם או לחלוץ!
שנאמר בפרשת ייבום [דברים כה] <b>"ואם לא יחפוץ האיש</b>. ":
<b>הא אם חפץ</b> - <b>אי בעי חליץ, אי בעי ייבם.</b>
<b>ואף רב יהודה סבר</b> ש<b>אין כופין</b> אותם להמנע מיבום.
והראיה: <b>מדאתקין רב יהודה בגיטא דחליצה</b>, בשטר שכותבים בית הדין לנחלצת, תיקן רב יהודה, שיכתבו כך:
אנו פלוני ופלוני הדיינים, כשישבנו במושב בית דין, ראינו <b>איך פלונית בת פלוני, אקרבת</b> הקריבה [הביאה] <b>ית</b> את <b>פלוני יבמה, קדמנא</b> לפנינו, <b>לבי דינא</b>
<b>ואשתמודעינהו</b>, הוברר לנו <b>ד</b>היבם - אכן <b>אחוה דמיתנא מאבא ניהו,</b> אחי המת מאביו, הוא.
<b>ואמרי ליה</b>, ואנו בית דין, אמרנו לו: <b>אי צבית</b>, אם רצונך <b>ליבם יבם!</b> <b>ואי לא</b>, אם אין רצונך ביבום אלא בחליצה - <b>איטלע</b> צדד <b>לה רגליך דימינא,</b> הגש את רגלך הימנית, כשהיא מכוונת לעומתה.
<b>ו</b>הוא אכן <b>איטלע</b> הגיש <b>לה</b> את <b>רגלא דימינא</b>.
<b>ושרת סיניה</b>, והתירה היבמה את רצועות המנעל <b>מעל רגלוהי</b> של היבם.
<b>וירקת באנפוהי</b> בפניו <b>רוקא דמתחזיא</b> שנראה <b>ל</b>עיני <b>בי דינא, על ארעא.</b> על הארץ.
<b>ורבי חייא בר אויא מסיים בה משמיה דרב יהודה: ואקרינהו</b>, הקראנו בפניהם את פרשת יבום, <b>מה דכתיב בספר אורייתא דמשה.</b>
ועתה דנה הגמרא ב<b>"אשתמודעינהו</b>" [הוברר לנו] האמור בגט חליצה, כיצד זה נודע לבית דין שהיבם הזה הוא אכן אחיו של המת מאביו?
<b>פליגי בה רב אחא ורבינא</b>:
<b>חד אמר</b>: ביררו זאת בית דין <b>בעדים</b>, שבאו שני עדים כשרים, והעידו לפניהם, שאדם זה הוא אחי המת מאביו.
<b>וחד אמר: אפילו קרוב, אפילו אשה</b>, כשרים לברר את הקירבה הזאת, לפי שאין זה בגדר עדות אלא בגדר בירור.
<b>והלכתא</b>: "אשתמודעינהו" - <b>גלויי מילתא בעלמא הוא</b>. <b>ו</b>לכן, <b>אפילו קרוב, ואפילו אשה</b> נאמנים לברר על פיהם שזהו אחי המת מאביו.
שנינו לעיל את המשנה במסכת בכורות:
<b>בראשונה שהיו מתכוונין לשם מצוה</b> - <b>מצות יבום קודמת למצות חליצה, ועכשיו שאין מתכוונין לשם מצוה, אמרו</b> חכמים: <b>מצות חליצה קודמת למצות יבום.</b>
<b>אמר רמי בר חמא אמר רבי יצחק,</b> ועתה, <b>חזרו לומר: מצות יבום קודמת למצות חליצה!</b>
<b>אמר ליה רב נחמן בר יצחק: אכשור דרי!?</b> וכי נהיו הדורות המאוחרים יותר כשרים מהדורות הקודמים?
אמר ליה: <b>מעיקרא, סברי לה כאבא שאול,</b> וכמו שיבואר מיד.
<b>ולבסוף סברי לה כרבנן</b>, שאין לחוש כל כך.
<b>דתניא, אבא שאול אומר</b>: יבם <b>הכונס את יבמתו לשם נוי, ולשום אישות, ולשום דבר אחר</b> - הרי הוא <b>כאילו פוגע בערוה</b>.
<b>וקרוב אני בעיני, להיות הולד ממזר!</b>
לפי שלא הותר איסור אשת אח אלא לצורך קיום מצות יבום, וזה שמכוין לכונסה לשם דבר אחר, הרי הוא כבא על אשת אחיו שלא לצורך מצות יבום. ולכן, קרוב הוא הולד להיות ממזר, כדין מי שנולד מחייבי כריתות.
<b>וחכמים אומרים</b>: [דברים כה] <b>"יבמה יבא עליה</b>" - <b>מכל מקום!</b>
ולאור זאת, הוינן בה:
<b>מאן תנא</b>, מי הוא התנא, שלפיו שנינו <b>להא דתנו רבנן</b>:
<b>"יבמה יבא עליה</b>" - <b>מצוה!</b>
<b>שבתחלה</b>, לפני שקידשה אחיו, <b>היתה עליו בכלל היתר</b> להנשא לו.
וכאשר התקדשה לאחיו, <b>נאסרה</b> עליו באיסור אשת אח [בנוסף לאיסור אשת איש].
<b>ו</b>לאחר שמת אחיו בלי בנים, היא <b>חזרה והותרה</b> לו.
<b>יכול תחזור להתירה הראשון</b>, כמו שהיתה לפני נישואי אחיו המת?
<b>תלמוד לומר: "יבמה יבא עליה</b>" - <b>מצוה</b> היא, ולא היתר!
וחוזרת שוב הגמרא על שאלתה לפני שהביאה את הברייתא: <b>מאן תנא</b>, מיהו התנא שלפיו נשנית ברייתא זו, ומה הוא התכוון לומר בדבריו אלו?
<b>אמר רבי יצחק בר אבדימי</b>: ברייתא זו בשיטת <b>אבא שאול היא</b> נשנית!
<b>והכי קאמר: "יבמה יבא עליה</b>" - לשם <b>מצוה</b> של יבום, וכאמור בהמשך הפסוק, "ויבמה".
ומשמע שמטרת הביאה צריכה להיות אך ורק לשם קיום מצות יבום ולא לשם ביאת היתר גרידא.
<b>שבתחלה</b>, לפני שנישאת לאחיו, <b>היתה עליו</b> אשה זו <b>בכלל היתר</b> נשואין. <b>רצה</b> - <b>לשם נוי כונסה, רצה</b> - <b>לשום אישות כונסה</b>.
משנישאת לאחיו, <b>נאסרה</b> עליו.
וכשמת אחיו ללא בנים, היא <b>חזרה והותרה</b> להתייבם לו.
<b>יכול תחזור להתירה הראשון</b>, שתהיה מותרת לו בין לשם אישות ובין לשם נוי.
<b>תלמוד לומר: "יבמה יבא עליה</b>" - <b>ל</b>שם <b>מצוה</b> של יבום!
והמשמעות "למצוה" היא, שרק לשם מצוה, ולא לצורך היתר בעלמא. כי לדברי אבא שאול, ביאה לשם היתר בעלמא, אסורה משום ערות אשת אח!
<b>רבא אמר: אפילו תימא</b> ברייתא זו בשיטת <b>רבנן</b> היא, גם אפשר ליישבה אם נגרוס "מצוה", שהוא לשון הקדמה, שמצוה לכתחילה להקדים יבום לחליצה, ולא נגרוס "למצוה", שהוא לשון עיכובא, שרק למצוה מותר, ולא לביאת היתר גדידא!
<b>והכי קאמר: "יבמה יבא עליה</b>" - <b>מצוה!</b>
שהמצוה לייבמה היא חשובה יותר מאשר לחלוץ לה.
<b>שבתחלה</b>, לפני נישואי אחיו, <b>היתה בכלל היתר. רצה כונסה, רצה אינו כונסה</b> ...
לאחר מכן, <b>נאסרה</b> בנישואי אחיו.
<b>חזרה והותרה</b>, כשמת האח בלי בנים.
<b>יכול תחזור להתירה הראשון,</b> ולא יותר, <b>רצה כונסה, רצה אינו כונסה?</b>
[תלמוד לומר "יבמה יבוא עליה" - מצוה]!
ומפסיקה הגמרא את לשון הברייתא באמצעה, כדי לברר ולתקן את האמור בה:
כיון שלא אמר התנא "רצה, חולץ לה", אלא "רצה אינו כונסה", משמע לכאורה מדבריו, שאם רצה, אינו כונסה, אלא היא תינשא לשוק בלי חליצה.
ותמהינן: וכי ניתן לומר <b>"רצה, אינו כונסה</b>", ותינשא לשוק בלי חליצה!?
והרי היבמה, <b>הא אגידה ביה,</b> אגודה וקשורה היא אל היבם בזיקת היבום! ואם כן, וכי <b>בכדי</b>, בחינם, ללא שום מעשה שיתירנה, <b>תיפוק</b>, תצא לשוק?
ולכן, מתקנת הגמרא את לשון הברייתא:
<b>אלא אימא</b>: יכול תחזור להיתרה הראשון, <b>רצה כונסה, רצה חולץ לה</b> -
<b>תלמוד לומר: "יבמה יבא עליה</b>" - <b>מצוה</b> לייבם אותה יותר מאשר לחלוץ לה!
ומוכיחה הגמרא מתחילת הברייתא, הנשנית בתורת כהנים, כרבא, ולא כרבי יצחק בר אבדימי:
<b>אימא רישא</b> של הברייתא בתורת כהנים:
כתיב [ויקרא ו] לגבי מצות הכהנים לאכול את שיירי המנחה, לאחר שנקמצה המנחה:
"והנותרת ממנה יאכלו אהרן ובניו".
וחזר הכתוב ואמר "קרא יתירא": <b>"מצות תאכל, במקום קדוש</b>", כדי ללמדך שאכילת הכהנים את שיירי המנחה אינה היתר או זכות, אלא היא <b>מצוה!</b>
<h3> דף מ.</h3>
<b>שבתחלה</b>, קודם שהוקדשה המנחה, היא <b>היתה עליו בכלל היתר</b>.
אך משהוקדשה המנחה, היא <b>נאסרה</b> באכילה עד שתיקמץ, ויוקטר הקומץ.
<b>וחזרה והותרה</b> לאכילה, משנקמצה והוקטר קומצה.
<b>יכול תחזור להיתירה הראשון</b>, וכפי שיתבאר.
<b>תלמוד לומר: "מצות תאכל, במקום קדוש</b>" - <b>מצוה!</b>
ומדייקת הגמרא: <b>בשלמא לרבא, דאמר, הא מני</b> ברייתא זו בשיטת מי היא אמורה? - שיטת <b>רבנן היא</b>, ולדבריו קתני בה "מצוה" [שהיא רק הקדמה לכתחילה], ולא "למצוה" [שמשמעותה מצוה דוקא ולא היתר!], ניחא.
כי <b>הכא</b>, לגבי אכילת שיירי המנחה, <b>הכי קאמר</b>:
<b>"מצות תאכל במקום קדוש</b>" - <b>מצוה</b>.
<b>שבתחלה</b> לפני שהוקדשה המנחה היא <b>היתה עליו בכלל היתר, רצה אוכלה, רצה אינו אוכלה</b>.
ובאמצע דברי הברייתא תמהה הגמרא: כיצד אומרת הברייתא <b>"רצה אוכלה, רצה אינו אוכלה</b>"?
וכי אפשר לומר את הצד ש<b>"רצה אינו אוכלה</b>"!?
<b>והכתיב</b> לגבי אכילת הקדשים, בחלק המגיע לכהנים [שמות כט]:
<b>"ואכלו אותם אשר כופר בהם", מלמד</b> הכתוב, <b>שהכהנים אוכלים</b> את הקרבן, <b>ו</b>ה<b>בעלים</b> של הקרבן, <b>מתכפרין</b> באכילת הכהנים את קרבנם כפרה שלימה!
ואם כן, חייבים הכהנים לאכול את הקרבן, ואת שיירי המנחה, כדי שתהיה כפרה שלימה לבעלים המביאים אותה.
ואיך אמרת "רצה אינו אוכלה"? <b>אלא</b> בהכרח, שכך אמר התנא בברייתא: <b>רצה</b> הכהן שעשה את עבודות המנחה לאכול אותה - <b>הוא</b> עצמו <b>אוכלה</b>.
ואם <b>רצה</b> - <b>כהן אחר אוכלה!</b>
<b>תלמוד לומר: "מצות תאכל במקום קדוש</b>"
- <b>מצוה</b> על הכהן העובד את עבודות המנחה שהוא יאכלנה, יותר מאשר כהן אחר.
<b>אלא לרב יצחק בר אבדימי, דאמר</b> ברייתא זאת בשיטת <b>אבא שאול היא</b>, וגורסים בה "למצוה", לעיכובא, ולא "מצוה" לכתחילה, תיקשי:
<b>הכא</b>, באכילת שירי המנחה - <b>מאי "תרי גווני, איכא!?</b>
אלו שתי אפשרויות יש כאן, כמו ביבמה [למצוה ושלא למצוה], שתוכל לומר שבא התנא למעט מן הפסוק את הצד השני?
<b>וכי תימא,</b> שאומרת הברייתא שתי אפשרויות, <b>רצה</b> - <b>לתאבון אוכלה, רצה</b> - <b>אכילה גסה אוכלה</b>.
תלמוד לומר "מצות תאכל", ללמד שרק אכילה לתיאבון כשירה ולא אכילה גסה.
אי אפשר לומר כך.
כי <b>אכילה גסה</b> - <b>מי</b> האם <b>שמה אכילה</b>, עד שיצטרך הכתוב למעט אותה במיעוט מיוחד?
ועצם דין אכילה, כבר נלמד מהפסוק הראשון "ואכלו אהרן ובניו"!?
<b>והאמר ריש לקיש: האוכל אכילה גסה</b>, שנפשו של אדם קצה בה, <b>ביום הכיפורים</b> - <b>פטור מ</b>עבירת "כל הנפש אשר <b>לא תעונה</b>". היות שאף אכילה גסה נקראת עינוי, כיון שהוא מזיק את עצמו באכילה שכזו.
וחוזרת בה הגמרא, ומביאה שתי אפשרויות אחרות.
<b>אלא</b>, כך הן שתי האפשרויות בשיירי המנחה:
<b>רצה</b> - <b>מצה אוכלה, רצה</b> - <b>חמץ אוכלה</b>.
תלמוד לומר "מצות תאכל", ולא חמץ!
ופרכינן: הרי דין זה, שאין אוכלים את המנחה אלא כשהיא אפויה מצה ולא חמץ, כבר ידענו מפסוק אחר.
<b>והכתיב</b>: [ויקרא ו] <b>"לא תאפה חמץ</b> - <b>חלקם</b> נתתי אותה".
<b>ואמר ריש לקיש</b> בדרש פסוק זה: המנחה עצמה לא תאפה חמץ, <b>ואפילו חלקם</b> של הכהנים, שיירי המנחה לאחר שנקמצה, גם היא <b>לא תאפה חמץ!</b>
ומכח פירכה זו, מביאה הגמרא שתי אפשרויות אחרות:
<b>אלא, רצה</b> - כשהיא אפויה <b>מצה, אוכלה</b>.
<b>רצה</b> - <b>חלוט</b> [חולטים את העיסה בתוך מים רותחים תחילה, ולאחר מכן אופים את העיסה החלוטה, מצה], <b>אוכלה.</b>
תלמוד לומר "מצות תאכל", ולא חלוט!
והוינן בה: <b>האי "חלוט</b>" - <b>היכי דמי?</b> כיצד אתה מחשיב את המצה הנאפית לאחר חליטה? <b>אי מצה היא</b> - <b>הא מצה היא!</b>
וכיצד אתה ממעט חלוט מ"מצות תאכל"?
<b>ואי</b> חלוט <b>לא מצה היא,</b> אין צורך בפסוק כדי למעטו.
שהרי "ואכלוה <b>מצות</b>" - <b>אמר רחמנא</b> בפרשת שמיני, ואין צורך ב"מצות תאכל" כדי למעט חלוט.
ומשנינן: <b>לא</b>. <b>לעולם אימא לך</b> חלוט - <b>מצה היא</b>.
<b>ולהכי תנא</b> שנה <b>ביה קרא</b> נוסף, באכילת שיירי המנחה, "מצות תאכל" - <b>לעכב!</b> שאף על גב שיש להחשיב חלוט שנאפה כמו מצה שנאפתה בלי חליטה, בכל זאת בשיירי המנחה יש לאפות אותה בלי לחלוט אותה תחילה. [תוס']
ותמהה הגמרא: <b>אלא "חלוט מצה היא</b>", <b>דקאמרינן</b>, שאמרנו בברייתא שיש צורך בפסוק "מצות תאכל" כדי למעטו מאכילת שיירי מנחה - <b>למאי הלכתא!?</b> דהיינו, היכן נחשב חלוט למצה, עד שצריך הפסוק "מצות תאכל" למעטו, לומר שבשיירי מנחה הוא מצה שאינה ראויה!?
ומשנינן: מה שאמרנו שחלוט מצה היא, הכונה היא <b>לומר, שאדם יוצא בה ידי חובתו</b> באכילת מצה <b>בפסח, אף על פי דחלטיה</b> לעיסה במים רותחים <b>מעיקרא</b>.
<b>כיון דהדר אפייה</b> שחזר ואפאה אחרי חליטתה <b>בתנור</b> - <b>"לחם עוני" קרינא ביה, ואדם יוצא בה ידי חובתו בפסח.</b>
<big><b>מתניתין:</b></big>
א. <b>החולץ ליבמתו</b>, לא הפסיד בכך את חלקו בירושת אחיו המת, אלא <b>הרי הוא כאחד מן האחין לנחלה.</b>
ב. <b>ואם יש שם אב</b> - <b>נכסים של אב.</b> שהוא קודם בירושה לאחים.
ג. <b>הכונס את יבמתו</b> - <b>זכה בנכסים של אחיו</b> המת, והם שלו, אפילו גירשה למחר.
<b>רבי יהודה אומר: בין כך ובין כך,</b> בין אם יבמה אחד האחים ובין אסלא יבמה, <b>אם יש שם אב</b> - <b>נכסים</b> הנופלים מירושת האח המת הם <b>של אב</b> בלבד, ולא של היבם.
<big><b>גמרא:</b></big>
שנינו במשנה שהחולץ ליבמתו הרי הוא כאחד האחים לנחלה.
והוינן בה: <b>פשיטא</b> שלא הפסיד החולץ את חלקו!?
ומשנינן: <b>סלקא דעתך אמינא,</b> ש<b>חליצה במקום יבום קיימא,</b> והרי הוא כאילו קנאה ושילחה, <b>ונשקול</b> החולץ <b>כולהו נכסי</b> של אחיו המת, כמו מי שמייבם אותה.
<b>קא משמע לן</b> שהרי הוא כאחד האחים, ואינו נוטל את הכל.
ותמהינן: <b>אי הכי,</b> שחידוש המשנה הוא שאין החולץ זוכה בכל הנכסים, מדוע נקטה המשנה <b>"הרי הוא כאחד מן האחים</b>"?
והרי <b>"אינו אלא כאחד מן האחים" מיבעי ליה</b> למשנה לומר.
ואילו לשון המשנה משמע, שהחידוש הוא שיש לו בכלל זכיה כאחד מן האחים!?
ומשום הקושיה הזאת אומרת הגמרא הסבר אחר:
<b>אלא, סלקא דעתך אמינא, הואיל ואפסדה</b> החולץ <b>מיבום, לקנסיה</b> לחולץ שלא יירש את חלקו בנכסי המת.
<b>קא משמע לן</b> משנתנו שהחולץ אינו מפסיד את חלקו.
שנינו במשנתנו: <b>אם יש שם אב</b> - נכסים של אב.
<b>דאמר מר</b> [במסכת בבא בתרא קטו א] ה<b>אב קודם</b> בירושת בניו <b>לכל יוצאי ירכו.</b>
שנינו במשנתנו: <b>הכונס את יבמתו</b> זכה בנכסים של אחיו.
והוינן בה: <b>מאי טעמא?</b> והיינו, מנין לנו שהיבם זוכה מיד בכל הנכסים ולא האב, שהוא הקודם בירושה לכל יוצאי ירכו. ואולי זוכה האב בכל הנכסים, כדינו להיות קודם לכל יוצאי ירכו, ורק משמת האב יזכה היבם בכל הנכסים.
ומשנינן: [דברים כה] <b>"יקום על שם אחיו" אמר רחמנא,</b> ומשם למדנו את הדין שהיבם זוכה בנכסי האח המת.
כי בנחלה שעוברת אליו, הוא מקים את שם אחיו, שנחלתו נקראת על שמו, כאשר הוא מייבם את אשתו.
<b>והרי קם</b> שמו של המת בשעה שמיבם את אשתו, ולכן באותה שעה הוא זוכה גם בנחלתו.
שנינו במשנה: <b>רבי יהודה אומר</b>: בין כך ובין כך, אם יש שם אב, נכסים של אב.
<b>אמר עולא: הלכה כרבי יהודה.</b>
<b>וכן אמר רבי יצחק נפחא: הלכה כרבי יהודה.</b>
<b>ואמר עולא, ואיתימא רבי יצחק נפחא: מאי טעמא דרבי יהודה</b> האומר שהאב זוכה בנכסים?
והרי משעה שייבם האח את אשת המת קם שמו של המת, וצריכה נחלתו לעבור ליבם, שיש בכך משום הקמת שם המת אצל האח שייבם את אשתו?
משום <b>דכתיב</b> כתוב אחר, בפרשת יבום: [דברים כה] <b>"והיה הבכור אשר תלד</b>".
ומלמד הכתוב הזה שדינו של היבם הוא <b>כ"בכור</b>": <b>מה בכור</b> האחים <b>אין לו</b> חלק בנכסי האב <b>בחיי האב, אף האי</b> יבם <b>נמי, אין לו</b> חלק בנכסים הראויים לירש על ידי האב [שבכל מקום הוא קודם לכל יוצאי ירכו] <b>בחיי האב.</b>
ולכן, לא זוכה היבם בנחלת המת, אלא במקום שאין אב.
שמא תאמר, כיון שקראה התורה ליבם "בכור": <b>אי מה בכור נוטל פי שנים לאחר מיתת האב, אף האי</b> יבם נמי <b>נוטל פי שנים לאחר מיתת האב</b>, ויטול היבם את חלקו ואת חלק אחיו המת בנכסים שמוריש האב?
תשובתך: <b>מידי,</b> האם <b>"יקום על שם אביו" כתיב?</b> הרי <b>"יקום על שם אחיו" כתיב, ולא "על שם אביו</b>"!
וכיון שירש האב את הנסים של המת, הרי מעתה, כשמת האב, אין הוא מוריש את נכסי האח המת אלא את נכסיו שלו, ואין ליבם חלק בהם כדי להקים את שם אחיו במת בירושתם.
והוינן בה: לרבי יהודה, הסובר שאם האב קיים הוא היורש, ואז לא מתקיימת הקמת השם של המת על ידי העברת נחלתו ליבם, <b>אימא</b> נאמר שרק <b>היכא דליכא אב דלשקול נחלה</b>, כשאין אב הלוקח את הנחלה של המת לעצמו, אלא היא עוברת לאח המייבם, המקים לאחיו שם - רק אז <b>תתקיים מצות יבום,</b> היות שאז יש הקמת שם לאח המת, בהעברת נחלתו לאח המייבם.
אבל <b>היכא דאיכא אב</b>, [<b>דלא</b>] <b>שקיל</b> היבם <b>נחלה</b> - <b>לא תתקיים מצות יבום!?</b>
ומשנינן: <b>מידי</b>, האם <b>יבום בנחלה</b> שנוחל היבם את נכסי המת <b>תלה רחמנא?</b>
אין זה כך!
אלא <b>יבומי מיבמי,</b> זו היא המצוה.
<b>ואי איכא נחלה</b> - <b>שקולי,</b> נוטל היבם את נכסי המת.
<b>ואי לא</b>, אם היבם אינו נוחל, אלא האב - <b>לא שקיל</b> היבם.
<b>יתיב רבי חנינא קרא קמיה דרבי ינאי, ויתיב וקאמר: הלכה כרבי יהודה.</b>
<b>אמר ליה</b> רבי ינאי: <b>פוק</b>, צא, <b>קרי קרייך לברא,</b> וקרא את הקריאה שאמרת לפני בחוץ, ולא כאן, כי היא אינה נכונה, היות ו<b>אין הלכה כרבי יהודה.</b>
<b>תני תנא קמיה דרב נחמן: אין הלכה כרבי יהודה</b>.
<b>אמר ליה</b> רב נחמן: <b>אלא כמאן</b> הלכה? - בהכרח, <b>כרבנן!</b>
ואם כן, משנתך שאתה שונה שאין הלכה כרבי יהודה <b>פשיטא</b> היא! שהרי <b>יחיד ורבים</b> - <b>הלכה כרבים!?</b>
<b>אמר ליה</b> זה ששנה את האימרה הזאת לפני רב נחמן: האם <b>אסמייה</b>, אסלק את האימרה הזאת ממשנתי שאני שונה, לפי שפשיטא היא!?
<b>אמר ליה: לא</b>. אל תסלק אותה ממשנתך!
כי משנה זו היא "משנה הצריכה". אלא, שאתה שינית את דבריה, ומחמת השינוי היא נהיתה ל"משנה שאינה צריכה". אך אם תתקנה, ותחזירה ללשון ששנו לך, היא תחזור להיות "משנה צריכה".
כי <b>את</b> - <b>"הלכה</b> כרבי יהודה" <b>אתנייך,</b> שנו לך!.
ונמצא שהיא אימרה ["משנה"] שצריך לשנותה, שיש בה חידוש, שהלכה כיחיד.
<b>ומוקשה הוא דאקשי לך,</b> כיצד יתכן שהלכה כרבי יהודה, והרי הלכה כרבים ולא כיחיד!?
<b>ואפכת,</b> ושנית "אין הלכה כרבי יהודה".
<b>ולמאי דאפכת</b> - <b>שפיר אפכת.</b> והיינו, שפיר עשית בכך שהפכת לה, היות ואין הלכה כרבי יהודה.
אך על אף שאתה צודק במה שגרם לך להפוך ולשנות את הגירסא, לא זו היא הגירסא הנכונה במשנה זו.
אלא, יש לך לשנותה כמו ששנו לך אותה, שהלכה כרבי יהודה, ולכן היא משנה הצריכה.
אך אנו לא סוברים שהלכה כאותה משנה, אלא הלכה כחכמים.
<big><b>מתניתין:</b></big>
במשנה זו מתבארת תקנת חכמים, לאסור על יבם שחלץ ליבמתו, את קרובות חלוצתו, כאילו היתה החלוצה אשתו.
ובצורה דומה תיקנו על היבמה שנחלצה, שתהיה אסורה בקרובות החולץ, כאילו היה בעלה.
<b>החולץ ליבמתו</b> -
<b>הוא אסור בקרובותיה, והיא אסורה בקרוביו!</b>
<h3> דף מ:</h3>
<b>הוא</b>, החולץ, <b>אסור</b> בקרובתיה, מדרבנן, בכל אותן הקרובות שבאשתו הן אסורות עליו מן התורה, באיסור עריות:
<b>באמה, ובאם אמה, ובאם אביה</b>
<b>ובבתה, ובבת בתה, ובבת בנה</b>
<b>ובאחותה</b> - <b>בזמן שהיא</b>, החלוצה עצמה <b>קיימת.</b> אבל משמתה החלוצה, הוא מותר באחותה. כמו שהוא מותר באחות אשתו לאחר מות אשתו.
<b>ו</b>שאר <b>האחין</b> - <b>מותרין</b> בכל קרובות החלוצה.
<b>והיא</b>, החלוצה - <b>אסורה באביו</b> של החולץ מן התורה, משום ערות "כלתו", שהרי היא אשת האח שמת, והיא אסורה על אביו באיסור כלתו גם משמת בעלה.
<b>ו</b>אסורה אפילו <b>באבי אביו</b>.
[רש"י מסביר לפי ההוה אמינא של הגמרא, שמחדשת המשנה, שאף על פי שאם היא היתה אשתו הגמורה של החולץ היא לא היתה אסורה על אבי אביו מדין כלת בן בנו אלא רק מדין "שניות" [שהיא "שניה" לכלת בנו, האסורה מן התורה] -
בכל זאת, גזרו חכמים אפילו על החלוצה של בן בנו שתהיה אסורה לו.
אך למסקנת הגמרא, האיסור הוא איסור שניות שלא מחמת החולץ, אלא משום שהיא אשת אחיו המת, והיא אסורה על אבי אביו מחמת היותה כלת בן בנו, שהיא "שניה" לכלת בנו].
<b>ו</b>היא אסורה <b>בבנו</b> של החולץ, מדרבנן, משום "אשת האב", שאם היתה נשואה לחולץ, הוא איסור תורה.
<b>ו</b>היא אסורה אפילו <b>בבן בנו</b> של החולץ, אף על פי שאם היתה אשתו של החולץ היא לא היתה אסורה בו אלא מדברי סופרים, כי אשת אבי אביו אינה אלא "שניות".
ואסורה החלוצה <b>באחיו</b>, משום אשת אח, כאילו היתה נשואה לחולץ.
<b>ובבן אחיו</b>, משום אשת אחי אביו, אם היתה נשואה לחולץ.
ומבארת עתה המשנה גזירה חדשה, שגזרו חכמים בקרובת חלוצתו, שלא מצינו כמותה בהלכות יבום:
בדין צרת חלוצתו, נחלקו בפרק ראשון [י ב יא א] אמוראים, האם היא אסורה בכרת או רק בלאו.
אך לדברי הכל:
<b>מותר אדם בקרובת צרת חלוצתו</b>, לפי שלא גזרו חכמים איסור קרובות אלא על החלוצה, ולא על צרתה שלא נחלצה.
<b>ואסור בצרת קרובת חלוצתו.</b>
ואיסור זה של צרת קרובת חלוצתו הוא מחודש, לפי שאינו במקום נפילה ליבום!
אלא, אם קרובת חלוצתו היתה נשואה לאדם זר יחד עם אשה נוספת, ומת האיש הזר, אסור ל"צרת קרובת חלוצתו" להנשא ליבם, מהטעם שיתבאר בגמרא.
<big><b>גמרא:</b></big>
<b>איבעיא להו</b>: האם <b>גזרו</b> חכמים גם על <b>"שניות" בחלוצה</b>, כמו שגזרו חכמים על "שניות" באשה נשואה, כגון לאסור את אם אם אמה [דהיינו, דור רביעי], <b>או לא</b> גזרו זאת בחלוצה?
ומבארת הגמרא את צדדי הספק:
האם רק <b>בערוה דאורייתא</b>, קרובות אשתו, שאמה ואם אמה הם ערוה מן התורה, <b>גזרו בהו רבנן</b> לאסור גם את ה<b>"שניות</b>", לאסור אפילו את הדור הרביעי למעלה, את אם אם אמה של אשתו.
אבל <b>בחלוצה</b>, שקרובותיה, כגון אמה ואם אמה, אינן אסורות אלא מגזירה דרבנן - <b>לא גזרו</b> בה <b>רבנן "שניות</b>", לאסור אפילו דור רביעי של אם אם אמו של חלוצתו.
<b>או דלמא: לא שנא</b>.
<b>תא שמע</b> ממשנתנו, ששנינו בה: <b>הוא</b>, החולץ, <b>אסור באמה ובאם אמה</b>.
<b>ואילו "אם אם אמה</b>" - <b>לא קתני</b> שהחולץ אסור בה!
ודוחה הגמרא את הראיה:
לעולם גזרו שניות בחלוצה, ואסרו גם את הדור הרביעי, של אם אם אמה של החלוצה.
וזה שלא שנא התנא את הדור הרביעי במשנתנו -
<b>דלמא, היינו טעמא דלא תני</b> במשנתנו את האיסור של דור רביעי בחלוצה - <b>משום דקבעי</b>, שרצה התנא, <b>למיתני סיפא: והאחין</b> של החולץ <b>מותרין</b> [בקרובות חלוצתו].
<b>ואי תנא</b> ברישא, שהחולץ אסור ב<b>אם אם אמה, הוה אמינא</b> שדברי התנא בסיפא <b>"האחין מותרין</b>", אמורים <b>דוקא באם אם אמה,</b> שהיא אסורה על החולץ רק מגזירת "שניות". ולכן רק החולץ אסור בה, ולא האחים.
<b>אבל באם אמה ובאמה</b>, שאין איסורן מגזירת "שניות", אלא מגזירת "עריות" - <b>לא</b> מותרים שאר האחים בהן.
והיה מקום לחילוק הזה, היות והקרובות שאינן בגדר "שניות", כמו אמה ואם אמה, שהן עריות מן התורה [אילו היא היתה אשתו], הן נאסרות על כל האחים [מדרבנן!] מדין "זיקה".
והיינו אומרים שגזרו חכמים על איסור "עריות" בזיקה, אבל לא גזרו על איסור "שניות" בזיקה.
וגם לאחר החליצה, שפקעה כבר הזיקה, הן אסורות על כל האחים, כמו שהן ממשיכות להיות אסורות על האח החולץ, היות והאח החולץ עשה את החליצה בשליחות כל האחים. ולכן, כמו שבו עצמו גזרו חכמים להמשיך את גזירת קרובות החלוצה עליו גם לאחר שפקעה הזיקה, כך גזרו בכל האחים.
ולכן, לא כתב התנא ברישא את איסור אם אם אמה של חלוצתו, כדי שלא נבוא לידי טעות זו בסיפא. ואם כן, אין מכאן ראיה שאם אם אמה של החלוצה מותרת.
אך מקשה הגמרא על הדחיה הזאת. כי עדיין יש להוכיח:
<b>וליתני</b> ברישא את איסור <b>אם אם אמה</b> על החולץ, <b>וליתני</b> בסיפא: <b>האחין מותרין בכולן!</b> ולא יהיה מקום לבוא לידי טעות.
ומכיון שלא אמר התנא ברישא את האיסור הזה, מוכח שלא גזרו שניות בחלוצה.
ומסקנת הגמרא: אכן <b>קשיא</b> על הדחיה שרצתה הגמרא לדחות את הראיה מכך שלא נכתב איסור שניות בחלוצה במשנה, שהיא מותרת.
אלא, הראיה הזאת היא נכונה.
אך מביאה הגמרא ראיה ממשנתנו להיפך, שאכן גזרו שניות בחלוצה.
<b>תא שמע</b> מהאמור במשנה: <b>היא</b>, החלוצה, <b>אסורה באביו ובאבי אביו</b>.
ומדייקת הגמרא: <b>קתני מיהא</b> "היא אסורה ב<b>אבי אביו</b>".
<b>מאי לאו</b>, היא אסורה בו <b>משום חולץ, דהויא לה</b> החלוצה כמו <b>"כלת בנו</b>", שהוא איסור "שניות" בחלוצה.
[כי אילו היתה נשואה לחולץ, היא היתה אסורה על אביו מן התורה מדין ערות "כלתו", ועל אבי אביו היא היתה אסורה משום שהיא "שניה" לערות "כלתו"].
ומכאן מוכח שגזרו שניות בחלוצה!
ודוחה הגמרא: <b>לא</b> משום הקירבה לחולץ נאסרה החלוצה באבי אביו, כי לעולם לא גזרו שניות בחלוצה.
אלא <b>משום מיתנא,</b> משום האח המת, היא אסורה באיסור שניות.
<b>דהויא לה</b> החלוצה [עוד בחיי בעלה המת] אסורה לאבי אביו מדין "שניה" של <b>כלת בנו.</b>
שהרי כמו שערות כלתו אסורה מן התורה, כך, מדין שניות, "כלת בנו" אסורה.
ומביאה הגמרא ראיה אחרת שגזרו שניות בחלוצה, ממשנתנו:
<b>תא שמע: ו</b>אסורה החלוצה <b>בבן בנו</b> של החולץ.
<b>מאי לאו, משום חולץ</b> היא אסורה, ומחמת שגזרו שניות בחלוצה [שבבנו היא היתה אסורה מן התורה, אילו היא היתה אשתו, מדין אשת אביו, ולכן בבן בנו היא אסורה מדין שניות, כאשת אבי אביו].
<b>דהויא לה</b> החלוצה אסורה משום <b>אשת אבי אביו</b>, שאיסורה הוא מדין שניות [שהרי אשת אביו היא ערוה מן התורה].
ודוחה הגמרא: <b>לא</b> משום שניות בחלוצה היא אסורה.
אלא, <b>משום מיתנא,</b> האח המת, היא אסורה. היות <b>והויא לה אשת אחי אבי אביו</b>, שאסורה עליו מדין שניות.
ופרכינן: כיצד אתה אומר שאשת אחי אבי אביו אסורה מדין שניות?
<b>הא אמימר מכשר</b> [לעיל כא ב] <b>באשת אחי אבי אביו!</b> לפי שלדעתו אין היא אסורה משום שניות.
ובהכרח, שכונת המשנה לאסור אותה מצד בן בנו של החולץ, היות והיא אשת אבי אביו. ואיסור זה הוא מדין "שניות".
ומוכח שגזרו שניות בחלוצה.
ומשנינן: <b>אמימר</b>, שהכשיר את אשת אחי אבי אביו, <b>מוקי לה</b>, יעמיד את משנתנו האומרת "ואסורה בבן בנו", לא בבן בנו של החולץ, אלא <b>בבר ברא דסבא!</b>
דהיינו, בן בנו של ה"סבא", אביהם של החולץ והאח המת, שהוא בן אחי החולץ.
והוא אסור בה מדין "דודתו", שהיא ערוה לו [אם היתה החלוצה נשואה לחולץ], ואין היא איסור "שניות".
וכך הוא סדר המשנה לפי אמימר: היא [החלוצה] אסורה באביו של החולץ [שהוא הסבא], ובאבי אביו.
ובבנו של אביו, הסבא [ולא כמו שסברנו שהוא בנו של החולץ], ובבן בנו של הסבא [ולא כמו שסברנו שהוא בן בנו של החולץ].
ולפי זה איסור "בנו" האמור במשנה, שהוא אחי החולץ ואחי בעלה המת, הוא איסור תורה, שאסורה החלוצה על כל אחי החולץ בלאו ["כיון שלא בנה שוב לא יבנה", כי החולץ חלץ בשליחות כל האחים, וכדברי רבי יוחנן לעיל בפרק ראשון י ב].
ואיסור "בן בנו" הוא איסור ערוה, שאסורה עליו החלוצה באיסור אשת אחי אביו.
ותמהינן: <b>אי הכי,</b> אם תאמר כן, ש"בן בנו" הוא בן בנו של הסבא, ולא של החולץ, נמצאת אומר ש"בנו ובן בנו" האמורים במשנה, <b>היינו אחיו</b> של החולץ [שהוא בן הסבא], <b>ובן אחיו</b> של החולץ [שהוא בן בנו של הסבא]!
והרי "אחיו ובן אחיו" נאמרו לחוד במשנה!?
ומשנינן: לפי אמימר שנה התנא במשנתנו שני אופנים של "אחיו ובן אחיו".
תחילה <b>תנא אחיו</b> ובן אחיו - <b>מן האב,</b> שכאמור, איסורם הוא מן התורה.
<b>ו</b>לאחר מכן <b>קתני</b> "בנו ובן בנו" של הסבא, שהם "אחיו ובן אחיו" של החולץ ושל האח המת - כשהם <b>אחיו</b> ובן אחיו <b>מן האם.</b>
וכגון שהיו האח המת והאח החולץ אחים בין מן האב ובין מן האם, והיה להם אח נוסף, שהיה אחיהם מן האם ולא מן האב.
והחלוצה אסורה על האח השלישי מדין אשת אח של המת, שהוא אחיו מאמו, שלא הותר כלל ליבום, והוא איסור ערוה מן התורה.
וכן בנו של האח השלישי, אסור בה מדין אשת אחי אביו, שהוא איסור ערוה מן התורה.
ולא דיבר התנא כלל מאיסור שניות.
ומביאה הגמרא ראיה אחרת:
<b>תא שמע,</b> מהא <b>דתני רבי חייא</b> בענין איסור קירבת החלוצה:
<b>ארבע</b> צורות של איסור קירבה לחלוצה, איסורן הוא <b>מדברי תורה</b>.
<b>וארבע</b> איסורן הוא <b>מדברי סופרים</b>.
ומבאר רבי חייא:
ארבעה איסורי הקירבה לחלוצה שהם מן התורה, הם:
א. <b>אב</b> של החולץ אסור בה מן התורה, מפני שהיא כלתו של בנו המת, ונשאר איסור כלתו לעולם, גם לאחר מיתת בנו.
ב. <b>ובנו</b> של החולץ אסור בה מן התורה, משום שהיא אשת אחי אביו [של האח שמת].
ג. <b>אחיו</b> של החולץ אסור בה מן התורה, באיסור לאו "כיון שלא בנה שוב לא יבנה", ואיסור זה הוא על כל האחים, היות והחולץ חלץ בשליחות כל האחים.
ד. <b>ובן אחיו</b> של החולץ אסור בה מן התורה, היות והיא אשת אחי אביו [שמת].
ארבעה איסורים אלו הם <b>מדברי תורה</b>.
ואלו הם ארבעה איסורי הקירבה לחלוצה מדברי סופרים:
א. <b>אבי אביו</b> של החולץ אסור בה מדין "שניות", שהיא כלת בן בנו, והרי היא "שניה" לכלת בנו, האסורה מן התורה.
ב. <b>ואבי אמו</b> של החולץ אסור בה, משום שהיא "שניה" לכלת בתו, האסורה מן התורה.
ג. <b>בן בנו</b>.
והניחה עתה הגמרא, שהוא אסור בה, משום שהחלוצה נחשבת כאשתו של החולץ, לגזור בה איסור שניות, והוא אסור בה מדרבנן, כ"שניה" לאשת אבי אביו, שאסורה מן התורה.
ד. <b>ובן בתו</b>.
שאסורה לו החלוצה משום אשת אבי אמו.
וכל אלו הם שניות, האסורות רק <b>מדברי סופרים.</b>
ובכל זאת גזרו חכמים לאוסרה.
ומדייקת הגמרא מדברי רבי חייא: <b>קתני מיהא "אבי אביו,</b> מדברי סופרים".
<b>מאי לאו</b> איסורה הוא <b>משום חולץ,</b> שהחשיבו את החולץ כאילו נשא אותה, <b>והויא לה</b> כאילו היא <b>כלת בנו</b>, שאסורה מדין "שניות".
ומוכח, שגזרו שניות בחלוצה! ודוחה הגמרא את הראיה: <b>לא</b> מחמת החולץ היא אסורה, אלא <b>משום מיתנא,</b> האח המת, <b>דהויא לה כלת בנו</b>, ואסורה מדין "שניה" הרגיל, ולא מצד הגזירה של שניות בחלוצה.
<b>תא שמע</b> מזה ששנינו בדברי רבי חייא: <b>אבי אמו</b>.
<b>מאי לאו, משום חולץ</b> היא אסורה, <b>דהויא לה</b> כאילו היא <b>כלת בתו</b>, שהיא שניה לכלתו.
ומוכח שגזרו שניות בחלוצה!
ודוחה הגמרא: <b>לא</b> משום החולץ היא נאסרת אלא <b>משום מיתנא, דהויא לה כלת בתו</b> של האח המת, ואסורה מדין שניות הרגיל.
<b>תא שמע</b> מהא ששנינו בדברי רבי חייא: <b>ובן בנו</b>.
<b>מאי לאו משום חולץ, דהויא לה אשת אבי אביו</b>, שאסורה מדין שניות.
ודוחה הגמרא: <b>לא</b> משום החולץ היא נאסרת, אלא <b>משום מיתנא, דהויא לה אשת אחי אבי אביו.</b>
ותמהה הגמרא: <b>והא אמימר מכשיר באשת אחי אבי אביו</b>, וסובר שלא גזרו עליה משום שניות!
ובהכרח, שנאסרת משום החולץ, ומוכח שגזרו שניות בחלוצה, ולכן היא נאסרת מצד אשת אבי אביו.
ומשנינן: אכן <b>אמימר מוקים לה משום חולץ, וקסבר</b> אמימר ש<b>גזרו שניות בחלוצה</b>, והיא אסורה משום אשת אבי אביו.
אבל נשארת השאלה לפי מי שאסר את אשת אחי אבי אביו, שהוא יכול להעמיד את דברי רבי חייא שאסורה משום מיתנא, באיסור אשת אחי אבי אביו, ולפיו נשארת הבעיה, האם גזרו שניות בעריות או לא.
<b>תא שמע</b> מזה ששנינו בדברי רבי חייא: <b>ובבן בתו</b>.
<b>מאי לאו משום חולץ, דהויא לה אשת אבי אמו</b>, שהיא "שניות".
ודוחה הגמרא: <b>לא</b> משום חולץ היא אסורה, אלא <b>משום מיתנא, דהויא לה אשת אחי אבי אמו.</b>
ותמהה הגמרא על הדחיה: <b>והא גבי שניות דערוה לא גזרו</b> על אשת אחי אבי אמו!
ואי אפשר לאוסרה משום מיתנא באיסור זה.
ולכן חוזרת הראיה:
<b>אלא לאו</b>, כל איסורה הוא <b>משום חולץ,</b> שיש בה איסור שניות של אשת אבי אמו.
<b>ושמע מינה: גזרו שניות בחלוצה</b>.
ומסקנת הגמרא: אכן <b>שמע מינה!</b>
שנינו במשנה: <b>מותר אדם</b> בקרובת צרת חלוצתו, ואסור בצרת קרובת חלוצתו.
<b>אמר רב טובי בר קיסנא אמר שמואל</b>: אחד האחים <b>הבא על צרת חלוצה</b>,
דהיינו, שנחלצה יבמה אחת, וזאת לא נחלצה, לפי שרק אחת היבמות חולצת, והשאר ניתרות להנשא לשוק מכח חליצתה של האחת -
<b>הולד ממזר!</b> <b>מאי טעמא?</b>
כיון שזאת לא נחלצה - <b>באיסורה</b> הקודם של אשת אח, <b>קיימא</b>, הרי היא ממשיכה לעמוד באיסור אשת אח שיש בו כרת, כי לא הותר איסור כרת אלא לצורך יבום, וזאת שאינה מתייבמת, לפי שנפטרה בחליצתה של היבמה האחרת, הרי היא באיסור אשת אח שלא הותר ליבום.
ורק החלוצה עצמה אסורה רק בלאו, לפי שנאמר בה, מכח החליצה שנעשתה בה: "כיון שלא בנה שוב לא יבנה".
<b>אמר רב יוסף, אף אנן נמי תנינא</b> במשנתנו להלכה זו, שהבא על צרת חלוצה הולד ממזר, לפי שהיא נשארת באיסור כרת.
לפי ששנינו בה: <b>מותר אדם בקרובת צרת חלוצתו!</b>
<b>אי אמרת בשלמא צרה</b> של חלוצה - <b>אבראי</b> קיימא, שאינה נחשבת כלל לחלוצה, לפי שלא חלצה היבמה האחרת בשליחות כל היבמות, אלא רק חלצה לעצמה, והשאר ממילא פטורות, ולכן הן נשארות באיסורן הקודם של כרת של אשת אח -
<b>משום הכי</b> שפיר <b>מותר</b> אדם <b>באחותה</b> של צרת חלוצתו.
לפי שלא גזרו חכמים בצרת החלוצה את גזירת הקרובות שגזרו בחלוצה עצמה.
<b>אלא אי אמרת צרה</b> של חלוצה <b>כחלוצה דמיא</b>, לפי שחלצה היבמה האחת בשליחות כל היבמות - <b>אמאי מותר</b> אדם בקרובת צרת חלוצתו, והרי יש לגזור בה איסור קרובות, כשם שגזרו בחלוצתו!? אלא בהכרח, שאין האחת חולצת בשליחות כולן, אלא הם נשארות בעונש כרת של אשת אח, ואם יבוא עליהן אחד האחים, יהיה הולד ממזר.
והוינן בה: <b>לימא תיהוי</b> משנתנו, שהוכיח ממנה רב יוסף שהבא על צרת חלוצה הולד ממזר, לפי שהיא נשארת בעונש כרת של אשת אח, <b>תיובתא דרבי יוחנן</b>.
<b>דאמר</b> רבי יוחנן [לעיל י ב]: החולץ ליבמתו, <b>בין הוא בין אחין, אין חייבין לא על החלוצה כרת, ולא על צרתה כרת!</b>
לפי שהחולץ חלץ בשליחות אחיו, והחלוצה חלצה בשליחות צרותיה, ולכן בכולם ובכולן יש רק את הלאו "כיון שלא בנה שוב לא יבנה", ואין בהם ובהן כרת של אשת אח.
<b>אמר לך רבי יוחנן: ותסברא</b>, וכי <b>אחות חלוצה</b> עצמה איסור <b>דאורייתא</b> הוא, עד שתוכיח ממשנתנו את הוכחתו של רב יוסף, ממה שלא אסרה המשנה את קרובת צרת חלוצתו, שצרת החלוצה אינה נחשבת "חלוצה". כי אם היתה נחשבת גם הצרה כ"חלוצה" [כיון שהשניה חלצה בשליחותה], בהכרח שגם קרובות צרת החלוצה צריכות להיות אסורות.
<b>והאמר ריש לקיש: כאן</b>, במשנה להלן, <b>שנה רבי: אחות</b> אשה <b>גרושה</b> - אסורה <b>מדברי תורה. אחות חלוצה</b> אסורה על החולץ <b>מדברי סופרים.</b>
וכיון שכל איסור קרובות החלוצה עצמה אינו אלא מדרבנן, אפשר לבוא ולומר, שלעולם החלוצה חולצת בשליחות כל צרותיה, וגם הן אינן נשארות באיסור כרת של אשת אח, אלא רק אסורות בלאו של "לא יבנה".
אלא שחילקו חכמים בין החלוצה וצרותיה, ואסרו רק את קרובות החלוצה עצמה, ולא אסרו את קרובות צרת החלוצה.
ועתה מבארת הגמרא את הסיפא של המשנה, האומרת שמותר אדם בקרובת צרת חלוצתו, אך אסור בצרת קרובת חלוצתו:
<b>מאי שנא האי</b>, שמותר אדם בקרובת צרת חלוצתו.
<b>ומאי שנא האי</b>, שאסור אדם בצרת קרובת חלוצתו, למרות שקרובת חלוצתו וצרתה, נשואות לאדם נכרי, שאינו אחיו.
וכיצד אוסרת קרובת חלוצתו את "צרתה", הנשואה יחד עמה לאדם נכרי?
<h3> דף מא.</h3>
ומשנינן: האיסור של "צרת קרובת חלוצתו" הנשואה לאדם נכרי, הוא גזירה מיוחדת, שגזרו חכמים כדי שלא יבואו אנשים לידי טעות.
כי בנוהג שבעולם, הקרובות של החלוצות הולכות עמהן לבית דין בשעה שהן חולצות. אך אין שאר היבמות נוהגות ללכת עם היבמה הנחלצת לבית דין לראות בחליצתה.
וחששו חכמים, שלא יבחינו כל האנשים מי היא האשה הנחלצת, אלא יהיו אנשים שיטעו לומר שהקרובה של החלוצה, הנמצאת עמה בבית דין בשעת החליצה, היא זאת שנחלצה.
הילכך, <b>הך</b> קרובה <b>דאזלא בהדה</b>, שהולכת יחד עם החלוצה <b>לבי דינא</b> - <b>גזרו בהו רבנן</b> שתהיה צרתה אסורה.
וכגון אם תביא אשה בשם לאה את אחותה רחל לבית הדין, כדי שתהיה נוכחת יחד עמה בעת חליצתה, יכולים אנשים לטעות ולחשוב שרחל היא אשת המת הנחלצת, ולא לאה.
ומכח טעות זאת, הם יחשבו שצרת רחל, היא אשת המת השניה, הנפטרת לשוק בחליצתה של רחל.
ולכן, אם יקח היבם את צרת רחל, יבואו האנשים לומר שהוא לקח את צרת חלוצתו, האסורה עליו מן התורה לדברי הכל.
ולכן אסרו לקחת את צרת קרובת חלוצתו.
אבל <b>האי</b>, היבמה שאינה נחלצת, <b>דלא אזלא</b>, שאין דרך היבמה שאינה נחלצת ללכת <b>בהדה</b>, ביחד עם צרתה היבמה הנחלצת, <b>לבי דינא</b>, ולא יבואו לטעות בה -
<b>לא גזרו בהו רבנן</b> לאסור את אחותה. לפי שלא יבואו לטעות ולומר שנשא את אחות חלוצתו האסורה לו.
ולכן לא אסרו את קרובת צרת חלוצתו.
<big><b>מתניתין:</b></big>
א. <b>החולץ ליבמתו, ונשא אחיו את אחותה</b> של החלוצה, <b>ומת</b> האח -
הרי היא <b>חולצת ולא מתיבמת</b>.
מן התורה בת ייבום היא, אך אינה מתייבמת מדרבנן, כי אסורה עליו משום אחות חלוצה, שהוא איסור דרבנן.
ב. <b>וכן המגרש את אשתו, ונשא אחיו את אחותה ומת</b> - <b>הרי זו פטורה</b> לגמרי מן הייבום ומן החליצה. לפי שהיא אסורה עליו בערות אחות אשה מן התורה, שנוהג בה גם אחר שגירש את אשתו, כל עוד אשתו קיימת בחיים.
[הגמרא דנה מדוע נקט התנא לשון "וכן", והרי כאן היא פטורה לגמרי].
ג. <b>שומרת יבם,</b> שנפלה לפני כמה אחים, והוזקקה להם ליבום, <b>שקידש אחיו</b> [אחד מן האחים] <b>את אחותה</b> של היבמה, ונאסרה על האח הזה יבמתו באיסור כרת של אחות אשה -
לדברי חכמים, פקעה זיקתה של היבמה אליו משעה שנעשתה ערוה עליו כליל, ואחותה אינה אסורה עליו עוד באיסור של "אחות זקוקה". שהרי אין היבמה זקוקה לו עוד מן התורה, ואין לו כל זיקה בה עד שנאסור את קרובותיה מחמת "זיקה".
ובכל זאת, <b>משום רבי יהודה בן בתירא אמרו: אומרים לו</b> לאותו יבם שקידש את אחותה:
<b>המתן</b> מלכנוס את אחות יבמתך שקדשת לך לאשה, לפי שעדיין אסורה היא עליך באיסור "אחות זקוקה", מדרבנן, <b>עד שיעשה אחיך</b> [אחד האחים] <b>מעשה</b> של יבום או חליצה ביבמה, ואז תפקע זיקתה, ולא תהיה עוד אסורה עליך משום "אחות זקוקה".
<b>חלץ לה אחיו, או כנסה</b> - פקעה זיקתה לגמרי, ואין אחותה אסורה משום אחות זקוקה. ולכן אז <b>יכנוס</b> היבם <b>את אשתו</b>, אחות יבמתו, שקידשה.
וכן אם <b>מתה היבמה</b> - <b>יכנוס את אשתו</b>, אחותה!
שהרי אפילו אם כנס את יבמתו ומתה, אחותה מותרת לו, לאחר מות אשתו.
<b>מת יבם</b>, ואין אח אחר שיחלוץ או ייבם, והרי אחותה של היבמה, שקידש לו לאשה, אסורה עליו באיסור אחות זקוקה -
<b>יוציא</b> הלה <b>את אשתו</b> האסורה לו באיסור אחות זקוקה <b>בגט</b>.
<b>ו</b>את <b>אשת אחיו</b>, היבמה, אחות אשתו שקידש, הוא יוציא <b>בחליצה.</b>
אך אינו יכול לייבמה משום שהיא אסורה עליו כערות אחות אשה גם לאחר שגירש את אשתו.
ומן התורה היא יוצאת בלי חליצה, שהרי ערוה גמורה היא עליו, וחכמים תיקנו שיחלוץ לה.
<big><b>גמרא:</b></big>
שנינו במשנה:
החולץ ליבמתו ונשא אחיו את אחותה, ומת, חולצת ולא מתייבמתת.
וכן המגרש את אשתו ונשא אחיו את אחותה ומת, הרי זו פטורה.
והוינן בה: <b>מאי "וכן</b>"? והרי אין דמיון בין אחות חלוצה לאחות גרושה, שזו חולצת, וזו פטורה מן החליצה!?
ומשנינן: אכן אין דמיון ביניהן.
ולכן <b>אימא</b>, אמור בלשון המשנה: <b>אבל המגרש</b> את אשתו, ונשא אחיו את אחותה ומת, הרי היא פטורה.
<b>אמר ריש לקיש, כאן</b>, במשנתנו, <b>שנה</b> לימד <b>רבי</b>:
<b>אחות גרושה</b> - אסורה <b>מדברי תורה</b>. ולכן היא פטורה מהחליצה והיבום.
<b>אחות חלוצה</b> - אסורה <b>מדברי סופרים!</b> ולכן היא חייבת בחליצה, אך אינה מתייבמת.
שנינו במשנתנו: <b>שומרת יבם, שקידש</b> אחיו את אחותה, <b>וכו'.</b>
<b>אמר שמואל: הלכה כדברי רבי יהודה בן בתירא</b>, שצריך המקדש להמתין עד שיחלוץ אחיו ליבמה או ייבמנה, היות ואמרינן "יש זיקה" לאסור את היבם בקרובותיה של יבמתו.
ויש בכוחה של הזיקה הזאת שבין היבמה ליבם, כדי לאסור את קרובותיה של היבמה אפילו לאחר שקידש ביבם את אחותה, ונעשתה היבמה אסורה עליו באיסור כרת!
לפי שהחשיבו חכמים את זיקתה אליו כאילו היא גוברת על קידושי אחותה שהם מן התורה, והזיקה עדיין קיימת מדרבנן, למרות שמן התורה היא ערוה גמורה עליו!
<b>איבעיא להו</b>: אם לאחר מכן <b>מתה אשתו</b> [אחות יבמתו שקידש לו לאשה] - <b>מהו ביבמתו?</b> ויסוד השאלה הוא: היות ובשעה שהיתה אסורה עליו ליבום מחמת ערות אחות אשה, חל עליה איסור ערוה של אשת אח שאין לו היתר יבום, המוגדר כשם "אשת אח שיש לו בנים" -
האם יכול איסור זה לפקוע כשמתה אשתו, ותחזור להיות מותרת כדין אשת אח שאין לו בנים.
או שנאמר היות וחל עליה שם אשת אח שאין לו היתר, המוגדר כשם "אשת אח שיש לו בנים", שוב אין הוא יכול לפקוע, והרי היא אסורה עולמית.
<b>רב ורבי חנינא, דאמרי תרוייהו: מתה אשתו</b> - חוזר היבם להיות <b>מותר ביבמתו</b>.
<b>שמואל ורב אסי, דאמרי תרוייהו: מתה אשתו</b> - <b>אסור ביבמתו.</b>
<b>אמר רבא: מאי טעמא דרב</b> המתיר אותה ליבום אחר מות אשתו? והרי כבר נאסרה עליו שעה אחת, בשעה שהיתה ערוה של אחות אשה, כאשת אח שאין לו היתר יבום, שהרי באותה שעה שהיתה ערוה של אחות אשה אין אני קורא בה "יבמה יבוא עליה"? -
<b>משום דהואי</b>, שהרי היא <b>יבמה שהותרה</b> ליבום בשעת נפילתה ליבום, בעת מיתת אחיו, <b>ונאסרה</b> ליבום רק לאחר נפילה, משנעשתה לאחר מכן ערות אחות אשה, כשקידש את אחותה. <b>ו</b>שוב <b>חזרה והותרה</b> במיתת אשתו, שמאז היא אינה ערוה של אחות אשה -
וסבר רב, כיון שבשעת נפילה היא הותרה ליבום, אין היא נאסרת עולמית משום "אשת אח שיש לה בנים", גם בשעה שהיא נהיית ערוה של אחות אשה, לאחר שעת הנפילה.
כי לא נאמר הדין שנאסרה עולמית, כ"אשת אח שיש לו בנים", אלא ביבמה שבשעת נפילה ליבום, בשעת מיתת האח, אין אני קורא בה "יבמה יבוא עליה".
שהיות ולא הותר אז איסור האשת אח, הוא נאסר עולמית, שכיון שחל האיסור, אין מה שיתירנו לאחר מכן.
אבל זאת, שבשעת נפילתה ליבום אני קורא בה "יבמה יבוא עליה", והותר איסור האשת אח שבה, אלא שלאחר מכן נהייתה אסורה משום ערוה של אחות אשה, ורק מאז אין אני קורא בה "יבמה יבוא עליה" - אין היא נאסרת עולמית כ"אשת אח שיש לו בנים".
אלא הדין הוא, ש<b>תחזור להיתירה הראשון</b>, כאשת אח שאין לו בנים.
<b>מתיב רב המנונא</b> לרבא מהמשנה [לעיל כט א], ששנינו בה:
<b>ג' אחין</b> שהיו <b>ב'</b> מהם <b>נשואין ב' אחיות, ו</b>אח אחד <b>אחד מופנה,</b> פנוי.
<b>מת אחד מבעלי אחיות, ועשה בה מופנה מאמר,</b> קידושין שתיקנו חכמים ליבם, לפני שבא על יבמתו.
<b>ואחר כך מת אחיו השני</b>, הנשוי את האחות השניה, והיא אחותה של בעלת המאמר.
ואז נאסרת בעלת המאמר על האח השלישי, משום היותה "אחות זקוקה", של אשת השני הנופלת עתה ליבום. שהרי המאמר באחות הראשונה אינו עושה אותה לאשתו, עד שנאמר שהאחות השניה אינה זקוקה לו.
<b>ואחר כך מתה אשתו</b> של השני <b>אחריו</b>, ונשארה בעלת המאמר, ושוב אין היא נחשבת "אחות זקוקה", שהרי מתה אחותה -
<b>אותה יבמה</b>, בעלת המאמר - <b>חולצת</b> [וצריכה גם גט למאמר] <b>ולא מתיבמת</b>, היות ונאסרה עליו שעה אחת, בהיותה "אחות זקוקה".
<b>ואמאי</b> תצא בעלת המאמר ממנו?
<b>תיהוי</b> בעלת המאמר <b>כ</b>מו <b>יבמה שהותרה, ונאסרה, וחזרה והותרה,</b> שלדברי רב - <b>תחזור להיתירה הראשון!?</b>
<b>אישתיק</b> רבא, ולא ענה לרב המנונא.
<b>לבתר דנפק,</b> לאחר שיצא רב המנונא, <b>אמר</b> תהה רבא על עצמו, ושאל את עצמו:
<b>אמאי לא אמרת ליה</b> לרב המנונא, שהמשנה לעיל, לדברי <b>רבי אלעזר היא</b> נשנית, הסובר "נישואין מפילים", שהנשואין הם המפילים ליבום, ומשעת הנישואין נחשבת היבמה כמי שהיא נופלת ליבום, ואם תאסר בשעת הנישואין לאחיו, שוב אין לה היתר עולמית.
<b>דאמר</b> רבי אלעזר לקמן [בפרק בית שמאי, קט א]: אם גירש האח את אשתו, ואחר כך חזר ונשאה, ומת, אין היא מתייבמת, וטעמו של דבר:
<b>כיון ש</b>בשעה שגירשה אחיו, <b>עמדה</b> היבמה <b>עליו</b>, על אחיו, <b>שעה אחת באיסור</b> [בשעה שגירשה אחיו], שאז היא היתה באיסור אשת אח שאין לו היתר יבום -
הרי אפילו שהיתה זאת לאחר שעת הנפילה [שלדבריו, היא שעת הנישואין] - <b>נאסרה עליו עולמית!</b>
אך אני רבא, אינני סובר כרבי אלעזר.
<b>הדר אמר</b> רבא: <b>אימור דאמר רבי אלעזר</b> שנאסרת עולמית, רק <b>היכא דלא חזיא בשעת נפילה</b>, שלא הותרה ליבום בפועל, ולא היתה ראויה להתייבם בעת מיתת האח, אז אמרינן, כיון שנאסרה בשעה שהיתה גרושה, הרי היא אסורה עולמית.
<b>אבל היכא דחזיא</b> היבמה <b>בשעת נפילה</b> ליבום, כגון כאן, שנהייתה ערוה של אחות אשה רק לאחר שבפועל יכלה להתייבם, <b>מי אמר</b> רבי אלעזר שתהיה אסורה עולמית!?
<b>הדר</b>, לאחר מכן חזר ו<b>אמר</b> רבא: <b>אין!</b> אכן אמר רבי אלעזר, שגם אם הותרה בפועל להתייבם, ונאסרה, הרי היא אסורה עולמית, גם אם הותר איסורה.
<b>והתניא</b> בברייתא על משנתנו, כדברי:
דתניא: המקדש אחות יבמתו לאחר נפילה ליבום:
<b>רבי אלעזר אומר</b>: אם <b>מתה יבמתו</b> - <b>מותר באשתו</b>, שאינה נחשבת עוד ל"אחות זקוקתו".
אבל אם <b>מתה אשתו</b> - <b>אותה יבמה חולצת, ולא מתיבמת</b>, הואיל ונאסרה עליו [לאחר נפילה] שעה אחת, מדין אשת אח שאין לו היתר, בהיותה אחות אשתו.
ומוכח שלפי רבי אלעזר אפילו אם הותרה בפועל ליבום, ונאסרה אחר כך, הרי היא נאסרת לעולם. אך חליצה היא צריכה!
והוינן בה: <b>לימא,</b> האם נאמר כי <b>שמואל ורב אסי</b>, החולקים על רב, והסוברים מתה אשתו אסור ביבמתו - <b>דאמרי כרבי אלעזר</b>, ולא כרבנן!?
ומשנינן: <b>אפילו תימא</b>, אפשר לומר ששמואל ורב אסי, אפילו <b>כרבנן</b> סבירא להו.
כי <b>עד כאן לא</b> מצינו גבי מגרש אשה והחזירה, ש<b>קמיפלגי רבנן עליה דרבי אלעזר</b>, ואמרי שהיא מותרת להתייבם, ולא אומרים "נאסרה עולמית" -
<b>אלא משום דמ</b>שעת <b>נפילה</b> [מיתת האח] <b>ואילך, לא מיתסר עלייהו</b> היבמה באיסור אשת אח שאין לו היתר.
היות ולדעתם של רבנן, רק "מיתה מפלת", ולא "נישואין מפילים" כמו שסבר רבי אלעזר.
ולכן, זה שהיתה אסורה בשעת הגירושין, בשעה שעדיין לא נפלה ליבום, אין זה אוסר אותה עולמית לדעת רבנן.
<b>אבל הכא, דאיתסר</b>, כאן שנאסרה היבמה לאחר מיתת האח, לאחר שעת הנפילה - <b>אפילו רבנן מודו</b> שהיא נאסרת עולמית, לדעת שמואל ורב אסי.
<big><b>מתניתין:</b></big>
<b>היבמה לא תחלוץ ולא תתייבם</b> - <b>עד שיש לה שלשה חדשים.</b>
והטעם יתבאר בגמרא.
<b>וכן כל שאר הנשים לא יתארסו ולא ינשאו</b> אחר מות בעליהן או אחר גירושיהן - <b>עד שיהו להן שלשה חדשים</b>, כדי להבחין בין זרע הבעל הראשון לזרע הבעל השני.
כי אם תתחתן בפחות משלשה חדשים, ותלד שבעה חדשים לאחר הנישואין, לא נדע אם הולד הוא בן תשע חדשי הריון מהבעל הראשון, או שהוא בן שבעת חדשי הריון, מהבעל השני.
<b>אחד בתולות ואחד בעולות, אחד גרושות ואחד אלמנות, אחד נשואות ואחד ארוסות</b>.
<b>רבי יהודה אומר: הנשואות יתארסו</b> מיד ולא ינשאו עד שלשה חדשים.
<b>והארוסות</b>, שלא נבעלו, ואין לחשוש להבחנה בין זרע הבעל הראשון וזרע הבעל השני <b>ינשאו</b> מיד.
<b>חוץ מן הארוסות שביהודה,</b> שיש חשש שנבעלו בעודן ארוסות, <b>מפני שלבו</b> של הארוס <b>גס בה</b>.
ביהודה היו מייחדים את החתן ואת הכלה בתקופה שאחר הקידושין, לפני מועד הכניסה לחופה, כדי שיהא לבו של החתן "גס" בה, שיהיה רגיל בה, ולא יבושו זה מזה בזמן בעילת מצוה, ולכן יש לחוש שמא יבעל אותה כשיתייחד עמה.
<b>רבי יוסי אומר</b>: גם אני סבור כרבי יהודה, ש<b>כל הנשים</b> שמתו בעליהן כשהיו נשואות להם, <b>יתארסו,</b> ללא צורך בהמתנה, ולא גוזרים שלא יתארסו שמא ינשאו.
ואני אף מקיל יותר ממנו בענין הבחנה, שלדעתי מן האירוסין מותר להן אפילו להנשא, ולא גזרו על הארוסות משום הנשואות.
וגרושות מן האירוסין יכולות להנשא מיד, ונשואות לאחר שלשים יום בלבד.
ולא באתי לחלוק על רבי יהודה, אלא בדבר אחד.
שרבי יהודה מתיר לכולן להתארס, בין לגרושות ובין לאלמנות.
ואילו אני סבור <b>חוץ מן האלמנה</b> מן הנשואין, שבה אין אני סבור כרבי יהודה,
<h3> דף מא:</h3>
אלא לא תתארס כל שלשים ימי אבלה. <b>מפני האיבול.</b>
משום שלדעתי אסורה היא להתארס בזמן שלשים ימי האבל על בעלה כי יש שמחה באירוסין, ולא רק בנישואין [ואפילו בלא סעודה].
<big><b>גמרא:</b></big>
והוינן בה: <b>בשלמא לא תתייבם</b> תוך שלשה חדשים, כי <b>שמא</b> מעוברת היא, ו<b>יהיה הולד בן קיימא,</b> ואין היא זקוקה ליבום, כי היא אשת אח שיש לו בנים, <b>וקא פגע</b> המייבם <b>באיסור אשת אח, דאורייתא</b>
<b>אלא לא תחלוץ</b> - <b>אמאי</b> לא!?
מדוע שלא תחלוץ, ותמתין שלשה חדשים, ואז, אם היא אינה מעוברת, או אם תפיל, היא תנשא לשוק מיד, על סמך החליצה.
<b>לימא,</b> האם <b>תיהוי</b> משנתנו <b>תיובתא דרבי יוחנן, דאמר: חליצת מעוברת שמה חליצה!</b> ולכן אמרה משנתנו שלא תחלוץ כי חליצת מעוברת לא שמה חליצה!?
ותמהינן: <b>ולאו, מי</b>, האם כבר לא <b>אותביניה לרבי יוחנן</b>, בתחילת הפרק, <b>חדא זימנא!?</b>
ולמה לנו לחזור ולהקשות עליו גם ממשנתנו?
ומשנינן: <b>לימא, מהא נמי תיהוי תיובתא</b>, כדי שאם ימצא תירוץ לתיובתא ההיא, תשאר התיובתא מכאן.
ומשנינן: <b>לא</b>. מכאן אין תיובתא לדברי רבי יוחנן.
כי <b>הכא היינו טעמא</b> שלא תחלוץ תוך שלשה חדשים, כי <b>שמא יהא ולד בן קיימא,</b> ויתברר שאין חליצתה חליצה, והיא אינה פסולה לכהונה, <b>ונמצאת אתה מצריכה כרוז</b> כדי להכשירה <b>לכהונה.</b>
ותמהינן: <b>ונצרכה</b> כרוז להכשירה לכהונה, ומה בכך!?
ומשנינן: גזרו שלא תחלוץ, היות ויש לחוש <b>דלמא איכא</b> איניש <b>דהואי בחליצה, ולא הוי בהכרזה, ומפסלוה מן הכהונה.</b>
אלא שעדיין יש להקשות: <b>תינח אלמנה,</b> שכשירה לכהונה.
<b>גרושה</b> שפסולה לכהונה ואינה נפסלת בחליצה, שהרי היא כבר פסולה משעה שהתגרשה - <b>מאי איכא למימר</b>, מדוע שלא תחלוץ תוך שלשה חדשים?
ומשנינן: <b>משום דמפסיד לה</b> היבם <b>מזונות</b> בחליצתה.
כי מגיע לה במשך שלשה חדשים, לאכול מזונות מנכסי בעלה, היות והיא זקוקה בהן ליבם, והוא אינו יכול לייבמה אז.
ואם יחלוץ לה היבם, שוב לא יגיע לה מזונות, והיא לא תוכל להנשא עד שלשה חדשים, ולכן תיקנו שלא יחלוץ לה תוך שלשה חדשים.
<b>תינח נשואה</b> שמגיע לה מזונות.
אבל <b>ארוסה גרושה</b>, שלא מגיע לה מזונות, ואין כאן חשש שאתה מצריכה כרוז שהיא כשרה לכהונה אם יתברר שאינה צריכה חליצה, שהרי היא פסולה לכהונה כגרושה - <b>מאי איכא למימר?</b> מדוע שלא תחלוץ תוך שלשה חדשים?
ומתרצת הגמרא תירוץ אחר:
<b>אלא</b> לא תחלוץ תוך שלשה חדשים <b>משום דרבי יוסי</b> -
<b>דתניא: מעשה באדם אחד, שבא לפני רבי יוסי, אמר ליה: מהו לחלוץ</b> ליבמה <b>בתוך ג'</b> חדשים למיתת הבעל?
<b>אמר ליה</b> רבי יוסי: <b>לא תחלוץ.</b>
אמר ליה: <b>ותחלוץ, ומה בכך!?</b>
<b>קרא עליו</b> רב יוסי <b>מקרא זה</b>: [דברים כה ז]
"ו<b>אם לא יחפוץ</b> האיש לקחת את יבמתו, ועלתה יבמתו השערה ... וחלצה נעלו מעל רגלו".
ומשמע: <b>הא אם חפץ</b> לייבם - <b>יבם</b>.
<b>כל העולה לייבום עולה לחליצה</b>.
אבל כל שאינה עולה ליבום אינה עולה לחליצה.
וזו, שאינה עולה ליבום במשך שלשה חדשים, שמא יפגע באשת אחיו שיש לו בנים, אינה עולה אז לחליצה. (1)
<b>מתיב רב חיננא</b> מהא דתניא: <b>הספקות</b> - <b>חולצות ולא מתיבמות</b>.
והוינן בה: <b>מאי ספקות?</b> באלו ספקות מדובר?
<b>אילימא</b> שהיה בהן <b>ספק קדושין</b> לאחיו המת - <b>אמאי לא מתיבמות?</b>
<b>תתייבם, ואין בכך כלום!</b>
שגם אם לא קידשה אחיו, יכול הוא לקחתה לאשה.
<b>אלא לאו, ספק</b> בכגון <b>שקידש</b> אחיו <b>אחת משתי אחיות, ואינו יודע איזו מהן קידש,</b>, שכל אחת אסורה על היבם מספק, שמא היא אחות יבמתו.
<b>ו</b>אף על פי שאינה עולה ליבום, בכל זאת <b>קתני</b> שהרי היא <b>חולצת</b>, ולא מחייבים אותה להמתין עד שיתברר את מי מהשתיים קידש אחיו!?
ודוחה הגמרא את הדמיון בין הממתינה שלשה חדשים לבין ספק אחות יבמתו:
<b>הכי השתא!?</b> מהו הדמיון!?
<b>התם</b>, בספק אחות יבמתו, "עולה ליבום" היא נחשבת, שהרי <b>אם יבא אליהו ויאמר דהא קידש</b> אחיו, הרי <b>בת חליצה וייבום היא</b>.
<b>הכא</b>, בממתנת שלשה חדשים, גם <b>אם יבא אליהו ויאמר דהא לא איעברה,</b> - <b>מי משגח ביה</b> בגילויו של אליהו, <b>ויבמינן לה!?</b>
והרי כיון שתיקנו חכמים את תקנת ההמתנה של שלשה חדשים, תיקנוה בכל ענין, אפילו שודאי לנו שאינה מעוברת.
והראיה: <b>הא קטנה, ד</b>ודאי <b>לאו בת איעבורי היא, ואפילו הכי צריכה</b> גם היא <b>להמתין ג' חדשים.</b>
וכיון שבכל ענין היא אינה עולה ליבום תוך שלשה חדשים, היא גם אינה עולה לחליצה אז. (2) <b>תנו רבנן: יבמה שלשה חדשים הראשונים</b> - <b>נזונת</b> היבמה <b>מ</b>נכסים <b>של בעל</b>, לפי שבפרק זמן זה היא אינה יכולה להנשא לאחר, מחמתו. והוא כותב לה בכתובתה, שכל זמן שלא תנשא בגללו, יהיה לה הזכות לשבת בביתו ולאכול מזונות מנכסיו.
<b>מכאן ואילך</b> - <b>אינה נזונת לא משל בעל ולא משל יבם</b>. ואינה כשאר אלמנות, שמקבלות מזונות מנכסי בעלן המת היות ואינן נישאות לאחר מפני כבוד בעלן המת. אבל זאת אינה נישאת לאחר מחמת שהיא אגודה ליבם.
ואם <b>עמד</b> היבם <b>בדין</b>, שתבעתו היבמה בבית דין או יבם אותי או חלוץ לי, <b>וברח</b> -
<b>נזונת משל יבם</b>, שקונסים אותו על שברח.
ואם <b>נפלה לפני יבם קטן</b>, וצריכה להמתין לו עד שיגדל -
מזונות <b>מיבם</b> - ודאי <b>לית לה</b>.
אבל מזונות <b>מ</b>נכסי ה<b>בעל</b> - <b>מאי?</b> האם היא ניזונית משל הבעל כשהיא ממתנת ליבם הקטן עד שיגדל?
<b>פליגי בה רב אחא ורבינא</b>.
<b>חד אמר: אית לה</b>. <b>וחד אמר: לית לה.</b>
<b>והלכתא: לית לה, משמיא קנסוה</b> שתהיה במצב כזה שאינה יכולה להנשא, ואין לה מי שיזון אותה.
<b>תנו רבנן: יבמה שחלצו לה אחים בתוך שלשה</b> - <b>צריכה להמתין שלשה חדשים</b> מיום מיתת בעלה, ואסור לה להנשא מיד לשוק.
<h3> דף מב.</h3>
ואם חלצו לה <b>לאחר ג'</b> - <b>אין צריכה להמתין</b> אחר החליצה <b>ג' חדשים</b>.
<b>הוי</b> אומר [יש לך ללמוד מכאן], כי <b>הג' חדשים שאמרו</b> חכמים שיש לה להמתין מלהנשא, נמנים <b>משעת מיתת הבעל, ולא משעת חליצת היבם.</b>
והוינן בה: <b>מאי שנא</b>, מדוע שונה ההמתנה לאחר חליצה, שהיא שלשה חדשים ממיתת הבעל, ולא משעת החליצה.
<b>מ</b>ההמתנה אחר קבלת ה<b>גט,</b> שלדעת רב, צריכה המתגרשת להמתין שלשה חדשים אחר קבלת הגט, ואי אפשר למנות את שלשת החדשים משעת כתיבת הגט, אף על פי שכבר משעת הכתיבה אסור לבעלה להתייחד עמה, ואם התייחד עמה, הגט פסול.
<b>דרב אמר: משעת נתינה</b> של הגט צריכה להמתין שלשה חדשים.
<b>ושמואל אמר: משעת כתיבה</b> מונים אותם.
ולפי רב, יש לנו למנות את שלשת חדשי ההמתנה משעת החליצה, כמו שמונים שלשה חדשים מנתינת הגט.
ומשנינן: <b>אמר רבא,</b> החילוק בין ההמתנה לאחר החליצה להמתנה אחר הגט, נובע מכח <b>קל וחומר</b>, שיש לנו לעשות מהיתר היבום:
שהרי היבמה אסורה להתייבם תוך שלשה חדשים, שמא היא מעוברת בולד של קיימא, ואסורה על היבם באיסור כרת, של אשת אח שיש לו בנים.
ומשעברו שלשה חדשים, מותר לו ליבם לייבמה, על סמך הרוב של נשים שעוברן ניכר לשליש ימי העיבור. וזו שלא הוכר עוברה, אינה מעוברת.
וכיון שאחרי שלשה חדשים של המתנה, <b>איסור כרת</b> של אשת אח <b>התרת</b>, על ידי המתנה של שלשה חדשים ממיתת הבעל -
<b>איסור לאו</b> של יבמה לשוק ["לא תהיה אשת המת החוצה לאיש זר"], <b>לא כל שכן</b> שעליך להתיר לאחר המתנה של שלשה חדשים ממיתת הבעל, ואין צורך להמתין שלשה חדשים מהחליצה.
כי אם נתיר לה להתייבם מיד אחר שלשה חדשים, אך אם תרצה לחלוץ נאסור אותה להנשא לשוק עד שתמתין שלשה חדשים מזמן החליצה, יראה הדבר כחוכא ואיטלולא.
ולכן, חילקו חכמים בין נתינת הגט וחליצת היבמה, והתירו ליבמה שנחלצה להנשא שלשה חדשים אחר מיתת הבעל.
שנינו במשנה: <b>וכן שאר כל הנשים</b> לא יתארסו ולא ינשאו עד שיהו להן שלשה חדשים.
ובאה עתה הגמרא לדון בטעם ההמתנה:
והוינן בה: <b>בשלמא יבמה</b> לא תתייבם ולא תחלוץ ותנשא אלא עד עבור שלשה חדשים ממות הבעל, <b>כדאמרן</b> בעמוד הקודם.
<b>אלא שאר כל הנשים</b> - <b>אמאי</b> צריכות להמתין אחר מות בעליהן, ואינן יכולות להנשא מיד?
<b>אמר רב נחמן אמר שמואל, משום דאמר קרא</b>: [בראשית יז] <b>"להיות לך לאלהים, ולזרעך אחריך</b>" - מלמד הכתוב שאין השכינה שורה אלא על זרע ודאי, המיוחס אחריך בבירור, ולא על זרע שיחוסו מסופק.
ולכן צריכים להמתין שלשה חדשים, כדי <b>להבחין בין זרעו של ראשון לזרעו של שני.</b>
<b>מתיב רבא</b> מברייתא, ששנינו בה: <b>לפיכך, גר וגיורת</b> שהיו נשואים זה לזה בגיותם, והתגיירו, <b>צריכין</b> לפרוש זה מזה, ו<b>להמתין ג' חדשים</b>.
ואם תאמר שההמתנה נחוצה כדי להבחין בין זרעו של ראשון לזרעו של שני, <b>הכא</b> בגירות - <b>מאי "להבחין" איכא!?</b> והרי כאן הזרע הוא מאותו אדם, בין בגיותו ובין ביהדותו!
ומשנינן: <b>הכא נמי איכא</b> צורך "להבחין" -
<b>להבחין בין זרע שנזרע בקדושה</b>, לאחר הגירות, <b>לזרע שלא נזרע בקדושה</b>, בזמן הגויות.
<b>רבא אמר</b>: טעם ההמתנה הוא, משום <b>גזירה</b>:
כי אם תנשא האלמנה או הגרושה תוך שלשה חדשים, ותהיה מעוברת מהראשון, מבלי לדעת מעיבורה, ותנשא לשני, ותוליד בן אחר שבעה חדשים, ויחשבו שהוא בנו של השני, בעוד שלפי האמת הוא בנו של הראשון, שנולד אחרי תשעה חדשים - יש לחוש:
א. <b>שמא ישא את אחותו מאביו</b>.
שמא ילך הבן, שנחשב בעיני האנשים בנו של שני, ויקח את בתו של הבעל הראשון [מאשה אחרת].
ולפי האמת, היא אחותו מאביו! ב. <b>ו</b>כן יש לחוש שמא <b>ייבם אשת אחיו מאמו</b>.
שמא תלד לאחר מכן בן אחר, ויחשבו הכל שגם הבן הראשון שנולד לה שבעה חדשים אחרי נישואיה לבעל השני הוא בנו של הבעל השני, ושני הבנים הם אחים מהאב ומן האם, מהבעל השני.
ולפי האמת, הם רק אחים מאם ולא אחים מאב, ואין נוהגת בהם מצות יבום.
ואם יקח אחד מהם אשה, וימות בלי בנים, ייבם השני את אשת הראשון, ונמצא עובר באיסור כרת של אשת אחיו מאמו, שלא הותר בה היבום.
ג. <b>ויוציא את אמו לשוק</b>.
ואם לא תלד אמו בן אחר לבעל השני, אך יחשבו שהוא בנו של הבעל השני, וימות הבעל השני ללא בנים, יתירו אותה לשוק כמי שמת ויש לו בנים.
ולפי האמת, היא יבמה הזקוקה לחליצה כדי להנשא לשוק!
ד. <b>ויפטור את יבמתו לשוק.</b>
כיון שחושבים שהוא בנו של השני, ולא של הבעל הראשון, הרי אם יש לו אח מאביו [מבעלה הראשון של אמו, שלפי האמת הוא אביו], וימות האח ההוא בלי בנים, ואין אחים נוספים, יתירו את היבמה לשוק, כיון שיחשבו כי אין כאן אח הזוקק אותה ליבום.
ולפי האמת, הוא אחי המת, והיא זקוקה לו ליבום.
ומכל אותן ארבעת חששות, בגר וגיורת שהתגיירו, יש להם לפרוש זה מזה, ולהמתין רק מחמת חשש אחד, שמא יבוא הבן לייבם את אשת אחיו מאמו.
כי אם לא ימתינו שלשה חדשים מיום גירותם, יש לחשוש שמא היא נהייתה מעוברת בגיותה.
וסתם גויה, בחזקת זונה תחת בעלה היא, ויתכן והעובר הזה אינו מבעלה.
ואם יוולד להם וולד לאחר שבעה חדשים מגירותם, יטעו לחשוב שהוא נולד בקדושה, מעיבור שהתעברה לאחר הגירות.
ולפי האמת, התעברה בגיותה, ויתכן שאין העובר מן הבעל.
ואם תלד בן אחר, יחשיבו את שני הבנים לאחים מן האב והאם, בעוד שלפי האמת הוא רק אחיו מהאם ולא מן האב.
ואם ישא אחד האחים אשה וימות בלי בנים, יבוא לייבם אותה האח השני, ויעבור באיסור כרת, לפי שהיא אסורה עליו משום אשת אחיו מאמו, שלא נוהג בה מצות יבום.
<b>מתיב רב חנניה</b> לרבא, שהסביר את ההמתנה משום חשש שמא יפגע בערות אחיו מאמו, מהא דתניא:
<b>בכולן</b>, בכל הנשים שאסרו חכמים להנשא או להתייבם ללא הגבלת זמן, <b>אני קורא בהן</b> שהטעם הוא <b>משום תקנת ערוה</b>.
<b>ו</b>אילו <b>כאן</b> בגזירת המתנה שלשה חדשים אני קורא בהן שהטעם הוא <b>משום תקנת ולד</b>, להבחין בן מי הוא.
<b>ואם איתא</b> כדברי רבא בהסבר טעם ההבחנה, הרי <b>כולהו</b> תקנות חכמים, גם תקנת המתנה הטעם הוא <b>משום תקנת ערוה!</b>
ומתרצת הגמרא את הקושיא על רבא מהברייתא:
כך מחלקת הברייתא בין כל תקנות חכמים לתקנת המתנה:
<b>האי</b>, תקנת המתנה, היא <b>משום תקנת ולד, ד</b>הולד הנולד לאשה, <b>לא לפגע בהו</b> באיסורי <b>ערוה.</b> שהוא לא יעבור על איסור אשת אחיו מאמו, שלא יטעה לייבמה.
ואילו שאר התקנות הם לתקנת האיש והאשה, להציל אותם מידי עבירת ערוה, ואינם לתקנת הולד.
ועתה דנה הגמרא בפרטי תקנת המתנה:
<b>בשלמא תמתין ב' חדשים, ותנשא</b> - שפיר מה שאמרת: <b>לא</b> תנשא!
<b>דהיינו ספיקא, אי</b> הולד הוא <b>בר תשעה</b> חדשים <b>ל</b>בעל <b>קמא אי בר שבעה ח</b>דשים <b>ל</b>בעל <b>בתרא</b>.
<b>אלא</b>, הא קשיא: מדוע לא <b>תמתין חדש אחד, ותנשא</b> אז, ולא יהיה ספק בן מי הוא הולד, שהרי האשה יולדת או בחודש השביעי או בחודש התשיעי:
<b>ואי לשבעה</b> חדשים <b>ילדה</b> - הרי <b>האי</b> ולד, <b>בר שבעה</b> חדשים <b>ל</b>בעל <b>בתרא הוא</b>.
<b>ואי לתמניא</b> לשמונה חדשים <b>ילדה</b> - <b>האי, בר תשעה</b> חדשים <b>לקמא הוא!</b> שהרי אין האשה יולדת בחודש השמיני עובר חי.
ומשנינן: לא תהיה בכך הבחנה. כי <b>אי נמי</b> <b>לתמניא</b> לשמונה חדשים <b>ילדה,</b> אין הוכחה שהוא בנו של הראשון.
שהרי <b>איכא למימר</b> נמי <b>ד</b>בנו <b>בתרא הוא,</b> כי <b>דלמא אישתהויי אישתהא חדש אחד</b> עד שהתעברה, <b>ו</b>רק לאחר חודש <b>איעבר</b>, ונמצא שהוא בן שבעה לשני.
ועדיין מקשה הגמרא, למה לה להמתין שלשה חדשים?
<b>ותמתין</b> רק <b>שני חדשים ומחצה, ותנשא</b>. ויהיה בכך הבחנה.
<b>דאי לשבעה ילדה</b> - <b>האי, בר שבעה לבתרא הוא</b>.
<b>ואי לשיתא ופלגא</b> ששה וחצי חדשים <b>ילדה</b> - <b>האי בר תשעה</b> בהכרח ש<b>לקמא הוא, דאי בר בתרא הוא</b> - <b>בר שיתא ופלגא</b>, בן ששה ומחצה חדשים, <b>לא חיי!</b>
ומשנינן: לא תהיה בכך הבחנה, כי <b>אי נמי לשיתא ופלגא ילדה,</b> לא יהיה בכך הוכחה שהוא בנו של הראשון, כי <b>איכא למימר ד</b>בנו של <b>בתרא הוא</b>.
וכ<b>דאמר מר זוטרא: אפילו למאן דאמר</b> כל ה<b>יולדת לט'</b> חדשים, <b>אינה יולדת למקוטעין,</b> חלקי חודש, אלא לחודשים שלמים.
בכל זאת, אשה ש<b>ילדה לז'</b> חדשים - <b>יולדת</b> אפילו <b>למקוטעין,</b> כגון ששה חדשים ומחצה!
<b>שנאמר</b> בלידת שמואל הנביא [שמואל א א] שהתעברה אמו, <b>"ויהי לתקופות הימים</b>" נולד שמואל.
<b>מיעוט "תקופות</b>" - הוא <b>שתים</b> תקופות.
<b>מיעוט "ימים</b>" - הוא <b>שנים</b> ימים.
וכל "תקופה" של הריון היא שלשה חדשים, נמצא שהיתה לידת שמואל לאחר ששה חדשים ושני ימים להריונה של אמו.
ועדיין מקשה הגמרא: <b>ותמתין</b> רק <b>משהו</b>, כמו שבוע או שבועיים, <b>ותנשא</b>. <b>וכי מלו שלשה חדשים</b> למיתת בעלה, <b>לבדקה</b> אם היא מעוברת על ידי בדיקת דדיה.
ואם תמצא אז מעוברת, ודאי שהוא שייך לראשון ולא לשני. כי העובר ניכר לשליש ימיו, בסוף החודש השלישי. וזאת ששהתה שבוע או שבועיים, ורק אחר כך נבעלה, אין ניכר עדיין עוברה אם הוא מהשני.
ואם לא ניכר עתה העובר, ויהיה ניכר רק אחר כך, בודאי הוא שייך לשני.
ומשנינן: <b>אמר רב ספרא: אין בודקין את הנשואות</b> אם הן מעוברות מבעלן הראשון, כדי <b>שלא יתגנו</b> בבדיקה זו, <b>על בעליהן.</b>
ופרכינן: אין צורך לבדקה בדדיה, <b>ו</b>אולם, <b>נבדקה בהלוכה!</b>
בחודש השלישי ניכר בצורת הילוכה [עיין רש"י] כשמהלכת על עפד תחוח, אם היא מעוברת או לא, ובבדיקה כזאת היא לא מתגנה על בעלה.
ומשנינן: <b>אמר רמי בר חמא</b>: חששו חכמים שלא להסתמך על בדיקה זו, היות ובנוהג שבעולם <b>"אשה מחפה עצמה</b>", מראה עצמה כאילו אינה מעוברת אם היא מעוברת מן הראשון, <b>כדי שיירש בנה</b> הזה <b>בנכסי בעלה</b> השני.
ולכן החמירו חכמים שלא תנשא כלל תוך שלשה חדשים, שאז לא יבואו לידי חיפוי והערמה.
אך עדיין יש להקשות: <b>היכא דקים לן דמעוברת היא</b> מן הראשון, ושוב אין חשש חיפוי, <b>תנשא</b> מיד, ולא תצטרך להמתין!?
<b>אלמה</b>, ומדוע <b>תניא: לא ישא אדם מעוברת חברו ומינקת חברו. ואם נשא</b> - <b>יוציא, ולא</b> <b>יחזיר עולמית!</b>
ומשנינן: זה שלא ישא אדם מעוברת חבירו, הוא מחמת סיבה שונה לחלוטין: <b>גזרה שמא</b> תתעבר בעיבור נוסף, וממת הדוחק של שני העוברים, <b>תעשה עוברה סנדל</b>, ולד שטוח, ללא צורת פנים.
ופרכינן: <b>אי הכי,</b> שיש לחשוש שמא תתעבר בעובר נוסף, ולכן לא תנשא - כל אדם את אשתו <b>דידיה</b>, שלו עצמו, <b>נמי</b> לא יבעול בהיותה מעוברת, שמא תתעבר בעיבור נוסף, ויעשה עוברה סנדל!?
ומשנינן: כל אדם שבועל אשתו מעוברת, כבר נחלקו תנאים בדבר, כיצד הוא עושה זאת:
<b>אי למאן דאמר</b> שמעוברת משמשת <b>במוך</b> שנותנת באותו מקום, והמוך מונע את כניסת הזרע לרחם האשה, ואינה מתעברת - הרי היא משמשת <b>במוך</b>, ואין לחשוש לעיבורה.
<b>ואי למאן דאמר</b> שמשמשת בלא מוך, ויכולה לסמוך ש<b>"מן השמים ירחמו" ש</b>לא יפגע הולד - הרי <b>מן השמים ירחמו</b>, ולא יפגע הולד.
ופרכינן: <b>הכא נמי,</b> מי שמת בעלה בהיותה מעוברת ממנו, תנשא מיד, ואין לנו לחוש שמא תתעבר בולד נוסף:
<b>אי למאן דאמר</b> שכל מעוברת משמשת <b>במוך</b> - תשמש גם זו <b>במוך</b>.
<b>אי למאן דאמר</b> שסומכים על כך ש<b>מן השמים ירחמו</b> - גם כאן נסמוך על כך ש<b>מן השמים ירחמו!?</b>
ומשנינן: <b>אלא</b> זה שלא תנשא מעוברת הוא <b>משום "דחסה</b>", הלחץ על העובר בשעת תשמיש, העלול לפגוע בחיי העובר.
ופרכינן: <b>אי הכי,</b> באשה מעוברת <b>דידיה, נמי</b> נאסור את התשמיש שמא מלחץ הביאה ייהרג העובר.
ומשנינן: על העובר <b>דידיה</b>, שהוא שייך לו - <b>חייס עילויה</b>, ולא חוששים שילחץ חזק בביאתו עד שיהרוג את עוברו.
אך עדיין יש להקשות: <b>הכא נמי</b>, בנושא מעוברת חבירו, הרי אין אדם הורג את הנפש, ו<b>חייס עילויה</b>, ולא ילחץ בביאתו לחץ שיכול להרוג את העובר, ומדוע אוסרים עליו לישא אותה עד שיעברו שלשה חדשים!?
ומשנינן: <b>אלא</b> כך הוא טעמו של האיסור לשאת מעוברת ומינקת חבירו:
<b>סתם מעוברת</b> - <b>למניקה קיימא!</b>
<h3> דף מב:</h3>
עתידה היא לילד ולד בן קיימא, ותצטרך להניקו. ולכן אסרו אותה חכמים מלהינשא מיד אחרי פטירת בעלה - ואם תתחתן מיד, בלי להמתין, יש לחוש <b>דלמא איעברה</b> מבעלה תוך כדי תקופת ההנקה, <b>ו</b>אז <b>מעכר חלבה,</b> נעכר החלב ואין התינוק רוצה לינק אותו, <b>וקטלה ליה</b>, ונמצא שהיא הורגת את בנה ברעב.
ופרכינן: <b>אי הכי,</b> במינקת <b>דידיה נמי</b> יהא אדם אסור לבוא עליה, כל משך זמן מיניקותה, שמא תתעבר ממנו, ולא יהיה לתינוק חלב לינק, וימות!
ומשנינן: תינוק <b>דידיה</b>, אם יפסק חלבה של אמו מחמת עיבורה, הוא לא ימות, היות שאמו <b>ממסמסא ליה</b>, תאכיל אותו במקום ההנקה, <b>בביצים</b> וב<b>חלב</b>, ולא ימות התינוק מההעדר חלב אמו.
ופרכינן: אם כן, בתינוק <b>דידה נמי</b>, אין לנו לחוש פן יעכר החלב. היות והוא לא ימות, כי <b>ממסמסא ליה</b>, מאכילתו אמו, <b>בבצים וחלב!</b>
ומשנינן: לתינוק שלה, <b>לא יהב לה בעל</b> כסף לקנות לו בצים וחלב, לפי שאינו בנו.
ופרכינן: <b>וליתבעיניה</b> האשה <b>ליורשים</b> של בעלה הראשון שהם יתנו לה כסף לקנות בצים וחלב, שהחיוב לזון את התינוק הוא על נכסי אביו.
<b>אמר אביי: אשה בושה לבא לבית דין</b> כדי לתבוע את יורשי בעלה מזונות של בצים וחלב עבור התינוק, <b>ו</b>נגד רצונה היא נמצאת <b>הורגת את בנה</b>, מחמת הרעב.
שנינו במשנה שהכל צריכות להמתין: <b>אחת בתולות ואחת בעולות.</b>
אחת נשואות ואחת ארוסות.
והוינן בה: <b>הי ניהו בתולות, והי ניהו ארוסות?</b> הרי הבתולה והארוסה היא אותה האשה, כי לא יתכן חילוק בין בתולה וארוסה, כי כיצד יתכן שתהיה בתולה יבמה, אם לא שתהא ארוסה, ולא נשואה.
ועוד, <b>הי ניהו בעולות, והי ניהו נשואות?</b>
גם הבעולה והנשואה היא אותה האשה, כי כל שנישאת, הרי היא בעולה.
<b>אמר רב יהודה יהודה,</b> אל תשנה אחת בתולות אחת ארוסות, אחת בעולות אחת נשואות, שמשמע שהבתולה והארוסה וכן הבעולה והנשואה הם שני דברים.
אלא, <b>הכי קאמר</b> התנא:
<b>אחת בתולות ואחת בעולות, שנתארמלו או שנתגרשו</b>.
ומפרש התנא דבריו, כגון שנתאלמנו או נתגרשו:
<b>בין מן האירוסין</b>, דהיינו, בתולות.
<b>בין מן הנשואין</b>, דהיינו בעולות.
ומביאה הגמרא מעשה ב<b>רבי אלעזר</b>, ש<b>לא על</b> [עלה] יום אחד <b>לבי מדרשא</b>. <b>אשכחיה</b> מצאו רבי אלעזר <b>לרב אסי</b>.
<b>אמר ליה</b> רבי אלעזר: <b>מאי אמור רבנן בבי מדרשא</b> היום?
<b>אמר ליה</b> רב אסי: <b>הכי אמר רבי יוחנן: הלכה כרבי יוסי</b> המתיר לכל הנשואות להתארס, ולכל הארוסות להנשא, מפני שאין בהן ענין של הבחנה.
אמר ליה רבי אלעזר: <b>מכלל</b> זה שאמר רבי יוחנן שהלכה כרבי יוסי, אתה למד <b>דיחידאה פליג עליה!</b> שהתנא קמא במשנה החולק על רבי יוסי, דעת יחיד הוא, שהוא סובר שאפילו אלמנה ארוסה לא תתארס, כי גזרו על כל הנשים, אפילו במקום שאין צורך בהבחנה.
ואינו דעת חכמים. שאם כן, היתה הלכה כמותם, כמו הרוב.
אמר ליה רב אסי: <b>אין!</b> אכן כך הוא. ויש ראיה לכך מברייתא:
<b>והתניא</b>: אשה שלא היתה תחת בעלה זמן רב לפני מותו, ואין לחשוש שהיא מעוברת ממנו, כגון:
<b>הרי שהיתה רדופה</b> גגילה <b>לילך לבית אביה</b> לפרק זמן מרובה.
<b>או שהיה לה כעס ב</b>היותה ב<b>בית בעלה,</b> ולא שימשה אותו.
<b>או שהיה בעלה חבוש בבית האסורין</b>.
<b>או שהיה בעלה זקן או חולה</b> שאינו יכול לשמש.
<b>או שהיתה היא חולה,</b> ולא יכלה לשמש.
<b>או שהפילה</b> את עוברה <b>אחר מיתת בעלה</b>.
<b>או שהיתה עקרה</b>, שנעקר רחמה.
<b>או זקנה, או קטנה או אילונית,</b> שאינה יולדת.
<b>או שאינה ראויה לילד</b> מחמת חולי או מחמת סם שנטלה -
בכל זאת היא <b>צריכה להמתין ג' חדשים, דברי רבי מאיר</b>.
לפי שגזרו על שאינה ראויה לילד בגלל הראויה לילד.
<b>רבי יהודה מתיר ליארס ולינשא מיד</b>, לפי שלא גזרו על שאינה ראויה לילד בגלל הראויה לילד.
ומוכח שהמחלוקת אם גזרו על כל הנשים או רק במקום שיש צורך בהבחנה, היא מחלוקת של רבי מאיר ורבי יהודה, ולא מחלוקת של רבים ויחיד.
<b>אמר רבי חייא בר אבא: חזר בו רבי יוחנן</b> מכך שפסק הלכה כרבי יוסי.
<b>אמר רב יוסף: אי הדר ביה</b>, אם חזר בו רבי יוחנן, הרי <b>מ</b>חמת <b>מתניתין דכרמא</b> [שנשנית בכרם דיבנה], <b>הדר ביה</b>.
<b>דתניא: אמר רבי ישמעאל, בנו של רבי יוחנן בן ברוקה: שמעתי מפי חכמים בכרם ביבנה</b>: הנשים <b>כולן</b>, גם הללו שאינן זקוקות להבחנה - <b>צריכות להמתין שלשה חדשים!</b>
<b>אמר ליה רבי ירמיה לרבי זריקא: כי עיילת לקמיה דרבי אבהו, רמי ליה,</b> הקשה לו את הסתירה הבאה:
<b>מי</b>, וכי <b>אמר רבי יוחנן הלכה כרבי יוסי?</b>
<b>והאמר רבי יוחנן</b> ש<b>הלכה כסתם משנה</b>.
<b>ותנן</b> בסתם משנה, כאן: <b>כל הנשים לא ינשאו ולא יתארסו עד שיהו להם שלשה חדשים</b>.
<b>אחת בתולות ואחת בעולות!</b>
<b>אמר ליה: דרמא לך הא</b>, מי שהקשה לך סתירה זו, <b>לא חש לקמחיה,</b> אינו חושש לטחינת פיו. דהיינו, שהוא מדבר מבלי לחוש לדבריו.
כי משנתנו אינה סתם משנה גרידא, שהלכה כמותה.
אלא משנתנו - <b>סתם ואח"כ מחלוקת היא,</b> שהרי בסיומה של המשנה נחלקו בדבר רבי יוסי ורבי יהודה.
<b>ו</b>בסתם ואחר כך מחלוקת - <b>אין הלכה כסתם!</b>
<b>דאמר רב פפא, ואיתימא רבי יוחנן</b>:
<b>מחלוקת ואחר כך סתם</b> - <b>הלכה כסתם</b>.
<b>סתם ואחר כך מחלוקת</b> - <b>אין הלכה כסתם.</b>
ומשנתנו סתם ואחר כך מחלוקת היא ואין הלכה כסתם, ואין מכאן קושיה איך פסק רבי יוחנן כרבי יוסי.
ומביאה הגמרא מעשה, שהיה <b>מסתמיך</b> נסמך <b>ואזיל</b> והולך <b>רבי אבהו, אכתפיה</b>, כשהוא סמוך על כתפיו <b>דרבי נחום שמעיה,</b> שהיה משמשו.
והיה רבי נחום <b>מנקיט</b> מלקט <b>ואזיל</b> והולך, וכך היה מלקט <b>הלכתא</b>, הלכות פסוקות <b>מיניה</b>, מרבי אבהו.
<b>בעא מיניה</b> רבי נחום מרבי אבהו:
<b>מחלוקת ואחר כך סתם</b> - <b>מאי</b> הלכתא?
<b>אמר ליה: הלכה כסתם.</b>
<b>סתם ואחר כך מחלוקת</b> - <b>מאי?</b>
<b>אמר ליה: אין הלכה כסתם.</b> <b>סתמא דמתניתין, ומחלוקת בברייתא</b> - <b>מאי?</b>
<b>אמר ליה: הלכה כסתם.</b>
<b>מחלוקת במתניתין וסתמא בברייתא</b> - <b>מאי?</b>
<b>אמר ליה</b>:
<h3> דף מג.</h3>
<b>וכי רבי לא שנאה</b> כמשנה סתומה, לפי שלא רצה להכריע כך להלכה - <b>רבי חייא</b>, שהוא תלמידו של רבי, <b>מנין לו</b> שכך היא ההלכה עד שסתמה בברייתא ללא מחלוקת!?
<b>אמר ליה</b> רבי נחום לרבי אבהו: <b>והא תנן</b> במסכת כלים [יג ח]:
כלי טמא שבטל ממנו שם כלי אינו מטמא עוד.
<b>מסרק של פשתן</b>, שעשוי לסירוק הפשתן, <b>שניטלו שיניו, ונשתיירו בו שתים</b> שינים, יש עדיין שימוש בשתי השינים שנותרו בו כדי לסרוק בו את הפשתן, והן <b>טמאות</b>.
<b>ו</b>אם נשארה במסרק שן <b>אחת</b> בלבד, המחוברת למסרק, שאין בה כל שימוש של כלי - הרי היא <b>טהורה</b>.
<b>וכולן</b>, כל השינים <b>שניטלו</b> מהמסרק, כשהן <b>אחת אחת בפני עצמן</b>, ואינן תחובות במסרק, ויש בהן שימוש של כלי, כגון לנקר בהן את פי הנר מהלכלוך המצטבר בו, הרי הן <b>טמאות</b>.
ואם היה המסרק <b>של צמר</b>, שהיה עשוי לסירוק צמר, <b>שניטלו שיניו אחת מבינתים</b>, שמכל שלש שינים סמוכות, ניטלה השן האמצעית מתוך שתי השינים אשר משני צידיה - <b>טהור</b> המסרק, לפי שאינו ראוי עוד לסרוק בו את הצמר.
<b>נשתיירו בו</b> במסרק הצמר <b>ג'</b> שינים <b>במקום אחד</b> - <b>טמא</b>.
ואם <b>היתה</b> השן <b>החיצונה</b> הרחבה של המסרק <b>אחת מהן</b>, משלש השינים שנשתיירו במסרק - הרי הוא <b>טהור</b>, לפי שהשן החיצונה הרחבה אינה ראויה לסרוק בה.
<b>ניטלו ב'</b> שינים <b>ועשאן למלקט</b>, למלקחיים - <b>טמאות</b>.
ניטלה שן <b>אחת, והתקינה לנר</b>, לנקר בה את הלכלוך המצטבר בפה הנר, <b>או למיתוח</b>, לפרוש בגד למותחו, שתוקעים בו סיכות או שינים חדות, הרי היא <b>טמאה</b>.
<b>וקיימא לן, דאין הלכה כאותה משנה</b>, למרות שהיא סתם משנה!?
<b>אמר ליה</b> רבי אבהו: <b>בר מינה דההיא!</b> הבא ראיה ממקום אחר, חוץ ממשנה זו!
שאין ממשנה זו ראיה, היות <b>דרבי יוחנן וריש לקיש דאמרי תרוייהו</b>: משנה <b>זו</b> - <b>אינה משנה!</b>
<b>מאי טעמא</b> היא אינה משנה?
<b>אמר רב הונא בר מנוח משמיה דרב אידי בריה דרב איקא: משום דקשיא</b> במשנה זו <b>רישא לסיפא</b>.
<b>דקתני</b> ברישא של המשנה הזאת: מסרק <b>של צמר שניטלו שיניו אחת מבינתים</b> - <b>טהור</b>.
<b>הא נשתיירו בו שתים</b> שינים <b>במקום אחד</b> - <b>טמא</b>.
<b>והדר תני</b> בהמשך המשנה: <b>נשתיירו בו ג'</b> שינים - <b>טמא</b>.
ויש לדייק: דוקא אם נשתיירו במסרק <b>ג'</b> שינים, <b>אין,</b> רק אז הוא טמא.
אבל אם נשארו בו <b>שתים</b> שינים סמוכות הוא <b>לא</b> טמא.
ונמצא שהסיפא סותרת את הרישא, וכיון שהיא משנה שיש לתקנה, היא אינה משנה להביא ממנה ראיה.
ופרכינן: <b>ומאי קושיא</b> היא מהרישא לסיפא?
<b>דלמא</b>, אולי יתכן לחלק, ולומר:
<b>הא</b>, ששנינו במשנה שאם יש שתי שינים סמוכות ראוי לסרק במסרק שכזה, מדובר בשינים הנמצאות <b>בגווייתא,</b> במרכז המזרק, מול בית היד של המסרק, הנמצא במרכז המסרק, וכך יכול הסורק לסרוק באמצעות שתי שינים סמוכות שנותרו במסרק.
ואילו <b>הא</b> ששנינו שצריך שלש שינים סמוכות, הוא בשינים הנמצאות <b>בברייתא</b>, בצד, לכיוון של ראש המסרק, ואינם מכוונות מול בית היד של המסרק, וקשה לסרוק עמהן, ולכן רק אם נשארו שם שלש שינים סמוכות, יש תועלת במסרק הזה.
<b>אלא מהכא</b> יש לנו לומר שמשנה זו אינה משנה:
<b>דקתני</b> בה: <b>וכולן שניטלו אחת אחת בפני עצמן</b> - <b>טמאות</b>.
<b>ואע"ג דלא התקינה</b> את השן לשימוש אחר, עדיין היא טמאה, שלא בטל מעליה שם כלי.
ומאידך, <b>אימא סיפא</b>: היתה שן <b>אחת</b> שניטלה, <b>והתקינה לנר או למיתוח</b> - <b>טמאה</b>.
ומוכח מכאן, שרק אם <b>התקינה</b>, לשן שניטלה, לשימוש אחר, <b>אין</b>, רק אז היא ממשיכה להקרא כלי והיא טמאה.
אבל אם <b>לא התקינה</b> לשימוש אחר, היא <b>לא</b> ממשיכה לטמא, לפי שבטל מעליה שם כלי.
והרי המשנה סותרת עצמה, ולכן אינה משנה.
<b>אמר אביי: ומאי קושיא</b> היא זאת?
<b>דלמא</b> יש לחלק בין המקרים, ולומר:
<b>הא</b> שאין השן צריכה תיקון כדי להמשיך ולטמא, מדובר שנוטל לשינים <b>בקתייהו,</b> יחד עם חלק מקת העץ של המסרק, כך שיש לשן בית יד לאחיזה בקת העץ, ויש לה שימוש גם אם לא התקינה לשימוש אחר.
<b>הא</b> שהשן צריכה תיקון לשימוש אחר, מדובר כשנוטל לשינים כשלעצמן, <b>בלא קתייהו</b>, שאז אם לא מתקינן לשימוש אחר, אין להן שימוש של כלי.
וכמו כן <b>אמר רב פפא</b> לתרץ, על ידי חילוק נוסף: <b>ומאי קושיא?</b>
<b>ודלמא, הא ב</b>שן <b>קטינתא,</b> קטנה, שאם לא התקינה לשימוש אחר אין לה שימוש ואינה כלי.
<b>הא באלימתא</b>, שן עבות, שאינה צריכה תיקון, ואפילו אינו מתקין לה בית יד היא ראויה לשימוש כמות שהיא.
ומתרצת הגמרא: <b>אלא,</b> לכן אין פוסקים הלכה כאותה משנה, על אף שהיא כן משנה:
<b>משום דמסיימי בה דווקני</b>, המדקדקים בלשון המשנה מסיימים בה: <b>זו דברי רבי שמעון.</b> אבל חכמים חולקים עליו.
ואם כן, אין זו סתם משנה, ולכן אין הלכה כמותה.
<b>שלח רבי חייא בר אבין</b> שתי הלכות:
א. <b>מארסין תוך ג',</b> כי אין צורך בהבחנה לאירוסין, <b>וכן</b> ראיתי את מנהג החכמים, ש<b>עושים מעשה</b> לארס תוך שלשה חדשים.
ב. <b>וכן</b> [וכך] <b>היה רבי אלעזר מלמדנו משום רבי חנינא הגדול</b> כיצד למנות את שלשת החדשים להבחנה, להתיר נישואין:
<b>רובו של</b> החודש ה<b>ראשון, ורובו של</b> החודש ה<b>שלישי, ו</b>החודש ה<b>אמצעי שלם.</b>
<b>אמימר שרא</b> התיר <b>ליארס ביום</b> ה<b>תשעים</b>.
<b>אמר ליה רב אשי לאמימר: והא רב ושמואל, דאמרי תרוייהו: צריכה להמתין ג' חדשים, חוץ מיום שמת בו וחוץ מיום שנתארסה בו!?</b>
ומשנינן: <b>ההוא</b> - <b>לענין</b> המתנה של <b>מינקת, איתמר!</b>
<b>דרב ושמואל דאמרי תרוייהו: צריכה להמתין כ"ד חודש, חוץ מיום שנולד בו, וחוץ מיום שנתארסה בו.</b>
אבל בהמתנת שלשה חדשים של הבחנה, מותר כבר ביום התשעים עצמו.
ופרכינן: <b>והא ההוא דעבד סעודת אירוסין ביום תשעים, ואפסדיה רבא לסעודתיה!</b> משום שאסור לארס ביום התשעים, אלא רק ביום התשעים ואחד.
ומשנינן: <b>ההיא</b> - <b>סעודת נשואין הואי.</b>
<b>והלכתא</b>: מינקת <b>צריכה להמתין כ"ד חודש</b> מלאים, <b>חוץ מיום שנולד בו וחוץ מיום שנתארסה בו</b>.
<b>ו</b>כל אשה, שאינה מינקת, <b>צריכה להמתין ג' חדשים</b> מלאים, <b>חוץ מיום שמת בו וחוץ מיום שנתארסה בו.</b>
שנינו במשמה: בי יוסי אומר כל הנשים יתארסו, <b>חוץ מן האלמנה</b>, מפני האיבול.
<b>אמר רב חסדא</b>: יש לנו לתמוה על דברי רבי יוסי, שהרי <b>קל וחומר</b> הוא:
<b>ומה במקום שאסור לכבס</b> מחמת אבלות, בשבוע שחל בו תשעה באב, בכל זאת <b>מותר ליארס</b> בו, היות ואירוסין אינם נחשבים לשמחה.
<b>מקום שמותר לכבס</b>, בתוך שלשים לאבלות - <b>אינו דין שמותר ליארס</b> אז!
ומבארת הגמרא: <b>מאי היא?</b>
<b>דתנן: שבת</b> שבוע <b>שחל תשעה באב בתוכה</b> - <b>אסור לספר ולכבס</b>.
<b>וב</b>יום <b>חמישי מותר, מפני כבוד השבת</b>.
<b>ותניא: קודם הזמן הזה,</b> קודם לתשעה באב [והניחה עתה הגמרא שמדובר בשבוע שחל בו תשעה באב], <b>העם ממעטין בעסקיהם מלישא ומליתן, מלבנות ולנטוע</b>.
<b>ומארסין, אבל לא כונסין, ואין עושין סעודת אירוסין</b>.
ומכח דברי המשנה זאת, טען רב חסדא כנגד דברי רבי יוסי, שיש לדרוש בקל וחומר מהאבלות על חורבן הבית, שיהיה מותר לארס תוך שלשים.
ומשנינן <b>כי תניא</b> [תנן] <b>ההיא</b> משנה, שמותר לארס קודם תשעה באב, אין זה מדובר בשבוע שחל בו אב, שאסור לכבס בו, כי בשבוע זה אסור גם לארס בו.
אלא ב<b>קודם דקודם.</b> בשבוע שלפני השבוע שחל בו אב, שמותר לארס בו, ואז מותר גם לכבס בו.
ובטל הקל וחומר של רב חסדא.
<b>אמר רבא, ו</b>הרי <b>"קודם דקודם</b>" שבוע שחל בו תשעה באב, <b>נמי</b> יש לדרוש ממנו <b>קל וחומר</b>:
<b>ומה במקום שאסור לישא וליתן</b> - <b>מותר ליארס</b>.
תוך שלשים, שהוא <b>מקום שמותר לישא וליתן</b> - <b>אינו דין שמותר ליארס!</b>
ומשנינן: <b>לא תימא דרבי יוסי אומר: כל הנשים יתארסו</b>.
<b>אלא אימא: כל הנשים ינשאו</b>, חוץ מן האלמנה, מפני האיבול, לפי שיש שמחה בנישואין, ובזמן האיבול היא אסורה בשמחה.
<h3> דף מג:</h3>
והוינן בה: <b>ו</b>כי <b>לית ליה לרבי יוסי</b> את הצורך <b>להבחין</b> בין זרע הבעל הראשון לזרע הבעל השני? ומשנינן: <b>איבעית אימא</b> אכן רבי יוסי <b>לית ליה</b>, אין הוא חושש להבחנה!
<b>ואיבעית אימא: לעולם אית ליה</b> לרבי יוסי שיש צורך בהבחנה.
<b>ואימא</b> הכי: <b>רבי יוסי אומר: כל ארוסות גרושות</b> - <b>ינשאו.</b> שבהן אין צורך להבחנה. חוץ מן הארוסות האלמנות, מפני האיבול.
ופרכינן: <b>אי הכי, היינו</b> מה שאמר <b>רבי יהודה!</b>
שגם הוא מתיר לארוסה גרושה להנשא מיד, ובארוסה אלמנה גם הוא מודה שלא תנשא מיד מחמת האיבול, שהרי נישואין שמחה הם.
ומשנינן: <b>איכא בינייהו, נשואה</b> - אם מותר לה <b>ליארס</b> מיד.
<b>רבי יהודה סבר: נשואה מותרת ליארס</b> מיד, לפי שלא גזר על אירוסין משום נישואין.
<b>ורבי יוסי סבר: נשואה אסורה ליארס.</b>
וכך אמר רבי יוסי: כל הגרושות מן האירוסין ינשאו מיד.
כי אין הגירושין איבול, ואין צורך בהבחנה בגרושה מן האירוסין, שהרי לא התעברה מהארוס.
ואין רבי יוסי גוזר על ארוסה משום נשואה.
אבל על הנשואות שהתגרשו, ויש חשש שהן מעוברות, עליהן גזר רבי יוסי שאפילו לא יתארסו, כי אם נתיר להן להתארס יש לחשוש שיבואו להנשא, וזה אסור כי צריך אז הבחנה.
ותמהינן: <b>ו</b>כי <b>סבר רבי יוסי</b> ש<b>נשואה</b> שהתגרשה, <b>אסורה ליארס</b> מיד שמא תנשא!?
<b>והתניא, רבי יוסי אומר: כל הנשים</b> [והנשואות בכלל], <b>יתארסו, חוץ מן האלמנה, מפני האיבול.</b>
<b>וכמה</b> ימי <b>איבול שלה?</b> - <b>שלשים יום</b>.
<b>וכולן</b> [הגרושות והאלמנות מן הנשואין] <b>לא ינשאו</b> משום הצורך בהבחנה - <b>עד שיהו להן ג' חדשים!</b>
ומוכח, שסובר רבי יוסי שנשואה מותרת ליארס מיד! ואיך אמרת שסובר רבי יוסי שנשואה אסורה ליארס!?
ומשנינן: <b>האי</b> - <b>מאי קושיא?</b>
<b>אילימא</b>, משום <b>דקתני</b> בברייתא: <b>רבי יוסי אומר כל הנשים יתארסו.</b>
<b>מי אלימא</b> ברייתא זו <b>ממתניתין, דאוקימנא</b> שהעמדנוה <b>בארוסות גרושות ינשאו</b>.
<b>הכא נמי</b> נעמיד את הברייתא הזו שהיא אומרת: <b>כל ארוסות גרושות ינשאו!</b>
<b>אלא מסיפא</b> של הברייתא יש להקשות:
<b>דקתני: וכולן לא ינשאו עד שיהו להן ג' חדשים.</b>
ובהכרח שהמדובר ב"וכולן" הוא בנשואות, שלא ינשאו עד שלשה חדשים. כי הרי העמדנו את הרישא שרבי יוסי אומר ארוסות גרושות ינשאו מיד, ולא גזרו בהן לאסור משום נשואות שהתגרשו וצריכות המתנה.
ומוכח כי רק <b>אינסובי</b>, נישואין, <b>הוא דלא</b> יעשו הנשואות מיד.
<b>הא איתרוסי</b> מיד - <b>שפיר דמי</b> גם לנשואות, ולא חששו לגזור שאם יתארסו שמא גם ינשאו, ולא תהא הבחנה!
<b>אמר רבא: תריץ ואימא הכי</b>:
<b>רבי יוסי אומר: כל ארוסות גרושות ינשאו</b>.
<b>חוץ מן האלמנה, מפני האיבול.</b>
<b>וכמה איבול שלה?</b> - <b>שלשים יום</b>.
<b>ונשואות לא יתארסו</b> - <b>עד שיהא להן שלשה חדשים.</b>
ותמהינן: איך אפשר לתרץ כך? <b>ו</b>כי <b>אלמנה מן האירוסין</b> - <b>מי אית לה איבול</b> כלל?
<b>והתני רבי חייא בר אמי</b>: אם מתה <b>אשתו</b> כשהיא רק <b>ארוסה</b> -
<b>לא אונן, ולא מיטמא לה</b>
<b>וכן היא, לא אוננת, ולא מיטמאה לו</b>
<b>מתה</b> - <b>אינו יורשה</b>.
<b>מת הוא</b> - <b>גובה כתובתה</b>, אם כתב לה כתובה מן האירוסין.
וחוזרת בה הגמרא מכח הקושיה הזאת, ומפרשת אחרת.
<b>אלא</b>, לעולם יש לנו לומר כמו שביארה הגמרא תחילה, שדברי רבי יוסי "כל הנשים יתארסו", הן בנשואות. וחידושו של רבי יוסי הוא שאסור לה להתארס בימי האבל.
ומה שהקשינו לעיל מהברייתא האומרת ש"קודם הזמן" מארסין, יש לתרץ שברייתא זו אינה לדברי הכל, אלא מחלוקת <b>תנאי היא</b> אם מארסים בזמן האבל. ויש האוסרים אירוסין בזמן האבל, וכמותם סובר רבי יוסי. ואילו הברייתא האומרת שקודם הזמן מארסים אינה לדברי הכל, אלא היא אינה סוברת כרבי יוסי.
<b>דתניא: מראש חדש ועד התענית</b> - <b>העם ממעטין מעסקיהן מלישא ומליתן, מלבנות ולנטוע, ומליארס ומלישא</b>.
<b>שבת שחל תשעה באב בתוכה</b> - <b>אסור לספר ולכבס.</b>
<b>ויש אומרים: כל החדש אסור.</b>
<b>מתקיף לה רב אשי: ממאי ד</b>האיסור <b>ליארס</b> שנאמר בברייתא זו הוא איסור <b>ליארס ממש?</b>
<b>דלמא</b> רק <b>למיעבד</b> לעשות <b>סעודת אירוסין</b>, שיש בסעודה שמחה, <b>הוא דאסור</b>.
<b>הא ליארס</b> בלבד, ללא סעודה, שאין בכך שמחה - <b>שפיר דמי!</b>
ומקשה הגמרא לרב אשי: <b>אי הכי,</b> לדבריך, שאתה מפרש את דברי הברייתא שנמנעו העם מליארס הכונה היא עם סעודה אבל בחי סעודה מותר, אם כן זה שכתוב בה שנמנעו העם <b>מלישא</b> -
<b>לינשא נמי,</b> נאמר שרק <b>למיעבד סעודת נשואין הוא דאסור, הא לישא</b> בלי סעודת נישואין <b>שפיר דמי</b> בימי האבל על החורבן!?
ודוחה רב אשי את הקושיה הזאת: <b>הכי השתא!?</b> מהו הדמיון!?
<b>בשלמא נשואין</b>, גם <b>בלא סעודה איכא</b> <b>שמחה,</b> ולכן אסור לישא בימי האבל על החורבן.
<b>אלא, אירוסין בלא סעודה</b> - <b>מי איכא שמחה</b> עד שנאסור אירוסין בזמני אבל!?
<b>אלא, אמר רב אשי</b>, אל תעמיד את האמור בברייתא לעיל שקודם הזמן מארסין במחלוקת תנאים, כי גם רבי יוסי מודה שאפשר לארס קודם הזמן בימי האבל על החורבן, לפי שאין שמחה באירוסין.
ומה שקשה לך מדוע אסר רבי יוסי על האלמנה להתארס, והרי יש להתיר לה מקל וחומר שמותר ליארס קודם הזמן, בימי האבילות על החורבן - יש לחלק ביניהם:
<b>שאני אבילות חדשה</b> של אשה על מות בעלה, <b>מאבילות ישנה</b> על חורבן המקדש.
<b>ושאני אבילות דרבים</b> על חורבן המקדש, <b>מאבילות דיחיד</b> על מות קרובו.
ולכן האבילות על החורבן קלה מהאבילות על מות בעלה, והחמיר רבי יוסי בה שלא תתארס, על אף שבאבלות על החורבן קודם הזמן הוא מתיר ליארס.
<big><b>מתניתין:</b></big>
א. <b>ארבעה אחין נשואין ארבע נשים, ומתו</b> האחים.
<b>אם רצה הגדול שבהם</b>, שזכותו לייבם תחילה לפני שאר האחים, <b>לייבם את כולן</b> - <b>הרשות בידו.</b>
ב. <b>מי שהיה נשוי לשתי נשים, ומת</b> - <b>ביאתה או חליצתה של אחת מהן</b> - <b>פוטרת צרתה!</b>
<h3> דף מד.</h3>
<b>היתה אחת</b> משתי היבמות <b>כשרה</b> לכהונה, <b>ואחת פסולה</b>, כגון שהיתה גרושה מבעל קודם -
<b>אם היה חולץ</b> - <b>חולץ לפסולה</b>, ולא לכשרה כדי שלא יפסלנה לכהונה. ואף על פי שהוא אינו כהן, ואין זה נוגע לו, יש לו לדאוג שאחרים לא יפסידו בגללו.
<b>ואם היה מייבם</b> - <b>מייבם</b> בין <b>לכשרה</b> ובין לפסולה.
<big><b>גמרא:</b></big>
שנינו במשנה: ארבעה אחים נשואין ארבע נשים, ומתו.
ומשמע מלשון המשנה שכל הארבעה מתו.
והוינן בה: וכי <b>ארבעה אחין</b> בלבד - <b>סלקא דעתך</b> שהיו כאן?
אם כן, יוצא שמתו כל האחים ולא נשאר אח בחיים, ומי הוא זה שמייבם את כל ארבעת היבמות!?
<b>אלא אימא</b> כך: אם מתו <b>ארבעה</b> אחים <b>מ</b>תוך הרבה <b>אחין</b> - <b>הרשות בידו</b> של גדול האחים לייבם את ארבע היבמות כולן.
והוינן בה: <b>ו</b>כי <b>שבקי</b> נותנים <b>ליה</b> את הרשות לשאת את כולן לעצמו, והרי יש לנו לדאוג כיצד יפרנסן?
<b>והתניא</b>: נאמר בפרשת יבום [דברים כה]: <b>"וקראו לו זקני עירו</b>" - <b>הן, ולא שלוחן</b>
<b>"ודברו אליו</b>" - <b>מלמד, שמשיאין לו עצה הוגנת לו</b>.
<b>שאם היה הוא ילד והיא זקנה,</b> או ש<b>הוא זקן והיא ילדה, אומרין לו: מה לך אצל ילדה?</b> <b>מה לך אצל זקנה?</b>
<b>כלך אצל שכמותך, ואל תשים קטטה בביתך!</b>
ומשנינן: לא לכל אדם התירו לייבם את כולן.
ו<b>לא צריכא</b> משנתנו, אלא באדם עשיר <b>דאפשר ליה</b> לפרנס את כולן.
ופרכינן: <b>אי הכי, אפילו טובא</b> הרבה יותר נשים <b>נמי</b> מותר לו לייבם, ומדוע נקטה המשנה ארבע יבמות!?
ומשנינן: <b>עצה טובה קא משמע לן: ד'</b> נשים - <b>אין</b>.
<b>טפי</b>, יותר מארבע - <b>לא!</b>
<b>כי היכי דנמטייה</b> שתגיע לכל אחת מהן קיום מצות <b>עונה</b> אחת <b>בחדש</b>.
לפי שעונה של תלמידי חכמים היא אחת לשבוע, מליל שבת לליל שבת, ובחודש יש ארבעה שבועות.
שנינו במשנה: <b>מי שהיה נשוי</b> שתי נשים, ומת, ביאתה או חליצתה של אחת מהן פוטרת צרתה.
והוינן בה: <b>ונייבם לתרוייהו</b>, לשתיהן! ומשנינן: <b>אמר רבי חייא בר אבא אמר רבי יוחנן, אמר קרא</b> [דברים כה]:
<b>"אשר לא יבנה את בית אחיו</b>".
<b>בית אחד הוא בונה, ואין בונה שני בתים.</b>
עוד הוינן בה: <b>ונחלוץ לתרוייהו!</b>
ומשנינן: <b>אמר מר זוטרא בר טוביה, אמר קרא</b> [דברים כה]:
<b>"בית חלוץ הנעל</b>".
<b>בית אחד הוא חולץ, ואין חולץ שני בתים.</b>
עוד הוינן בה: <b>ונייבם</b> תחילה <b>לחדא</b>, ליבמה אחת, <b>ו</b>אחר כך <b>נחלוץ לחדא!</b>
כי לא התמעט מהפסוקים אלא ייבום של שני בתים וחליצה של שני בתים, אך אין לנו מיעוט שיבום אחת מהן פוטר את השניה מהחליצה.
ומשנינן: <b>אמר קרא</b> [דברים כה] ש<b>"אם לא יחפוץ</b>" היבם לקחת את היבמה לאשה להקים לאחיו שם בישראל, יחלוץ.
<b>הא חפץ</b> להקים לאחיו שם בישראל - <b>ייבם</b>.
מלמד הכתוב, ש<b>כל העולה</b> השערה, אל בית הדין <b>ליבום</b> - <b>עולה לחליצה. וכל שאין עולה</b> <b>לייבום</b> - <b>אין עולה לחליצה!</b>
ואחר שהתייבמה הראשונה אין היבמה השניה עולה ליבום, שהרי בית אחד הוא בונה ואינו בונה שני בתים.
וכיון שאין היא עולה ליבום הרי היא פטורה גם מהחליצה.
<b>ועוד</b> טעם שלא ייבמו אחת ויחלצו לשניה: כדי <b>שלא יאמרו</b> אנשים: <b>בית מקצתו בנוי, ומקצתו חלוץ.</b> (1)
ותמהינן: <b>ויאמרו!</b>
דהיינו, הרי כך יש לעשות, ומה יש לחשוש שיאמרו "בית אחת מקצתו בנוי ומקצתו חלוץ"!?
ומשנינן: <b>אי דמייבם</b> לאחת <b>והדר חליץ</b> לשניה - <b>הכי נמי</b> שלא אכפת לנו ש"יאמרו", כי כך צריך לעשות.
<b>אלא</b>, החשש הוא [<b>דלמא</b>] <b>חליץ</b> לאחת תחילה, <b>והדר</b> ורק אחר כך <b>מייבם</b> לשניה. <b>ו</b>אז <b>קם ליה</b>, עובר הוא על יבום השניה, <b>ב"לא יבנה</b>".
היות שדרשינן: כיון שלא בנה [כאשר חלץ לראשונה] - שוב לא יבנה!
ועדיין הוינן בה: כיון שדורש אתה "בית אחד הוא בונה ואינו בונה שני בתים" -
<b>ואימא</b>, אמור, שכך היא משמעות הלימוד ש"אינו בונה שני בתים":
רק <b>כי איכא</b> יבמה <b>חדא</b>, שהוא בונה בית אחד - רק אז <b>תתקיים מצות יבום</b>.
אבל <b>כי איכא תרתי</b>, שתי יבמות, שאינו בונה שני בתים - <b>לא תתקיים מצות יבום</b> כלל! ומשנינן: אם תאמר שמשמעות הכתוב היא שבכל מקום שיש שתי יבמות מבית אחד אין כלל מצות יבום, <b>אם כן, "צרת ערוה", דאסר רחמנא</b> - <b>למה לי</b> קרא למעטה מחליצה ומיבום!?
<b>השתא</b>, הרי אם היו <b>שתים</b> יבמות <b>בעלמא,</b> שאין אחת מהן צרת ערוה, <b>אמרת</b> ש<b>לאו בני חליצה ויבום נינהו</b> -
כשאחת מהשתיים היא <b>צרת ערוה</b> - <b>מיבעיא!?</b> וכי צריך הפסוק לומר שלאו בני חליצה וייבום הן!?
ומכך שהוצרך הכתוב לאסור צרת ערוה, הוא גילה לנו ששתי יבמות הבאות מבית אחת לא התמעטו מיבום ומחליצה.
ופרכינן: <b>אלמה לא</b> נאמר שגם אם שתי יבמות בעלמא פטורות מן החליצה ומן היבום, בכל זאת <b>אצטריך</b> הכתוב במיוחד למעט שתי יבמות אשר אחת מהן היא צרת ערוה.
כי <b>סלקא דעתך אמינא</b>, ש<b>ערוה</b> - <b>אבראי קיימא</b>. שהיא נחשבת מחוץ למסגרת היבום, כיון שהיא ערוה על היבם.
ואין כאן שני בתים שעומדים ליבום, אלא רק בית אחד.
<b>ו</b>הייתי אומר ש<b>תתייבם צרתה,</b> לפי שאין היא מתמעטת מהמיעוט "בית אחד הוא בונה ולא שני בתים".
<b>קא משמע לן</b> קרא של צרת ערוה, <b>דאסירא</b> צרת הערוה ליבום מדין נפרד, של "צרת ערוה".
ואם כן, חוזרת השאלה: מנין לנו שאין משמעות הלימוד "בית אחד הוא בונה ואינו בונה שני בתים", לפטור שתי יבמות הבאות מבית אחד, גם מהיבום וגם מהחליצה.
ומשנינן: <b>אלא,</b> מכאן אנו יודעים שאין כונת הכתוב למעט שתי יבמות הבאות מבית אחד, היות וכפל הכתוב את המילים <b>"יבמתו יבמתו</b>", ובכך הוא <b>ריבה</b> שתי יבמות הבאים מבית אחד ליבום ולחליצה.
שנינו במשנה: <b>היתה אחת כשרה</b> ואחת פסולה - חולץ לפסולה!
<b>אמר רב יוסף, כאן</b>, במשנתנו <b>שנה</b> לימד <b>רבי</b> את הכלל: <b>לא ישפוך אדם מי בורו ואחרים צריכים להם.</b>
<big><b>מתניתין:</b></big>
<b>המחזיר גרושתו</b> משנישאת, ועובר על הלאו "לא יוכל בעלה הראשון לשוב לקחתה".
<b>והנושא חלוצתו,</b> ועובר על הלאו "כיון שלא בנה שוב לא יבנה".
<b>והנושא קרובת חלוצתו</b> [הגמרא תשאל הרי אין זה איסור מן התורה] -
<b>יוציא</b> אותה מתחתיו, <b>והולד ממזר, דברי רבי עקיבא.</b>
<b>וחכמים אומרים</b>: יוציא, אך <b>אין הולד ממזר.</b>
<b>ומודים</b> [חכמים] <b>בנושא קרובת גרושתו, שהולד ממזר.</b>
כגון אחות גרושתו. היות וכל קרובותיה של אשתו אסורים עליו באיסור כרת אחר גירושיה, כמו שהיו לפני גירושיה. ובולד הבא מחייבי כריתות הוא ממזר.
<big><b>גמרא:</b></big>
והוינן בה: <b>ו</b>כי <b>סבר רבי עקיבא</b> ש<b>הנושא קרובת חלוצתו</b> - <b>הולד ממזר?</b>
<b>והאמר ריש לקיש: כאן</b>, [במשנה לעיל מא א] <b>שנה</b> לימד <b>רבי: אחות גרושה</b> - <b>מדברי תורה, אחות חלוצה</b> - <b>מדברי סופרים!?</b>
ומשנינן: <b>תני</b> במשנתנו במקום "הנושא קרובת חלוצתו" - הנושא <b>קרובת גרושתו</b> [כגון אמה או אחותה], שהיא אסורה באיסור כרת.
ומוסיפה הגמרא ראיה שכך יש לגרוס במשנה:
<b>הכי נמי מסתברא</b> שיש לגרוס "קרובת גרושתו" במקום "קרובת חלוצתו". מהא <b>דקתני סיפא: ומודים, בנושא קרובת גרושתו, שהולד ממזר</b>.
<b>אי אמרת בשלמא איירי בה,</b> שמשנתנו עוסקת בקרובת גרושתו, וכמו התיקון בגירסת המשנה, <b>היינו דקתני "ומודים</b> [חכמים] בנושא קרובת גרושתו, שהולד ממזר".
<b>אלא אי אמרת לא איירי בה,</b> אלא המשנה עוסקת בקרובת חלוצתו - <b>מאי "ומודים</b> בקרובת גרושתו שהולד ממזר"? והרי לא עסקנו בכך!
ופרכינן: אין מכך ראיה לתיקון הגירסא. ולעולם עוסקת המשנה בקרובת חלוצתו.
<b>ודלמא, הא קא משמע לן</b> התנא באומרו "ומודים בקרובת גרושתו שהולד ממזר", לומר, שאף על פי שחולקים חכמים על רבי עקיבא העושה ממזר מחייבי לאוין, מודים הם <b>דיש ממזר מחייבי כריתות!</b>
ולצורך זה נקט התנא בהמשך דבריו את הדוגמא של קרובת גרושתו.
ומשנינן: לצורך זה לא היה לו לתנא לומר זאת כאן.
כי <b>הא קתני לה לקמן</b> [בדף מט א]:
דתנן: <b>איזהו ממזר?</b> <b>כל שאר בשר שהוא בלא יבא, דברי רבי עקיבא.</b>
<b>רבי שמעון התימני אומר: כל שחייבין עליו כרת בידי שמים</b>.
<b>והלכה כדבריו.</b>
ולכן, חוזרת הראיה מכך שנקט התנא שמודים חכמים שיש ממזר מקרובות גרושתו, שהמשנה לעיל עוסקת בקרובת גרושתו ולא בקרובת חלוצתו.
ומקשינן: <b>ודלמא קסתים לן</b> ה<b>תנא</b> במשנתנו [בסתם משנה] שהלכה <b>כרבי שמעון התימני</b>, ולכן נקט שיש ממזר מקרובת גרושתו, שהיא חייבי כריתות, וזה בא התנא לחדש, ולעולם לעיל יש לגרוס "קרובת חלוצתו".
ומשנינן: <b>אם כן,</b> שבא התנא לסתום במשנה שהלכה כשמעון התימני, <b>ליתני שאר חייבי כריתות</b>, ולאו דוקא קרובת גרושתו.
<b>"קרובת גרושתו</b>" שנקט התנא בדוקא - <b>למה לי</b> לנקוט? <b>אלא, שמע מינה</b>, שנקט אותה משום ש<b>איירי בה</b> לעיל. ומוכח שיש לגרוס במקום קרובת חלוצתו - קרובת גרושתו.
אך עדיין יש להקשות: <b>ודלמא לעולם לא איירי בה</b> התנא בקרובת גרושתו, ויש לגרוס לעיל קרובת חלוצתו.
ומה שהקשית, אם כן, מדוע נקט התנא כדוגמא לחייבי כריתות דוקא את קרובת גרושתו -
תשובתך: <b>ואיידי דתנא</b> בדברי רבי עקיבא <b>מחזיר גרושתו, ונושא חלוצתו, וקרובת חלוצתו,</b> וחולקים חכמים על רבי עקיבא, וסוברים שמחייבי לאוין אין הולד ממזר -
<b>תני נמי</b> את הצד הנגדי, שמאידך, מודים הם ב<b>קרובת גרושתו</b> [בניגוד לקרובת חלוצתו] שהולד ממזר!
ומכח הקושיה הזאת, מתרצת ומסיקה הגמרא מסקנה חדשה:
<b>אלא</b>, אכן הולד שנולד מ<b>קרובת חלוצתו, לרבי עקיבא</b> - <b>הוי ממזר!</b>
ומבארת הגמרא את טעמו של רבי עקיבא:
<b>אמר רבי חייא בר אבא אמר רבי יוחנן: היינו טעמא דרבי עקיבא,</b> משום <b>דאמר קרא: "בית חלוץ הנעל</b>".
<b>הכתוב קראו</b> לחולץ - <b>"ביתו</b>".
שהחלוצה נחשבת כאילו נכנסה לביתו, ויצאה ממנו בחליצה.
ולכן, קרובות החלוצה אסורות עליו כקרובותיה של גרושתו, ואינן חולצות ואינן מתייבמות! <b>אמר רב יוסף, אמר רבי שמעון ברבי</b> [בנו של רבי]:
<h3> דף מד:</h3>
<b>הכל מודים במחזיר גרושתו</b>, <b>ע</b> <b>שהולד</b> ממנה <b>פגום לכהונה.</b> שאם ילדה בת, הרי היא פסולה להנשא לכהן, כחללה.
והוינן בה: <b>מאן "הכל מודים</b>"? מי הוא זה שמודה בענין הזה?
ומשנינן: <b>שמעון התימני</b> הוא המודה.
<b>דאע"ג דאמר שמעון התימני אין ממזר מחייבי לאוין</b> -
הרי <b>נהי</b>, על אף, <b>דממזר לא הוי</b> - אבל <b>פגום</b> לכהונה, <b>מיהא</b>, מכל מקום, <b>הוי</b>.
ודבר זה יש ללמוד אותו <b>מקל וחומר מאלמנה</b>, הנבעלת לכהן גדול:
<b>ומה אלמנה לכהן גדול, שאין איסורה שוה בכל</b> הכהנים, אלא אסורה היא לכהן גדול בלבד, בכל זאת, אם בא עליה כהן גדול הרי <b>בנה פגום</b> לכהונה, מדין חלל.
<b>זו</b>, מחזיר גרושתו משנישאת, <b>שאיסורה שוה בכל</b> - <b>אינו דין שבנה פגום</b> לכהונה!
ומקשינן: <b>איכא למיפרך</b> לקל וחומר:
<b>מה לאלמנה, שכן היא עצמה מתחללת</b> בביאתה לכהן גדול, ונעשית חללה, ואסורה מעתה לכל הכהנים.
וכמו כן אם היא בת כהן, היא נפסלת בביאה הזאת לאכילת תרומה, כדין חללה שאינה אוכלת תרומה.
ולכן דין הוא שיפגם גם ולדה, ויהיה חלל.
תאמר במחזיר גרושתו משנישאת, שהנבעלת עצמה אינה נפגמת לכהונה מחמת שהיא אסורה עליו להחזירה משנישאת לאחר, אלא כבר משעה שהתגרשה היא אסורה לכהן, מדין גרושה.
ואם בת כהן היא, אין היא מפסידה את זכותה לאכול בתרומה אם ימות בעלה בלי בנים ממנה ותחזור לבית אביה, לפי שבעילת אשה שחזרה לבעלה אחר שהתגרשה ממנו ונישאת לאחר, אינה פוסלת מאכילת תרומה, וכפי שיתבאר להלן [סט א].
ואם כן, מנין שיפגם זרעה לכהונה!?
<b>ועוד,</b> הרי במחזיר גרושתו יש מיעוט מיוחד של "היא"!
<b>"היא" תועבה, כתיב</b> בה. לומר: רק היא עצמה תועבה, להחזירה אליו אחרי שנישאת לאדם אחר, <b>ואין בניה</b> ממנו <b>תועבין!</b>
<b>ועוד</b> יש להקשות: הא <b>תניא: המחזיר גרושתו, והנושא חלוצתו, והנושא קרובת חלוצתו</b> -
<b>רבי עקיבא אומר: אין לו בה קדושין,</b> כי אין תפיסת קידושין בחייבי לאוין כמו שאין תפיסת קידושין בחייבי כריתות.
<b>ו</b>לכן <b>אינה צריכה הימנו גט</b>.
<b>והיא פסולה</b> לכהונה מדין זונה, לפי שכל אשה הנבעלת למי שאין לו בה תפיסת קידושין, נאסרת לכהן מדין "זונה".
["חללה" היא רק אשה הנבעלת באיסור כהונה, כגון אלמנה הנבעלת לכהן גדול, או גרושה הנבעלת על ידי כהן הדיוט].
<b>וולדה פסול</b>, ממזר. שהיות ואין בה תפיסת קידושין [לשיטת רבי עקיבא], הולד ממזר.
<b>וכופין אותו להוציא</b>.
<b>וחכמים אומרים: יש לו בה קדושין, וצריכה הימנו גט</b>. <b>והיא כשרה, וולדה כשר</b>.
והוינן בה: זה שאמרו חכמים שהולד של מחזיר גרושתו הוא ולד כשר - <b>למאן</b>, למי כשר ולדה?
<b>לאו</b>, האם לא להנשא <b>לכהונה!</b>
ומוכח שולד של מחזיר גרושתו, לדברי חכמים, אינו חלל!
ודוחה הגמרא: <b>לא</b>. אין הוא כשר לכהונה, אלא רק <b>לקהל</b>, להנשא לכל ישראל, חוץ מאשר לכהנים.
<b>אי הכי,</b> שהכשרות שלו היא רק לקהל, זה שאמרה הברייתא על הנבעלת עצמה ש<b>"היא כשרה</b>" - <b>למאן</b>, למי היא כשרה להנשא?
<b>אילימא</b> שהיא כשרה להנשא <b>לקהל</b> - <b>פשיטא</b> הוא!
וכי <b>משום דזניא</b> - <b>אפסלה לקהל!?</b>
<b>אלא לאו</b>, היא כשרה <b>לכהונה</b>.
<b>ומדהיא</b> כשרה <b>לכהונה</b> - הרי הכשרות האמורה בברייתא לגבי <b>ולדה, נמי</b> כשרות <b>לכהונה</b> היא!
ומוכח, שולד מחזיר גרושתו אינו חלל! ודוחה הגמרא את הראיה מלשון הברייתא הזאת שולד מחזיר גרושתו כשר לכהונה, כנגד רב יוסף שהביא בשם רבי שמעון ברבי שהלוד שלה פגום לכהונה:
<b>מידי איריא</b>, כלום אמרה הברייתא שמדובר בכשרות הולד כמו בכשרות האם?
והרי אפשר לומר: <b>הא</b>, כשרות האם, <b>כדאיתא,</b> היא במה ששייך בה.
שהיא כשרה אפילו לכהונה [לאכילת תרומה].
<b>והא</b>, כשרות הולד, <b>כדאיתא</b>, במה ששייך בו.
שהוא כשר לבוא בקהל, אבל הוא פגום לכהונה.
ומוכיחה הגמרא שאכן כך הוא הסבר הברייתא:
<b>הכי נמי מסתברא,</b> שהא כדאיתא והא כדאיתא:
<b>דקתני רישא</b> בדברי רבי עקיבא, שהמחזיר גרושתו, <b>היא פסולה, וולדה פסול</b>.
<b>היא פסולה</b> - <b>למאן?</b>
<b>אילימא לקהל,</b> וכי <b>משום דזניא אפסלה ליה לקהל?</b>
<b>אלא לאו, לכהונה</b>, שנפסלה מדין זונה, ככל אשה הנבעלת למי שאין לו בה תפיסת קידושין!
<b>ו</b>אילו זה שאמר רבי עקיבא ש<b>ולדה פסול</b> - <b>למאן</b>, לגבי מי אמר רבי עקיבא שהולד "פסול"?
<b>אילימא</b> פסול <b>ל</b>גבי <b>כהונה,</b> ומתוך זה יש לנו לדייק: <b>הא לקהל</b> - <b>כשר</b>.
אי אפשר לומר כך. כי <b>ה</b>רי <b>אמר רבי עקיבא</b> במשנתנו, שהמחזיר גרושתו - <b>הולד ממזר!</b>
<b>אלא פשיטא</b> שכונת רבי עקיבא היא לפוסלו אפילו <b>לקהל</b> מדין ממזר.
<b>ומדרישא</b>, בדברי רבי עקיבא, עלינו לחלק בין פסול האם ופסול הוולד, ולומר שהם מדברים בפסולים חלוקים, שהיא נאסרת רק לכהונה והולד נאסר אפילו לקהל, והיינו: <b>הא כדאיתא והא כדאיתא</b>.
<b>סיפא נמי</b>, בדברי חכמים, יש לנו לומר: <b>הא כדאיתא והא כדאיתא.</b> וכשרות האם היא בין לקהל ובין לכהונה, ואילו כשרות הולד היא רק לקהל, ולא לכהונה!
ועתה באה הגמרא ליישב את הקושיה השניה שהקשתה על רבי שמעון ברבי, שהרי נאמר במחזיר גרושתו לשון של מיעוט "תועבה היא", המלמד שרק היא תועבה, להחזירה משנישאת לאחר, אך אין בניה ממנו תועבים, לומר שאינם פגומים לכהונה:
<b>ו</b>מה שהקשית מהכתוב <b>"היא תועבה</b>", ולמדת ממנו שבניה מהמחזיר גרושתו אינם תועבה - <b>נמי</b> לא קשיא. לפי שלא זה בא המיעוט של "היא" ללמד. אלא יש למעט ממנו את צרתה הנופלת יחד עמה ליבום, וכך יש לך לדרוש את המיעוט מ"היא":
רק <b>היא</b> עצמה, היא <b>תועבה</b> ליבם, <b>ואין</b> <b>צרתה תועבה</b> ליבם, והיא יכולה להתייבם לו.
<b>אבל בניה</b> ממנו - <b>תועבין</b> הם!
ובכך תירצה הגמרא עד עתה את שתי הקושיות האחרונות על רבי שמעון ברבי.
<b>אלא</b>, רק לימוד הקל וחומר של רבי שמעון ברבי מ<b>אלמנה</b> לכהן גדול, עדיין <b>קשיא</b>.
והיא הקושיה הראשונה, שיש לפרוך את הקל וחומר, כי <b>מה לאלמנה</b> לכהן גדול, שולדה פגום לכהונה, <b>שכן היא עצמה מתחללת</b>, תאמר במזיר גרושתו שהיא עצמה אינה מתחללת בהחזרתה אליו!
ומכח קושיה זו, שאין עליה תשובה, אומרת הגמרא שיש להעמיד את דברי רבי שמעון ברבי בצורה אחרת:
<b>אלא אי אתמר, הכי אתמר</b>:
<b>אמר רב יוסף, אמר רבי שמעון ברבי: הכל מודים בבא על חייבי כריתות</b> - <b>שהולד פגום</b> לכהונה!
ומבארת הגמרא: <b>מאן הכל מודים?</b> - <b>רבי יהושע</b> הוא!
<b>דאע"ג דאמר רבי יהושע אין ממזר מחייבי כריתות</b> אלא רק מחייבי מיתות בית דין -
<b>נהי דממזר לא הוי</b> - <b>פגום</b> לכהונה <b>מיהא הוי</b>.
ויש ללמוד זאת <b>מקל וחומר מאלמנה</b>:
<b>ומה אלמנה לכהן גדול, שאין איסורה שוה בכל</b> - <b>בנה פגום</b> לכהונה, והרי הוא חלל.
<b>זו, שאיסורה שוה בכל</b> - <b>אינו דין שבנה פגום</b> לכהונה!
<b>וכי תימא</b> לפרוך: <b>מה לאלמנה שכן היא עצמה מתחללת</b> לכהונה, שנעשית חללה מעתה!
תשובתך: <b>הכא נמי,</b> בבעילת חייבי כריתות, <b>כיון שבעלה</b> - <b>עשאה "זונה</b>", וגם פסול זה הוא פגם לכהונה, כמו חללה מכהן גדול שנשא אלמנה.
אבל כשעשינו את הקל וחומר למחזיר גרושתו, לא יכולנו לענות שגם היא נעשית זונה בבעילתה, כי אין נעשית זונה אלא הנבעלת למי שהוא "זר אצלה מעיקרא", אבל זאת שהתגרשה ונישאת לאחר והחזירה אליו, אינה זרה אצלו "מעיקרא" [לשון הגמרא סט א, והעיקרון הזה יבואר במקומו. רש"י].
<b>אמר רבה בר בר חנה אמר רבי יוחנן: הכל מודים, בעבד ועובד כוכבים הבא על בת ישראל, שהולד ממזר.</b>
והוינן בה: <b>מאן הכל מודים?</b>
ומשנינן: <b>שמעון התימני</b> הוא.
<b>דאע"ג דאמר שמעון התימני</b> ש<b>אין ממזר מחייבי לאוין</b> -
<h3> דף מה.</h3>
<b>הני מילי</b> <b>ע</b> <b>מחייבי לאוין</b>, היות <b>דתפסי בהו קדושין</b>.
<b>אבל הכא, עובד כוכבים ועבד, כיון דלא תפסי בהו קדושין</b> - <b>כחייבי כריתות דמי.</b> והולד מהם הוא ממזר.
<b>מיתיבי</b> מברייתא, דתניא: <b>עובד כוכבים ועבד הבא על בת ישראל</b> - <b>הולד ממזר</b>.
<b>רבי שמעון בן יהודה אומר: אין ממזר אלא ממי שאיסורו איסור ערוה וענוש כרת</b>, ואלו אין ענוש עליהם כרת!
ומוכח שרבי שמעון בן יהודה, הסובר כשמעון התימני שאין ממזר אלא מחייבי כריתות, סובר שאין ממזר מגוי ועבד שבאו על בת ישראל, ודלא כרבי יוחנן!
<b>אלא, אמר רב יוסף: מאן הכל מודים?</b> - <b>רבי</b> הוא!
כי <b>אף על גב ד</b>מצינו [לקמן נב ב], לגבי מה ששנינו "אין ביאה אחר חליצה".
והיינו, אם היו שתי יבמות, וחלץ היבם לאחת מהן, ואחר כך בא על השניה, אין ביאתו בשניה קונה כלום, ואין היא צריכה ממנו גט -
<b>רבי אומר: אין הדברים הללו</b> - שביאת השניה אינה מצריכה גט - <b>אמורים, אלא לדברי רבי עקיבא, שהיה עושה</b> את ה<b>חלוצה כערוה</b>, שאין בה תפיסת קידושין.
<b>וליה</b>, לרבי עצמו, <b>לא סבירא ליה</b> כרבי עקיבא, אלא היא צריכה גט מהיבם שבא עליה.
אפילו הכי, <b>בעובד כוכבים ועבד</b>, שאין בהם תפיסת קידושין, <b>מודה</b> הוא שהולד ממזר, על אף שאין הם חייבי כריתות.
<b>דכי אתא רב דימי, אמר רב יצחק בר אבודימי משום רבינו</b> [רבי]: <b>עובד כוכבים ועבד הבא על בת ישראל</b> - <b>הולד ממזר.</b> <b>רבי אחא שר הבירה ורבי תנחום בריה דרבי חייא איש כפר עכו, פרוק הנהו שבוייתא</b>, פדו שתי שבויות, <b>דאתו</b> שבאו <b>מארמון, לטבריא</b>.
<b>הוה חדא</b>, והיתה אחת השבויות <b>דאעברא</b>, שהיתה מעוברת <b>מעובד כוכבים. ואתו</b> <b>לקמיה דרב אמי</b>, לשאול מה דינו של העובר.
<b>אמר להו</b> רב אמי: <b>רבי יוחנן ורבי אלעזר ורבי חנינא דאמרי: עובד כוכבים ועבד הבא על בת ישראל</b> - <b>הולד ממזר.</b>
<b>אמר</b> תהה <b>רב יוסף</b> על כך שמנה רב אמי שלשה האומרים שהולד ממזר, ומכח שלשתם הוא הכריע כמותם:
וכי <b>רבותא</b>, האם יש חשיבות <b>למחשב גברי?</b> כלומר, האם זה שיש רבים הסוברים כך, היא סיבה להכריע את ההלכה כך?
הרי לעומת שלשה אלו, יש רבים אחרים, הסוברים שאין הולד ממזר:
<b>הא רב ושמואל בבבל, ורבי יהושע בן לוי ובר קפרא בארץ ישראל, ואמרי לה</b> ויש אומרים <b>חלופי</b>, שמחליפים את <b>בר קפרא, ועיילי</b> ומעלים במקומו את <b>זקני דרום, דאמרי: עובד כוכבים ועבד הבא על בת ישראל</b> - <b>הולד כשר!</b>
<b>אלא, אמר רב יוסף</b>: לא משום חשיבות הרבים האומרים שהולד ממזר מוכרעת ההלכה שהולד ממזר, כי יש מצד שני, רבים הסוברים שאינו ממזר.
אלא מה שמכריע שהולד ממזר, כי שיטת <b>רבי היא!</b> והלכה כמו רבי. ומצינו שכך היא דעתו של רבי:
<b>דכי אתא רב דימי, אמר רבי יצחק בר אבודימי, משום רבינו</b> [רבי] <b>אמרו: עובד כוכבים ועבד הבא על בת ישראל</b> - <b>הולד ממזר.</b>
<b>רבי יהושע בן לוי אומר: הולד מקולקל.</b>
והוינן בדברי רבי יהשע בן לוי: <b>למאן</b>, למי הולד מקולקל?
<b>אילימא</b> שהוא מקולקל <b>לקהל?</b>
<b>הא אמר רבי יהושע</b> בן לוי [לעיל]: <b>הולד כשר!</b>
<b>אלא</b> הוא מקולקל <b>לכהונה</b>.
<b>דכולהו אמוראי דמכשרי</b> לקהל את הולד הבא מן הנכרי הבא על בת ישראל - <b>מודו שהולד פגום לכהונה, מקל וחומר מאלמנה</b>:
<b>מה אלמנה לכהן גדול, שאין איסורה שוה בכל</b> - <b>בנה פגום</b> לכהונה.
<b>זו</b>, הנבעלת לגוי או לעבד, <b>שאיסורה שוה בכל</b> - <b>אינו דין שבנה פגום.</b>
שמא תפרוך: <b>מה לאלמנה לכהן גדול שכן היא עצמה מתחללת</b> לכהונה!
תשובתך: <b>הכא נמי,</b> בנבעלת לגוי, <b>כיון שנבעלה</b> לו - <b>פסלה</b> לכהונה כדין זונה. והיא אינה יכולה להנשא לכהן, ואינה אוכלת בתרומה.
<b>דאמר רבי יוחנן משום רבי שמעון: מנין לעובד כוכבים ועבד הבא על הכהנת ועל הלויה ועל הישראלית, שפסלוה</b> לכהונה כדין זונה? <b>שנאמר</b> [ויקרא כב] <b>"ובת כהן כי תהיה</b> - <b>אלמנה וגרושה</b>, וזרע אין לה, ושבה אל בית אביה".
אם נישאת ל<b>מי שיש לו "אלמנות וגירושין" בה</b>, לפי שתופסים לו בה קידושין, הרי היא חוזרת אל בית אביה לאכול בתרומה.
<b>יצאו עובד כוכבים ועבד, שאין להם</b> <b>"אלמנות וגירושין" בה</b>, כיון שאין להם בה תפיסת קידושין, ולכן אם תיבעל להם, אין היא חוזרת לבית אביה לאכול בתרומה, לפי שהיא נפסלת על ידם לכהונה.
<b>אמר ליה אביי</b> לרב יוסף: <b>מאי חזית דסמכת אדרב דימי!?</b>
מה ראית להעדיף לסמוך על רב דימי, שהעיד בבואו מארץ ישראל לבבל, בשם רבי יצחק בר אבודימי, שאמר בשם רבי, שהולד ממזר.
<b>סמוך אד</b>ברי <b>רבין</b>, שאמר בשם רבי שהולד מותר!
<b>דכי אתא רבין</b> מארץ ישראל לבבל, <b>אמר: רבי נתן ורבי יהודה הנשיא מורים בה</b> [בולד נכרי שבא על בת ישראל] <b>להיתירא</b>.
<b>ומאן</b> הוא <b>רבי יהודה הנשיא?</b> - <b>רבי</b> הוא!
ומוסיפה הגמרא: <b>ואף רב מורה בה היתירא</b>.
<b>דההוא דאתא לקמיה דרב,</b> הגיע בן ישראלית שהתעברה מגוי אל רב, ו<b>אמר ליה</b>, שאל את רב:
<b>עובד כוכבים ועבד הבא על בת ישראל</b> - <b>מהו</b> דינו?
<b>אמר לו</b> רב: <b>הולד כשר</b>.
<b>אמר ליה</b> השואל לרב: אם כן, שכשר אני, <b>הב לי ברתך</b>, תן לי את בתך ואשאנה!
אמר לו רב: <b>לא יהיבנא לך.</b> לא אתן לך את בתי.
אך כיון שחידש רב שהוא כשר -
<b>אמר שימי בר חייא לרב</b>: אתה, שהתרת דבר מחודש, יש לך לאמת את דבריך, ולתת לו את בתך.
ואמר לו זאת בלשון משל ומליצה:
<b>אמרי אינשי</b> בלשון גוזמא: <b>גמלא במדי</b> - <b>אקבא רקדא</b>.
גמל גדול, הנמצא במלכות מדי, מסוגל לרקוד בארבעת רגליו אפילו בתוך קב קטן!
ואילו כאן, הכל נמצא: <b>הא קבא, והא גמלא, והא מדי</b>.
<b>ו</b>בכל זאת הגמל - <b>לא רקדא!</b>
והיינו, אם אכן כשר הוא כמו שחידשת, הרי עליך לאמת את חידושך - ומדוע שלא תתן לו את בתך לאשה!?
<b>אמר ליה</b> רב לשימי בר חייא: <b>אי ניהוי</b>, גם אם יהיה אדם זה, <b>כיהושע בן נון</b> - <b>לא יהיבנא ליה ברתי.</b> לא אתן לו את בתי.
<b>אמר ליה</b> שימי בר חייא: <b>אי הוה כיהושע בן נון,</b> הרי <b>אי מר לא יהיב ליה</b> את בתו, אינשי <b>אחריני</b> כן <b>יהבי ליה</b> את בתם.
אבל <b>האי</b>, זה שבא לפיך, <b>אי מר לא יהיב ליה</b> את בתו - <b>אחריני לא יהבי ליה!</b> כי רק אתה מתיר אותו, ואילו אחרים אוסרים אותו! <b>לא הוה קאזיל מקמיה</b>. סירב אותו אחד שהכשירו רב, מללכת מעם רב.
<b>יהיב ביה עיניה</b>, נתן בו רב עיניו על חוצפתו, <b>ושכיב</b>, ומת.
ומוסיפה הגמרא: <b>ואף רב מתנה מורה בה להיתירא.</b>
<b>ואף רב יהודה מורה בה להיתירא</b>:
<b>דכי אתא</b> אחד שנולד מישראלית שהתעברה מגוי, <b>לקמיה דרב יהודה, אמר ליה</b> רב יהודה: <b>זיל, איטמר,</b> לך למקום אחר, והסתר את זהותך, כי אם יכירו אותך לא יתנו לך להנשא עם בתם, <b>או נסיב</b> התחתן עם <b>בת מינך</b> שהיא בת ישראל שנולדה מעובד כוכבים ואמה ישראלית.
ומוכח שסובר רב יהודה שהוא כשר, כי אם הוא היה ממזר, לא היה נותן לו רב יהודה עצה להסתיר את זהותו ולקחת אשה כשרה.
<b>וכי אתא</b> אחד שכזה <b>לקמיה דרבא, אמר ליה: או גלי, או נסיב בת מינך</b>, הכשרה כמוך. אך לא התיר לו לקחת ממזרת.
ומוכח גם מרבא שהוא כשר.
<b>שלחו ליה בני בי מיכסי לרבה: מי שחציו עבד וחציו בן חורין הבא על בת ישראל</b> - הוולד, <b>מהו?</b>
<b>אמר להם</b> רבה: <b>השתא עבד כולו</b> הבא על בת ישראל <b>אמרינן</b> הולד <b>כשר</b>,
<b>חציו</b> עבד וחמיו בן חורין - <b>מיבעיא</b>, וכי צריך לומר שהוא כשר!?
<b>אמר</b> תמה <b>רב יוסף</b>: הרי <b>מרא דשמעתא</b>, "בעל השמועה", שעליו אתה מסתמך עליו להתיר -
<h3> דף מה:</h3>
<b>מנו</b>, מי הוא? - <b>רב יהודה!</b>
<b>והא אמר רב יהודה: מי שחציו עבד וחציו בן חורין הבא על בת ישראל</b> - <b>אותו ולד אין לו תקנה</b> לשאת בת ישראל, משום שהוא ממזר!?
ומשנינן: יש לחלק בין המקרים:
כי אם בא מי שחציו עבד וחציו בן חורין על בת ישראל פנויה, מבלי שישא אותה, הולד כשר!
ואילו <b>כי איתמר דרב יהודה</b> שאותו ולד אין לו תקנה - <b>כגון דקדיש</b> מי שחציו עבד וחציו בן חורין <b>בת ישראל</b>.
וכיון שהיא מקודשת לחציו ישראל, לכן הולד ממזר, <b>דנמצא צד עבדות שבו משתמש באשת איש</b> המקודשת לצד הישראל שבו!
ומקשה הגמרא שאין זה חילוק נכון: כי -
<b>והאמרי נהרדעי משמיה דרבי יעקב</b>:
<b>לדברי הפוסל</b> ולד של נכרי ועבד הבא על בת ישראל - <b>פוסל אפילו ב</b>בא הנכרי והעבד על בת ישראל <b>פנויה</b>.
<b>לדברי המכשיר</b> - <b>מכשיר אפילו ב</b>בא הנכרי והעבד על <b>אשת איש</b> ישראל.
<b>ושניהם</b>, המכשיר והפוסל, <b>לא למדוה אלא מאשת אב</b>, שבסמוך אליה נאמר בתורה דין הממזרות:
<b>מאן דפסיל, סבר: מה אשת אב, דלא תפסי בה קדושין</b> לבן האב - <b>הולד ממזר</b>.
<b>אף כל דלא תפסי בה קדושין</b>, וביניהם נכרי ועבד - <b>הולד ממזר</b>.
<b>ומאן דמכשר, סבר: מה אשת אב, דלדידיה</b> לבן האב בלבד <b>לא תפסי בה קדושין</b> [בהיותה פנויה, לאחר מות אביו, או לאחר שגירשה אביו], אבל <b>לאחריני תפסי בה קדושין</b> בהיותה פנויה.
<b>לאפוקי</b>, להוציא <b>עובד כוכבים ועבד, דלא תפסי בהו קדושין כלל!</b>
ולכן, אפילו בא עובד כוכבים ועבד על אשת איש ישראלית, אין הולד מהם ממזר.
ואם כן, אי אפשר לומר את החילוק שאמרנו, שבחציו עבד וחציו בן חורין מדובר שקידש אותה החציו ישראל ולכן הולד ממזר. כי לדברי רב יהודה המכשיר, אין הולד ממזר אפילו אם בא העבד על אשת איש!
<b>אלא,</b> כך יש לתרץ:
<b>כי איתמר דרב יהודה</b> - <b>כגון שבא</b> חציו עבד וחציו בן חורין <b>על אשת איש,</b> והולד ממזר לא מצד העבד, אלא מצד הישראל!
הואיל <b>ונמצא צד חירות שבו משתמש באשת איש.</b>
<b>אמר רבינא, אמר לי רב גזא: איקלע רבי יוסי בר אבין לאתרין,</b> למקומנו.
<b>והוה עובדא בפנויה</b> שבא עליה עבד גמור - <b>ואכשר</b> רבי יוסי בר אבין את הולד.
ועוד עובדה היתה, <b>באשת איש</b> שבא עליה עבד - <b>ופסיל</b> רבי יוסי בר אבין את הולד.
<b>אמר רב ששת, לדידי אמר לי רב גזא: לא</b> <b>רבי יוסי בר אבין הוה</b> במקומנו, <b>אלא רבי יוסי ברבי זבידא הוה</b>.
<b>ואכשר בין בפנויה</b> שבא עליה עבד גמור, <b>בין באשת איש</b> שבא עליה עבד גמור. כמבואר לעיל, שיש ממזר רק ממי שיש לו קידושין באחרים, ולא בנכרי ועבד, שאין להם קידושין בישראל כלל.
<b>אמר ליה רב אחא בריה דרבה לרבינא: איקלע אמימר לאתרין, ואכשר בין בפנויה בין באשת איש.</b>
<b>והלכתא, עובד כוכבים ועבד הבא על בת ישראל</b> - <b>הולד כשר, בין בפנויה בין באשת איש.</b>
<b>רבא אכשריה לרב מרי בר רחל</b>, שנולד מנכרי שבא על בת ישראל, <b>ומנייה</b> ומינה אותו להיות <b>בפורסי דבבל,</b> בין הגבאים הממונים על ישראל שבבבל.
<b>ו</b>מינה אותו רבא למינוי של פרנס על הציבור, <b>אע"ג דאמר מר</b> במסכת קידושין [עו ב]: על הפסוק בספר דברים [פרק יז] בפרשת מינוי המלך:
<b>"שום תשים עליך מלך</b> - מקרב אחיך".
ודרשו מכאן חכמים: <b>כל "משימות</b>", ממונים וגבאים <b>שאתה משים</b> עליך - <b>אל יהו אלא "מקרב אחיך</b>"!
היות ו<b>האי, כיון דאמו מישראל</b> - <b>"מקרב אחיך" קרינן ביה.</b>
ומכאן ואילך עוסקת הגמרא באופני ההתגיירות: <b>עבדיה דרבי חייא בר אמי, אטבלה</b> הטביל <b>לההיא עובדת כוכבים לשם אנתתא,</b> כדי שתטהרנה הטבילה מנדותה, ולא היתה זאת טבילה לשם גרות.
<b>אמר רב יוסף: יכילנא לאכשורי בה ובברתה</b>, שתחשב הטבילה הזאת לטבילת גרות, והיא ובתה תהיינה כשרות להנשא לישראל.
ומבאר רב יוסף את דבריו:
יכול אני להכשיר <b>בה,</b> שתועיל לה הטבילה הזאת כאילו היא טבילת גרות, אף על פי שהיתה זאת טבילה לטהרה מנדות ולא טבילה לשם גרות, כי זה שהיא נוהגת בדת היהודית, בכך שטובלת לנדותה, דבר שלא עושה עובדת כוכבים, זה עצמו מהוה קבלת עול מצוות של הדת היהודית, וכיון שהקבלה זאת נעשית בטבילה, נחשבת לה טבילה זאת כטבילת גרות.
ו<b>כדרב אסי</b> שאמר אותו דבר לקמן, במקרה דומה -
<b>דאמר רב אסי</b> על אדם שקראו לו בן הנכרית כיון שלא טבלה אמו לגירותה: <b>מי לא טבלה</b> אמו <b>לנדותה!?</b> ודי בכך שטבלה לשם טהרה מנדות כדי להחשיב את הטבילה כטבילת גרות.
ויכול אני להכשיר גם <b>בברתה,</b> את בתה של אותה אשה.
ואף על פי שאחר הטבילה הזאת [שבה היא התגיירה] היא נבעלה לנכרי, ונמצא שבתה הנולדת לה, היא מביאת נכרי בישראלית, יש לי להתירה, היות ואני סובר ש<b>עובד כוכבים ועבד הבא על בת ישראל</b> - <b>הולד כשר.</b> ועתה מביאה הגמרא את המעשה שהורה בו רב אסי:
<b>ההוא דהוו קרו ליה "בר ארמייתא</b>", לפי שלא טבלה אמו לשם גרות.
<b>אמר רב אסי: מי</b>, וכי <b>לא טבלה</b> אמו <b>לנדותה!?</b> ובטבילה זאת, שנוהגת בה כדת ישראל, היא מתגיירת.
<b>ההוא דהוו קרו ליה בר ארמאה</b>", שנולד מנכרי, לפי שלא טבל אביו לגרותו [אם כי מל את עצמו].
<b>אמר רבי יהושע בן לוי: מי לא טבל</b> אביו <b>ל</b>טהרה מטומאת <b>קריו!?</b> ובטבילה זאת הוא התגייר.
<b>אמר רב חמא בר גוריא אמר רב: הלוקח עבד מן העובד כוכבים, וקדם</b> אותו העבד <b>וטבל לשם בן חורין</b> - <b>קנה עצמו בן חורין.</b>
ומבארת הגמרא: <b>מאי טעמא</b> קנה העבד את עצמו להיות בן חורין?
<h3> דף מו.</h3>
<b>עובד כוכבים, גופא</b> - <b>לא קני ליה!</b> שאין העובד כוכבים יכול לקנות עבד בקנין הגוף. כי רק ישראל יש לו קנין בגופו של עבד כנעני ולא לגוי, וכפי שיבואר המקור לכך לקמן.
ולכן, רק <b>מאי דקני ליה</b> לגוי, <b>הוא ד</b>מצי <b>מקני ליה לישראל</b>. שאין הגוי יכול למכור לישראל יותר ממה שיש לו בעבד, ויש לו רק קנין של שעבוד בו, שהתחייב והשתעבד לו העבד לעבוד עבורו, אך אין לו בעלות על גופו.
<b>וכיון דקדם</b> העבד <b>וטבל לשם בן חורין</b>, לפני שהספיק הקונה הישראל להטבילו לשם עבד כנעני - <b>אפקעיה</b> העבד בטבילתו <b>לשעבודיה</b> שיש לקונה אותו בו, לעבוד אותו.
ו<b>כד</b>ברי <b>רבא</b>.
<b>דאמר רבא: הקדש, חמץ, ושחרור</b> - <b>מפקיעין מידי שעבוד</b> שיש לאחר בנכסיו.
כגון מי שעשה את שורו משועבד לגביית חובו בגדר "אפותיקי", שייחד את השור המסויים כמשועבד לגביית החוב, ואחר כך הקדיש הלוה את השור בקדושת קרבן למזבח, פוקע השיעבוד שיש למלוה בשור.
או שעשה את חמצו אפותיקי לנכרי, והגיעה שעת ביעור חמץ בערב הפסח, פוקע שיעבוד הנכרי שיש לו בחמץ, וחייב הלוה לבערו.
או שעשה עבדו אפותיקי לחבירו, ושחרר את העבד, פוקע שיעבוד חברו מהעבד המשוחרר.
ולכן, גם כאן, כשקדם העבד, וטבל עצמו להיות ישראל בן חורין, מפקיע שחרורו, כשנהיה ישראל בן חורין, את שיעבודו לעבוד.
<b>מתיב רב חסדא: מעשה בבלוריא הגיורת, שקדמו עבדיה</b> בשעה שבאה להתגייר, <b>וטבלו</b> לשם גרות <b>לפניה</b>.
<b>ובא מעשה לפני חכמים, ואמרו: קנו עצמן בני חורין</b>.
ומדייק רב חסדא: אם קדמו וטבלו <b>לפניה</b>, בשעה שהיתה עדיין נכרית, ולא היה לה אפשרות להיות בעלים על גופם של עבדיה, <b>אין,</b> רק אז הועילה טבילתם כדי להפקיע את שיעבודם ממנה.
אבל אם היו טובלים <b>לאחריה</b>, לאחר שהתגיירה, כבר <b>לא</b> היו יכולים לטבול לשם בן חורין!
ואם כן, מדוע אמר רב, שאם ישראל קונה עבד מנכרי, יכול הוא להקדים ולטבול לשם בן חורין!?
<b>אמר רבא</b> לתרץ את קושית רב חסדא:
לעולם יכול העבד להקדים ולטבול את עצמו לשם בן חורין גם בהיותו בידי ישראל, כל עוד לא הטבילוהו בעליו לשם עבד כנעני.
אלא, שיש חילוק בין אם טובל בהיותו ביד הנכרי או שטובל בהיותו בידי ישראל, לגבי הצורך לפרש בטבילתו שהוא טובל אותה לשם בן חורין:
אם טובלים העבדים <b>לפניה</b>, בהיותה עוד גויה, הרי <b>בין בסתם</b>, שלא פירשו שטובלים לשם בן חורין, <b>בין במפורש</b> שפירשו לשם בן חורין, הם נעשים בני חורין.
אבל אם הם טובלים <b>לאחריה</b>, לאחר שנעשתה בת ישראל, הרי רק אם אמרו <b>במפורש</b> שטובלים לשם בן חורין, <b>אין,</b> הם נעשים בני חורין. אבל אם טובלים <b>בסתם</b> - <b>לא</b> נעשים בני חורין.
ובמקרה של רב חמא בר גוריא אמר רב, פירש הטובל שהוא טובל לשם בן חורין, ולכן הועילה טבילתו לעשותו בן חורין.
וטעם הדבר, לפי שהגוי אינו יכול להטבילו לשם עבדות, לכן טבילתו בסתמא, גם אם אינו מפרש שהיא לשם חרות, הרי היא לשם חרות.
אבל ישראל, שיכול להטבילו לשם עבדות, הרי אם מטבילו סתם, הוא מטבילו לשם עבדות. ולכן רק אם קדם העבד והודיע במפורש שתהא טבילתו לשם שחרור, הוא נעשה בן חורין. אבל בסתם, הוא נעשה עבד כנעני.
<b>אמר רב אויא: לא שנו</b> שיכול העבד להקדים ולטבול לשם בן חורין, <b>אלא בלוקח</b> עבד <b>מן העובד כוכבים</b>.
<b>אבל</b> אם קנה הישראל את ה<b>עובד כוכבים גופיה</b>, שמכר את עצמו לעבד בכסף - <b>קני</b> אותו הישראל לגופו, ואינו יכול להקדים ולטבול לשם בן חורין.
ומוכיח זאת רב אויא, מהא <b>דכתיב</b> [ויקרא כה]: <b>"וגם מבני התושבים הגרים עמכם, מהם תקנו</b> [עבדים]"
מכאן. אמרו חכמים:
א. <b>אתם קונים מהם</b> עבדים.
ב. <b>ולא הם קונים מכם</b> עבדים.
ג. <b>ולא הם קונים זה מזה</b> עבדים.
ויש לנו לדון: זה שאמר הכתוב <b>"ולא הם קונים מכם</b>" - <b>למאי?</b> איזה סוג של עבדות אין הם קונים מכם?
<b>אילימא</b> שאין גוי יכול לקנות ישראל אפילו לא <b>למעשה ידיו</b>.
אין זה נכון. כי <b>אטו</b>, האם <b>עובד כוכבים לא</b> <b>קני ליה לישראל למעשה ידיו?</b>
<b>והכתיב</b> בספר ויקרא בפרשת גאולת קרובים [פרק כה]:
"וכי תשיג יד גר ותושב עמך, ומך אחיך עמו, ונמכר לגר תושב עמך, <b>או לעקר משפחת גר</b>".
<b>ואמר מר: "משפחת גר</b>" - <b>זה העובד כוכבים!</b>
<b>אלא לאו</b>, שכונת הכתוב לומר שאין קונה גוי לישראל <b>לגופיה</b>.
<b>ו</b>על זה <b>קאמר רחמנא: אתם קונין מהם!</b> והיינו, <b>אפילו גופיה!</b>
<b>פריך רב אחא</b> לרב אויא: <b>אימא</b>, אמור שכונת הכתוב היא שאתם קונים מהם <b>בכספא ובטבילה!</b> כדין עבד כנעני.
אבל לפני שיטבול הגוי לשם עבדות אינו יכול הישראל לקנותו לגופו, כמו שאין הגוי יכול לקנות לישראל. ואין ראיה מהכתוב שאפשר לקנות את גופו של גוי כשהוא מוכר את עצמו. ולכן, אם קדם הגוי וטבל, הרי הוא יוצא לחרות.
ומסקינן: אכן <b>קשיא.</b>
<b>אמר שמואל: וצריך</b> הישראל, הקונה עבד מגוי ומטבילו לשם עבד כנעני, שיש בכך מקצת יהדות - <b>לתקפו</b> לעבד בהיותו טובל <b>במים</b>, לתת עליו עול מלאכה, כדי שתראה טבילתו כטבילת עבדות, ולא יוכל לומר שהוא טובל לשם בן חורין.
שהיות ומראה האדון בשעת טבילה את אדנותו עליו, אין ממש בדבריו של העבד שטובל לשם בן חורין.
<b>כי האי דמנימין, עבדיה דרב אשי, בעא</b>, רצה רב אשי, <b>לאטבולי</b> כדי לעשותו לעבד כנעני.
<b>מסריה ניהלייהו</b> אותו <b>לרבינא ולרב אחא בריה דרבא,</b> כדי שיטבילוהו לשם עבד, ו<b>אמר להו</b> רב אשי: <b>חזו</b>, ראו הוזהרתם, שאם יצליח מנימין עבדי לטבול עצמו לשם בן חורין, <b>דמינייכו קבעית ליה</b>, מכם אדרוש את תשלום דמיו!
<b>רמו ליה ארויסא</b> שמו עליו מעין שרשרת <b>בצואריה,</b> ובשעה שהטבילו אותו, <b>ארפו ליה</b>, הירפו את עניבת השרשרת, <b>ו</b>אחר כך <b>צמצמו</b>, הידקו אותה <b>ליה</b>.
ומבארת הגמרא:
<b>ארפו ליה</b> - <b>כי היכי דלא להוי</b> השרשרת <b>חציצה</b> בטבילה.
<b>צמצמו ליה</b> - <b>כי היכי דלא לקדים</b> מנימין <b>ולימא להו "לשם בן חורין אני טובל</b>".
<b>בהדי דדלי רישיה ממיא,</b> בשעה שהרים מנימין ראשו מן המים, <b>אנחו ליה זולטא דטינא ארישיה,</b> הניחו כלי מלא טיט על ראשו, <b>ואמרו ליה: זיל, אמטי לבי מרך.</b> לך והבא סל מלא טיט זה אל בית אדונך.
<b>אמר ליה רב פפא לרבא: חזי מר,</b> ראה נא מר, כיצד צריכים לנהוג <b>הני</b>, אותם אנשים עשירים, <b>דבי</b> של בית <b>פפא בר אבא, דיהבי זוזי לאינשי לכרגייהו</b>.
באותם ימים היה נהוג לשלם למלך מס גוגולת, וכל מי שלא שילם את המס היו גבאי המלך תופסים אותו.
והיו העשירים של בית פפא בר אבא משלמים לגבאי המלך את תשלום המס של אנשים גוים שלא היה באפשרותם לפרוע את המס, <b>ו</b>תמורת הכסף שנתנו לאותם האנשים הם היו <b>משעבדי בהו</b>, קונים אותם לעבדים.
ושאל רב פפא את רבא: <b>כי נפקי</b>, כאשר יוצאים אותם הנקנים להם לעבדים, האם <b>צריכי גיטא דחירותא</b> כדין עבד כנעני, <b>או לא?</b>
<b>אמר ליה: איכו שכיבי,</b> איך אלו החכמים שהיו לפני, ונפטרו - <b>לא אמרי לכו הא מילתא!?</b>
והרי <b>הכי אמר רב ששת: מוהרקייהו</b>, חותם העבדות <b>דהני</b> של אנשים אלו - <b>בטפסא</b> בארגז <b>דמלכא מנח</b>.
<b>ומלכא אמר: מאן דלא יהיב כרגא</b>, מי שלא משלם את מס הגולגולת <b>משתעבד למאן דיהיב כרגא</b>, ישתעבד לעבד למי שמשלם את המס עבורו.
ולכן התשלום ששילמו לגבאי המלך עבור המס שלהם, נחשב כאילו מכרם המלך להם לעבדים, וצריכים הם שטר שחרור אם רצונם להתגייר ולהיות מותרים בבת ישראל.
<b>רבי חייא בר אבא איקלע לגבלא</b>.
<b>חזא</b> ראה שם <b>בנות ישראל דמעברן</b> שהתעברו <b>מגרים שמלו, ולא טבלו</b>
<b>וחזא חמרא</b> יין <b>דישראל, דמזגי</b> שמוזגים אותו <b>עובדי כוכבים, ושתו ישראל</b> <b>וחזא תורמוסין, דשלקי</b> ששולקים אותם במים רותחים <b>עובדי כוכבים, ואכלי ישראל</b>
<b>ולא אמר להו</b> רבי חייא בר אבא, <b>ולא מידי.</b> ולא עשה דבר לתקן שלא יעשו כך.
<b>אתא</b> רבי חייא בר אבא <b>לקמיה דרבי יוחנן</b>, וסיפר לו מה שראה שם.
<b>אמר ליה</b> רבי יוחנן: <b>צא</b> לשם, <b>והכרז</b>:
<b>על בניהם</b> - <b>שהם ממזרים,</b> לפי שאין גרות בלי מילה וטבילה, ואלו שלא טבלו הם גוים, ובניהם מישראליות, הם ממזרים.
<b>ועל יינם</b> - <b>משום יין נסך,</b> לפי שמזגו אותו עובדי כוכבים.
<b>ועל תורמוסן</b> - שאסור באכילה <b>משום בישולי עובדי כוכבים</b>.
ואיסור זה שתכריז על תורמוסין אינו מעיקר הדין, אלא יש להחמיר ולאסור עליהן אפילו את התורמוסין ששלקו הנכרים, <b>לפי שאינן בני תורה</b>, ויש להחמיר להם יותר מעיקר הדין, כדי שלא יזלזלו באיסור של בישולי נכרים.
ומבארת הגמרא:
אמר לו רבי יוחנן שיכריז <b>על בניהן שהם ממזרים</b> -
<b>רבי יוחנן לטעמיה</b>:
<b>דאמר רבי חייא בר אבא אמר רבי יוחנן: לעולם אין גר עד שימול ויטבול</b>.
<b>וכיון דלא טביל</b> - <b>עובד כוכבים הוא</b>.
<b>ו</b>כמו כן, <b>אמר רבה בר בר חנה אמר יוחנן: עובד כוכבים ועבד הבא על בת ישראל</b> - <b>הולד ממזר.</b>
<b>ו</b>אמר לו שיכריז <b>על יינם</b> שאסור <b>משום יין נסך</b>, אף על גב שלא נגעו בו - <b>משום: לך לך אמרין, נזירא, סחור סחור, לכרמא לא תקרב.</b>
והיינו, כשם שמזהירים את הנזיר שלא ייתקרב לכרם ענבים אלא ילך מסביבו, כך יש למנוע את המכשול ביין נסך על ידי שנאסור אפילו את המזיגה בלי נגיע, ה.
<b>ועל תורמוסן משום בשולי עובדי כוכבים, לפי שאינן בני תורה</b>.
ומדייקת הגמרא: <b>הא</b> במקום שהם <b>בני תורה</b>, ולא יזלזלו באיסור בישול נכרים, <b>שרי!</b>
ויש לתמוה: <b>והאמר רב שמואל בר רב יצחק משמיה דרב: כל הנאכל כמות שהוא חי</b> - <b>אין בו משום בשולי עובדי כוכבים,</b> גם אם בישלום.
<b>והא תורמוס אינו נאכל כמות שהוא חי, ו</b>אם כן, <b>יש בו משום בשולי עובדי כוכבים!</b>
ומשנינן: <b>רבי יוחנן</b> - <b>כאידך לישנא סבירא ליה</b>:
<b>דאמר רב שמואל בר רב יצחק משמיה דרב: כל שאין עולה על שולחן מלכים לאכול בו את הפת</b> - <b>אין בו משום בשולי עובדי כוכבים!</b>
<b>ו</b>לכן <b>טעמא</b> שאסר להם תורמוסין על אף שאין הם מאכל חשוב העולה על שולחן מלכים, משום <b>דאינן בני תורה</b>.
<b>הא</b> במקום שהם <b>בני תורה</b> - <b>שרי.</b>
<b>תנו רבנן: גר שמל ולא טבל</b> -
<b>רבי אליעזר אומר: הרי זה גר</b>.
<b>שכן מצינו באבותינו</b> ביציאת מצרים, שגם הם עברו מעין גיור, בשעה שיצאו מכלל בני נח - לקבל את התורה, ולקבל פני שכינה [לשון רש"י], <b>שמלו</b> אז, <b>ולא טבלו</b>.
ואם <b>טבל</b> הגר <b>ולא מל</b> -
<b>רבי יהושע אומר: הרי זה גר, שכן מצינו באמהות,</b> נשות אבותינו בצאתם ממצרים, <b>שטבלו, ולא מלו</b>.
שהן טבלו כדי להכנס תחת כנפי השכינה, לפי שאין שייכת אצלן כניסה תחת כנפי השכינה באמצעות מילה, ואם לא טבלו, במה נכנסו?
<b>וחכמים אומרים</b>: גר ש<b>טבל ולא מל,</b> או ש<b>מל ולא טבל</b> - <b>אין גר, עד שימול ויטבול.</b>
והוינן בה:
<b>ורבי יהושע</b>, שלמד מהאמהות שמועילה טבילה לבדה, <b>נמי</b> - <b>נילף</b>, ילמד גם הוא <b>מאבות</b>, שמועילה מילה לבד לגרות!
<b>ו</b>כן <b>רבי אליעזר</b>, שלמד מהאבות שמילה לבדה מועילה, <b>נמי</b> - <b>נילף</b> ילמד גם הוא <b>מאמהות</b>, שטבילה לבדה מספיקה לגרות!
<b>וכי תימא</b> לתרץ לרבי אליעזר, ש<b>אין דנין "אפשר</b>", גרות של זכרים שיכולים גם למול, <b>מ"שאי אפשר</b>", מהאמהות שאינן יכולות למול.
אין לתרץ כך, כי רבי אליעזר סובר שכן דנים "אפשר מאי אפשר".
<b>והתניא, רבי אליעזר אומר: מנין ל"פסח דורות" שאין בא אלא מן החולין</b> ולא מן דמי מעשר שני?
<b>נאמר</b> קרבן <b>פסח במצרים, ונאמר</b> קרבן <b>פסח בדורות</b> -
<b>מה</b> קרבן <b>פסח האמור במצרים אין בא אלא מן החולין,</b> שלא היה אז מעשר שני - <b>אף פסח האמור לדורות, אין בא אלא מן החולין!</b>
<b>אמר לו רבי עקיבא: וכי דנין "אפשר משאי אפשר</b>"?
שהרי מה שהביאו פסח מצרים מן החולין, הוא מפני שלא היה אפשר להביאו מדמי מעשר שני, שלא היה קיים עוד. והאיך אפשר ללמוד מכאן לפסח דורות, שאפשר אז שיהיה לו דמי מעשר שני? ולמה לא יוכל להביא מהם?
<b>אמר לו</b> רבי אליעזר: <b>אע"פ שאי אפשר</b> היה אז להביא ממעות מעשר שני - <b>ראיה גדולה היא, ונלמד הימנה!</b>
ומכח הקושיה הזאת מעמידה הגמרא את המחלוקת בין רבי אליעזר לרבי עקיבא בצורה אחרת:
<h3> דף מו:</h3>
<b>אלא</b>, <b>ע</b> <b>בטבל ולא מל</b> - <b>כולי עלמא לא פליגי, דמהני</b>, שמועיל להתגייר בכך, כמו באמהות.
<b>כי פליגי</b> - <b>במל ולא טבל</b>.
<b>רבי אליעזר יליף מאבות</b>, שמלו.
<b>ורבי יהושע</b> סבר ש<b>באבות נמי</b>, כמו באמהות - <b>טבילה הוה.</b> והוינן בה: <b>מנא ליה</b> לרבי יהושע שהיתה טבילה גם באבות?
<b>אילימא מדכתיב</b> [שמות יט]: <b>"לך אל העם וקדשתם היום ומחר, וכבסו שמלותם".</b>
ונלמד בקל וחומר: <b>ומה במקום שאין טעון כבוס</b>, כגון טמא בעלמא, כמו בעל קרי, שאינו טעון טבילת בגדיו ["כיבוס"], בכל זאת הוא <b>טעון טבילה</b> לטהר את עצמו.
מעמד קבלת התורה בסיני, שהוא <b>מקום שטעון כבוס</b> [טבילת] בגדים, לטהרתם, כמבואר בכתוב "וכבסו שמלותם" - <b>אינו דין שטעון טבילה</b> לטהר גם את עצמם!
ודחינן: <b>ודלמא</b> כונת הכתוב ב"כיבוס" היא ל<b>נקיות בעלמא!</b>
שהרי לא מצינו בו חובת טבילה לטהרה באדם, ויתכן שמשמעות הכיבוס של הבגדים אינה הטבלתם לטהרה, אלא כיבוסם לצורך נקיות.
<b>אלא, מהכא</b> [שמות כד]:
<b>"ויקח משה את הדם, ויזרוק על העם</b>" - היזה עליהם את הדם.
<b>וגמירי,</b> יודעים דבר זה בתורת הלכה למשה מסיני, <b>דאין הזאה</b> - <b>בלא טבילה</b> לפניה.
<b>ורבי יהושע</b> - <b>טבילה באמהות מנלן?</b>
<b>סברא הוא, דאם כן, במה נכנסו</b> האמהות <b>תחת כנפי השכינה?</b>
<b>אמר חייא בר אבא אמר יוחנן: לעולם אינו גר עד שימול ויטבול.</b>
והוינן בה: הא <b>פשיטא</b> היא, שהרי <b>יחיד</b> <b>ורבים</b> - <b>הלכה כרבים!</b>
ומשנינן: <b>מאן "חכמים</b>" - <b>רבי יוסי!</b> ואין זו מחלוקת בין יחיד ורבים, ואין זה פשוט שהלכה כרבי יוסי, והוצרך רבי יוחנן להשמיענו זאת.
<b>דתניא: הרי שבא</b> גר, <b>ואמר מלתי ולא טבלתי</b> -
<b>מטבילין אותו</b>, ובכך הוא נעשה ישראל גמור, ואין צורך לבדוק אם היתה מילתו לשם גרות. היות <b>ומה בכך</b> אם לא היתה מילתו לשם גרות, והרי אין בה צורך, אלא די בטבילה, <b>דברי רבי יהודה</b>.
<b>רבי יוסי אומר: אין מטבילין</b> אותו עד שנבדוק אם היתה מילתו לשם יהדות, כי שמא גבעוני מהול הוא, וצריך הוא גם הטפת ברית.
לפי שסובר רבי יוסי שצריך מילה וטבילה כדי להתגייר.
ומוסיפה הברייתא, שיש נפקא מינה בין רבי יהודה לרבי יוסי לגבי דיו טבילה בשבת של גר שנימול אך עדיין לא טבל.
כי טבילה של גרות אסורה בשבת משום "תיקון גברא", היות שגזרו חכמים שלא לעשות כל תיקון בשבת, משום מלאכת "מכה בפטיש", שהיא אב מלאכה, ויסוד דינה הוא האיסור לתקן בשבת.
אך לפי רבי יהודה, הסובר שאפשר להתגייר במילה בלבד או בטבילה בלבד, הרי אם אירע שכבר מל הגר ביום חול, ואינו צריך עוד לטבול, ובכל זאת באים להטבילו, אין בטבילה הזאת משום "תיקון גברא" - <b>לפיכך מטבילין גר בשבת, דברי רבי יהודה</b>.
<b>ורבי יוסי אומר: אין מטבילין</b> אותו בשבת, שבכך הוא "מתוקן" מגוי ליהודי, ואסרו חכמים לתקן בשבת אפילו "תיקון גברא".
<b>אמר מר</b> בברייתא: <b>לפיכך מטבילין גר בשבת.</b>
ותמהינן: <b>פשיטא,</b> שמטבילין אותו בשבת לדברי רבי יהודה!
שהרי <b>כיון דאמר רבי יהודה</b> ש<b>בחדא סגיא,</b> די באחת מהשתיים, מילה או טבילה, הרי <b>היכא ד</b>כבר <b>מל</b> הגר <b>לפנינו</b>, שנימול ביום חול, פשיטא ש<b>מטבילין</b> אותו בשבת, לפי שאין בטבילתו כל תיקון -
ואם כן, תיקשי, <b>מאי</b> מהו לשון <b>"לפיכך</b>" שנקט התנא בברייתא?
ומשנינן: <b>מהו דתימא,</b> היה מקום לומר, ש<b>לרבי יהודה טבילה</b> היא <b>עיקר</b> הגרות, ואי אפשר בלעדיה, ולא מועילה המילה בלא טבילה.
אך טבילה לבדה מספיקה לגרות!
והיה מקום לחילוק זה, היות ורק זאת שמענו, שרבי יהודה אומר על גר שבא לפנינו כשהוא מהול, שאין צורך לבדוק אם נעשתה מילתו כדין לשם גרות, אלא "מטבילין אותו, ומה בכך". ומזה שלא חשש למילה אם נעשית כתיקונה או לא, מוכח שטבילה לבדה מועילה. אך עדיין לא שמענו שסובר רבי יהודה שמילה לבדה גם היא מועילה לגרות.
<b>ו</b>לכן היינו סבורים ש<b>טבילה</b> של גר <b>בשבת לא</b> מטבילים, הואיל <b>דקא מתקן גברא</b> בהתגיירותו.
ולכן <b>קא משמע לן</b> התנא בברייתא <b>דרבי יהודה</b> - <b>או הא</b>, מילה, <b>או הא</b>, טבילה, <b>בעי.</b>
וממשיכה הגמרא לבאר את האמור באותה הברייתא:
<b>רבי יוסי אומר: אין מטבילין</b> בשבת.
והוינן בה: <b>פשיטא</b> שלרבי יוסי אין מטבילין!
<b>דכיון דאמר רבי יוסי תרתי</b> שני דברים <b>בעינן</b> צריך כדי להתגייר, גם מילה וגם טבילה, הרי פשוט ש<b>תקוני גברא בשבת</b> בטבילה - <b>לא מתקנינן!?</b>
ומשנינן: <b>מהו דתימא, לרבי יוסי מילה</b> היא <b>עיקר</b> מעשה הגרות, ואין צורך בטבילה.
<b>והתם</b>, במעשה בגר שבא לפנינו כשהוא מהול, שלא קיבלו רבי יוסי, <b>הוא</b> משום <b>דלא הואי מילה בפנינו,</b> ואין אנו יודעים אם היא נעשתה כהלכתה לשם יהדות.
<b>אבל היכא דהויא מילה בפנינו</b>, דיינו במילה כדי לגיירו, ואין צורך בטבילה. ואם כן, <b>אימא ליטבל זה בשבתא,</b> היות ולא יוסיף כל תיקון בטבילתו.
לכן <b>קא משמע לן</b> התנא, בחדשו את הדין שלפי רבי יוסי אין להטבילו בשבת, <b>דרבי יוסי תרתי</b>, מילה וטבילה, <b>בעי!</b>
<b>אמר רבה: עובדא הוה בי רבי חייא בר רבי</b>.
<b>ו</b>אילו <b>רב יוסף מתני</b>, שבאותה עובדא היה נוכח יחד עם רבי חיא גם <b>רבי אושעיא בר רבי</b>.
<b>ו</b>אילו <b>רב ספרא מתני</b>, שבאותה עובדא היה נוכח עם שניהם עוד תלמיד חכם, <b>רבי אושעיא ברבי חייא</b>, וביחד היו שם שלשה תלמידי חכמים -
<b>דאתא לקמיה</b> בשעת לילה, <b>גר שמל, ולא טבל</b>.
<b>אמר ליה: שהי</b> שהה <b>כאן עד למחר</b> בבוקר, <b>ו</b>אז <b>נטבלינך.</b>
ומדייקת הגמרא: <b>שמע מינה</b> מאותה עובדא <b>תלת</b>, שלש הלכות:
א. <b>שמע מינה גר צריך שלשה</b>. וזאת למדנו מדברי רב ספרא, שהעמידה בשלשה.
ב. <b>ושמע מינה אינו גר עד שימול ויטבול</b>.
ג. <b>ושמע מינה אין מטבילין גר בלילה</b>, ולכן השהה אותו עד הבוקר.
והוינן בה: <b>ונימא: שמע מינה נמי בעינן</b> שתהיה הגרות אצל דיינים <b>מומחין</b>, כמו שלשת גדולי הדור שהיו שם!?
ומשנינן: אין מכאן ראיה שכך צריך להיות, כי <b>דלמא</b> מדובר <b>דאיקלעו</b>, שהזדמנו שם שלשת הגדולים האלה, אך אין זה אומר שרק בנוכחות דיינים מומחים אפשר להתגייר.
<b>אמר רבי חייא בר אבא אמר רבי יוחנן: גר צריך</b> שיהיו <b>שלשה</b> דיינים נוכחים בקבלת גירותו, היות ו<b>"משפט" כתיב ביה.</b>
<b>תנו רבנן: מי שבא</b> כשהוא מהול, <b>ואמר "גר אני</b>" - <b>יכול נקבלנו</b>, ונאמין לו שהתגייר, ולא נצריכנו הטפת דם ברית וטבילה?
<b>תלמוד לומר</b> בפרשת קדושים [ויקרא יט לג]:
"וכי יגור אתך גר בארצכם, לא תונו אותו.
כאזרח מכם יהיה הגר הגר אתכם".
ודרשו חכמים: "וכי יגור אתך גר" - אינו גר אלא כשהוא <b>"אתך</b>", דהיינו, <b>במוחזק לך</b> שהוא גר, ולא במי שבא ואמר שהוא גר.
ואם <b>בא</b> הגר <b>ועדיו עמו,</b> המעידים על גרותו - <b>מנין</b> שנקבלו?
<b>תלמוד לומר "וכי יגור</b> - <b>בארצכם</b>". [לפי הגהת הב"ח]
ודרשו חכמים: "וכי יגור", מכל מקום. שאפילו אינו מוחזק לגר, נקבלו, על סמך העדים.
ולקמן יתבאר מדוע צריך דרשה מהכתוב כדי להאמין לשני עדים שהתגייר.
<h3> דף מז.</h3>
<b>אין לי</b> שמקבלים גרים <b>אלא בארץ</b>.
<b>בחוצה לארץ</b> - <b>מנין</b> שמקבלים גרים?
<b>תלמוד לומר</b> "וכי יגור <b>אתך</b>" - <b>בכל מקום שאתך!</b>
<b>אם כן, מה תלמוד לומר "בארץ</b>"?
<b>בארץ</b> - <b>צריך להביא</b> הגר <b>ראיה</b> שהתגייר בבית דין. ואין היותו מהול ראיה, כי שמא גבעוני מהול הוא. כי בארץ יש לחוש שרוצה להראות עצמו גר, למרות שהוא גוי, משום שבח הארץ.
<b>בחוצה לארץ</b> - <b>אין צריך להביא ראיה,</b> היות ושם אין הגויים רוצים להתגייר, עקב שפלות ישראל בחוץ לארץ, <b>דברי רבי יהודה</b>.
<b>וחכמים אומרים: בין בארץ בין בחוצה לארץ</b> - <b>צריך להביא ראיה.</b>
ועתה דנה הגמרא בדברי הברייתא.
שנינו בברייתא: <b>בא הוא</b>, הגר, <b>ועדיו עמו</b> - מנין שנקבלנו? תלמוד לומר "וכי יגור בארצכם", מכל מקום.
והוינן בה: כיון שמביא עמו הגר עדים על גרותו - <b>קרא למה לי?</b> והרי עדיו עמו, ועדים נאמנים בכל מקום!
<b>אמר רב ששת,</b> כאן מדובר בכגון <b>דאמרי</b> העדים: <b>שמענו שנתגייר בבית דין של פלוני!</b>
<b>סלקא דעתך אמינא לא ליהמנייהו</b> על כך. שאין זו עדות על גרות שראו, אלא עדות שמיעה בעלמא.
<b>קא משמע לן</b> קרא, שסומכים על עדות שמיעה כזו כדי להחזיקו גר.
עוד שנינו בברייתא: <b>"בארץ</b>".
<b>אין לי</b> שמקבלים גרים <b>אלא בארץ</b>.
<b>בחוצה לארץ מנין</b> שמקבלים גרים?
<b>תלמוד לומר: "אתך</b>" - <b>בכל מקום שאתך.</b>
והוינן בה: <b>והא אפיקתיה!</b>
הרי השתמשנו במילה "אתך" לדרשה אחרת! ללמוד מהכתוב "אתך", שאין מאמינים לגר שבא ואומר שהתגייר, אלא רק אם הוא "אתך", במוחזק לך שהוא גר!? ומשנינן: שני לימודים לפנינו, ומהם אפשר ללמוד את שני הענינים:
לימוד <b>חדא</b> יש ללמוד <b>מ</b>" וכי יגור גר <b>אתך</b>". [ויקרא יט לג]
<b>ו</b>לימוד <b>חדא</b> יש ללמוד <b>מ</b>הפסוק הבא אחריו: "כאזרח מכם, יהיה לכם הגר הגר <b>אתכם</b>" [לפי גירסת הגר"א].
עוד שנינו בברייתא: <b>וחכמים אומרים: בין בארץ בין בחוצה לארץ</b> - <b>צריך להביא ראיה</b> שהתגייר.
והוינן בה: <b>ואלא הא כתיב "בארץ</b>"! והרי מכאן למד רבי יהודה, שרק בארץ צריך להביא ראיה, ולא בחוצה לארץ!
ומשנינן: לפי חכמים, <b>ההוא</b> "בארץ", אינו בא לומר שרק בארץ צריך להביא ראיה.
אלא, <b>מיבעי ליה, דאפילו בארץ מקבלים גרים</b>.
<b>דסלקא דעתך אמינא משום טיבותא דארץ ישראל</b> שהיא זבת חלב ודבש, <b>קמגיירי,</b> ולא נקבלם, לפי שאינם מתגיירים לשם שמים.
<b>ו</b>אפילו <b>השתא נמי, דליכא טיבותא,</b> שעתה היא אינה זבת חלב ודבש, בכל זאת <b>איכא</b> יש בה <b>לקט שכחה ופאה ומעשר עני,</b> שנוהג גם בזמן הזה, וכדי לקבלם כשהם עניים, הם מתגיירים -
<b>קא משמע לן</b> קרא "בארץ", שגם בארץ מקבלים גרים.
<b>אמר רבי חייא בר אבא אמר רבי יוחנן: הלכה</b> כחכמים, ש<b>בין בארץ בין בחוצה לארץ</b> - <b>צריך</b> הגר <b>להביא ראיה</b> שהתגייר.
ותמהינן: <b>פשיטא</b> שהלכה כחכמים, שהרי <b>יחיד ורבים</b> - <b>הלכה כרבים!</b>
ומשנינן: <b>מהו דתימא, מסתבר טעמא דרבי יהודה, ד</b>הרי <b>קמסייעי ליה קראי</b>.
שהרי תחילת הפסוק "כי יגור אתך גר" מלמדת שמקבלים גרים בארץ, מהלימוד "כל שאתך". והמשך הפסוק - "בארצכם"
- הוא מיותר. והוא מוכיח כדברי רבי יהודה, שרק בארץ צריך הגר להביא ראיה על גרותו, לפי שהיא זבת חלב ודבש, ולא בחוצה לארץ.
<b>קא משמע לן</b> שאפילו הכי, הלכה כחכמים.
<b>תנו רבנן</b>: כתיב בתחילת ספר דברים [פרק א] <b>"ושפטתם צדק בין איש ובין אחיו ובין גרו</b>" -
<b>מכאן</b>, מכך שנקט הכתוב "גרו" באומרו "ושפטתם" -
<b>אמר רבי יהודה</b>: מלמד הכתוב, כי רק <b>גר שנתגייר בבית דין</b> - <b>הרי זה גר</b>.
אבל אם נתגייר <b>בינו לבין עצמו</b> - <b>אינו גר.</b>
<b>מעשה ב</b>גר <b>אחד</b>, שהיה מוחזק שהוא ישראל כשר, <b>שבא לפני רבי יהודה, ואמר לו: נתגיירתי ביני לבין עצמי!</b>
<b>אמר לו</b>, שאלו <b>רבי יהודה</b>: האם <b>יש לך עדים</b> לפסול עצמך, להעיד שהתגיירת שלא בבית דין, והינך גוי ולא ישראל?
<b>אמר ליה: לאו.</b>
עוד שאלו: <b>יש לך בנים?</b> <b>אמר לו: הן.</b>
<b>אמר לו</b> רבי יהודה: <b>נאמן אתה לפסול את עצמך</b> בלבד, <b>ואי אתה נאמן לפסול את בניך</b>, שהוחזקו בידינו כישראלים כשרים.
והוינן בה: <b>ומי</b>, וכי <b>אמר רבי יהודה, אבנים</b>, על הבנים שלו, הוא <b>לא מהימן</b> לפסול?
<b>והתניא</b> בענין הכרת הבכור: נאמר בספר דברים [כא יז]:
"כי את הבכור בן השנואה יכיר, לתת לו פי שנים".
<b>"יכיר</b>" - משמעותו היא: <b>יכירנו לאחרים</b>.
<b>מכאן אמר רבי יהודה</b>: נתנה התורה נאמנות מיוחדת לאב להכיר את בנו לגבי אחרים.
שאם אין בית הדין מכירים מי הוא בכור הבנים שלו, <b>נאמן אדם לומר</b> על בנו: <b>זה בני</b>, הוא בני ה<b>בכור</b>, והוא הראוי ליטול פי שנים בנכסי, כשאמות.
<b>ו</b>מכח חידוש זה של התורה, שנתנה כח נאמנות לאב על הכרת בנו, למד רבי יהודה:
<b>כשם שנאמן</b> האב <b>לומר</b> על בנו <b>"זה</b> הוא <b>בני</b> ה<b>בכור</b>" - <b>כך נאמן</b> הוא גם לפוסלו, שאם כהן הוא, יכול הוא <b>לומר</b> על בנו:
<b>בני זה</b>, כהן חלל הוא - לפי ש<b>בן גרושה הוא, או</b> לפי ש<b>בן חלוצה הוא!</b>
<b>וחכמים אומרים: אינו נאמן</b> לפוסלו.
ומפורש בברייתא זו, שלפי רבי יהודה אדם נאמן לפסול את בניו, ומדוע אמר רבי יהודה לגר שבא לפניו, שאין הוא נאמן לפסול את בניו!? ונחלקו בתירוץ דבריו של רבי יהודה - רב נחמן בר יצחק ורבינא:
<b>אמר נחמן בר יצחק, הכי קאמר ליה</b>: כח הנאמנות שנתנה תורה לאב, שיהיה נאמן כשני עדים להכיר את בנו אפילו לפוסלו, הוא רק לישראל, לפי שרק ישראל כשר לעדות.
ואילו <b>לדבריך, עובד כוכבים אתה. ואין</b> <b>עדות לעובד כוכבים!</b>
וכיון שבניך מוחזקים לפנינו בכשרות, אין לך אפשרות להעיד עלהם לפוסלם.
ואילו <b>רבינא אמר</b> בתירוץ דבריו של רבי יצחק:
<b>הכי קאמר ליה</b> רבי יהודה לגר שבא לפניו:
האם <b>יש לך בנים?</b> - אמר לו: <b>הן</b>.
האם <b>יש לך בני בנים?</b> - אמר לו: <b>הן</b>.
<b>אמר לו</b> רבי יהודה: <b>נאמן אתה לפסול</b> רק את <b>בניך, ואי אתה נאמן לפסול בני בניך.</b>
וסובר רבינא, שלפי רבי יהודה נאמנות האב מכח "יכיר" נאמרה אפילו בגוי, לפי שאין היא בגדר עדות, אלא היא חידוש מיוחד של נאמנות שיש לאב על בנו.
אלא, שהחידוש הזה של "יכיר", נאמר רק לגבי נאמנות על בניו, ולא לגבי בני בניו.
ולכן, אם יש לו כבר בני בנים, אין הוא נאמן לפסול אפילו את בנו, כי לא יתכן שבנו יהיה פסול, ובני בניו יהיו כשרים [תוס'].
<b>תניא נמי הכי,</b> כדברי רבינא: <b>רבי יהודה אומר: נאמן אדם לומר על בנו קטן, ואין נאמן על בנו גדול.</b>
<b>ואמר רבי חייא בר אבא אמר רבי יוחנן</b> לפרש דבריו: <b>לא קטן</b> - <b>קטן ממש, ולא גדול</b> - <b>גדול ממש</b>.
<b>אלא</b> אם בנו הוא <b>"קטן</b>" [צעיר יחסית], <b>ויש לו</b>, לבנו הצעיר, <b>בנים</b> - <b>זהו</b> "בנו <b>גדול</b>", שאינו נאמן לפוסלו.
שהיות ואין לו נאמנות לפסול את בני בניו, לכן גם אינו יכול לפסול את בנו, כיון שלא יתכן שבנו יהיה פסול, ובני בניו יהיו כשרים [תוס'].
ואילו אם יש לו בן <b>גדול</b> [מבוגר יחסית], <b>ואין לו</b>, לבנו המבוגר, <b>בנים</b> - <b>זהו</b> "בנו <b>קטן</b>", שהוא נאמן לפוסלו.
ומכריעה הגמרא:
<b>והלכתא כוותיה דרב נחמן בר יצחק</b> בביאור דברי רבי יהודה, שאמר לו לדבריך עובד כוכבים אתה! ואפילו על בנו אינו נאמן לפוסלו כשהוא גוי.
ותמהינן: <b>והתניא</b> בברייתא שהביאה הגמרא <b>כוותיה</b> כמו <b>ד</b>אמר <b>רבינא</b>, שלפי רבי יהודה גם גוי נאמן לפסול את בנו כשאין לבנו בנים.
והניחה הגמרא שהברייתא אשר הביאה כראיה לרבינא עוסקת בנאמנות של גוי על פסילת בנו.
ודוחה הגמרא: אין מברייתא זו ראיה כמו רבינא, כי <b>ההוא</b>, האמור בברייתא ההיא - <b>לענין "יכיר</b>" בישראל <b>איתמר.</b> שיכולים אנו ללמוד מדברי הכתוב שהאב נאמן לומר מי הוא בכור בניו לגבי ירושה, כך הוא נאמן לפוסלו לכהונה.
ועל זה אומרת הברייתא שאינו נאמן לפסול אלא את בנו ולא את בן בנו.
אבל נאמנות זאת היא חידוש בענין עדות, ולגוי אין אפשרות להעיד. וכשאומר נתגיירתי ביני לבין עצמי, הרי לדבריו גוי הוא, ואין עדות לגוי, ואינו יכול לפסול אפילו את בנו.
<b>תנו רבנן: גר שבא להתגייר בזמן הזה, אומרים לו: מה ראית שבאת להתגייר?</b>
וכי <b>אי אתה יודע שישראל בזמן הזה דוויים, דחופים, סחופים</b> [שפלים], <b>ומטורפין</b> [נעים ונדים ממקום למקום], <b>ויסורין באין עליהם!</b>
<b>אם אומר: יודע אני, ואיני כדאי</b> [כעת איני ראוי להשתתף בצרתן, והלואי ואהיה ראוי לסבול עמהם] - <b>מקבלין אותו מיד.</b>
<b>ומודיעין אותו מקצת מצות קלות ומקצת מצות חמורות,</b>
<b>ומודיעין אותו עון לקט שכחה ופאה ומעשר עני.</b>
<b>ומודיעין אותו ענשן של מצות</b>.
<b>אומרים לו: הוי יודע, שעד שלא באת למדה זו,</b> של יהדות, אם <b>אכלת חלב אי אתה ענוש כרת,</b> ואם <b>חללת שבת אי אתה ענוש סקילה</b>.
<b>ועכשיו,</b> משתהיה יהודי, אם <b>אכלת חלב</b>, אתה <b>ענוש כרת,</b> ואם <b>חללת שבת</b> אתה <b>ענוש סקילה.</b> <b>וכשם שמודיעין אותו ענשן של מצות, כך מודיעין אותו מתן שכרן</b>.
<b>אומרים לו: הוי יודע, שהעולם הבא אינו עשוי אלא לצדיקים</b>.
<h3> דף מז:</h3>
<b>וישראל בזמן הזה</b> - <b>אינם יכולים לקבל</b> <b>ע</b> <b>לא רוב טובה</b>, שאם יחיו חיים טובים מאד, יש לחשוש שתזוח עליהן דעתם, ויחטאו, היות ויצר הרע מחזר אחריהם במיוחד כדי להחטיאם.
<b>ולא רוב פורענות.</b>
<b>ואין מרבין עליו</b> בדברים, לאיים עליו שימנע מרצונו להתגייר, <b>ואין מדקדקין עליו.</b>
<b>קיבל</b> את מה שאמרו לו, אודות המצוות, עונשן ושכרן, ואודות עם ישראל, והסכים להיות ישראל - <b>מלין אותו מיד!</b>
<b>נשתיירו בו</b> במקום המילה <b>ציצין</b>, חתיכות בשר מעור הערלה, לפי שלא פרעו את עור הערלה לגמרי, והיו אלו ציצין <b>המעכבין את המילה</b> [וכפי שיתבאר להלן בגמרא אלו ציצין הן] - <b>חוזרים ומלין אותו שניה.</b>
וממתינים לו עד שיתרפא מקום המילה, כדי שיוכלו להטבילו.
<b>נתרפא, מטבילין אותו מיד</b>.
<b>ושני תלמידי חכמים עומדים על גביו,</b> בשעת הטבילה, שבה הוא נכנס לכלל גירות, וצריך הוא לקבל על עצמו בשעה זו עול מצוות, <b>ומודיעין אותו מקצת מצות קלות ומקצת מצות חמורות</b>.
<b>טבל, ועלה</b> - <b>הרי הוא כישראל לכל דבריו.</b>
ובטבילת <b>אשה</b> לגירות - <b>נשים מושיבות אותה במים עד צוארה</b>.
<b>ושני תלמידי חכמים עומדים לה מבחוץ, ומודיעין אותה מקצת מצות קלות ומקצת מצות חמורות.</b>
<b>אחד גר ואחד עבד משוחרר</b> דינם ששוה לגירות, וכפי שיתבאר להלן.
<b>ובמקום שנדה טובלת,</b> במקוה של ארבעים סאה, <b>שם גר ועבד משוחרר טובלין</b>, אף על פי שאין טבילתם לטהרה כלל.
<b>וכל דבר שחוצץ</b> בין בשרו למים <b>בטבילה</b> רגילה, שהיא לשם טהרה מטומאה כדי שלא יטמא האדם הטמא במגעו את הטהרות -
הרי הוא <b>חוצץ</b> גם <b>ב</b>טבילה של <b>גר, ובעבד משוחרר, ובנדה</b> הטובלת כדי להטהר לבעלה. אף על פי שכל אלו אינם טובלים כדי שלא יטמאו במגען את הטהרות.
<b>אמר מר</b> בברייתא, בעמוד הקודם: <b>גר שבא להתגייר, אומרים לו: מה ראית שבאת להתגייר?</b>
<b>ומודיעים אותו מקצת מצות קלות, ומקצת מצות חמורות.</b>
<b>מאי טעמא</b> אומרים לו כך?
<b>דאי פריש</b> מלהתגיר - <b>נפרוש,</b> כי אין לנו ענין שיתגייר.
משום <b>דאמר רבי חלבו: קשים גרים לישראל כ</b>מו <b>ספחת,</b> שהיא נגע.
<b>דכתיב</b> [ישעיהו יד] <b>"ונלוה הגר עליהם, ונספחו על בית יעקב</b>".
הרי שקרא להם הכתוב בלשון "ספחת".
וטעמו של דבר, היות והם ממשיכים במעשיהם הקודמים גם לאחר גירותם, ומשפיעים בכך לרעה על ישאל הלומדים מהם, או מסתמכים עליהם בהוראת איסור והיתר.
עוד שנינו שם בברייתא: <b>ומודיעים אותו עון</b> ההמנעות ממתן <b>לקט, שכחה ופאה ומעשר עני.</b>
ומבארת הגמרא: <b>מאי טעמא</b> מודיעים אותו דוקא עון מצוה זו?
<b>אמר רבי חייא בר אבא אמר רבי יוחנן</b>: היות והגויים מקפידים מאד על ממונם, לפיכך מודיעים להם את ענין מתנות עניים, שמא יפרשו מלהתגייר לפי שיחוסו על ממונם.
ומצינו שהגויים מקפידים כל כך על ממונם, עד שאינם מוכנים למחול אפילו על פחות משוה פרוטה.
ולכן הדין הוא ש<b>בן נח</b> שגזל, שחייב על כך מיתה, היות ובני נח נענשים על עבירת שבע המצוות שהם חייבים בהן, במיתה -
הרי הוא <b>נהרג</b> אפילו <b>על</b> גזילת <b>פחות משוה פרוטה,</b> לפי שהן מקפידים אפילו על פחות משוה פרוטה.
<b>ולא ניתן</b> הגזל <b>להשבון</b> אצל בני נח, שאינם יכולים לתקנו על ידי השבת הגזילה, כי רק אצל ישראל אמרה תורה שהשבת הגזילה היא תיקון חטא הגזל, ולא אצל בני נח.
עוד שנינו בברייתא: <b>ואין מרבים עליו, ואין מדקדקים עליו.</b> <b>אמר רבי אלעזר: מאי קראה?</b>
<b>דכתיב</b> במגילת רות [פרק א] <b>"ותרא</b> נעמי <b>כי מתאמצת היא</b> [רות] <b>ללכת אתה</b> - <b>ותחדל לדבר אליה</b>".
<b>אמרה לה</b> נעמי לרות: <b>אסיר לן</b>, אסור לנו ללכת בשבת מעבר ל<b>תחום שבת!</b>
ענתה לה רות: <b>באשר תלכי</b> - <b>אלך.</b>
אמרה לה נעמי: <b>אסיר לן יחוד</b> עם אשת איש!
ענתה לה רות: <b>באשר תליני</b> - <b>אלין.</b>
אמרה נעמי: <b>מפקדינן שש מאות וי"ג מצות!</b>
ענתה רות: <b>עמך</b> - <b>עמי.</b>
אמרה נעמי: <b>אסיר לן עבודת כוכבים!</b>
ענתה רות: <b>ואלהיך</b> - <b>אלהי.</b>
אמרה נעמי: <b>ארבע מיתות נמסרו לבית דין!</b>
ענתה רות: <b>באשר תמותי</b> - <b>אמות.</b>
אמרה נעמי: <b>ב' קברים</b> [בתי קברות] <b>נמסרו לב"ד!</b>
האחד, לחייבי מיתות חמורות, שהם הנשרפים והנסקלים, לפי שהרשיעו לעשות עבירות חמורות.
והשני, לחייבי מיתות קלות, שהם הנהרגים בסייף והנחנקים.
ענתה רות: <b>ושם אקבר.</b>
<b>מיד, "ותרא כי מתאמצת היא</b> ללכת אתה - ותחדל לדבר אליה".
עוד שנינו בברייתא: <b>קיבל</b> - <b>מלין אותו מיד.</b>
<b>מאי טעמא</b> ממהרים לקבלו מיד?
<b>שהויי מצוה</b> - <b>לא משהינן.</b>
עוד שנינו בברייתא: <b>נשתיירו בו ציצין המעכבין המילה</b> חוזרין ומלין אותו שנית.
<b>כדתנן</b> במסכת שבת [קלז א]: <b>אלו הן ציצין המעכבין המילה</b>, והוא נשאר ערל אם לא מורידים אותם:
אם נשתייר <b>בשר</b> מעור הערלה <b>החופה את רוב העטרה</b>.
<b>ו</b>אם כהן הוא, <b>אינו אוכל בתרומה</b>. לפי שאסור לכהן ערל לאכול תרומה.
<b>ואמר רב ירמיה בר אבא אמר רב</b>: אין כונת המשנה לומר שרק אם נשאר בשר החופה את רוב היקפה של עטרה הרי הוא ערל.
אלא גם אם נשאר במקום אחד, <b>בשר החופה</b> את <b>רוב גובהה של עטרה</b>, למרות שאין הוא חופה את רוב היקפה, הרי הוא ערל. (1)
עוד שנינו בברייתא: <b>נתרפא, מטבילין אותו מיד.</b>
ומדייקת הגמרא: <b>נתרפא, אין,</b> אז מטבילין אותו.
אבל אם <b>לא נתרפא</b> מקום המילה, <b>לא</b> מטבילין אותו.
<b>מאי טעמא?</b> - <b>משום דמיא</b>, שהמים <b>מרזו</b>, מכבידים הם את חולי ה<b>מכה.</b>
עוד שנינו בברייתא: <b>ושני תלמידי חכמים עומדים על גביו.</b>
ופרכינן: <b>והא אמר רבי חייא אמר יוחנן: גר צריך שלשה</b>, שהם בית דין, לגיורו!?
ומשנינן: <b>הא אמר יוחנן לתנא</b>, שהיה שונה לפניו את הברייתות: <b>תני</b> בברייתא זו: <b>שלשה</b> תלמידי חכמים עומדים על גביו.
עוד שנינו בברייתא: <b>טבל ועלה</b> - <b>הרי הוא כישראל לכל דבריו.</b>
והוינן בה: כיון שמעתה ישראל הוא, <b>למאי הלכתא</b> שנינו שהוא כישראל "לכל דבריו"? ומשנינן: "לכל דבריו" משמיענו, <b>דאי הדר ביה</b>, שאם יתחרט בו מגירותו, אינו יכול לחזור בו.
<b>ו</b>אם <b>מקדש בת ישראל</b> לאחר שחזר והמיר דתו להיות גוי - <b>"ישראל מומר" קרינא ביה, וקידושיו קידושין.</b>
עוש שנינו בברייתא: <b>אחד גר ואחד עבד משוחרר.</b>
<b>קסלקא דעתך</b> שכונת הברייתא היא להשוות גר הטובל לעבד כנעני הטובל לשחרורו, שצריך להודיעו מקצת מצוות בשעת הטבילה, כדי <b>לקבל עליו עול מצות</b> אז.
<b>ורמינהו</b> סתירה לכך מברייתא אחרת:
דתניא: <b>במה דברים אמורים</b> שצריך לקבל על עצמו עול מצוות בשעת הטבילה - <b>בגר</b>.
<b>אבל בעבד משוחרר</b>, שטובל לשחרורו - <b>אין צריך לקבל</b> אז עול מצוות, היות ובשעה שהטבילוהו לשם עבדות הוא כבר מתחייב במצות כמו אשה!
<b>אמר רב ששת, לא קשיא</b>:
<b>הא</b>, הברייתא שצריך עבד משוחרר לקבל על עצמו מצוות בעת הטבילה לשחרורו - <b>רבי שמעון בן אלעזר</b> היא.
<b>הא</b>, הברייתא ששנינו בה, שאין עבד משוחרר צריך לקבל עול מצות בעת טבילת שחרורו, לפי שכבר קיבל עליו מצוות בעת הטבילה לעבדותו - <b>רבנן</b> היא.
<b>דתניא</b> על הפסוק באשה יפת תואר [דברים כא]: <b>"ובכתה את אביה ואת אמה</b> ירח ימים".
<b>במה דברים אמורים</b>, שצריך להמתין לה לבכייתה חודש ימים - <b>שלא קבלה עליה</b> להתגייר.
<b>אבל קבלה עליה</b> להתגייר מיד - <b>מטבילה</b> ליהדות, <b>ומותר בה מיד</b>.
<b>רבי שמעון בן אלעזר אומר: אע"פ שלא קבלה עליה</b> להתגייר, אם רוצה, הוא <b>כופה</b> אותה בעל כרחה, <b>ומטבילה</b> תחילה <b>לשם שפחות</b>.
שלדעתו יכול הוא להטבילה לשם שפחה כנענית בעל כרחה, אפילו שאינה מקבלת עליה מקצת מצות כאשה, והיא מתחייבת בהן בעל כרחה!
כי כל טבילות עבדים, לדעתו, הן נעשות בעל כרחן!
<b>וחוזר ומטבילה</b> בעל כרחה <b>לשם שחרור, ומשחררה</b>.
<h3> דף מח.</h3>
<b>ומותר בה מיד.</b>
ומוכח שלפי רבי שמעון בן אלעזר, אין העבד צריך לקבל עליו עול מצות בשעה שטובל לשחרורו.
ואילו לרבנן, חייב לקבל עליו מצות, ולכן אינו יכול להטביל את היפת תואר באופן שכזה, כדי להיות מותר בה מיד.
<b>אמר רבא: מאי טעמא דרבי שמעון בן אלעזר?</b>
משום <b>דכתיב</b> [שמות יב] <b>"כל עבד איש מקנת כסף,</b> ומלתה אותו!"
ויש לתמוה: וכי כונת הכתוב באמרו "עבד איש", היא לומר שרק את ה<b>עבד</b> של <b>איש</b> אתה חייב למול, <b>ולא</b> את ה<b>עבד</b> של <b>אשה?</b>
<b>אלא,</b> בהכרח, שכך היא כונת הפסוק לומר:
רק את ה<b>עבד</b>, שהוא <b>"איש</b>", הרי אף על פי שהוא גדול ובן דעת [ולא קטן], <b>אתה מל</b> אותו לעשותו לעבד כנעני - אפילו <b>בעל כרחו!</b>
<b>ואי אתה מל "בן איש</b>", של גר הבא להתגייר, ובא לגייר בניו הגדולים עמו, <b>בעל כרחו.</b>
שלא נאמר "איש" אלא בעבד, ולא בבנים, שאותם אי אפשר למול בעל כרחם.
ונמצא, שלפי רבי שמעון בן אלעזר, מלמד הביטוי "עבד איש", שאפשר לעשות עבד לעבד כנעני, החייב במצות, אפילו בעל כרחו.
<b>ו</b>עתה, שואלת הגמרא, מה הוא טעמם של <b>רבנן?</b>
כיצד הם דורשים את הביטוי "עבד איש"?
<b>אמר עולא</b>: בא הכתוב "עבד איש" ולא "בן איש", לומר הפוך:
<b>כשם שאי אתה מל בן איש</b> [נכרי] <b>בעל</b> <b>כרחו</b>, שהרי לא נאמר במילת הבנים "איש", ואין מגיירים נכרי בן דעת נגד רצונו - <b>כך אי אתה מל עבד איש בעל כרחו.</b>
ופרכינן: <b>ואלא הכתיב "כל עבד איש</b> - ומלתה אותו"! ומשמע בעל כרחו!
<b>ההוא</b> קרא, <b>מיבעי ליה לכדשמואל</b>.
<b>דאמר שמואל: המפקיר עבדו</b> - <b>יצא לחירות, ואין צריך גט שחרור,</b> אלא מכיון שפקעה בעלותו הממונית על העבד כשהפקיר אותו, פקע ממנו גם שם עבד, ואינו צריך עוד שטר שחרור -
והראיה מהכתוב, <b>שנאמר "כל עבד איש מקנת כסף</b>".
וכי בא הכתוב "עבד איש" לומר: <b>עבד איש ולא עבד אשה!?</b>
<b>אלא,</b> בא לומר: <b>עבד שיש לו רשות לרבו עליו קרוי "עבד</b>".
<b>ו</b>עבד <b>שאין רשות לרבו עליו</b>, וכגון שהפקירו - <b>אין</b> הוא <b>קרוי עבד!</b>
<b>מתקיף לה רב פפא</b> לרב ששת, הסובר שלפי רבנן חייב העבד לקבל עליו מדעתו עול מצוות, ואחרת אין טבילת שחרורו מועילה לעשותו ישראל גמור.
<b>אימור דשמעת להו לרבנן</b> שצריך קבלת מצוות - <b>ביפת תואר, דלא שייכא</b> לפני זה <b>במצות</b>.
<b>אבל עבד, דשייך במצות,</b> ששהה כמה ימים בבית אדונו ונהג במצוות שהעבד נוהג בהם, <b>הכי נמי דאפילו רבנן מודו</b> שאינו צריך עוד לקבל מצות בשעה שמטבילים אותו לשחרורו!
והראיה, מהא <b>דתניא: אחד גר, ואחד</b> ה<b>לוקח עבד מן העובד כוכבים</b> - <b>צריך לקבל</b> עול מצות בשעת טבילה.
ויש לדייק: <b>הא לוקח</b> עבד <b>מישראל</b> - <b>אין צריך לקבל</b>.
ברייתא זאת - <b>מני</b> היא? לפי מי היא נשנית?
<b>אי</b> לפי <b>רבי שמעון בן אלעזר</b> היא -
<b>האמר</b>: אפילו ה<b>לוקח</b> עבד <b>מן העובד כוכבים, נמי אין צריך לקבל</b> עליו מצות, אלא מטבילו בעל כרחו לשם עבדות.
<b>אלא לאו, רבנן</b> היא.
<b>ושמע מינה, דלוקח מן העובד כוכבים</b> - <b>צריך לקבל</b>.
<b>אבל לוקח</b> עבד <b>מישראל</b> - <b>אין צריך לקבל</b>, כיון שכבר נהג אצלו במצות כעבד.
<b>ואלא, קשיא</b> על רב פפא מהברייתא ששנינו בה: <b>"אחד גר ואחד עבד משוחרר</b>", ומשמע שהושוו גר ועבד משוחרר לקבלת מצוות!
ומשנינן: <b>כי תניא ההיא</b> - <b>לענין טבילה תניא</b> ולא לענין קבלת מצוות.
שגר ועבד הושוו לענין טבילה כשהם באים לכלל ישראל גמור, אבל בקבלת המצוות הם חלוקים, לפי שעבד אינו צריך לקבל עליו עול מצות בשעה שהוא משתחרר, היות וכבר נהג במקצת מצוות בהיותו עבד [אף על פי שלא קיבל זאת עליו בזמן שהוטבל לעבד כנעני!]
<b>תנו רבנן</b>: נאמר בפרשת יפת תואר [דברים כא]:
<b>"וגלחה את ראשה, ועשתה את צפרניה</b>" -
<b>רבי אליעזר אומר: תקוץ</b> את צפרניה, אף על פי שאין ניוול בכך, לפי שכך היא גזירת הכתוב.
<b>רבי עקיבא אומר: תגדיל</b> את צפרניה, שהרי כונת הכתוב היא לנוולה ולהמאיסה, כדי שלא ירצה בה לאשה.
<b>אמר רבי אליעזר</b> להסביר את טעמו:
<b>נאמרה "עשיה" בראש</b>, דהיינו, הגילוח האמור בראשה של יפת התואר, הוא "עשיה" של תיקון.
<b>ונאמרה "עשיה</b>" ["ועשתה את צפרניה"] <b>בצפרנים</b>.
<b>מה להלן</b>, בראש, העשיה האמורה בו היא <b>העברה</b> של שערות הראש, דהיינו גילוח.
<b>אף כאן</b> בצפרניים, העשיה האמורה בהן היא <b>העברה</b> של הצפרניים מהגוף.
<b>רבי עקיבא אומר</b> להסביר את טעמו: <b>נאמר עשיה בראש, ונאמר עשיה בצפרנים</b>
<b>מה להלן</b> תיקון המצוה בראש, בגילוח השערות, הוא ענין של <b>ניוול</b>.
<b>אף כאן</b> רצתה התורה ענין של <b>ניוול</b>, ולכן כאן תגדל את צפרניה.
<b>וראיה לדברי רבי אליעזר</b> שהעשיה האמורה בצפרניים היא קציצתן ולא גידולן:
שנאמר [שמואל ב יט] <b>"ומפיבושת בן שאול ירד לקראת המלך, ולא עשה רגליו, ולא עשה שפמו</b>".
<b>מאי</b> היא ה<b>עשיה</b> שברגליו ושבשפמו? - <b>העברה.</b>
שלא קצץ ציפרני רגליו ולא גילח שפמו.
<b>תנו רבנן</b>: [דברים כא] <b>"ובכתה את אביה ואת אמה</b> ירח ימים".
<h3> דף מח:</h3>
<b>רבי אליעזר אומר</b>: ובכתה את <b>אביה</b> - <b>אביה ממש</b>.
ואת <b>אמה</b> - <b>אמה ממש</b>.
<b>רבי עקיבא אומר: אביה ואמה</b> - <b>זו עבודת כוכבים</b>.
<b>וכן הוא אומר</b> בספר ירמיהו [פרק ב] <b>"אומרים לעץ אבי אתה</b>". <b>וגו'.</b>
<b>ירח ימים</b> - <b>ירח</b> הוא <b>שלשים יום</b>.
<b>רבי שמעון בן אלעזר אומר</b>: בוכה את אביה ואמה <b>תשעים יום</b>.
לפי שנאמר: "ובכתה את אביה ואת אמה ירח ימים, ואחר כן - תבא אליה, ובעלתה".
<b>ירח</b> - הוא <b>שלשים</b> יום.
<b>ימים</b> - הם <b>שלשים</b> יום.
<b>ו"אחר כן</b>" - הם <b>שלשים</b> יום נוספים, כמו שלשים היום שלפניהם.
<b>מתקיף לה רבינא: אימא</b> כך: <b>ירח</b> - <b>שלשים, ימים</b> - <b>שלשים, ו"אחר כן</b>"
- <b>כי הני</b>, שיעור ימים נוסף כמו השיעור הקודם, שהוא כל ששים היום שלפניהם, ובסך הכל מאה ועשרים יום.
ומסקינן: <b>קשיא.</b>
<b>תנו רבנן: מקיימין עבדים שאינם מלין, דברי רבי ישמעאל</b>.
<b>רבי עקיבא אומר: אין מקיימין.</b> שאסור לקיימן אצלו אם אינם מסכימים להימול.
<b>אמר ליה רבי ישמעאל: הרי הוא אומר</b>: [שמות כג] <b>"וינפש בן אמתך</b>", ומוכח לקמן שהכתוב הזה מדבר בעבד ערל, ומשמע שאפשר לקיים עבדים ערלים!
<b>אמר ליה</b> רבי עקיבא: לעולם אסור לקיימם. ו<b>בלוקח עבד בין השמשות</b> של כניסת השבת, <b>ולא הספיק למולו</b> לפני שבת, <b>הכתוב מדבר</b>, שהוא מצווה על שביתתו.
ומוכח מתשובתו של רבי עקיבא, <b>דכולי עלמא, מיהת,</b> מכל מקום, <b>"וינפש בן אמתך</b>" - <b>בעבד ערל כתיב</b>.
<b>מאי משמע</b> שהכתוב מדבר בעבד ערל?
<b>דתניא: "וינפש בן אמתך</b>" - <b>בעבד ערל הכתוב מדבר</b>.
<b>אתה אומר בעבד ערל, או אינו אלא בעבד מהול?</b>
<b>כשהוא אומר</b> [דברים ה] <b>"למען ינוח עבדך ואמתך, כמוך</b>" - <b>הרי עבד מהול</b> כבר <b>אמור</b>
<b>הא מה אני מקיים "וינפש בן אמתך</b>"? - <b>בעבד ערל.</b>
<b>"והגר</b>" - <b>זה גר תושב</b>, שקיבל עליו רק שלא לעבוד עבודת כוכבים, אך הוא עדיין אוכל נבילות. והוא מצווה לנוח בשבת, כי מי שמחלל את השבת הרי הוא כעובד כוכבים, ועל עבודת כוכבים מוזהר גר תושב.
<b>אתה אומר: זה גר תושב, או אינו אלא גר צדק</b>, שקיבל עליו להיות ישראל גמור?
<b>כשהוא אומר "וגרך אשר בשעריך</b>" - <b>הרי גר צדק אמור</b>.
<b>הא מה אני מקיים "והגר</b>"? - <b>זה גר תושב.</b>
<b>אמר רבי יהושע בן לוי: הלוקח עבד מן העובד כוכבים ולא רצה למול</b> - <b>מגלגל עמו</b> [מחזיקו ומנסה לשכנעו לימול] <b>עד י"ב חדש</b>.
<b>לא מל</b> - <b>חוזר ומוכרו לעובדי כוכבים.</b>
<b>אמרוה רבנן קמיה דרב פפא: כמאן?</b> <b>דלא כרבי עקיבא!</b>
<b>דאי רבי עקיבא, האמר: אין מקיימין</b> עבד שאינו מהול אפילו יום אחד!
<b>אמר להו רב פפא: אפילו תימא רבי עקיבא</b> היא.
כי <b>הני מילי</b>, שאסור לקיימו אפילו יום אחד כשהוא ערל, <b>היכא דלא פסקה למילתיה,</b> שלא קיבל על עצמו להתגייר, וממשיך הוא בגיותו.
<b>אבל היכא דפסקא למילתיה</b>, שהסכים בשעת לקיחתו לעבד להתגייר, אלא שאחר כך התחרט - <b>פסקא.</b> כיון שבשעת לקיחתו הופסקה גיותו, כשהסכים להתגייר, מגלגלים עמו שנים עשרה חודש, אולי יחזור בו, ויסכים למול עצמו.
<b>אמר רב כהנא: אמריתה לשמעתא</b> דרב פפא, שאם הסכים להתגייר בשעת לקיחתו ואחר כך חזר בו, משהים אותו - <b>קמיה דרב זביד, מנהרדעא</b>
<b>אמר לי</b> רב זביד: <b>אי הכי,</b> אם כן, שגם לרבי עקיבא יש אופן שבו אפשר להשהות עבד ערל י"ב חודש -
<b>כי אמר ליה רבי עקיבא</b> לרבי ישמעאל, בתשובה על שאלתו של רבי ישמעאל "הרי הוא אומר וינפש בן אמתך", שהכתוב מדבר <b>בלוקח עבד בין השמשות,</b> שלא הספיק למולו. והעמיד רבי עקיבא את האפשרות להשהות אותו יום אחד.
<b>לישני ליה</b>, יתרץ רבי עקיבא באופן שיש לו להשהות אותו י"ב חודש, כגון <b>הא</b> דרב פפא, שבשעת לקיחתו הסכים העבד למול, ואחר כך חזר בו.
ומתרצת הגמרא לדברי רב פפא: רבי עקיבא אכן היה יכול לתרץ לו כך. אלא <b>חדא מתרי טעמי</b>, תירוץ אחד מבין שני תירוצים, <b>קאמר</b> לו רבי עקיבא.
<b>שלח רבין משמיה דרבי אילעאי, וכל רבותי אמרו לי</b> זאת <b>משמו</b> של רבי אילעאי:
<b>איזהו עבד ערל שמותר לקיימו?</b> - <b>זה שלקחו רבו על מנת שלא למולו.</b> שהיות והתנה עמו שלא למולו, אין זה עבד כנעני, אלא שכיר בעלמא, ולכן מותר לקיימו.
<b>אמרוה רבנן קמיה דרב פפא: כמאן?</b> - <b>דלא כרבי עקיבא</b>.
<b>דאי רבי עקיבא, האמר: אין מקיימין</b> עבד שאינו מהול!
<b>אמר להו רב פפא: אפילו תימא רבי עקיבא</b>.
<b>הני מילי היכא דלא אתני בהדיה</b>, שלא התנה עמו בשעת לקיחה שיסכים שלא להימול, ולקחו בתורת עבד כנעני.
<b>אבל היכא דאתני</b> עמו שלא להימול - הא <b>אתני</b> עמו שאינו בגדר עבד כנעני, ואינו חייב להימול, ואין איסור להשהותו כשהוא ערל.
<b>אמר רב כהנא: אמריתא לשמעתא</b> דרב פפא <b>קמיה דרב זביד מנהרדעא</b>.
<b>ואמר לי: אי הכי, כי קאמר ליה רבי עקיבא</b> לרבי ישמעאל: <b>בלוקח עבד בין השמשות ולא הספיק למולו</b> הכתוב מדבר - <b>לישני ליה</b> רבי עקיבא לרבי ישמעאל <b>הא</b> דרב פפא, שהתנה עמו שלא להימול.
<b>וליטעמיך, לישני ליה הך!</b>
<b>אלא חד מתרי ותלת טעמי</b>, תירוץ אחד מתוך שנים ושלשה תירוצים, <b>קאמר</b> רבי עקיבא.
<b>יתיב רבי חנינא בר פפי ורבי אמי ורבי יצחק נפחא, אקילעא</b> על פתחו <b>דרבי יצחק נפחא</b>.
<b>ויתבי וקאמרי: עיר אחת היתה בארץ ישראל, ולא רצו עבדיה למול, וגלגלו עמהם עד שנים עשר חדש, וחזרו ומכרום לעובדי כוכבים.</b> <b>כמאן?</b> - <b>כי האי תנא</b>:
<b>דתניא: הלוקח עבד מן העובד כוכבים ולא רצה למול</b> - <b>מגלגל עמו עד שנים עשר חדש</b>.
<b>לא מל</b> - <b>חוזר ומוכרו לעובדי כוכבים</b>.
<b>רבי שמעון בן אלעזר אומר: אין משהין אותו בארץ ישראל, מפני הפסד טהרות</b>. שמטמא את התרומות היות וגזרו חכמים על גוי שיהא טמא כזב לכל דבריו.
<b>ובעיר הסמוכה לספר</b>, סמוך לגבול, <b>אין משהין אותו כל עיקר, שמא ישמע דבר, וילך ויאמר לחברו עובד כוכבים</b> מעבר לגבול.
<b>תניא, רבי חנניא בנו של רבן גמליאל אומר: מפני מה גרים בזמן הזה מעונין, ויסורין באין עליהן?</b>
<b>מפני שלא קיימו שבע מצות בני נח</b> בגיותן. וכשהיו גויים לא נפרעו מהם מיד, אלא עונשם היה גנוז לעתיד, שבעתיד יהיה העונש גדול יותר. אבל משהתגיירו נפרעים מהם מיד, כדי שתמחק כעת חובתם, ולא תשאר לעתיד.
<b>רבי יוסי אומר</b>: אין מענישים את הגרים על עבירות שעשו בגיותם, כי <b>גר שנתגייר</b> - <b>כקטן שנולד דמי!</b>
<b>אלא, מפני מה מעונין?</b> - <b>לפי שאין</b> הגרים <b>בקיאין בדקדוקי מצות כישראל</b>, ונכשלים בהם.
<b>אבא חנן אומר משום רבי אלעזר: לפי שאין עושין</b> את המצות <b>מאהבה</b> של הקב"ה <b>אלא מיראה</b> של העונש הגיהנם והפורענות.
<b>אחרים אומרים: מפני ששהו עצמם להכנס תחת כנפי השכינה.</b>
<b>אמר רבי אבהו, ואיתימא רבי חנינא: מאי קראה</b>, שנענשים על שהייתם מלהתגייר?
שנאמר במגילת רות [פרק ב] <b>"ישלם ה' פעלך, ותהי משכורתך שלמה מעם ה' אלהי ישראל, אשר באת לחסות</b>", <b>וגומר.</b> על שמיהרת ולא איחרת להתגייר.
<h3> דף מט.</h3>
<big><b>מתניתין:</b></big>
א. <b>איזהו ממזר?</b>
<b>כל שאר</b>, קירבת <b>בשר, שהוא ב"לא יבא</b>", <b>דברי רבי עקיבא</b>.
והיינו, הולד הנולד מכל איסורי קירבה בדרגת "חייבי לאוין" [וכל שכן הולד הנולד מאיסורי קירבה החמורים מאלו], כגון אנוסת אביו לפי רבי יהודה, שהיא בלאו, וכגון נושא חלוצתו שהיא אסורה עליו בלאו, "כיון שלא בנה שוב לא יבנה".
<b>שמעון התימני אומר: כל שחייבים עליו כרת בידי שמים</b>, הולד הנולד ממנו הוא ממזר, אך לא מחייבי לאוין, כגון הנושא חלוצתו.
<b>והלכה כדבריו!</b>
<b>ורבי יהושע אומר: כל שחייבין עליו מיתת בית דין</b>, אבל לא חייבי כריתות, וכל שכן חייבי לאוין.
<b>אמר רבי שמעון בן עזאי: מצאתי מגלת יוחסין בירושלים, וכתוב בה: איש פלוני ממזר</b> - <b>מאשת איש!</b> ומוכח מהנוסח הזה, שהוא ממזר כיון שהוא בא מעבירה של אשת איש, שעונשה מיתת בית דין, ויש מהנוסח הזה הוכחה <b>לקיים דברי רבי יהושע</b>, שאין ממזר אלא מחייבי מיתות בית דין.
ב. <b>אשתו שמתה</b> - הרי הוא <b>מותר באחו תה</b>.
<b>גרשה</b> לאשתו, <b>ומתה</b> - הרי הוא <b>מותר באחו תה</b>.
<b>נשאת לאחר, ומתה</b> - הרי <b>מותר באחותה.</b>
וכמו כן ביבמתו:
<b>יבמתו שמתה</b> - <b>מותר באחותה,</b>
<b>חלץ לה, ומתה</b> - <b>מותר באחותה,</b>,
<b>נשאת לאחר, ומתה</b> - <b>מותר באחותה.</b>
ומבואר בגמרא שזו היא משנה פשוטה, וכאן שנה רבי משנה שאינה צריכה.
<big><b>גמרא:</b></big>
והוינן בה: <b>מאי טעמא דרבי עקיבא</b> האומר שאפילו מחייבי לאוין יש ממזר?
ומשנינן: משום <b>דכתיב</b>: [דברים כג] <b>"לא יקח איש את אשת אביו, ולא יגלה כנף אביו</b>".
ודרשינן: <b>כנף שראה אביו</b> - <b>לא יגלה!</b>
<b>וסבר לה</b> רבי עקיבא <b>כרבי יהודה, דאמר: באנוסת אביו הכתוב מדבר, דהויא לה חייבי לאוין</b>.
<b>וסמיך ליה</b> להאי קרא: [דברים כג] <b>"לא יבא ממזר בקהל ה'</b>".
<b>אלמא מהני</b>, מחייבי לאוין, <b>הוי ממזר.</b>
ומוסיפה הגמרא: <b>ולרבי סימאי, דמרבה שאר חייבי לאוין</b> לממזר, למי שנולד מהם, ואפילו איסורי לאוין <b>דלאו דשאר,</b> שאינם איסור לאו הנוגע לקירבה.
כגון מחזיר גרושתו משנישאת לאחר, שהוא ענין של טומאה ולא ענין של קירבה. וכגון לשאת "נתינה", שאיסורה הוא משום חיתון עם שבע אומות שנאמר בהן "לא תתחתן בם". וכגון עמוני שנשא בת ישראל, שבניו ממזרים.
<b>ו</b>כמו כן <b>לרבי ישבב, דמרבה</b> ממזרים <b>אפילו</b> מ<b>חייבי עשה</b>.
כגון מצרי או אדומי, שאין איסורם בלאו, אלא רק באיסור עשה, שנאמר "דור שלישי יבוא להם בקהל ה'". והוא "איסור עשה", דור שלישי, ולא דור שני -
<b>נפקא להו מ</b>האות וי"ו שבתחילת הפסוק <b>"ולא</b> יגלה כנף אביו", שהיא באה להוסיף על הפסוק הזה, העוסק באנוסת אביו [שהיא לאו של שאר] גם חייבי לאוין שאינם של שאר, וגם איסורי עשה, שכולם נסמכים מכח הפסוק הזה אל איסור ממזר, הסמוך לו.
<b>ושמעון התימני</b> שאומר אין ממזר מחייבי לאוין אלא מחייבי כריתות, <b>סבר לה כרבנן,</b> שלפיהם אין הפסוק הזה עוסק כלל באנוסת אביו.
<b>דאמרי</b> רבנן: "ולא יגלה כנף אביו" - <b>בשומרת יבם של אביו הכתוב מדבר</b>.
<b>דהויא לה</b> אשת אחי אביו, שהיא <b>חייבי כריתות</b>.
ואיסור זה נאמר בספר ויקרא, בכלל העריות, וחזר הכתוב בספר דברים לכתוב אותו, <b>וסמיך ליה</b>, לפסוק הזה של "ולא יגלה כנף אביו", את הפסוק <b>"לא יבא ממזר</b>" - ללמדך שהולד הנולד ממנו הוא ממזר.
<b>אלמא</b>, רק <b>מחייבי כריתות הוי ממזר.</b>
<b>ורבי יהושע</b>, האומר שרק מחייבי מיתות בית דין הוי ממזר - מה הוא יעשה עם הלימודים של התנאים האחרים?
סבר רבי יהושע: אם בשומרת יבם של אביו הכתוב מדבר, כדברי חכמים, או באנוסת אביו הכתוב מדבר, כדברי רבי יהודה, וללמדך מהסמיכות של הכתוב לממזר, שיש ממזר מחייבי כריתות לרבנן, או מחייבי לאוין לפי רבי יהודה -
<b>לכתוב רחמנא "לא יגלה</b> כנף אביו" בלבד!
שהרי, כיון שהוא עוסק בשומרת יבם של אביו, או באנוסת אביו, ומלמד שיש מהם ממזר, וכל שכן שיש ממזר מחייבי מיתות בית דין, כמו אשת אב, שיש בה גם כרת וגם מיתה של בית דין.
ואם כן זה שהקדים ואמר הכתוב <b>"לא יקח</b> איש את אשת אביו" - <b>למה לי</b> לכותבו כלל, והרי יש לנו לדעת שהולד הנולד הוא ממזר, מכל שכן!?
<b>אלא לאו</b>, מכך שטרח הכתוב לכתוב כאן את הפסוק של "לא יקח את אשת אביו", משמע ש<b>הכי קאמר</b> קרא:
רק אשת אביו בחיי אביו, שהיא אשת איש, וחיובה הוא מיתת בית דין, הכתובה בפסוק <b>מ"לא יקח</b> איש את אשת אביו" <b>עד "לא יגלה</b> את כנף אביו" - <b>הוי ממזר</b>.
<b>טפי</b>, מכאן והלאה, בפסוק "לא יגלה כנף אביו", המדבר לפי חכמים בשומרת יבם של אביו, שחיובה הוא רק כרת [אשת אב אחר מיתת אב, שאינה אשת איש עוד], ולפי רבי יהודה באנוסת אביו, שהיא רק חייבי לאוין - <b>לא הוי ממזר!</b>
<b>אמר אביי: הכל מודים,</b> ואפילו שמעון התימני העושה ממזר מחייבי כריתות, <b>בבא על הנדה</b>, שביאתה אסורה בכרת, אך אינה מאיסורי קירבה לעריות.
<h3> דף מט:</h3>
<b>ו</b>כן הכל מודים, ואפילו רבי עקיבא שעושה ממזר אפילו מחייבי לאוין שאינם של שאר, כגון המחזיר גרושתו משנישאת -
שאם בא הבעל <b>על הסוטה</b>, על אשתו לאחר שזינתה, ואפילו אם ודאי זינתה ואסורה לו בלאו - <b>שאין הולד ממזר!</b>
ומסביר אביי את דבריו:
<b>נדה</b>, על אף שביאתה אסורה לבעלה בכרת, הכל מודים שאין הולד ממזר, <b>דהא תפסי בה קידושין</b> לאשה. שהרי בעת נדותה לא פוקעים קידושיה לבעלה, ולכן אין הולד ממזר.
כי לדברי הכל אין ממזר אלא מאשה שלא תופסים לו בה קידושין.
לפי שיסוד הממזרות הוא "מום זר", שה"זרות" בין האיש לאשה, שלא יתכן ביניהם קשר של אישות, אלא לעולם הם זרים זה לזה, היא הגורמת לממזרות של הולד הנולד מהם.
ולכן, אם אין פוקעים קידושיה של הנדה בעת נדותה, הרי זה ראיה שיתכן בה קידושין לבעל גם בשעת נדתה, ורק ביאתה אסורה, וזו היא הסיבה שדהולד אינו ממזר.
<b>שנאמר</b> במי שבא על הנדה, שנטמא שבעה ימים כמו הנדה שהוא בא עליה: [ויקרא טו] <b>"ותהי נדתה עליו</b>".
"ותהי", לשון הויה הוא, מלמד הכתוב ש<b>אפילו בשעת נדתה, תפסי בה קידושין</b>
<b>סוטה נמי</b>, אין ממזר מבעלה, על אף שהוא עובר על לאו של איסור זונה, <b>דהא תפסי בה קידושין</b>. שהרי אין קידושיה לבעלה פוקעים מחמת זנותה. ולכן אין הולד ממזר.
<b>תניא נמי הכי</b> כדברי אביי: <b>הכל מודים, ב</b>בעל ה<b>בא על הנדה, ו</b>בבעל הבא <b>על הסוטה</b> שזינתה תחתיו, <b>ו</b>באיש זר הבא <b>על שומרת יבם</b> - <b>שאין הולד ממזר.</b>
וסוברת הברייתא שאין ממזר מאיש זר הבא על שומרת יבם, היות ויש לאיש זר תפיסת קידושין ביבמה.
ונחלקו בדבר לקמן [צב ב], רב ושמואל.
לדעת רב לא תופסים קידושין בשומרת יבם לאדם זר.
ולמד זאת רב מן הפסוק "לא תהיה אשת המת החוצה לאיש זר", וסובר רב שמשמעות הפסוק היא: לא תהיה הויה של קידושין בשומרת יבם לאיש זר, אלא רק יבמה יכול לקחתה לאשה, ולא אדם אחר.
ולפי רב, כיון שאין לזר תפיסת קידושין בה, אם יבוא עליה זר יהיה הולד ממזר.
ואילו שמואל, מסתפק אם כונת הפסוק היא כמו רב, לומר שאין ביבמה כל הויה לזר. או לומר הפוך, שאיסור ההויה של זר בשומרת יבם הוא לאו, שעובר הזר המקדש אותה לו לאשה בלאו, בכך שהוא מהוה אותה לעצמו. וזה עצמו מגלה הכתוב, שיש לו בה תפיסת קידושין, כי אחרת לא היה בה לאו של לקיחה.
והברייתא האומרת שאין ממזר בשומרת יבם מתאימה עם הצד של שמואל שיש בה הויה לזר, כי לצד השני של שמואל, ולדברי רב, הרי הוא ממזר.
והוינן בה: <b>ואביי</b> שאמר "הכל מודים בבא על הנדה ועל הסוטה שאין הולד ממזר", מדוע הוא לא הזכיר גם שומרת יבם, כמו הברייתא?
ומשנינן: <b>שומרת יבם</b> - <b>מספקא ליה</b> לאביי <b>אי כרב</b>, הסובר שהוא ממזר <b>אי כ</b>צד אחד של <b>שמואל</b>, שיש בה תפיסת קידושין, ואין הולד ממזר, וכמו שנתבאר.
שנינו במשנה: <b>אמר רבי שמעון בן עזאי</b> מצאתי מגילת יוחסין בירושלים.
<b>תני,</b> שנינו בברייתא: <b>שמעון בן עזאי אומר: מצאתי מגלת יוחסין בירושלים, וכתוב בה: איש פלוני ממזר מאשת איש</b>.
<b>ו</b>עוד מצאתי <b>כתוב בה: משנת רבי אליעזר בן יעקב</b> - <b>קב, ונקי!</b>
מצאנו דבריו במידה מועטת, כמו שמידת קב היא מידה מועטה, אבל בכל מקום שנשנו דבריו, הלכה כמותו, לפי שדבריו ברורים לאמיתם, כסולת נקיה מכל פסולת.
<b>ו</b>עוד <b>כתוב בה: מנשה הרג את ישעיה.</b>
<b>אמר רבא: מידן דייניה</b>, דן אותו מנשה בדין שיבואר להלן, <b>וקטליה,</b> והרגו.
<b>אמר ליה</b> מנשה לישעיה: <b>משה רבך אמר</b> [שמות לג] <b>"כי לא יראני האדם, וחי</b>".
<b>ו</b>אילו <b>את אמרת</b> [ישעיהו ו] <b>"ואראה את ה' יושב על כסא רם ונשא</b>", ובכל זאת נשארת בחיים!
<b>משה רבך אמר</b> [דברים ד] <b>"מי כה' אלהינו בכל קראנו אליו!</b>", שבכל עת שאנו קוראים אליו נשמעת התפילה.
<b>ו</b>אילו <b>את אמרת</b> [ישעיהו נה] <b>"דרשו ה' בהמצאו</b>". שיש זמן שהוא מצוי לשמוע ויש זמן שאינו מצוי לשמוע את קריאתנו אליו.
<b>משה רבך אמר</b> [שמות כג] בלשון ברכה <b>"את מספר ימיך אמלא</b>". שיהיו הימים שנקצבו לאדם שלמים מבלי גרעון עקב החטא.
אך משמע מלשון "אמלא", שלכל היותר תהיה הברכה שיהיו ימיו מלאים כמו שנקצבו לו, אך לא תיתכן תוספת של ברכה על מספר הימים שנקצבו לאדם בשעת הוולדו.
<b>ו</b>אילו <b>את אמרת</b> לחזקיה [מלכים ב כ] <b>"והוספתי על ימיך</b> [הקצובים בעת הולדתך] <b>חמש עשרה שנה</b>".
<b>אמר ישעיה: ידענא ביה</b> במנשה, <b>דלא מקבל מה דאימא ליה,</b> שלא יקבל את מה שאומר ואשיב על טענותיו.
<b>ואי אימא ליה אישוייה מזיד</b>.
אם אומר לו ולא יקבל דברי, ויהרגני, אז הוא יהיה מזיד בהריגתי, בעוד שעתה הוא בגדר "אומר מותר" להרגני. שסבור הוא שכדין הוא עושה.
ונמצא אני מכשילו להרגני במזיד.
<b>אמר</b> ישעיה <b>שם</b> ו<b>איבלע ב</b>תוך עץ <b>ארזא.</b>
<b>אתיוה לארזא</b>, הביאו את עץ הארז, <b>ונסרוה</b>.
<b>כי מטא</b>, כאשר הגיע המסור המנסר <b>להדי פומא</b>, לפיהו של ישעיה, ניסר המסור את פיו, ו<b>נח נפשיה</b>, נפטר ישעיה.
והטעם שמת בצורה כזאת, הוא <b>משום דאמר</b> [ישעיהו ו] <b>"ובתוך עם טמא שפתים אנכי יושב</b>".
שאמר את גנות ישראל מעצמו, ולא צוה לו הקב"ה לומר זאת, ולא אמר זאת בדרך תוכחה.
ועתה לאחר שהביאה הגמרא את טענותיו של מנשה, ואת זה שאמר ישעיה שיש ליישב את הכתובים, אך מנשה לא יקבל את ההסבר, דנה הגמרא: <b>מכל מקום, קשו קראי אהדדי!</b>
ומסבירה הגמרא:
א. זה שאמר ישעיה <b>"ואראה את ה'</b>", בעוד שמשה רבינו אמר "לא יראני האדם וחי", אין בכך קושיה -
<b>כדתניא: כל הנביאים נסתכלו</b> בהקב"ה <b>באספקלריא</b> [כלי הבטה] <b>שאינה מאירה</b>.
ולכן הם חשבו שהם ראו את הקב"ה, אבל למעשה הם לא ראו!
ואילו <b>משה רבינו נסתכל באספקלריא המאירה</b>, ונוכח לדעת שלא ראהו בפניו!
ב. זה שאמר ישעיה <b>"דרשו ה' בהמצאו</b>", בעוד שמה רבינו אמר "אין כה' אלהינו בכל קראנו אליו", אין בכך קושיה -
<b>הא ביחיד,</b> אין הוא נשמע אלא ב"המצאו" של הקב"ה.
<b>הא בצבור</b>, תפלתו נשמעת בכל עת.
<b>ויחיד אימת</b> הטא נשמע ה"המצאו"?
<b>אמר רב נחמן אמר רבה בר אבוה: אלו עשרה ימים שבין ראש השנה ליום הכפורים.</b>
ג. זה שאמר ישעיה לחזקיה "והוספתי על ימיך חמש עשרה שנה, בעוד שמשה רבינו אמר <b>"את מספר ימיך אמלא</b>" - מחלוקת <b>תנאי היא!</b>
<b>דתניא: "את מספר ימיך אמלא</b>".
<h3> דף נ.</h3>
<b>אלו "שני דורות</b>", השנים שפוסקים לו לאדם בעת הוולדו, שהם פרק הזמן הנקרא "דורו".
<b>זכה</b> - <b>משלימין לו,</b> שיחיה את כל שנותיו שפסקו לו, וזוהי כונת הפסוק בהבטחה "את מספר ימיך אמלא", שיושלמו שנות החיים, ולא יופחתו.
אך אם <b>לא זכה</b> - <b>פוחתין לו</b> מהשנים שקצבו לו.
<b>דברי רבי עקיבא.</b> <b>וחכמים אומרים: זכה</b> - <b>מוסיפים לו</b> על שנותיו שפסקו לו.
לפי שהמילוי האמור בפסוק "את מספר ימיך אמלא", משמעותו היא תוספת שנים.
<b>לא זכה</b> - <b>פוחתין לו.</b>
<b>אמרו לו</b> חכמים <b>לרבי עקיבא: הרי הוא</b> הכתוב <b>אומר</b> בהבטחה למלך חזקיהו <b>"והוספתי על ימיך חמש עשרה שנה</b>"!
ומוכח, שעם זכויות אפשר לזכות בהוספה על שנות החיים הקצובות!
<b>אמר להם</b> רבי עקיבא: שנים אלו - <b>משלו הוסיפו לו!</b> לפי שתחילה רצו לפחות לו את השנים הללו, ובזכות תפילתו החזירו לו את שנותיו.
<b>תדע</b> שמשנותיו הוסיפו לו, <b>שהרי נביא עומד ומתנבא</b> בימי ירבעם, שנים רבות לפני המעשה עם חזקיה, על הולדת יאשיהו, בנו של מנשה, בן חזקיה.
דכתיב [מלכים א יג] <b>"הנה בן נולד לבית דוד, יאשיהו שמו</b>"
<b>ועדיין לא נולד</b> אז <b>מנשה</b> בן חזקיה, שממנו יצא יאשיהו.
ומוכח, ששנים אלו, שבהן נולד לחזקיה מנשה [אבי יאשיהו], הן שנים משלו.
כי לדברי חכמים, לא יתכן שתהיה נבואה על הולדת זרע לחזקיה בשנים שיזכה בהן מעבר לשנות דורו שנקצבו לו. כי אין נבואה אלא על דבר שנקצב, ולא על שינוי ממה שנקצב.
<b>ורבנן</b> סוברים: <b>מי כתיב</b> שיאשיהו עתיד לצאת דוקא <b>מחזקיה?</b> והרי בנבואה ההיא <b>"לבית דוד" כתיב</b> -
ואין זה משנה <b>אי מחזקיה נולד, אי מאינש אחרינא</b> נולד.
שנינו במשנה:
<b>אשתו שמתה וכו'</b>. <b>יבמתו שמתה וכו'.</b>
<b>אמר רב יוסף: כאן שנה רבי משנה שאינה צריכה</b>, שהרי כך היא משמעות הכתוב "ואשה אל אחותה לא תקח לצרור, לגלות ערותה, עליה, בחייה", שאין אחות אשה אלא בחייה של אשתו!
<br><center><big><b>הדרן עלך פרק החולץ</b></big></center>
<h2> פרק חמישי - רבן גמליאל</h2>
ארבעה דברים נאמרו בענין יבום וחליצה, שנים מן התורה, ושנים מדרבנן. ואלו הם:
יבום או חליצה, מן התורה.
מאמר או גט, מדרבנן.
תיקנו חכמים שיהיו קידושי מאמר בכסף ובשטר קונים ביבמה, מחד.
ופסול גירושין של יבמה, על ידי שנותן לה היבם גט, מאידך.
המאמר שעושה היבם ביבמתו, פועל שלשה ענינים:
א. אוסר אותה על שאר האחים.
ב. מחייב אותה בגט, אם בא להוציאה [בנוסף לחליצה].
ג. אוסר את קרובותיה עליו כדין קרובות אשתו.
ואילו הגט שנותן היבם ליבמתו פועל שני ענינים:
א. אוסר אותה מדרבנן על כל האחים.
ב. המגרש עצמו נאסר בקרובותיה.
במשנה זו יתבאר תחילה, מחלוקת בין חכמים לרבן גמליאל, ביבם אחד שחזר ועשה את אותו ענין בשתי יבמותיו, או שני יבמים שחזרו ועשו את אותו ענין ביבמה אחת הנופלת לפניהם.
ולאחר מכן מבארת המשנה לדברי הכל, את הדין של יבם אחד שעשה ביבמתו האחת ענין אחד מתוך ארבעת הדברים, וחזר ועשה בה דבר נוסף אחר, מתוך הארבעה - מהו תוקפו של המעשה השני.
והמשנה מבארת מהי משמעותו של המעשה הנוסף, במי שעשה מאמר ביבמה, ואחר כך חזר ועשה בה את אחד משלשת הדברים האחרים:
או שנתן לה גט אחר המאמר, או שחלץ לה אחר המאמר, או שבא עליה אחר המאמר - מהו תוקף המעשה השני.
ואחר כך מבארת המשנה מהו תוקף המעשה השני במי שנתן ליבמה גט, ואחר כך עשה את אחד משלשת הדברים האחרים, שעשה בה מאמר, או בא עליה, או חלץ בה.
וממשיכה המשנה לבאר במי שחלץ ליבמה, ואחר כך עשה בה מאמר או נתן לה גט או בא עליה.
ומסיימת, במי שבא על יבמה, וחזר ועשה בה מאמר או נתן לה גט או חלץ לה.
ובקצרה:
<B>מאמר</B>, ואחריו: גט, או חליצה, או ביאה.
<B>גט</B>, ואחריו: מאמר, או חליצה או ביאה.
<B>חליצה</B>, ואחריה: מאמר, או גט או ביאה.
<B>ביאה</B>, ואחריה: מאמר, או גט או חליצה.
וכל זה מדובר ביבם אחד וביבמה אחת.
לפני שמתחילה המשנה לבאר את דין היבם האחד, העושה שני דברים ביבמתו האחת, היא מקדימה את מחלוקת רבן גמליאל ורבנן, במי שחוזר ועושה את אותו הדבר בשתי יבמות הנופלות לפניו משני אחים.
או אם נפלה יבמה אחת לפני שני אחים, ועשה בה אח אחד מעשה, וחזר ועשה בה האח השני את אותו המעשה.
<big><b>מתניתין:</b></big>
<b>רבן גמליאל אומר</b>:
א. <b>אין גט</b> שניתן היבם ליבמה מועיל כלום, <b>אחר</b> שכבר נתן <b>גט</b> ליבמה האחרת.
ואין המגרש נאסר בקרובותיה של היבמה השניה שנתן לה גט, כדין המגרש יבמתו, לפי שלא הועיל גטו כלום.
וטעמו של רבן גמליאל הוא, מחמת שהוא מסתפק אם גט ביבמה מועיל לפגוע בזיקה אם לאו.
ולכן, ממה נפשך, אין גיטו של השני כלום:
אם הגט של הראשון מועיל להפקיע את הזיקה, פקעה הזיקה משתי היבמות בגט הראשון, והגט השני לא פעל כלום.
אם לא הועיל הגט הראשון להפקיע את הזיקה, ולא פעל דבר לדחות את היבמה שנתן לה גט, הרי גם הגט השני לא הועיל לעשות זאת.
ולכן אין השניה גרושתו, ואין הוא נאסר בקרובות השניה.
וכן אם היו שני יבמים ויבמה אחת, וחזר השני ונתן לה גט לאחר שכבר נתן לה אחיו גט, אין היא נחשבת גרושת השני, כי לא הועיל דבר בגטו, ואין הוא נאסר בקרובותיה.
ב. כמו כן מסתפק רבן גמליאל אם מאמר קונה או לא קונה:
<b>ו</b>לכן, <b>לא</b> מועיל כלום <b>מאמר</b> שעושה אדם ביבמתו <b>אחר מאמר</b> שעשה כבר ביבמה האחרת.
כי אם מאמר קונה אין המאמר השני קונה, כי אפשר לקנות יבמה אחת ולא שתיים.
ואם מאמר אינו קונה, לא הועיל המאמר השני יותר מהראשון.
ולכן הוא אינו נאסר בקרובותיה של השניה, והיא אינה צריכה גט.
וכן אם חזר ועשה בה אחיו מאמר, אין היא צריכה ממנו גט, והוא לא אסר אותה על אחיו, ואין הוא נאסר בקרובותיה.
ג. <b>ולא</b> מועילה כלום <b>בעילה</b> שעושה היבם ביבמתו <b>אחר בעילה</b> שעשה ביבמה האחרת, ואין הוא נאסר בקרובותיה.
ד. <b>ולא חליצה</b> מועילה כלום <b>אחר חליצה</b> ביבמה האחרת.
<b>וחכמים</b> חולקים ו<b>אומרים</b>:
א. <b>יש גט אחר גט,</b> לפי שהגט שנותן ליבמה האחת אינו מפקיע את כל הזיקה לגמרי, שהרי עדיין היא צריכה חליצה, ולכן מועיל הגט השני ליבמה השניה, להוריד את הזיקה שנשארה עדיין כלפיה, והמגרש אסור בקרובותיה.
וכמו כן, אם היתה יבמה הנופלת לפני שני יבמים, לא הפקיע גיטו של הראשון את כל הזיקה, והיא נשארה עדיין כלפי היבם השני, ולכן גיטו מועיל להפקיע את הזיקה כלפיו, וגם הוא אסור בקרובותיה.
ב. <b>ויש מאמר אחר מאמר</b>. שמועיל מאמרו ביבמה השניה להצריכה גט ולהאסר בקרובותיה.
ג. <b>אבל לא</b> מועיל שום דבר, <b>אחר בעילה, ולא אחר חליצה</b> - <b>כלום!</b>
ועתה עוברת המשנה לענין אחר, שאינו קשור למחלוקת של רבן גמליאל וחכמים, אלא הכל מודים בו [וכפי שהתבאר בהקדמה למשנה זו].
ומבארת המשנה, <b>כיצד</b> הוא הדין ביבם אחד וביבמה אחת, שחזר היבם ועשה בה מעשה אחר מעשה?
א. עשה בה מעשה נוסף אחר מאמר:
<b>עשה מאמר ביבמתו, ונתן לה גט</b>, הרי אני קורא בו [מדרבנן] "כיון שלא בנה, שוב לא יבנה", ולכן אסור לו לכונסה, אלא - <b>צריכה הימנו חליצה</b>.
<b>עשה</b> בה <b>מאמר וחליצה</b> - <b>צריכה הימנו גט</b> למאמרו, בנוסף לחליצה.
<b>עשה מאמר, ובעל</b> - <b>הרי זו כמצותה</b>
ב. עשה בה מעשה נוסף אחר גט:
<b>נתן גט, ועשה מאמר</b> - <b>צריכה גט</b> למאמרו, <b>וחליצה</b> להתירה מדין תורה.
ואפילו לרבן גמליאל צריכה הימנו גט, כי על הצד שגט אינו מפקיע את הזיקה לגמרי, הועיל בה המאמר.
<b>נתן גט ובעל</b> - <b>צריכה גט</b> לביאתו, <b>וחליצה</b>.
לפי שאסור לו לקיימה מדין "כיון שלא בנה שוב לא יבנה", ואין ביאתו בה נחשבת לקנין גמור לפי שקדם לה גט, והיא נחשבת לביאה פסולה, ולכן צריכה גט לביאתו וחליצה לזיקתו.
<b>נתן גט וחלץ</b> - <b>אין אחר חליצה כלום</b>.
ומשנתנו רבי עקיבא היא, שאמר אין קידושין תופסים בחייבי לאוין, ולכן אפילו יקדשה במאמר, או יבוא עליה, לא יתפסו בה קידושין, לפי שאיסור חלוצתו הוא לאו מן התורה.
זאת, אף על פי ש"חליצה פסולה" היא, שהרי אם רצה לייבמה אינו יכול, לפי שכבר קדם לה גט.
ג. עשה בה מעשה נוסף אחר חליצה:
<b>חלץ ועשה מאמר</b>.
חלץ ו<b>נתן גט</b>.
חלץ <b>ובעל</b>.
אין אחר חליצה כלום, וכפי שאומר זאת התנא בהמשך.
ולא מועיל בחלוצה מאמר וביאה, כי משנתנו בשיטת רבי עקיבא היא, הסובר שאין קידושין תופסים בחייבי לאוין, והחלוצה אסורה על היבם בלאו, ולכן לא תופסים בה לא מאמר ולא בעילה.
ד. עשה בה מעשה נוסף אחר בעילה:
<b>או בעל ועשה מאמר</b>.
או בעל ו<b>נתן גט</b>
או בעל <b>וחלץ</b> -
אין אחר בעילה כלום.
כי משבעל אותה יכול הוא לגרשה בגט ולהחזירה, ואין חליצה אחר ביאה עושה כלום לאוסרה עליו.
ופה אומר התנא את הכלל המובא מקודם [ויבואר בגמרא מדוע איחרו לומר עד כאן]:
<b>אין אחר חליצה כלום!</b>
<h3> דף נ:</h3>
ועתה חוזרת המשנה להסביר את דברי חכמים במחלוקתם עם רבן גמליאל, בחלק הראשון של המשנה, במי שעשה מעשה אחד וחזר ועשה את אותו המעשה, שסוברים חכמים שיש גט אחר גט, היות והגט אינו מגרש לגמרי, ויש מאמר אחר מאמר, היות והמאמר אינו קונה לגמרי, אך אין כלום אחר חליצה או בעילה.
ומבארת המשנה: זה שאמרו חכמים, החולקים על רבן גמליאל, שיש אחר הגט כלום, ויש אחר מאמר כלום -
<b>אחת יבמה אחת ליבם אחד, ואחת שתי יבמות ליבם אחד.</b>
<b>כיצד?</b>
<b>עשה מאמר בזו ומאמר בזו</b> - <b>צריכות שני גיטין, וחליצה</b> לאחת מהן
לפי שקנה גם המאמר השני ביבמה השניה.
ואי אפשר לייבם אפילו אחת מהן, כי כיון שכל אחת מהן כבר אגודה אליו במאמר, הרי זה כבונה שני בתים, מדרבנן, ובית אחד הוא בונה ואינן בונה שני בתים.
<b>מאמר בזו וגט לזו</b> -
פסל גיטה של השניה את מאמרה של הראשונה.
ו<b>צריכה</b> הראשונה <b>גט</b> למאמרו <b>וחליצה</b> לזיקתו, ומועילה החליצה גם לשניה.
<b>מאמר בזו ובעל את זו</b> -
אי אפשר לקיים את שתיהן, כי בית אחד הוא בונה ואינו בונה שני בתים, ובעלת המאמר נחשבת אגודה לו מדרבנן.
ולכן <b>צריכות ב' גיטין, וחליצה</b>.
ואפילו זאת שנבעלה צריכה את החליצה בנוסף לגט, היות וביאתה היתה "פסולה", שהיה אסור לה להתייבם בגלל מאמרה של השניה.
<b>מאמר בזו וחלץ לזו</b> -
בעלת המאמר <b>הראשונה צריכה גט</b> למאמרו, בנוסף לחליצה לזיקתו.
<b>גט לזו וגט לזו</b> -
<b>צריכות הימנו חליצה</b> אחת, ואינו צריך לחלוץ לשתיהן, על אף שהיא חליצה פסולה [שהרי אינה ראויה ליבום], ואסור גם בקרובות השניה.
<b>גט לזו ובעל את זו</b> -
אסור לקיים את זו שבעל, שמחמת הגט היא אסורה ב"לא יבנה", ו<b>צריכה</b> אפילו זו שנבעלה <b>גט ו</b>גם <b>חליצה,</b> לפי שביאתה היתה פסולה.
<b>גט לזו ומאמר בזו</b> - <b>צריכה</b> השניה <b>גט</b> למאמרו, <b>ו</b>שתיהן <b>חליצה</b> לזיקתו.
<b>גט לזו וחלץ לזו</b> -
<b>אין אחר חליצה כלום!</b> ואפילו אם יקדש את צרתה לא יתפסו בה קידושין, כי גם צרתה אסורה ב"לא יבנה", ולפי רבי עקיבא אין תפיסת קידושין בחייבי לאוין.
<b>חלץ</b> לזו <b>וחלץ</b> לזו,
<b>או חלץ</b> לזו <b>ועשה מאמר</b> בזו,
או חלץ לזו ו<b>נתן גט</b> לזו.
או חלץ לזו <b>ובעל</b> לזו.
לא עשה כלום, לפי שאין אחר חליצה כלום.
<b>או בעל</b> את זו <b>ובעל</b> את זו.
<b>או בעל</b> את זו <b>ועשה מאמר</b> בזו.
או בעל את זו ו<b>נתן גט</b> לזו.
או בעל את זו <b>וחלץ</b> לזו -
לא עשה כלום, לפי שאין אחר בעילה כלום.
וגם כאן מתאחר התנא ומביא את הכלל הקודם באיחור, וכפי שיבואר בגמרא:
<b>אין אחר חליצה כלום.</b>
ומבהיר התנא שכל האמור הוא <b>בין יבם אחד לשתי יבמות, בין שני יבמין ליבמה אחת.</b>
ועתה שוב חוזר התנא למקרה של יבם אחד שחוזר ועושה מעשה נוסף באותה היבמה, כדי להשמיענו בהמשך הדברים את החילוק בין ביאה "באמצע" בין שני מעשים, לבין חליצה באמצע, ולהשמיע מחלוקת בין רבי נחמיה וחכמים:
<b>חלץ ועשה מאמר,</b> באותו היבמה, או חלץ ו<b>נתן גט</b>, או חלץ <b>ובעל</b>.
<b>או בעל ועשה מאמר,</b> באותה היבמה, או בעל <b>ונתן גט</b> או בעל <b>וחלץ</b> -
כי <b>אין אחר חליצה</b> - <b>כלום!</b>
וזאת,
<b>בין</b> היתה החליצה <b>בתחלה</b>, לפני המעשים האחרים, כגון.
<b>בין</b> היתה החליצה <b>באמצע</b>, בין מאמר לגט.
כגון שהיו לפניו שתי יבמות, ונתן בתחילה גט לאחת, וחלץ ב"אמצע" לשניה, ולבסוף חזר ועשה מאמר בבעלת הגט עצמה [או בחלוצה].
היות ומשעה שחלץ היא נאסרת ב"לא יבנה", ולפי רבי עקיבא אין בה תפיסת קידושין.
<b>בין בסוף.</b>
אם עשה חליצה אחר מאמר וגט, למרות שהיא חליצה פסולה, שהרי אינו יכול עתה לייבמה, מועילה החליצה באופן מוחלט, ואם יחזור ויקדש אותה לא יתפסו בה קידושין, ואינה צריכה גט, וכרבי עקיבא.
<b>ו</b>אולם, <b>הבעילה</b> -
רק <b>בזמן שהיא בתחלה</b> - <b>אין אחריה כלום</b>.
אבל <b>ב"אמצע</b>", כגון גט לזו ובעילה לזו ומאמר בשלישית, הרי הוא אסור בקרובות השלישית -
<b>ובסוף</b>, כגון גט לזו, ומאמר לזו, וחזר ובא על אחת מהן, הרי זו ביאה פסולה, שאינו יכול לייבמה בגלל הגט הראשון, וביאה פסולה מחייבת חליצה בנוסף לגט -
<b>יש אחריה</b> של ביאה <b>כלום</b>.
<b>רבי נחמיה אומר: אחת בעילה ואחת חליצה, בין בתחלה בין באמצע בין בסוף</b> - <b>אין אחריה כלום.</b> שיוצאת גם אחרי ביאה פסולה שכזאת בגט בלבד.
<big><b>גמרא:</b></big>
ומדייקת הגמרא: <b>עד כאן לא פליגי</b> חכמים ורבן גמליאל, <b>אלא בגט אחר גט ומאמר אחר מאמר</b>.
<b>אבל גט אחד ביבמה</b>, מועיל הגט לפוסלה מצד "לא יבנה" מדרבנן, <b>ומאמר אחד ביבמה מהני</b> מדרבנן להצריכה גט בנוסף לחליצה.
ומבארת הגמרא את הטעם לשתי תקנות אלו:
<b>מאי טעמא אמור רבנן</b> ש<b>גט ביבמה מהני</b> לפוסלה אפילו ב"לא יבנה", והרי רק חליצה מועילה בה, ומדוע שיחשב הגט מדרבנן לקרוא בה "כיון שלא בנה שוב לא יבנה"? -
<b>משום דמהני</b> גט <b>בעלמא,</b> באשה הנשואה לבעלה.
<b>דאי אמרת לא מהני</b> גט ביבמה לאוסרה משום "לא יבנה", <b>אמרי</b> אינשי בטעות, לפי הבנתם המוטעית:
הן <b>גט</b> מהני ביבמה <b>להוציאה, ו</b>הן <b>חליצה</b> מהני ביבמה <b>להוציאה</b>.
<b>ומדגט לא מהני</b> למנוע את החזרתה של היבמה ליבם לאחר שגירשה, <b>חליצה נמי לא מהני</b> למנוע את החזרתה ליבמה לאחר שחלץ לה.
<b>ואתי למיבעל אחר חליצה.</b>
<b>ומאי טעמא אמור רבנן</b> ש<b>מאמר ביבמה מהני</b> לאסור את היבמה השניה מדין "בית אחד הוא בונה ואינו בונה שני בתים", והרי מן התורה אין המאמר נחשב לבנין בית? - <b>משום דמהני</b> קידושי אשה <b>בעלמא</b>.
<b>דאי אמרת לא מהני</b> מאמר ביבמה, <b>אמרי</b> אינשי:
הן <b>מאמר</b> מועיל ביבמה <b>לקנות</b> אותה, <b>ו</b>הן <b>ביאה</b> מועילה בה <b>לקנות</b> אותה.
<b>ומדמאמר לא מהני</b> לאסור את היבמה השניה ביבום -
<b>ביאה נמי לא מהניא</b> לאסור את השניה ביבום.
<b>ואתי למיבעל</b> גם את היבמה השניה <b>אחר ביאה</b> ביבמה הראשונה, ונמצא בונה שני בתים!
<b>ומאי טעמא אמור רבנן</b> ש<b>ביאה פסולה, יש אחריה כלום?</b>
כגון, אם עשה מאמר בזו וביאה בזו, והיא ביאה פסולה, שהרי לא יכול לייבמה בגלל המאמר שבחברתה, אין היא יוצאת בגט בלבד אלא רק ביחד עם חליצה.
וכמו כן, אין ביאתה פוטרת את חברתה מהחליצה, אלא בעלת המאמר צריכה גט וחליצה.
והרי מדאורייתא פטרה הביאה מהזיקה בין אותה ובין את חברתה.
<b>אמרי</b> לתרץ:
<b>אי ביאה</b> פסולה משום שביאה <b>אחר הגט היא</b> -
כגון שנתן גט לזו ובעל את זו, ולכן היא ביאה פסולה, וצריכה לאחריה גם גט וגם חליצה, גזרו עליה שלא יפטור אותה גט בלבד -
<b>גזירה ביאה אחר הגט, משום ביאה אחר חליצה</b>.
כי אם יראו האנשים שגם אחר הגט נחשבת הביאה ליבום מעולה, ולא גוזרים עליה שתחזור ותחלוץ, והם מדמים את החליצה לגט, יבואו להתיר גם לבוא עליה אחר החליצה.
ולכן גזרו שתחזור ותחלוץ, ואז יבינו האנשים שהגט אינו מועיל ביבמה, ולא יבואו לדמות את המצב שאחרי הגט למצב שאחר חליצה.
<b>ואי ביאה</b> פסולה לפי שביאה <b>אחר מאמר היא</b> -
כגון שעשה מאמר בזו, ובא על השניה, שהנבעלת צריכה גט וחליצה, וחברתה צריכה גם היא גט וחליצה -
<b>גזירה ביאה אחר מאמר, משום ביאה אחר ביאה.</b>
כי אם לא יצריכו אותה חליצה אלא רק גט, יטעו לחשוב שביאה אחר מאמר היא דבר מעולה, ויבואו גם להתיר ביאה ביבמה השניה אחר הביאה ביבמה הראשונה, ויבואו לפגוע באיסור אשת אח.
<b>ומאי טעמא אמור רבנן</b> ש<b>האי חליצה פסולה</b>, לאחר הגט או אחר מאמר, <b>אין אחריה כלום?</b> ואפילו יחזור ויעשה בה מאמר היא לא תצטרך גט, ואפילו יתן גט לשלישית הוא לא יועיל.
<b>אמרי</b> לתרץ: וכי <b>מאי לגזור</b> עליה? <b>נגזור</b> שלא תועיל <b>חליצה אחר הגט</b> שלא יהיה אחריה כלום, אלא כן יהיה אחריה כלום, <b>משום</b> שמא יטעו אנשים וישוו חליצה לאחר הגט לחליצה אחר חליצה, ואם לא נגזור שלא תועיל חליצה פסולה יבואו להתיר גם <b>חליצה אחר חליצה</b> לשתי יבמות.
לא תצא מכך כל תקלה, כי מה בכך? והרי <b>כל כי הני</b> - <b>תחלוץ ותיזיל!</b>
<b>ליגזור חליצה אחר מאמר</b>, שלא תועיל, ויהיה אחריה כלום, <b>משום חליצה אחר ביאה,</b> שמא יתירו את היבמה שנבעלה, בחליצה בלא גט?
ומשנינן: לא יטעו בכך אנשים.
כי <b>אטו</b> האם <b>חליצה אחר מאמר</b> - <b>מי לא בעיא גט למאמרו</b>, ואין די בחליצה?
ולכן ב<b>חליצה אחר ביאה נמי</b> יבינו האנשים ש<b>בעיא גט לביאתו.</b>
ומה שאמרנו שאין אחר חליצה כלום, היא בדבר שעושים אחרי חליצה, שאם אחר חליצה הוא יעשה בחברתה דבר נוסף, כמו מאמר או גט או חליצה, הוא לא יאסר בקרובותיה של השניה!
<b>אמר רבא</b>:
<h3> דף נא.</h3>
<b>אמר רבא</b>: <b>ע</b> <b>מאי טעמא דרבן גמליאל,</b> שאמר אין גט אחר גט בשתי יבמות או בשני יבמים, ואין הגט השני אוסר את היבם בקרובותיה?
משום <b>דמספקא ליה</b> לרבן גמליאל, שני ספיקות:
הספק האחד, <b>גט</b> ביבמה, <b>אי דחי, אי לא דחי.</b> והספק השני, <b>מאמר</b> ביבמה, <b>אי קני, אי לא קני.</b>
ולפיכך, <b>בגט,</b> שהוא מסתפק בו <b>אי דחי, אי לא דחי,</b> הרי יש לומר, ממה נפשך:
<b>אי קמא דחי</b> לה -
אם כן, גט <b>בתרא</b> - <b>מאי קעביד!?</b>
והרי היא נדחתה ממנו כבר בגט הראשון. וכיון שאינו מועיל כלום, אין קרובותיה נאסרות עליו כקרובות גרושתו.
<b>אי קמא לא דחי,</b> משום שאין כח לגט לדחות יבמה -
הרי גט <b>בתרא</b> - <b>נמי לא דחי!</b>
ולכן אין היא נחשבת כגרושתו, להאסר בקרובותיה.
וכמו כן יש לומר ממה נפשך, לגבי <b>מאמר,</b> שמסתפק בו רבן גמליאל <b>אי קני, אי לא קני.</b>
<b>אי קמא קני</b> - <b>מאמר בתרא מאי קעביד?</b>
<b>ואי קמא לא קני</b> - <b>בתרא נמי לא קני!</b>
<b>איתיביה אביי</b> לרבא:
האיך אתה סבור לומר שטעמו של רבן גמליאל, הוא משום שהוא מסתפק אם גט דחי או לא, ואם מאמר קני או לא!?
והא תניא: <b>ומודה רבן גמליאל</b>:
א. <b>שיש גט אחר מאמר.</b>
שאם עשה מאמר בזו, ונתן גט לזו - פסל הגט את הראשונה, שעשה בה מאמר, ואסור בקרובות שתיהן, הן של בעלת המאמר, והן של בעלת הגט.
ב. <b>ומאמר אחר הגט.</b>
שאם נתן גט לזו, ועשה מאמר בזו, צריכה בעלת המאמר גט.
ג. <b>וגט אחר ביאה ומאמר.</b>
שאם עשה מאמר בזו, ובעל את זו, ונתן גט לשלישית - מהני הגט לשלישית לאסור אותו בקרובותיה [והבעילה לא הועילה, משום שהבעילה ליבמה השניה היתה בפסול, עקב המאמר שעשה קודם לכן בראשונה].
ד. <b>ומאמר אחר ביאה וגט.</b>
שאם נתן גט לראשונה, ובא על השניה, ועשה מאמר בשלישית - מועיל המאמר לאסור את קרובותיה, ולהצריכה גט ממנו.
ומכאן מוכיח אביי:
<b>ואי מספקא ליה לרבן גמליאל</b> אם מאמר קונה, תיקשי, מדוע מועיל גט שנתן לה אחר ביאה ומאמר, לאוסרו בקרובותיה?
וכמו כן אם הוא מסתפק אם גט דוחה, מדוע מועיל המאמר לאוסרו בקרובותיה ולהצריכה גט, אחרי שכבר היתה ביאה וגט?
<b>תהוי</b> הך ביאה אמצעית, שבין הגט למאמר, או בין המאמר לגט, <b>כביאה דלכתחילה</b> [כביאה שנעשתה בתחילה, שלא נעשה דבר לפניה], <b>ותקני</b> האי ביאה לגמרי, ואמאי מהני גט או מאמר לאחריה?
<b>דהא תנן: הבעילה</b> - <b>בזמן שהיא בתחילה אין אחריה כלום!</b> וכאן, אי אמרת דמספקא ליה לרבן גמליאל הרי הביאה האמצעית הזאת צריכה להחשב כביאה בתחילה שאין לאחריה דבר. כי ממה נפשך: אם המאמר הראשון מהני לקנות לגמרי את היבמה הראשונה, תו לא מהני הביאה השניה והגט שבשלישית מידי.
ואם מאמר שנעשה בראשונה לא קני מידי, הרי הביאה שנעשתה בשניה ביאה כשרה היא, והיא נחשבת כנעשית בתחילה, כי למאמר שלפניה אין כל משמעות [על הצד שאינו קונה מידי, אליבא דרבן גמליאל]. ואם כן, תו לא מהני גט בשלישית מידי. כי אחרי בעילה כשרה אין כלום.
וכן למאמר הנעשה בשלישית, אין כל תוקף אי מספקא ליה לרבן גמליאל בגט אי דחי. כי גם כאן נאמר ממה נפשך:
אי גט קמא לא דחי מידי, הביאה בשניה ביאה כשרה היא, ואין אחריה כלום, ולא מהני המאמר הנעשה לאחריה ביבמה השלישית.
<b>אלא, אמר אביי: לעולם פשיטא ליה לרבן גמליאל דגט דדחי</b> במקצת <b>ומאמר דקני</b> מקצת.
והלכך, ביאה שאחר גט, או שאחר מאמר, אינה בתחילה. ולפיכך יש אחריה כלום.
ולפי זה, יש גט אחר מאמר, ויש מאמר אחר גט. ומאי טעמא אמר רבן גמליאל דאין גט אחר גט ואין מאמר אחר מאמר, על אף שגט אינו דוחה לגמרי, ומאמר אינו קונה אלא במקצת?
<b>מיהו, אמור רבנן</b> - <b>הא יבמה, בחד צד מהני</b> <b>בה גט</b> לדחות במקצת. <b>ובחד צד מהני בה מאמר לקנותה במקצת.</b>
ולכן <b>גט אחר גט, לא דחי. דהא דחה ליה</b> גט <b>קמא</b> את כל חלק המקצת שבכח גט יבמין לדחות.
וכמו כן <b>מאמר אחר מאמר לא קני, דהא קני ליה</b> מאמר <b>קמא</b> את כל המקצת שביכולת המאמר לקנות.
אבל, <b>גט אחר מאמר, ומאמר אחר הגט</b> -
<b>האי מילתא,</b> גט <b>קא דחי. והאי מילתא,</b> מאמר, <b>קני.</b>
ולכן, אין המקצת שדוחה הגט, מונע לקנות את המקצת השני, שנקנה על ידי המאמר.
<b>ורבנן</b> החולקים על רבן גמליאל, וסוברים יש גט אחר גט, סברי:
<b>כל חד וחד</b> מן היבמים, <b>תקינו ליה רבנן</b> הן <b>גט ו</b>הן <b>מאמר</b>, ותיקנו זאת <b>ב</b>כל <b>יבמה</b> ויבמה.
ןלכן אין לכל אחד אלא את כוחו העצמי, ןאין הגט שלו יכול לדחות את כל כח הגט של שאר היבמים, ואין מאמרו יכול לדחות את כח המאמר של שאר היבמים.
והוא הדין שאין ליבם אחד כח לדחות את כחם של השאר בצרותיה של היבמה, ולא מועיל לו אלא מה שהוא עשה [גט או חליצה] באותה יבמה שהוא עשה בלבד.
וחוזרת הגמרא להסביר את דברי רבן גמליאל: שאחר מאמר, ויש מאמר אחר אחר ביאה וגט -
זה היות <b>והאי ביאה</b> אמצעית שהיא <b>פסולה</b> - <b>עדיפא ממאמר</b> מחד, <b>וגריעא ממאמר,</b> מאידך.
ומבארת הגמרא: <b>עדיפא ממאמר</b> -
<b>דאילו מאמר אחר מאמר לא מהני</b>. <b>ואילו ביאה אחר מאמר מהני</b>, וכדקתני שיש גט אחר ביאה ומאמר.
<b>וגריעא ממאמר</b> -
<b>דאילו מאמר אחר הגט קני</b> המאמר <b>לכוליה שיורא דגט,</b> ולא יועיל מאמר בשלישית.
<b>ואילו ביאה אחר הגט, לא קניא ליה</b> הביאה <b>לכוליה שיורא דגט.</b> ויש מאמר אחר ביאה וגט.
ועתה מביאה הגמרא ברייתא, המבארת את דברי רבן גמליאל, במחלוקתו עם חכמים, שלא התבארו במשנה:
<b>תנו רבנן</b>:
א. <b>כיצד אמר רבן גמליאל "אין גט אחר גט</b>"?
כגון, <b>שתי יבמות שנפלו לפני יבם אחד, ונתן גט לזו וגט לזו</b> -
<b>רבן גמליאל אומר: חולץ לראשונה</b> בלבד, <b>ואסור בקרובותיה</b> של זאת שנתן לה את הגט ראשונה וחלץ לה, <b>ומותר בקרובות שניה</b>, לפי שלא הועיל הגט כלום לשניה.
ואם יחלוץ לשניה גם תיפטר הראשונה, הראשונה מפני שלא הועיל הגט בשניה. אלא עצה טובה נתנו לו, שלא יאסר מחמת חליצתו אלא בקרובות הראשונה, שבין כה וכה אסור בהן בגלל שגירש אותה בגט.
<b>וחכמים אומרים: נתן גט לזו וגט לזו</b> - <b>אסור בקרובות שתיהן, וחליצה לאחת מהן</b>.
<b>וכן אתה אומר בשני יבמים ויבמה אחת.</b>
שאם שניהם נתנו גט, רק הראשון חולץ ורק הוא נאסר בקרובותיה, ולחכמים שניהם נאסרים בקרובותיה.
ב. <b>כיצד אמר רבן גמליאל "אין מאמר אחר מאמר</b>"?
<b>שתי יבמות שנפלו לפני יבם אחד, ועשה מאמר בזו ומאמר בזו</b> -
<b>רבן גמליאל אומר: נותן גט לראשונה וחולץ לה, ואסור בקרובותיה ומותר בקרובות שניה</b>. ולקמן יבואר למה לא ייבם.
<b>וחכמים אומרים: נותן גט לשתיהן, ואסור בקרובות שתיהן, וחליצה לאחת מהן</b>.
<b>וכן אתה אומר בשני יבמים ויבמה אחת.</b>
<b>אמר מר: נותן גט לזו וגט לזו</b> -
<b>רבן גמליאל אומר: חולץ לראשונה, ואסור בקרובותיה ומותר בקרובות שניה.</b>
<b>לימא, תיהוי תיובתא דשמואל!</b>
<b>דאמר שמואל: חלץ לבעלת הגט</b>, כיון שמחמת הגט הוקלשה זיקתה של בעלת הגט - <b>לא נפטרה צרה</b> בחליצה זו, שזיקתה לא הוקלשה, והרי הוא צריך לחזור ולחלוץ לצרתה.
והרי בנתן גט לאחת וחזר ונתן גט לשניה, לרבן גמליאל לא עשה הגט השני דבר לשניה, נמצא שזיקתה של הראשונה נפגעה מהגט ואילו זיקתה של השניה לא נחלשה, ובכל אופן אמר רבן גמליאל שיחלוץ רק לראשונה, ויפטור בכך את השניה!
ומשנינן: <b>אמר לך שמואל: כי אמרי אנא</b> שחליצה של זיקה שנחלשה אינה פוטרת זיקה של השניה שלא נחלשה, <b>אליבא דמאן דאמר יש זיקה,</b> (1) אומר אני זאת. שהוא סובר שאלימא הזיקה ליצור קשר של אישות בין היבם ליבמתו, ולכן אי אפשר שחליצה לזיקה שנחלשה, תעלה גם לזיקה שנשארה בחוזקה.
<b>ורבן גמליאל סבר אין זיקה</b>, וקל להפקיעה בחליצה כל דהו.
ומדייקת הגמרא: <b>ומדרבן גמליאל סבר אין זיקה</b> -
<h3> דף נא:</h3>
<b>רבנן סברי יש זיקה</b>.
והיינו, שזו היא הנחת הגמרא, שנחלקו גם בכך, אם כי זה לא מוכת ממחלוקתם.
<b>וקתני סיפא: וכן אתה אומר בשני יבמין ויבמה אחת</b>, שאם שניהם נתנו לה גט, הרי על אף שהגט הרע את הזיקה, די בחליצת אחד מהם לפטור אותה גם מחבירו. וזאת, אפילו לרבנן, שאנו מניחים עתה שהם סוברים יש זיקה.
וכאן מדובר בחליצה פסולה, הבאה אחר בגט.
<b>לימא, תיהוי תיובתא דרבה בר רב הונא אמר רב</b>.
<b>דאמר רבה בר רב הונא אמר רב: חליצה פסולה</b> - <b>צריכה לחזור</b> היבמה <b>על כל האחין</b> לקבל מהם חליצה!?
<b>אמר לך רבה בר רב הונא: בין לרבן גמליאל, בין לרבנן, סברי אין זיקה.</b> ואילו אני אמרתי זאת לדעת הסוברים יש זיקה.
<b>והכא,</b> רק <b>בגט אחר גט ומאמר אחר מאמר קמיפלגי</b>, ולא אם יש זיקה או אין זיקה.
<b>אמר מר: עשה מאמר בזו ומאמר בזו</b> -
<b>רבן גמליאל אומר: נותן גט לראשונה, וחולץ לה, ואסור בקרובותיה ומותר בקרובות שניה.</b>
והוינן בה: <b>מכדי</b> הרי <b>קסבר רבן גמליאל</b> ש<b>אין מאמר אחר מאמר,</b> ואם כן, <b>ראשונה נמי תתייבם!</b>
ומשנינן: <b>גזירה דלמא אתי לייבומי לשניה.</b>
<b>אמר רבי יוחנן: רבן גמליאל, ובית שמאי, ורבי שמעון, ובן עזאי ורבי נחמיה</b> - <b>כולהו סבירא להו</b> ש<b>מאמר קונה</b> את היבמה מן התורה <b>קנין גמור</b>, חשוב [אך אינו גמור ממש, שהרי לפני שנבעלה אין קנינה גמור לגמרי, ועדיין היא צריכה חליצה כדי להנשא לשוק ולא יספיק לה גט].
<b>רבן גמליאל, הא דאמרן</b>, שלכן הוא סובר שאין מאמר אחר מאמר, כי תפס המאמר הראשון את כל כוחו של מאמר כקידושי אשה.
<b>בית שמאי, דתנן: שלשה אחין, שנים מהם נשואין לשתי אחיות ואחד מופנה</b>.
<b>מת אחד מבעלי אחיות, ועשה בה מופנה מאמר</b>.
<b>ואח"כ מת אחיו השני</b> -
ונופלת האחות לפני האח שעשה מאמר באחותה -
<b>בית שמאי אומרים: אשתו</b> של זה שעשה בה מאמר נשארת <b>עמו,</b> ואין היא נאסרת עליו משום אחות זקוקתו, לפי שאחותה אינה זקוקה לו כלל, היות <b>והלזו</b>, אחותה הנופלת מאחיו, <b>תצא</b> ממנו ללא צורך בחליצה <b>משום</b> ערות <b>אחות אשה.</b> לפי שהועילו מן התורה קידושי המאמר שעשה באחותה, לאוסרה משום ערות אחות אשה.
<b>רבי שמעון, דתניא</b> -
ביאתו של קטן בן תשע שנים ויום אחד ביבמתו נחשבת כמאמר, לדעת חכמים, ואם באו עליה בזה אחר זה שני יבמים קטנים כאלו, הרי היא כמקודשת לשניהם, ואסורה להם כדין מאמר אחר מאמר.
<b>אמר להו רבי שמעון לחכמים: אם ביאת ראשון</b> היא נחשבת <b>ביאה</b> - הרי קנינו הוא קנין גמור, כמו שהמאמר הוא קנין גמור, ואינה נאסרת על הראשון כי לא תפסו בה קידושי שני.
ו<b>ביאת שני אינה ביאה</b> לקנות בה אחר שקנה הראשון.
ו<b>אם ביאת ראשון אינה ביאה</b> להחשב קנין מאמר.
<b>ביאת שני נמי אינה ביאה</b>.
ומדייקת הגמרא: <b>והא ביאת בן תשע דכמאמר שויוה רבנן, וקאמר רבי שמעון</b> שאם ביאת ראשון קנתה כמאמר ביאתו של שני <b>אינה ביאה</b> לקנות, לפי שקנה הראשון את כח כוחו של מאמר.
<b>בן עזאי, דתניא</b> -
<b>בן עזאי אומר: יש מאמר אחר מאמר בשני יבמין ויבמה אחת</b>.
<b>ואין מאמר אחר מאמר בשתי יבמות ויבם אחד.</b>
[עיין היטב ביאור הענין בשתי לשונותיו של רש"י, ומשמע מכאן לכאורה שגם אם נאמר שהמאמר קונה קנין גמור אין זה אלא מדרבנן, וכן משמע לכאורה מדברי רש"י בדף כט ב ד"ה השתא ארוסה, וצריך עיון גדול כיצד לבית שמאי הוא דוחה את אחות אשתו לצאת משום אחות אשה. ועיין באחרונים כאן ולעיל, ובהגהותיו של הגר"א יפהן לריטב"א, שדן בהרחבה בענין]
<b>רבי נחמיה, דתנן</b> במשנתנו: <b>רבי נחמיה אומר: אחת בעילה ואחת חליצה, בין בתחלה בין באמצע בין בסוף</b> - <b>אין אחריה כלום</b>;
<b>והא ביאה פסולה, דכמאמר שויוה רבנן,</b>, שצריכה ממנו חליצה בנוסף לגט, <b>וקתני: אין אחריה כלום.</b>
שנינו במשנה: <b>כיצד?</b>
<b>עשה מאמר כו'</b>
<h3> דף נב.</h3>
והניחה הגמרא שב"כיצד" בא התנא להסביר את דברי חכמים שאמרו יש גט אחר גט.
והוינן בה: וכי <b>האי</b> "עשה מאמר ביבמתו ונתן לה גט" - ביאור של <b>"גט אחר גט" הוא!?</b>
<b>אמר רב יהודה, הכי קאמר</b> התנא: <b>גט אחר הגט ומאמר אחר מאמר</b> - הוא <b>כדאמרן</b> בברייתא לעיל, שמדובר ביבם אחד ושתי יבמות, או בשני יבמים ויבמה אחת, אך לא פירש זאת התנא במשנתנו.
אלא המשיך התנא בדבר חדש, ואמר: <b>יבם אחד ויבמה אחת</b> - <b>כיצד</b> הוא סדר <b>התרתן?</b>
ועל כך השיב התנא: <b>עשה מאמר ביבמתו, ונתן לה גט</b> - <b>צריכה הימנו חליצה.</b> וכן הלאה.
שנינו במשנה: <b>עשה מאמר ובעל</b> - <b>הרי זו כמצ ותה.</b>
והוינן בה: <b>לימא, מסייע ליה לרב הונא</b>.
<b>דאמר רב הונא: מצות יבמה</b> - <b>מקדש, ואחר כך בועל!</b>
ודחינן: אין מכאן ראיה לרב הונא, כי <b>אימא</b>:
<b>אף זה</b> העושה מאמר ובועל, הרי הוא עושה <b>כמצותה</b>.
אך גם אם יבעל ולא יקדש תחילה, הרי הוא עושה כמצותה.
ותמהינן: <b>פשיטא</b>, שתוספת הקידושין אינה מגרעת, ואם אין הקידושין מצוה לכתחילה - מה משמיע התנא בכך שאמר "אף זה כמצותה"!?
ומשנינן: אכן יש חידוש בדבר.
כי <b>סלקא דעתך אמינא, כיון דאמר מר</b> [רבה, לעיל כט ב]: <b>העושה מאמר ביבמתו</b> - <b>פרחה הימנו זיקת יבמין, וחלה עליו זיקת ארוסין ונשואין</b>.
ואם כן, <b>אימא לאו מצוה</b> של יבום <b>קעביד,</b> אלא מצות קידושין ונשואים של כל בעל ואשה -
<b>קא משמע לן</b> שגם לאחר ש"פרחה" הימנו זיקת יבמין עדיין מצות יבום עליו. וזה משמיע לנו התנא, שגם אם קידש אותה לפני שבא עליה, עדיין יש מצוה בביאתו בה, על אף שאין בה עוד זיקת יבמים.
<b>גופא, אמר רב הונא: מצות יבמין</b> - <b>מקדש ואחר כך בועל</b>.
<b>ואם בעל ועשה</b> בה אחר כך <b>מאמר</b> - <b>קנה.</b>
ותמהינן על מה שאמר רב הונא, ש<b>אם בעל ועשה מאמר</b>, קנה:
והרי <b>פשיטא</b> הוא, <b>דהא</b> כבר <b>קניה</b>, עוד לפני המאמר, <b>בביאה!?</b>
ומשנינן: <b>אלא אימא</b> הכי בדברי רב הונא:
גם <b>אם בעל בלא מאמר</b> - <b>קנה.</b> שאין מגרעים את ביאתו לומר שאינה קונה מדרבנן היות ולא עשה כתיקון חכמים, שבעל ללא קידושין [תוס'].
ומקשינן: <b>והתניא</b> מי שבעל בלא קידושין <b>לוקה!</b>
והניחה הגמרא שהוא לוקה מן התורה. וכיון שעבר עבירה מן התורה, יש צורך לרבנן לפסול את ביאתו!?
ומשנינן: אין הוא לוקה מן התורה, אלא מלקים אותו <b>מכת "מרדות</b>" [מלשון רידוי] <b>מדרבנן</b> על שנהג בקלות ראש לבוא עליה בלי קידושין.
<b>דרב מנגיד</b> רב היה מחייב מלקות מרדות את:
<b>מאן דמקדש בביאה,</b> שהוא מעשה פריצות.
<b>ו</b>את <b>מאן דמקדש בשוקא,</b> אפילו אם מקדש בקידושי כסף או שטר, לפי שעושה את הקידושין לדבר זול.
<b>ו</b>את <b>מאן דמקדש בלא</b> להקדים <b>שדוכי</b> לקידושין.
<b>ו</b>את <b>מאן דמבטל גיטא</b> לאחר ששלח אותו, כדי שלא יבטל אותו מששלחו ולא יביא את האשה לידי תקלה.
<b>ומאן דמסר מודעא</b> של ביטול <b>אגיטא</b>.
<b>ומאן דפקיר</b> שמתחצף כנגד <b>שליחא דרבנן</b> המזמין אותו לבית דין.
<b>ומאן דשהי</b> שמשהה על עצמו <b>שמתא דרבנן עליה תלתין יומין, ולא אתי לבי דינא ותבע</b> שיסירו <b>לשמתיה</b> מעליו.
<b>ועל חתנא דדאיר בבי חמוהי.</b> חתן הגר בבית חמיו, שיש לחשוש מחמותו, שמא תבוא עמו לידי מכשול.
והוינן: רק חתן <b>דדאיר</b> בקביעות בבית חמיו, <b>אין,</b> היה רב מלקה, ואילו חתן <b>דחליף</b>, שאינו גר שם בקביעות, הוא <b>לא</b> היה מלקה?
<b>והא ההוא</b> חתן <b>דחליף אבבא</b> על השער <b>דבי</b> של בית <b>חמוהי, ונגדיה רב ששת!</b>
ומשנינן: <b>ההוא</b> חתן, <b>מידם הוה דיים</b> <b>מחמתיה.</b> היה חשוד לזנות עם חמותו, ולכן הלקהו.
<b>נהרדעי אמרי: בכולהו לא מנגיד רב, אלא</b> רק <b>ל</b>זה שהוא <b>מקדש בביאה, ובלא שדוכי</b> שקדמו לקידושי הביאה.
<b>ואיכא דאמרי: אפילו</b> אם קידש בביאה <b>בשדוכי נמי</b> היה מלקהו, <b>משום פריצותא.</b>
<b>תנו רבנן: כיצד</b> הם קידושי <b>מאמר?</b>
<b>נתן לה כסף או שוה כסף</b>, ואמר לה "התקדשי לי במאמר יבמין".
[וכתב רש"י: לאו קידושין גמורים הן כקידושי תורה, שהרי אין קידושין תופסים באשת אח, והתורה לא התירה לו ליעשות כאשה נכרית אלא כסדר המצוה, וביאה הוא דכתבה בה רחמנא.
והאחרונים דנו רבות בדברי רש"י אלו, שמשמע ממנו, שעל אף שהיא מותרת לו בביאה מדין אשת אח, עדיין שם ערות אשת אח עליה, ושם זה יש בכוחו למנוע בה תפיסת קידושין רגילה, ומאפשר רק קיום מצות יבום].
<b>ובשטר כיצד?</b>
ותמהינן: מה היא השאלה <b>"בשטר כיצד?</b>", והרי כיון שמאמר בכסף הוא כקידושי כסף, מאמר השטר הוא כקידושי שטר.
ואם כן, הרי זה <b>כדאמרן</b> בקידושי שטר:
<b>כתב לה על הנייר או על החרס, אע"פ שאין בו שוה פרוטה: הרי את מקודשת לי!</b>
<b>אמר אביי, הכי קאמר</b> השואל: <b>שטר כתובת יבמין</b> - <b>כיצד?</b> <b>כתב לה: אנא פלוני בר פלוני, קבילית ית פלונית יבמתי עלי, לזון ולפרנסה כראוי</b>
<b>ובלבד שתהא כתובתה על נכסי בעלה הראשון</b>.
כי לא חייבו חכמים את היבם בכתובה משלו, היות ואשה הקנו לו מן השמים.
אלא היא גובה אותה מהנכסים של בעלה, שזוכה בהם היבם כשמייבם אותה.
<b>ו</b>אולם, <b>אי לית לה</b> כתובה <b>מ</b>בעלה ה<b>ראשון</b> - <b>תקינו לה רבנן</b> שתקבל אותה <b>מ</b>נכסי היבם, בעלה ה<b>שני, כדי שלא תהא קלה בעיניו להו ציאה.</b>
<b>בעא מיניה אביי מרבה</b>: יבם ש<b>נתן לה</b> ליבמתו <b>גט, ואמר הרי את מגורשת הימני, ואי את מותרת לכל אדם</b> - <b>מהו</b> לפוסלה על אחיו בגט שכזה?
האם אפילו גט שכזה, שאינו מתיר אשת איש להנשא לאחרים, יש בכוחו לפסול ליבום משום "כיון שלא בנה שוב לא יבנה", מדרבנן?
וצידי הספק הם: הרי <b>גט יבמה</b> - גט <b>דרבנן הוא</b>.
ואם כן, רק <b>גט דמהני באשת איש</b> לגרשה, <b>מהני ביבמה</b> לפוסלה משום "לא יבנה".
אבל <b>גט, דלא מהני באשת איש</b> להתירה - <b>לא מהני ביבמה</b> לפוסלה.
<b>או דלמא</b> יש לפוסלה, היות ואם נכשירנה, <b>אתי</b>, יבואו אנשים לטעות ו<b>לאחלופי בגיטא</b>, שיתירו לכנוס כל יבמה אחר שנתנו לה גט!? <b>אמר ליה</b> רבה: <b>חיישינן דלמא אתי לאחלופי בגיטא.</b>
<b>מתקיף לה רבה בר חנן</b> להא דאמר רבה, שאין להתירה מהחשש שיבואו להתיר לכנוס אחר כל גט:
<b>אלא מעתה,</b> גם אם <b>יהיב לה ניירא בעלמא,</b> האם <b>הכי נמי דפסלה!?</b>
ואם כן, מדוע תפסלנה בגט זה, שאינו אלא נייר בעלמא!
<b>אמר ליה</b> רבה: <b>התם</b>, נייר בעלמא, <b>לא פסיל בכהונה</b>.
<b>הכא</b>, גט שכזה, למרות שאמר לה שאינה מותרת לכל אדם, כיון שנתנו לה - <b>קפסיל בכהונה</b>.
<b>דתניא</b>: [ויקרא כא] <b>"ואשה גרושה מאישה לא יקחו</b>".
<b>אפילו לא נתגרשה אלא מאישה</b>, ולא הותרה לאף אדם, <b>לא יקחו</b> הכהנים. <b>והיינו "ריח הגט" שפוסל בכהונה.</b>
<b>אמר רמי בר חמא, הרי אמרו</b>:
<b>אמר אחד ללבלר: כתוב גט לארוסתי, לכשאכנסנה</b> לחופה, אחר כך <b>אגרשנה</b> - <b>הרי זה גט</b>. <b>מפני שבידו לגרשה</b> כבר עתה מהאירוסין. ולכן אם נתנו לה משכנסה, הרי זה גט.
<h3> דף נב:</h3>
<b>ו</b>אם אמר לו לכתוב גט <b>לאשה בעלמא</b>, שיגרשנה לאחר שיכנסנה, <b>אינו גט, מפני שאין בידו</b> עתה <b>לגרשה</b>.
<b>בעי רמי בר חמא</b>: כתב גט שכזה <b>ליבמתו</b> לפני שכנסה, ולאחר שבא עליה, נתנו לה, <b>מהו</b> שתתגרש בו לכשיכנוס אותה?
וצידי הספק הם:
האם נאמר: <b>כיון דאגידא ביה</b> - <b>כארוסתו דמיא,</b> והרי הוא כארוס האומר ללבלר שיכתוב לו גט כדי שיוכל ליתנו לאשתו לכשישאנה, שיכול לכתוב אותו עתה, וליתנו לה כשיכנסנה.
<b>או דלמא, כיון דלא עבד בה מאמר, לא!</b>
כיון שעדיין אינה נחשבת כארוסתו אלא רק כזקוקה לו, ולכן אינו יכול לכתוב אותו עתה, ולגרש בו לאחר שיכנסנה.
<b>תיקו!</b>
[עיין בתוס' שביארו שהשאלה היא אם גט זה פוסלה לכהונה מדין ריח הגט, כי מדאורייתא ודאי אינה מגורשת, שהרי אינו יכול לגרשה עתה מן התורה גם אם יעשה בה מאמר].
<b>בעי רב חנניה</b>: יבם שעשה מאמר ביבמתו, ולאחר מכן <b>כתב גט לזיקתו</b> בלבד, <b>ולא למאמרו.</b>
או שכתב גט <b>למאמרו</b> בלבד, <b>ולא לזיקתו</b> - <b>מהו</b> שתתגרש בגט שכזה?
וצידי הספק הם:
האם נאמר שהיות ועשה בה קידושי מאמר, הרי <b>מאמר עילוי זיקה קא רמי</b> שחל המאמר על הזיקה, והרי זו אישות אחת, שאי אפשר לעקרו חצי ממנה.
ולכן, אם יתן גט למאמר בלבד או לזיקה בלבד <b>הוה ליה כמגרש חצי אשה,</b> שאין היא מגורשת כלל. כי <b>המגרש חצי אשה</b> - <b>לא עשה ולא כלום!</b>
<b>או דלמא, האי</b> מאמר <b>לחודיה קאי. והאי</b> זיקה <b>לחודיה קאי.</b> שאין הם מהווים אישות אחת. ולכן אפשר לתת גט למאמר לחוד ולזיקה לחוד?
ותמהינן: <b>ותפשוט ליה מדרבא!</b>
<b>דאמר רבא</b>: יבמה שעשה בה היבם מאמר, ולאחר מכן מת היבם, שוב אינה יכולה להתייבם לאח אחר, כי יש עליה זיקת שני יבמין: של הראשון, ושל השני שעשה בה מאמר. וגם צרתה אסורה לייבום, לפי שהיא צרה לאשה שיש עליה זיקת שני יבמין.
אבל אם <b>נתן</b> היבם, שעשה בה מאמר, <b>גט למאמרו,</b> ולא לזיקתו, <b>הותרה צרתה</b> לייבום. שהרי שוב אינה צרה לאשה שיש עליה זיקת ב' יבמין.
[והא דבעלת המאמר עצמה אינה מתייבמת, כבר נתבאר לעיל שהוא משום גזירה דלמא מחלפא בבעלת גט גמור לזיקה שלפני מאמר, שאז היא נאסרת לכל האחים]?
ומשנינן: <b>לרבא פשיטא ליה. לרב חנניה מיבעי ליה!</b>
<b>מאי</b> מה הוה עלה דהאי בעיא? -
<b>תיקו!</b>
שנינו במשנה: <b>חלץ</b> ואח"כ <b>עשה מאמר,</b> אין אחר חליצה כלום!
<b>אמר רב יהודה אמר רב: זו דברי רבי עקיבא, דאמר אין קידושין תופסין בחייבי</b> <b>לאוין,</b> וחלוצה אסורה על החולץ בלאו של "כיון שלא בנה שוב לא יבנה".
<b>אבל חכמים אומרים: יש אחר חליצה כלום.</b> וקידושי החולץ יתפסו בחלוצה, על אף איסור לאו שיש עליה.
ומקשינן: <b>ומי מצית מוקמת לה כרבי עקי בא?</b>
<b>והא קתני רישא: נתן גט</b> ואח"כ <b>עשה</b> בה <b>מאמר, צריכה גט וחליצה.</b>
<b>ואי רבי עקיבא</b> היא, הרי <b>כיון דיהב לה גט, מי מהני בה מאמר!?</b>
<b>והתניא: רבי עקיבא אומר: מנין לנותן גט ליבמתו שנאסרה עליו עולמית?</b> שהיא יותר גרועה מאשת איש שחוזרת לבעלה אחרי שהתגרשה!
<b>שנאמר "לא יוכל בעלה הראשון אשר שלחה</b> לשוב לקחתה".
המילים "אשר שלחה", מיותרות הן, והן באו ללמד, שיש משלח שאסור לו להחזיר את גרושתו, אפילו כשלא נישאה לאדם אחר. ואיזו היא? - זו יבמה שהתגרשה, שאסור למי שייבמה להחזירה עולמית <b>אחר שיל וח.</b>
וכיון שאסורה עליו בלאו, שוב לא תפסי בה קידושין אליבא דרבי עקיבא. ואם כן, אי אפשר להעמיד את זה ששנינו ברישא: נתן גט ועשה בה מאמר, צריכה גט וחליצה, אליבא דרבי עקיבא. ואם כן, גם את הסיפא של המשנה אי אפשר להעמידה לפי רבי עקיבא!
ומשנינן: <b>אמר רב אשי: גט יבמין,</b> אפילו לרבי עקיבא, <b>מדרבנן</b> הוא. <b>וקרא אסמכתא בעלמא,</b> ולכן תופסים בה קידושין גם אליבא דרבי עקיבא.
<b>תניא נמי הכי,</b> שזה ששנינו "אין אחר חליצה כלום", לדברי רבי עקיבא היא.
דתניא: <b>רבי אומר: אין הדברים הללו</b> שאין אחר חליצה כלום <b>אמורים, אלא לדברי רבי עקיבא, שהיה עושה חלוצה כערוה,</b> שאין תופסין בה קידושין.
<b>אבל חכמים אומרים: יש אחר חליצה כלום.</b>
<b>ואני,</b> [רבי], <b>אומר: אימתי</b> יש תפיסת קידושין אחר חליצה, <b>בזמן שקידשה לשום אישות.</b>
<b>אבל,</b> אם <b>קדשה לשום יבמות</b> [ולקמן יבואר כיצד קידשה], <b>אין אחר חליצה כלום!</b> לפי שאין צד ייבום כלל אחר חליצה, ולפיכך אינה צריכה הימנו גט.
<b>תניא אידך: החולץ ליבמתו, וחזר וקדשה.</b>
<b>רבי אומר: אם קדשה לשום אישות</b> - <b>צריכה הימנו גט.</b>
<b>לשום יבמות</b> - <b>אין צריכה הימנו גט.</b>
<b>וחכמים אומרים: בין שקדשה לשום אישות בין שקדשה לשום יבמות</b> - <b>צריכה הימנו גט.</b>
<b>אמר רב יוסף: מאי טעמא דרבי</b> הסובר שלא מהני קידושי היבם ביבמתו אחרי שנחלצה אם קידשה לשם יבמות? ורי הוא עושה בה מעשה קידושין, ומה איכפת לנו בכוונתו שאומר "לשום יבמות"? <b>עשאוה, כעודר בנכסי הגר</b> שמת, ונכסיו הפקר, אלא שהוא אינו יודע שהם אדמותיו של הגר, אלא <b>כסבור שלו הן,</b> ולכן אינו מתכוון לקנותם בקנין חזקה. <b>דלא קני,</b> על אף שעדר בהם ועשה בפועל את קנין החזקה.
והוא הדין ליבם שהתכוון לקנות את יבמתו [לאחר שנחלצה] בקידושי יבמה, שהיות ונתכוון לקנות מכח ייבומי אחיו, הרי אף על פי שעשה מעשה קידושין הוא אינו קונה [שהרי זיקת היבום כבר פקעה בחליצה].
<b>אמר ליה אביי</b> לרב יוסף: <b>מי דמי</b> קנין היבם לאחר חליצה, לעודר בנכסי הגר וכסבור שהם שלו? והרי <b>התם, לא קא מכוין למיקני,</b> אלא עודר באדמתו בעלמא הוא.
אבל <b>הכא,</b> כשמקדש את חלוצתו לשם יבמות, הרי <b>קא מכוין למיקני.</b> ובכהאי גונא, כיון שעשה מעשה קידושין, ומתכוון לקנותה, לא איכפת לנו אם כוונתו היא משום אישות או משום יבמות?
<b>הא לא דמיא, אלא לעודר בנכסי גר זה,</b> ומתכוון לקנותם, אלא רק טועה בכך, <b>וכסבור של גר אחר הוא, דקני.</b> משום שעושה מעשה קנין ומתכוון לקנות, אע"פ שטועה בקנין עצמו.
<b>אלא, אמר אביי: הכא במאי עסקינן כגון דאמר לה: התקדשי לי במאמר יבמין</b> [ולא במקדשה קידושין רגילים, אלא שכסבור שיכול הוא לקדשה מכח ייבומי אחיו].
<b>רבי סבר,</b> זה שתיקנו חכמים קידושי מאמר, לא תיקנום אלא במקום שקיימת זיקה. היות וגדר התקנה היה: <b>מאמר, עילוי זיקה קא</b> <b>רמי!</b> שיחול המאמר על הזיקה ויחזק אותה.
ולפיכך, כאשר <b>אתאי חליצה</b> - <b>אפקעתה לזיקה.</b> ושוב אינו יכול לעשות מאמר לאחר החליצה, שהרי כל מהותו של המאמר הוא חיזוק הזיקה, כל היא עוד קיימת.
<b>ורבנן סברי: האי</b> זיקה <b>לחודיה קאי. והאי</b> מאמר <b>לחודיה קאי.</b> ולכן, הרי <b>מעיקרא,</b> לפני חליצה, <b>אילו אמר לה "התקדשי לי במאמר יבמין" מי לא מהני</b> לקדשה מבלי לחזק את הזיקה?
<b>השתא נמי,</b> לאחר חליצה, שאין כבר זיקה <b>נמי מהני</b> מאמר.
וזה שאמר לה שמקדשה משום "מאמר יבמין", לא אכפת לנו, לפי שמתכוון לקדשה, ועושה מעשה קידושין.
<b>רבא אמר: אי דאמר לה</b> התקדשי לי <b>במאמר יבמין</b> - <b>כולי עלמא לא פליגי דמהניא.</b>
<b>והכא במאי עסקינן, כגון דאמר לה: התקדשי לי בזיקת יבמין!</b>
והיינו, שמקדשה עתה, לאחר חליצה, מכח זיקת היבמין שעליה, והרי זיקה כזאת אינה עוד קיימת לאחר החליצה.
<b>רבי סבר,</b> זה שמהני מאמר כאשר הוא אומר לה לפני חליצה "התקדשי לי בזיקת יבמין", הוא רק משום שקסבר רבי:
<h3> דף נג.</h3>
<b>יש זיקה.</b>
והיינו, שכח הזיקה אלים כאילו היא קנויה לו, ולכן ניתן לייחס את מאמר היבמין לזיקה, ולקדשה בזיקת יבמין.
וכיון שכל מה שמהני האי לישנא הוא רק משום שיש זיקה, הרי אם כבר חלץ לה, הואיל <b>ואתאי חליצה</b> - <b>אפקעתיה לזיקה!</b> ושוב לא מצי לקדשה בזיקת יבמין.
<b>ורבנן סברי: אין זיקה.</b> לפי שלא אלימא הזיקה להחשיבה כאילו היא קנויה לו.
והרי <b>מעיקרא, אילו אמר לה "התקדשי לי בזיקת יבמין"</b> - <b>מי לא מהני? השתא נמי, מהני!</b>
והיינו, בהכרח, זה שמהני לישנא "התקדשי לי בזיקת יבמין" מעיקרא, לפני שנחלצה, הוא משום שבכל ענין החשיבו חכמים את קידושי המאמר ביבמה, בלי להתבסס על הזיקה. ואם כן, גם לאחר החליצה, שאין כל קשר ביניהם, גם מועיל הלשון הזאת לקדשה!
<b>רב שרביא אמר: בחליצה כשירה, אי דאמר לה</b> אחריה <b>"התקדשי לי בזיקת יבמין</b>"
- <b>כולי עלמא לא פליגי, דלא מהני,</b> כיון שתחילה יש זיקה, ואילו אחר חליצה, הזיקה אינה קיימת עוד.
<b>והכא, בחליצה פסולה קמיפלגי,</b> רבי וחכמים
וכגון בחליצה אחר הגט, שסוברים חכמים שלא הפקיעה החליצה הפסולה את כל הזיקה, ולכן אפשר עדיין לקדשה במאמר יבמים.
<b>מר</b> רבי <b>סבר: חליצה פסולה פוטרת,</b> ולא נשארה מהזיקה כלום, ולכן אי אפשר לקדשה בלשון שכזאת.
<b>ומר</b> רבנן <b>סבר: חליצה פסולה אינה פוטרת</b> לגמרי, אלא נשארה עוד זיקה, כך שאפשר לקדשה בלשון הזאת.
<b>רב אשי אמר: דכולי עלמא</b> סברי ש<b>חליצה פסולה אינה פוטרת</b>.
<b>והכא ביש תנאי בחליצה קמיפלגי</b>.
האם יתכן להתנות את החליצה בתשלום, כך שאם יחלוץ ולא ישלמו לו לא תתפוס החליצה.
וכגון שעשה כאן חליצה בתנאי, ולאחריה קידשה בכסף, ואמר לה בלשון הזאת.
<b>מר</b> חכמים <b>סבר</b>, ש<b>יש תנאי בחליצה,</b> ואם לא תשלם לו לא חלה החליצה, ונשארה הזיקה כמות שהיא, ולכן יכול לקדשה בזיקת יבמין.
<b>ומר</b> רבי <b>סבר, אין תנאי בחליצה</b>, וחלה החליצה ופקעה הזיקה, ואינו יכול לקדשה בזיקת יבמים [ועיין בתוס' שהקשו אם כן שיחלקו ביבמה רגילה, שלא חלץ לה ולא התנה בחליצתה, עיין בביאורם].
<b>רבינא אמר: דכולי עלמא יש תנאי בחליצה,</b>
<b>והכא, בתנאי כפול קמיפלגי,</b> אם יש בו צורך כדי להתנות את החליצה בתשלום.
<b>מר סבר: בעינן תנאי כפול</b> לבטל את החליצה אם האשה לא תקיים את התנאי, ופה שלא התנה חלה החליצה גם אם לא שילמה לו, ופקעה הזיקה, ואינו יכול לקדשה בזיקת יבמין.
<b>ומר סבר: לא בעינן תנאי כפול.</b> וכיון שלא שילמה, לא חלה החליצה ויכול לקדשה בזיקת יבמין.
שנינו במשנה: <b>חלץ ועשה מאמר, ונתן גט ובעל</b> - אין אחר החליצה כלום.
והוינן בה: <b>וניתני נמי: אין אחר ביאה כלום!</b>
<b>אביי ורבא דאמרי תרוייהו,</b> אכן <b>תני</b>, היו שונים בעצמם כך: <b>אין אחר ביאה כלום.</b>
<b>ותנא דידן</b>, מדוע הוא אמר "אין אחר חליצה כלום", ולא "אין אחר ביאה כלום"?
כי את <b>התרת יבמה לשוק</b> על ידי חליצה <b>עדיפא ליה</b> לומר, וממנה אתה למד שגם אחרי ביאה אין כלום, והיה לו טירחה לכפול דבריו.
שנינו במשנה, לאחר שאמרה יש מאמר אחר מאמר:
<b>אחד יבמה אחת, אחד שתי יבמות.</b>
<b>מתניתין</b> האומרת שגם בשתי יבמות יש מאמר אחר מאמר, היא <b>דלא כבן עזאי</b> -
<b>דתניא, בן עזאי אומר: יש מאמר אחר מאמר בשני יבמין ויבמה אחת</b>. <b>ואין מאמר אחר מאמר בשתי יבמות ויבם אחד.</b>
עוד שנינו במשנה:
<b>כיצד</b> יש חליצה אחר מאמר?
<b>מאמר לזו וחלץ לזו</b> - הראשונה צריכה הימנו [בעלת המאמר] גט.
ומשמע שרק באופן הזה פוטרת החליצה של השניה את הראשונה מלחלוץ.
אבל אם היה חולץ לבעלת המאמר, לא היתה יוצאת השניה ללא חליצה גם בה, היות וחליצת בעלת המאמר היא חליצה פסולה, כי היא אינה פוטרת אותה לשוק מבלי שיצטרך להוסיף ולפוטרה גם בגט למאמרו.
<b>לימא, מסייע ליה</b> לשון המשנה שלא נקטה את החליצה בבעלת המאמר, <b>לשמואל</b>, שאמר אם חלץ לבעלת המאמר לא נפטרה צרתה בחליצתה!?
<b>ו</b>כן ממה שחולץ לשניה שאינה פסולה לכהונה, ואינו חולץ לבעלת המאמר שנפסלת לכהונה בגט - <b>תהוי תיובתא דרב יוסף</b>, שאוסר לפסול לכהונה כשאין הכרח בדבר, וכמו שהביא בשם רבי, שלא ישפוך אדם מי בורו ואחרים צריכים לו!
ומשנינן: <b>מי קתני חולץ</b> לשניה עד שתלמד מכאן שכך צריך לעשות!?
<b>חלץ קתני,</b> שהוא לשון <b>דיעבד.</b> ואין להביא ממנו ראיה.
עוד שנינו במשנה: נתן <b>גט לזו וגט לזו</b> - צריכות הימנו חליצה.
ומדייקת הגמרא מלשון "צריכות", שהוא לשון רבים, ששתיהן צריכות חליצה, ואין האחת נפטרת בחליצת השניה, כיון שחליצת שתיהן "רעועה" אין אחת יוצאת בחליצתה של השניה:
ולפי המשך המשנה, האומרת שכך יש לנהוג בשני יבמין ויבמה אחת, הרי שניהם צריכים לחלוץ לה.
<b>לימא, מסייע ליה</b> משנתנו <b>לרבה בר רב הונא</b>.
<b>דאמר רבה בר רב הונא: חליצה פסולה</b> - <b>צריכה לחזר על כל האחין!</b>
ודחינן <b>מאי "צריכות</b>" - <b>צריכות דעלמא.</b>
עוד שנינו במשנה: <b>נתן גט לזו, וחלץ לזו</b> - <b>אין אחר חליצה כלום</b>.
והוינן בה: <b>לימא, מסייע ליה</b> משנתנו, שמשמע ממנה שדוקא בגלל שחלץ לשניה ולא לבעלת הגט אין אחר הגט כלום, אבל אם יחלוץ לבעלת הגט, שחליצתה פסולה, היא תצטרך גם גט בנוסף לחליצה, הרי היא מסייעת <b>לשמואל</b>.
<b>דאמר שמואל: חלץ לבעלת הגט</b> - <b>לא נפטרה צרתה</b>. כי חליצתה של בעלת הגט היא חליצה פסולה.
<b>ו</b>או שתאמר [לפי תוס'], שמשנתנו היא <b>תיובתא דרב יוסף!</b>
שמשמע ממנה שהוא חולץ לכתחילה לשניה ופוסל אותה בכך לכהונה, ואינו חולץ לבעלת הגט, ואילו לפי רב יוסף שנה לנו רבי שלא ישפוך אדם מי בורו ואחרים צריכים לו, ולא היה לו לפסול לכהונה בשעה שחברתה פסולה, ויכול לחלוץ לה.
ודחינן לשני הצדדים: <b>מי קתני חולץ</b> לכתחילה, עד שמלמד אותנו התנא שכך יש לעשות?
<b>חלץ קתני,</b> שהוא לשון <b>דיעבד!</b>
שנינו במשנה: <b>חלץ וחלץ או חלץ</b> - אין אחר חליצה כלום!
והוינן בה: <b>וליתני נמי</b> בסוף הענין של בעל ועשה דברים נוספים: <b>אין אחר ביאה כלום!</b>
<b>אביי ורבא דאמרי תרוייהו, תני: אין אחר ביאה כלום.</b>
<b>ותנא דידן</b> שלא שנה זאת, אלא בחליצה, היות ו<b>התרת יבמה לשוק עדיפא ליה.</b> וכמו שנתבאר לעיל.
שנינו במשנה: <b>בין יבם אחד לשתי יבמות כו'.</b>
<b>בשלמא לרבי יוחנן, דאמר, כולה ביתא</b>, של האחים והיבמות לאחר החליצה של אחד האחים, <b>בלאו</b> של "לא יבנה" <b>קאי</b> -
שפיר <b>איצטריך</b> התנא <b>לאשמועינן</b> בחלץ לזו ועשה מאמר בזו, <b>דאין קדושין תופסין בחייבי לאוין</b>, וכרבי עקיבא.
<b>אלא לריש לקיש, דאמר: כולה ביתא בכרת</b> של אשת אח <b>קאי,</b> ורק החולץ ניתק לו הכרת ללאו, תיקשי:
וכי <b>איצטריך</b> התנא <b>לאשמועינן דאין קדושין תופסין בחייבי כריתות?</b>
<b>אמר לך ריש לקיש: וליטעמיך</b> נמי תיקשי:
<b>סיפא דקתני: בעל ועשה מאמר</b>, אין אחר הבעילה כלום - וכי <b>איצטריך לאשמועינן דאין קדושין תופסין באשת איש?</b>
<b>אלא, איידי דתנא התרת יבם אחד ויבמה אחת,</b> ששם יש לחדש גם לריש לקיש שאין קידושין תופסים לחולץ בחלוצה, שהיא בלאו בלבד לחולץ, <b>תנא נמי שתי יבמות ויבם אחד</b>.
<b>ואיידי דתנא שתי יבמות ויבם אחד, תנא נמי שתי יבמין ויבמה אחת.</b>
<h3> דף נג:</h3>
שנינו במשנתנו: <b>חלץ ועשה מאמר ונתן</b>. <b>וכו'.</b>
והוינן בה: <b>בשלמא חלץ ועשה מאמר</b> ביבם אחד ובימה אחת, שפיר <b>איצטריך</b> לומר שאינו כלום -
כי <b>סלקא דעתך אמינא, נגזור</b> אפילו לרבי עקיבא הסובר שאין קידושין תופסים בחלוצה, על <b>מאמר דבתר חליצה</b>, להחמיר ולהצריכה גט, <b>אטו</b> משום <b>מאמר דקמי חליצה,</b> שצריכה גט למאמרו, בנוסף לחליצתו, ו<b>קא משמע לן דלא גזרינן</b>.
<b>אלא חלץ ונתן גט</b> - <b>למה לי</b> לשנות זאת במשנה?
כי מה יועיל גט זה, והרי היא מותרת לשוק גם בלעדיו, והוא אסור בקרובותיה גם בלעדיו.
ומשנינן: <b>ולטעמיך,</b> שהקשית כך, <b>אימא סיפא</b>:
<b>בעל ועשה מאמר, בעל ונתן גט</b> -
למה שנה זאת התנא?
<b>בשלמא בעל ונתן גט</b> - <b>איצטריך,</b> כי <b>סלקא דעתך אמינא, נגזור גט דבתר בעילה אטו גט דקמי בעילה, קא משמע לן דלא גזרינן</b>.
<b>אבל בעל ועשה מאמר</b> - <b>למה לי</b> לומר זאת? והרי לא הוסיף המאמר כלום אחר הבעילה!
<b>אלא</b> מה יש לך לתרץ, כי <b>איידי</b> היות <b>דתנא "חלץ ועשה מאמר", תנא נמי</b> במקביל לו <b>"בעל ועשה מאמר</b>", אף על פי שאין בו צורך.
אם כן, כך נתרץ גם את שאלתך: <b>ואיידי דבעי למיתני "בעל ונתן גט", תנא נמי</b> במקביל לכך <b>"חלץ ונתן גט</b>", אף על פי שאין בו צורך.
שנינו במשנתנו: <b>בזמן שהיא וכו'.</b>
<b>מתניתין, דלא כי האי תנא</b> - <b>דתניא, אבא יוסי בן יוחנן איש ירושלים אומר משום רבי מאיר: אחת בעילה ואחת חליצה</b> -
<b>בתחלה</b> - <b>אין אחריה כלום</b>.
<b>באמצע ובסוף</b> - <b>יש אחריה כלום.</b>
<b>ושלש מחלוקת בדבר</b> -
א. <b>תנא קמא סבר: ביאה דאיכא למיגזר</b> - <b>גזרינן</b>.
<b>חליצה דליכא למיגזר</b> - <b>לא גזרינן</b>.
ב. <b>ורבי נחמיה</b>, שאמר אחת זו ואחת זו אין אחריה כלום, <b>סבר: ביאה נמי ליכא למיגזר</b>.
<b>ודקאמרת ליגזור ביאה אחר הגט משום ביאה אחר חליצה</b> -
<b>כיון דחליצה דאורייתא</b> - <b>מידע ידעי</b>.
<b>ודקאמרת, ליגזור ביאה אחר מאמר משום ביאה אחר ביאה</b> -
<b>כיון דביאה דאורייתא</b> - <b>הא מידע ידיעי</b>.
ג. <b>ואבא יוסי בן חנן סבר לה כרבנן, דגזרי בביאה</b>.
<b>וגזר חליצה משום ביאה.</b>
<br><center><big><b>הדרן עלך פרק רבן גמליאל</b></big></center>
<h2> פרק שישי - הבא על יבמתו</h2>
<h3> הקדמה</h3>
הפרק שלפנינו עוסק, בחלקו הגדול, בענין הנשים הפסולות להנשא לכהנים, ובענין הנשים הפסולות לאכול בתרומה.
להלן עיקרי הדברים בענינים אלו, על פי שיטת רש"י:
א. <B>הנשים הפסולות להנשא לכהנים</B> -
כהן גדול אסור לישא אלמנה ואשה בעולה.
שנאמר בכהן גדול "אלמנה וגרושה וחללה זונה - את אלה לא יקח. כי אם בתולה מעמיו יקח אשה".
וכן נאסרו כל הכהנים בגרושה [וכן בחלוצה מדרבנן], ובאשה זונה או חללה.
שנאמר "אשה זונה וחללה לא יקחו. ואשה גרושה מאישה לא יקחו".
<B>הזונה</B> האמורה בתורה - היא אשה שנבעלה למי שהיא אסורה להבעל לו [לדעת רש"י, (1) והכי קיימא לן. ונחלקו תנאים בדבר, לקמן דף סא].
<B>החללה</B> האמורה בתורה - היא זו שנבעלה למי שהוא אסור בה משום כהונתו [פסולי כהונה], או הזרע שבא מביאה זו.
החלל פוסל את אשתו ואת זרעו, ונעשו אף הם חללים.
ב. <B>האוכלים תרומה, על אף שאינם כהנים</B> -
<B>בתו של כהן</B> אוכלת בתרומה [ונקראת "תרומה דבי נשא", כלומר: תרומת בית אביה]. יש אומרים מפני שאף היא כהנת, ואוכלת מחמת קדושתה העצמית בתורת כהנת, ויש אומרים שמכח אביה היא אוכלת, ואביה נחשב "מאכילה" בתרומה. (2)
משנתארסה בת הכהן לישראל הרי היא נפסלת מתרומת בית אביה.
<B>אשתו הישראלית של כהן</B>, מותרת לאכול בתרומה. יש אומרים שבעלה הוא זה ש"מאכילה" בתרומה, ויש אומרים שבאשה עצמה נתחדש דין אכילה מחמת היותה אשת כהן; ויש בספק זה כמה וכמה נפקא מינה. (3) <B>עבדו ושפחתו הכנעניים של כהן</B>, אוכלים בתרומה, לפי שהאדון "מאכילם" בתרומה, אך אין עליהם קדושת כהונה.
<B>בת ישראל שניסת לכהן ויש לה הימנו בן</B> קיים, או בן הבן, ואפילו היה זר או פסול, הרי אמו [או אם אמו] אוכלת בתרומה.
שנאמר "וכהן כי יקנה ... ויליד ביתו - הם יאכלו בלחמו".
ודרשו חכמים: הם "יאכילו" בלחמו; ואפילו יש לה בן קיים מן הכהן שלא על ידי נישואין, הרי הוא מאכילה בתרומה.
ג. <B>נשים הפסולות באכילת תרומה</B>:
כל אשה שנעשית חללה מביאת פסולי כהונה, הרי זו אינה אוכלת לא בתרומת בית אביה, אם היא כהנת, ולא בתרומת בעלה אם היא ישראלית הנשואה לכהן. (4)
ונסתפקו האחרונים אם חללה אוכלת בתרומה בשביל בנה מכהן.
התוספות נסתפקו אם "זונה" פסולה מתרומה הואיל והוקשה לחללה [ראה דבריהם בדף לה א ומד ב]. ואולם בדעת רש"י הוכיחו, שאין בשם "זונה" בעצמותו כדי לפוסלה מתרומה.
ועוד אמרה תורה "ובת כהן כי תהיה לאיש זר - היא בתרומת הקדשים לא תאכל". מלמד הכתוב שכל אשה שנבעלה לאדם שהוא זר ופסול לה, הרי היא אסורה מלאכול בתרומה, ובלבד שיהא "זר אצלה מעיקרא", ויהא "איש זר" ולא "אשה זרה".
וכשם שנפסלת היא מתרומת בית אביה, כן נפסלת היא מתרומה שהיא אוכלת בשביל בנה שיש לה מכהן, ודרשוהו חז"ל מריבוי הכתוב [ראה לקמן סז ב].
ועוד אמרה תורה "ובת כהן כי תהיה אלמנה וגרושה [מבעלה, וכשנישאה לו נפסלה מלאכול בתרומת בית אביה], ושבה אל בית אביה כנעוריה מלחם אביה תאכל".
ודרשו חכמים ממקרא זה, שאין האשה אוכלת בתרומה אלא אם כן נבעלה למי שיש לו עליה קדושין וגירושין. אבל אם נבעלה האשה [אפילו ביאה בעלמא בלא שיקחנה] למי שאין קידושין תופסין לו בה [כגון לקרוב, או לנכרי ועבד שאין לו קדושין בבת ישראל] שוב אינה אוכלת בתרומת בית אביה.
וכשם שנפסלת היא מתרומת בית אביה, כן נפסלת היא מתרומה שהיא אוכלת בשביל בנה מכהן, ודרשוהו חז"ל מריבוי הכתוב, [ראה לקמן סט א].
בת כהן שיש לה בן או בן הבן מישראל בין על ידי נישואין ובין על ידי זנות, הרי היא נפסלת מלאכול בתרומת בית אביה, שהרי אמרה תורה "ובת כהן כי תהיה אלמנה וגרושה וזרע אין לה, ושבה אל בית אביה כנעוריה".
ומשמע מהכתוב, שאם יש לה זרע מישראל, אינה שבה אל בית אביה, ואינה אוכלת בתרומה.
וכשם שהיא נפסלת מאכילה בתרומת בית אביה, בגלל זרעה מישראל, כן היא נפסלת בגללו מאכילת תרומה בשביל בנה מכהן.
ואולם יש בדבר חילוקי דינים [ראה משנה לקמן פו א, ומקור דין זה ראה ברש"י סט א ד"ה כן, וברש"י פו ב, ד"ה מת].
ונסתפקו האחרונים אם גם בן מישראל שנולד לה על ידי זנות, פוסל אותה מאכילת תרומה שאוכלת בשביל בנה מכהן.
<h3> דף נג:</h3>
<big><b>מתניתין:</b></big>
<b>הבא על יבמתו</b> הזקוקה לו ליבום:
א. <b>בין</b> שבא עליה <b>בשוגג</b>, שהיה סבור בשעת ביאה שהוא בא על אשתו או אשה אחרת, ולא ידע שהיא יבמתו.
<b>בין</b> שבא עליה <b>במזיד</b>, שהיתה כוונתו לשם זנות ולא לשם מצוה.
<b>בין</b> שבא עליה <b>באונס</b>, ויתבאר בגמרא באיזה אופן היה האונס.
<b>בין ברצון</b>, שידע שהיא יבמתו ונתכוין לקנותה. (5)
ו<b>אפילו</b> היה <b>הוא שוגג והיא מזידה</b>.
או שהיה <b>הוא מזיד והיא שוגגת</b>, שאין שניהם מכוונים לשם מצוה.
או שהיה <b>הוא אנוס והיא לא אנוסה</b>, אלא שוגגת או מזידה.
או שהיתה <b>היא אנוסה והוא לא אנוס</b> אלא שוגג או מזיד, ונמצא שאין שניהם מכונים לשם מצוה.
<b>אחד המערה</b> [ביאה שאינה גמורה] ביבמתו, <b>ואחד הגומר</b> את ביאתו ביבמתו.
בכל האופנים שנזכרו, הרי זה <b>קנה</b> את יבמתו לאשה -
<b>ולא חילק</b> הכתוב <b>בין ביאה לביאה</b>.
ומכך אתה למד, שאחד הבא על יבמתו כדרכה, ואחד הבא עליה בא עליה שלא כדרכה, הרי זה קנה את יבמתו לאשה [תוספות בשם רש"י, ורש"י בגמרא].
<b>ו</b>כשם שהביאות האלו קונות ביבמה, (6), <b>כן</b> פוסלות ביאות אלו את הנשים הנפסלות על ידי ביאה לכהונה ולתרומה, ולפיכך:
ב. <b>הבא על אחת מכל העריות שבתורה</b>, ונעשית זונה על ידי ביאתו להיאסר לכהן, ונפסלת על ידי ביאתו בתרומה.
<b>או</b> שבא כהן על אחת מה<b>פסולות</b> לכהונה, ונעשית חללה על ידי ביאתו, <b>כגון</b>:
<b>אלמנה</b> שנבעלה <b>לכהן גדול</b>,
או שנבעלה <b>גרושה</b> לכהן הדיוט,
או שנבעלה <b>חלוצה לכהן הדיוט</b> שהוא אסור בה מדרבנן,
ונעשו כל אלו חללות מדאורייתא או מדרבנן.
בכל אלו - אם בא עליה באחת מהביאות שנזכרו, הרי הוא פוסל אותה, וכפי ששנינו במשנה בסופה "פסלה". (7)
וכן <b>ממזרת</b> שנבעלה לישראל בביאות אלו, <b>ו</b>כן <b>נתינה</b> [גבעונים שנתגיירו בעורמה בימי יהושע, ונתנם עבדים לחוטבי עצים ושואבי מים, ואסורים הם לבוא בקהל, (8)] שנבעלה <b>לישראל</b> בביאות אלו הרי הם נענשים עליה. (9)
[פיסקא זו אינה שייכת ללשון "פסלה" האמור בסוף המשנה, הואיל ואינן נפסלות על ידי ביאתן, רש"י; והרשב"א כתב שבגירסאות מדויקות אין מופיעה פיסקא זו כלל, כיון שאינה שייכת לענין פסול שהוא נידון משנתנו].
ג. וכן אם נבעלה <b>בת ישראל לממזר ולנתין</b> שהם פוסלים אותה משום "ובת כהן כי תהיה לאיש זר היא בתרומת הקדשים לא תא כל".
בכל אלו - <b>פסלה</b> הבועל לאשה, בכל אופני הביאות שנזכרו.
<b>ולא חילק</b> באלו <b>בין ביאה לביאה</b>, שאף אם לא גמר ביאתו אלא הערה בה בלבד, הרי זה פסלה [תוספות בשם רש"י].
<big><b>גמרא:</b></big>
שנינו במשנה: הבא על יבמתו בין בשוגג בין במזיד, בין באונס בין ברצון, אפילו הוא שוגג והיא מזידה, הוא מזיד והיא שוגגת, הוא אנוס והיא לא אנוסה, היא אנוסה והוא לא אנוס - קנה:
והוינן בה: <b>מאי "אפילו</b>"?
ומשנינן: <b>"לא מיבעיא" קאמר</b>.
<b>לא מיבעיא</b> כש<b>הוא שוגג והיא קמכוונא למצוה, אי נמי, הוא מזיד והיא קמכוונא למצוה</b>, שקנה את יבמתו.
<b>אלא אפילו הוא שוגג והיא מזידה</b>, או שהיה <b>הוא מזיד והיא שוגגת</b> [ב"ח], <b>דתרווייהו</b> [שניהם, היבם ויבמתו] <b>לא קמכווני לשם מצוה, אפילו הכי קנה</b>
<b>תני רבי חייא: אפילו</b> היו <b>שניהם</b>, היבם והיבמה, <b>שוגגים</b>, או שהיו <b>שניהם מזידים</b>, או שהיו <b>שניהם אנוסים</b>, בכל אלו הרי זה קנה. (10)
ומפרשת הגמרא תחילה את משנתנו, ואחר כך את מה ששנה רבי חייא:
<b>"אנוס" דמתניתין</b> - <b>היכי דמי</b>, כיצד והאיך נאנס? <b>אילימא</b>, אם נאמר לפרש: <b>כשאנסוהו עובדי כוכבים</b>, והביאוהו על יבמתו, והדביקוהו בה כשלא היה אברו מקושה, ונתקשה, <b>ובא עליה</b> [נתבאר על פי תוספות].
אי אפשר לפרש כן, כי:
<b>והאמר רבא: אין</b> טענת <b>אונס ל</b>מי שבא על ה<b>ערוה!</b>
א. קיימא לן שבגילוי עריות, אפילו איימו עליו בעונש מיתה לעשות מעשה, הרי זה יהרג ואל יעבור.
ב. נתקשה אדם בשנתו או לאשתו, ועובדי כוכבים מדביקים אותו על ערוה, ויכול להישמט מהם, אם על ידי שיישמט מהם הוא ייהרג, אינו חייב להישמט מהם ולמות, כי הואיל ואין הוא עושה מעשה אלא הם עושים בו את המעשה, והוא אינו אלא כקרקע עולם, אינו חייב להישמט ולמות.
ג. לא היה מקושה, ועובדי כוכבים מדביקים אותו על ערוה, ויודע בעצמו שאם לא יישמט מהם הוא יתקשה, הרי זה חייב להישמט מהם אפילו אם ייהרג, כי אין הוא יכול לומר אנוס אני ואיני אלא קרקע עולם.
והטעם: <b>לפי שאין קישוי</b> האבר <b>אלא לדעת</b>, ונמצא שהוא זה שעושה את הביאה ולא האדם האחר שהדביקו, ולפיכך חייב למות ולא לבוא עליה [נתבאר על פי תוספות].
והואיל והקישוי, לדעת הוא, אם כן אין זה אונס, ואין צריכה משנתנו להשמיענו שהוא קנה. (11)
<b>אלא</b> שמא תאמר שמשנתנו עוסקת <b>בישן</b> שבא על יבמתו. (12)
אף זו אי אפשר לומר, כיון שלא יקנה את יבמתו, כי:
<b>האמר רב יהודה</b>:
<h3> דף נד.</h3>
<b>ישן לא קנה ביבמתו</b>, כיון שישן אינו בר דעת, ואין קנינו קנין. (1) <b>אלא</b> שמא תאמר לפרש <b>בנתקע</b>, שנתקשה לאשתו או על ידי הרהור, ונפל מן הגג ונתקע ביבמתו. (2)
אף זו אי אפשר לומר, כי גם באופן זה לא יקנה את יבמתו. כי:
<b>והא אמר רבה</b>: מי ש<b>נפל מן הגג, ונתקע</b> [<b>באשה</b>, גירסת הגמרא בבבא קמא כז א]:
הרי זה <b>חייב</b> [על שחבל בה, כשנפל ברוח מצויה, דהוי קרוב למזיד, רש"י בבא קמא שם], <b>בארבעה דברים</b> מתוך חמשת הדברים שהחובל בחבירו חייב. (3)
אבל בדבר החמישי, בתשלום דמי בושת, אינו חייב, וכדמפרש הגמרא לקמן.
<b>ו</b>אם נתקע בנפילה הזאת <b>ביבמתו</b> - <b>לא קנה</b> אותה, היות ולא נתכוין לביאה.
<b>אלא</b>, בהכרח שכך הוא פירוש "אנוס" שבמשנתנו: <b>כגון שנתכוון לאשתו</b>, ונתקשה לה, <b>ותקפתו יבמתו ובא עליה</b>, שהדביקתו עליה, [נתבאר על פי תוספות]. (4)
ועתה מבארת הגמרא את מה ששנה רבי חייא "אפילו <b>שניהם אנוסים</b>", בברייתא <b>דבי רבי חייא</b> לעיל -
<b>היכי דמי?</b>
שהרי אין לפרש שתקפתו יבמתו שיבוא עליה, כיון שהברייתא הזאת עוסקת בשהיו שניהם אנוסים!
<b>כגון שנתכוון ל</b>בוא על <b>אשתו</b>, ונתקשה לה, <b>ותקפוהו עובדי כוכבים, ודבקום</b> אותו ואת יבמתו <b>זה בזה, ובא עליה</b>.
וכאן שבה הגמרא לבאר את עיקר דין משנתנו: הבא על יבמתו בין בשוגג בין במזיד בין באונס בין ברצון קנה: <b>מנא הני מילי</b> שהיבם קונה את יבמתו בכל ענין, אפילו בשוגג ובאונס?
<b>דתנו רבנן</b>: כתיב בפרשת יבום "יבמה יבוא עליה, ולקחה לו לאשה, ויבמה. ואם לא יחפוץ האיש לקחת את יבמתו, ועלתה יבמתו השערה אל הזקנים, ואמרה: מאן יבמי להקים לאחיו שם בישראל, לא אבה יבמי! ונגשה יבמתו אליו לעיני הזקנים, וחלצה נעלו מעל רגלו.
ודרשינן: <b>"יבמה יבא עליה</b>, ולקחה לו לאשה, ויבמה", מלמד הכתוב שיש <b>מצוה</b> לכתחילה לבוא עליה ולקחתה לאשה, יותר מאשר להוציאה בחליצה.
<b>דבר אחר: "יבמה יבא עליה</b>", ולא אמרה תורה "יבמה יקחנה לו לאשה". ומשמע שביאתו עליה היא כשלעצמה ליקוחי האישות שלו, ואין זה משנה מהי כוונתו או רצונו בביאה זו.
מלמד הכתוב, כי <b>בין</b> שבא עליה <b>בשוגג, בין</b> שבא עליה <b>במזיד, בין באונס בין ברצון</b>, נקנית לו יבמתו בביאתו. (5)
ותמהינן: <b>והא אפיקתיה</b>, הרי כבר הוצאת והשתמשת בכתוב זה כדי ללמוד הימנו <b>ל</b>כך שיש <b>מצוה</b> ביבום יותר מבחליצה, והאיך אתה למד ממקרא אחד את שני הדינים?!
ומשנינן: <b>ל</b>ענין <b>מצוה</b> ביבום יותר מבחליצה - אין צורך ללמוד מהכתוב "יבמה יבא עליה". כי דבר זה, <b>מ</b>הא דכתיב <b>"ואם לא יחפוץ האיש</b> לקחת את יבמתו, ועלתה יבמתו השערה, וחלצה נעלו" - <b>נפקא!</b>
שמשמע, רק אם לא חפץ ביבום אז יחלוץ, <b>הא</b> אם <b>חפץ</b>, מצוה עליו יותר ש<b>ייבם</b>, ולא יחלוץ. (6)
<b>ו</b>כיון שלמדנו שיש מצוה ביבום יותר מבחליצה מהפסוק ההוא, לכן <b>כי אתא קרא</b> "יבמה יבא עליה" - ללמד ש<b>בין</b> אם בא עליה <b>בשוגג, בין במזיד, בין באונס בין ברצון</b>, הרי זה קנה את יבמתו.
<b>תניא אידך</b>: אמרה תורה בפרשת יבום "יבמה יבוא עליה, ולקחה לו לאשה, ויבמה":
ודורשת הגמרא מפסוק זה כמה לימודים:
א. <b>"יבמה יבוא עליה</b>".
אילו היתה אומרת התורה רק "יבמה יבא עליה", הייתי אומר שאין קונה בה אלא רק ביאה <b>כדרכה</b>. ולפיכך הוסיפה תורה לומר <b>"ולקחה</b>", ללמדך שאפילו בא עליה ביאה <b>שלא כדרכה</b>, הרי הוא קונה אותה. (7)
<b>"ויבם</b>", (8) דהיינו ביאה.
שנה הכתוב לכתוב כאן שוב את דין הביאה, כדי ללמדך שהביאה מעכבת בה [רש"י קדושין יד א]:
<b>ביאה</b> בלבד <b>גומרת בה</b> לקנותה לאשה גמורה, <b>ואין כסף ושטר גומרין בה</b>. (9)
<b>"ויבמה</b>", לפיכך כתבה התורה "ויבמה", ולא "ויבם" [תוספות לעיל ח ב], כדי ללמדך שקונה היבם את יבמתו אפילו <b>בעל כרחה</b>.
<b>אמר מר</b> [ב"ח]: <b>דבר אחר: "יבמה יבא עליה", בין בשוגג</b> בין במזיד בין באונס בין ברצון.
ותמהינן: <b>והא אפיקתיה</b>, הרי כבר השתמשנו במקרא זה כדי <b>ל</b>למוד ממנו שהיבם קונה אותה בביאה <b>כדרכה?!</b> (10)
ומשנינן: <b>ההוא</b> לימוד - <b>מ"להקים לאחיו שם" נפקא</b>, שמשמע ממנו שהיבום הוא <b>במקום שמקים שם</b> [שראוי להוליד ממנה בן בביאה זו], והיינו ביאה כדרכה. (11)
<b>ו</b>לכן, <b>כי אתא קרא</b> "יבמה יבא עליה", הרי הוא מלמד ש<b>בין</b> אם בא עליה <b>בשוגג בין במזיד, בין באונס בין ברצון</b>, הרי הוא קונה אותה.
<b>גופא: אמר רב יהודה: ישן לא קנה ביבמתו</b>.
ומפרשת הגמרא את טעמו: <b>דאמר קרא "יבמה יבא עליה</b>" - <b>עד דמכוין לה</b> (12) <b>לשם ביאה</b>.
ותמהינן: <b>והתניא</b>: היבם קונה את יבמתו <b>בין ער בין ישן?!</b>
ומשנינן: <b>אימא</b> בלשון הברייתא כך: <b>בין</b> שהיתה יבמתו <b>ערה בין</b> שהיתה <b>ישנה</b>, אבל יבם הישן אינו קונה.
אך עדיין תמהה הגמרא:
<b>והתניא</b>: היבם קונה את יבמתו <b>בין ער הוא בין ישן הוא, בין ערה היא בין ישנה היא</b>
הרי שאף היבם הישן קונה!
ומשנינן: <b>הכא</b>, בברייתא, <b>במאי עסקינן</b>, לא שהיה ישן גמור, אלא <b>במתנמנם</b>. אבל ישן גמור לא קנה, כרב יהודה. (13)
ומפרשינן: <b>היכי דמי מתנמנם?</b>
<b>אמר רב אשי: נים ולא נים, תיר ולא תיר</b> [ישן ואינו ישן, ער ואינו ער, וכדמתרגמינן: וייקץ יעקב משנתו: ואיתער, רש"י תענית יב א]. (14) <b>כגון דקרו ליה, ועני</b> [כשקוראים לו הרי הוא עונה].
<b>ו</b>אולם, <b>לא ידע לאהדורי סברא</b> [להשיב בסברא], אם צריך ממנו דבר שצריך הרהור, אינו יודע לומר בעוד שמתנמנם [שם].
<b>וכי מדכרו ליה</b> [כשמזכירים לו] ואומרים: "כזה שמעת", <b>מדכר</b> הרי הוא נזכר [שם].
<b>גופא: אמר רבה: נפל מן הגג ונתקע</b> באשה, הרי זה <b>חייב בארבעה דברים</b>. <b>ו</b>אם נתקע <b>ביבמתו</b> - <b>לא קנה</b> אותה בכך לאשה:
ומבארת הגמרא: חייב <b>בנזק</b>, (15) <b>בצער, בשבת</b> ו<b>ברפוי</b>.
<b>אבל</b> תשלום על ה<b>בושת, לא מיחייב</b>, כיון שלא נתכוין לביישה.
<b>דאמר מר: אין חייב על הבושת עד שיתכוון</b> לבייש. (16)
<b>אמר רבא</b>: יבם ש<b>נתכוון "להטיח בכותל</b>", והיינו, שאינו מתכוין לשם ביאה כלל, <b>והטיח ביבמתו</b> - <b>לא קנה</b>.
אבל אם נתכוון <b>להטיח בבהמה</b>, שנתכוין לשם ביאה, <b>והטיח ביבמתו</b> - <b>קנה. דהא</b> <b>קמכוין ל"שם ביאה" בעולם</b>. (17)
שנינו במשנה: <b>אחד המערה</b> ואחד הגומר קנה. ולא חילק בין ביאה לביאה. וכן הבא על אחת מכל העריות האמורות בתורה:
<b>אמר עולא: מנין להעראה</b> בעריות שהיא אסורה <b>מן התורה?</b>
<b>שנאמר "ואיש אשר ישכב את אשה דוה</b> [נידה], <b>וגילה את ערותה</b>. <b>את מקורה הערה</b>"
- <b>מכאן להעראה</b> שאסורה <b>מן התורה</b>.
ומפרשינן: <b>אשכחן נדה</b> שהעראה אסורה בה.
<b>שאר עריות, מנין</b> שהעראה אסורה גם בהן?
<b>וכי תימא</b>, שמא תאמר, <b>נילף מנדה</b>, שהעראה אסורה בה, לכל העריות.
יש לפרוך: <b>מה לנדה</b>, שיש בה חידוש לחומרא, <b>שכן</b> היא <b>מטמאה את בועלה</b>. שהרי הבועל נדה אין הוא נטמא רק מצד נגיעתו בה כדין נוגע בנדה, להיות טמא טומאת ערב, אלא בעילתו מטמאתו בטומאת שבעה ימים, כמו הנדה עצמה. (18) ואין ללמוד מנדה למקומות אחרים, שאין בהם חידוש זה.
<b>אלא אתיא</b> העראה בכל העריות <b>מאשת אח</b>, שההעראה אסורה בה, כדמפרש ואזיל.
<b>דכתיב</b> גבי אשת אח: <b>"ואיש אשר יקח את אשת אחיו</b> - <b>נדה היא!</b>"
והרי יש לשאול: <b>וכי אשת אחיו לעולם נדה היא</b> ואינה פוסקת, עד שהתורה אומרת "נדה היא"!?
<b>אלא</b>, בא הכתוב ללמד בביטוי זה, שאשת אחיו דינה הוא <b>כנדה</b> -
<b>מה נדה</b> אסורה אפילו <b>בהעראה, אף אשת אח</b> אסורה אפילו <b>בהעראה</b>.
ומאשת אח לומדים בלימוד של "מה מצינו" לכל העריות לאיסור העראה.
ופרכינן: <b>מה לאשת אח</b>, שיש בה ענין מיוחד שאינו בשאר העריות, <b>שכן בידו</b> של אדם <b>לרבות</b> נשים הרבה על אחיו באיסור אשת אח, <b>דאי בעי מקדש ואזיל כי</b> (19) <b>אלפא</b> [אם רוצה האח מקדש אפילו אלף נשים] וכולן אסורות על אחיו באיסור אשת אח.
ולכן אין לך ללמוד מאשת אח אלא רק את העריות הנאסרות עליו מחמת אישות, שיכול אדם להרבות מהן, וכגון: אשת אב, כלתו, חמותו ואחות אשתו. אבל אינך יכול ללמוד מכאן לגבי אמו ואחותו ובתו וכיוצא בהן, שאין בידו לרבות. (20)
<b>אלא אתיא</b> העראה בשאר עריות <b>מאחות אב ואחות אם</b>, שאף בהן גילתה התורה שההעראה אסורה בהן.
<b>דכתיב "וערות אחות אמך ואחות אביך לא תגלה, כי את שארו הערה</b>". הרי למדת באחות אם ואחות אב שההעראה אסורה בהן, ומהן אתה למד לכל העריות.
ופרכינן: <b>איכא למיפרך: מה לאחות אב ואחות אם, שכן</b> הוא <b>איסור הבא מאליו</b>. והיינו, שהוא איסור תמידי, שלעולם לא היתה להן שעת הכושר, שתהיינה מותרות לו, ולא נתווסף להן איסור מחמת מעשה שנתחדש בהן, ואין הן דומות לנשי הקרובים, שראויות לו מתחילתן, אלא שנאסרו מחמת מעשה קידושין שנתחדש בהן. (21)
ואין אתה יכול ללמוד מכאן אלא לעריות שהן איסור הבא מאליו, כגון אמו, אחותו, ובתו. אבל לא תפשוט מכאן לעריות הבאות על ידי קדושין, ומנין לך שההעראה אסורה גם בהן? (22)
ומשנינן: אכן בלימוד של "מה מצינו" <b>מחדא</b>, מאחת העריות שנאסרה בהן העראה <b>לא אתי</b> [אין ללמוד מאחת מן שלוש העריות שנזכרו] במה מצינו לכל העריות, כיון שבלימוד מכל אחת מהן בנפרד יש פירכא.
ואולם <b>תיתי</b>, יש אפשרות ללמוד לכל העריות (23) <b>מתרתי</b> [משתי עריות מן השלוש], בלימוד מהצד השוה שבהן, וכדמפרש ואזיל.
והוינן בה: <b>מהי תיתי</b>, מאלו שתיים מתוך השלוש נוכל ללמוד בצד השוה לכל העריות?
אם תאמר: <b>תיתי</b> כל העריות <b>מאשת אח ואחות אב ואחות אם</b> [אחות אב ואחות אם נחשבים לאחת לגבי הלימוד מהן, כיון שהן כתובות באותו פסוק].
שאם תפרוך: מה לאחות אב ואחות אם שכן הן איסור הבא מאליו - אשת אח תוכיח, שאין איסורה בא מאליו.
ואם תפרוך: מה לאשת אח שכן בידו לרבות - אחות אב ואחות אם שאין בידו לרבות יוכיחו.
הצד השוה שבהן יוכיח, שהן אסורות עליו משום ערוה ועשה בהן העראה כגמר ביאה, אף אני אביא כל עריות בדין הזה.
עדיין לא נדע מכאן איסור העראה באשת איש!
כי לגבי אשת איש יש פירכא אחת, השוה לכולן:
<b>מה להנך, שכן אסורין משום שאר</b> [קורבה], ואף אתה למד לכל העריות שהן מחמת קורבה. אבל אשת איש, שאין איסורה מחמת קורבה, מנין שההעראה אסורה בה!?
כתב הרשב"א שמדברי רש"י נראה שאינו גורס את הפיסקא הבאה.
ושמא תאמר: <b>אלא תיתי</b> כל העריות בצד השוה <b>מנדה ואחות אב ואחות אם</b>, שהרי אין אתה יכול לפרוך פירכא אחת השוה לכולן, כי הנדה אף היא אינה איסור "שאר".
עדיין יש לך לפרוך: <b>מה להנך, שכן איסור הבא מאליו</b>, ואין האדם עושהו! (24)
ומסקינן: <b>אלא, תיתי</b> לכל העריות <b>מנדה ואשת אח</b> יחדיו. כיון <b>דמאי פרכת</b>, איזו פירכא אתה יכול לפרוך על הלימוד מהצד השוה שבשתיהן!
<b>מתקיף לה רב אחא בריה דרב איקא</b>: הרי גם לימוד זה יכול אני לפרוך:
<b>מה לנדה</b> [ששפיעת דמה אוסרתה], <b>ואשת אח</b> [שהאח הוא האוסרה], <b>שכן אין להם היתר בחיי אוסרן!</b> שהרי בנדה, כל זמן שהדם ה"אוסר" אותה "חי" [שופע], הרי היא אסורה ואין לה היתר. (25) ובאשת אח, כל זמן שהאח ה"אוסר" חי, הרי היא אסורה אפילו אם הוא מגרשה.
<b>תאמר באשת איש</b>, שהבעל הוא ה"אוסר" אותה, <b>שכן יש לה היתר בחיי אוסרה</b>, שאם נתן לה הבעל [ה"אוסר" אותה] גט בעודו חי, הרי היא מותרת אפילו בחייו! (26)
<b>אמר</b> תמה <b>ליה רב אחא מדיפתי לרבינא</b> על דברי רב אחא בריה דרב איקא:
<b>אטו</b> האם <b>נדה ואשת אח</b> רק <b>בחיי אוסרן הוא דאין להם היתר, אבל לאחר מכאן יש להם היתר?!</b>
כלומר: מלשונו של רב אחא בריה דרב איקא נראה, שנדה ואשת אח אין להם היתר בחיי אוסרן, אבל לאחר שמת אוסרן הן מותרות מאליהן; והרי אין הדבר כן, כי:
<b>נדה</b> אף לאחר שמת אוסרה, והיינו שפסקה שפיעת דמה, עדיין אין היא מותרת, אלא:
<h3> דף נד:</h3>
<b>ביומי</b> (1) <b>תליא מילתא</b> [בימים הדין תלוי], ועד שלא ימלאו שבעת ימים מעת תחילת שפיעת הדם הרי היא טמאה.
ואף <b>אשת אח</b>, אין די במיתת אוסרה, שהוא אחי בעלה, אלא גם <b>בבנים תליא מילתא</b>, שאם הוא מת ויש לו בנים, אין היא מותרת אף שמת אוסרה. (2)
<b>אלא</b>, אם תפרוך, <b>פריך הכי</b> על הלימוד של כל העריות מן הצד השוה בנדה ובאשת אח:
<b>מה לנדה ואשת אח, שכן אין אוסרן מתירן!</b>
אין כח באוסר להתיר, אלא דבר אחר מתירה. והיינו, כשנגמרים שבעת הימים מותרת הנדה [לכשתטבול], ובאשת אח המתיר הוא כשהוא ערירי ללא בנים. (3)
<b>תאמר באשת איש, ש</b>הבעל ה<b>אוסרה</b> הוא זה ש<b>מתירה</b> בגט, או במיתתו.
<b>אלא, אמר רבי יונה, ואיתימא רב הונא בריה דרב יהושע</b>: יש מקור אחר ללמוד ממנו את איסור העראה בכל העריות:
<b>אמר קרא</b> בסוף פרשת עריות [ויקרא יח יט]:
<b>"כי כל אשר יעשה מכל התועבות האלה</b> [כל הקרובות, וכן נדה ואשת איש], <b>ונכרתו הנפשות העושות</b>".
<b>הוקשו כל העריות כולן</b> ["כל התועבות האלה"] - <b>לנדה</b>:
<b>מה נדה</b> אסורה אפילו <b>בהעראה, אף כל</b> העריות אסורות אפילו <b>בהעראה</b>.
ותמהינן: כיון שכל העריות הוקשו לנדה, ואפשר ללמוד מהן איסור העראה.
<b>ואלא</b>, לשון <b>"נדה" דכתיבא גבי אשת אח</b> ["נדה היא", שלמדנו ממנה להעראה] - <b>למה לי?!</b>
הרי כיון שהוקשו כל העריות לנדה לאוסרם בהעראה, שוב אי אתה צריך לשון זה כדי ללמד שאשת אח אסורה בהעראה.
ומפרשינן: הביטוי "נדה", שכתבה התורה בענין אשת אח, לא לאסור העראה הוא בא, אלא ללמדנו <b>כדרב הונא</b>:
<b>דאמר רב הונא: רמז ליבמה מן התורה</b> - <b>מנין?</b>
ועד שלא סיימה הגמרא להביא את כל דברי רב הונא, תמהה הגמרא על דבריו:
<b>מנין</b> [בתמיהה]?! וכי שייך לשאול מנין שהיבמה מתיבמת?!
<b>והא כתיב</b> בתורה במפורש <b>"יבמה יבא עליה</b>"?
<b>אלא</b>, כך אמר רב הונא: <b>רמז ליבמה, שאסורה</b> על אחי בעלה <b>בחיי בעלה</b>, לאחר שגירשה - <b>מנין?</b> (4) ועד שלא סיימה הגמרא את דברי רב הונא, תמהה הגמרא על דבריו:
הרי <b>האי סברא היא!</b> מהכתוב עצמו הוא מוכרע שאסור היבם לבוא על יבמתו בחיי בעלה. (5)
שהרי <b>מדאמר רחמנא</b> ש<b>לאחר מיתת בעלה</b> היא <b>שריא</b> [מותרת ליבמה], <b>מכלל</b> זה אתה למד <b>דבחיי בעלה</b> [לאחר שנתגרשה] היא <b>אסורה!</b> ואין צורך לחפש "רמז" לאיסור זה?!
ומשנינן: אם לא שמצאנו רמז מפורש לאיסור היבמה לאחי בעלה בחיי בעלה לאחר שגירשה, לא היינו לומדים דין זה מן הדיוק הנזכר, מפני שהיינו אומרים:
<b>ודלמא</b>, זו היא כונת הכתוב: <b>לאחר מיתת בעלה מצוה</b> ליבמה, ואילו <b>בחיי בעלה</b> [לאחר שגירשה] יש <b>רשות</b> לקחתה.
<b>אי נמי</b>, היינו אומרים שכונת הכתוב לומר, שאכן היא אסורה בחיי בעלה, אבל אין ענוש עליה כרת כשאר אשת אח.
וכך היינו למדים מן הדיוק: רק <b>לאחר מיתת בעלה, אין</b>, אכן מותרת היא לאחיו, ואילו <b>בחיי בעלה לא</b> מותרת היא!
<b>ולאו הבא מכלל עשה</b> [איסור שאינו נאמר בלשון לאו, אלא שמכלל הן אתה שומע לאו] אינו אלא "איסור <b>עשה</b>", ואין עליו עונש כרת. ולפיכך צריך רמז אחר, כדי לעונשו בכרת.
ומסיים רב הונא את דבריו, לפרש את הרמז מן התורה לעונש כרת על ביאת היבם על אשת אחיו בחיי בעלה, אחר שגירשה:
<b>אמר קרא: "ואיש אשר יקח את אשת אחיו</b> - <b>נדה היא</b>".
<b>וכי אשת אחיו</b> - <b>"נדה" היא!?</b>
<b>אלא</b> לכך אמר הכתוב "נדה היא" - ללמדך שאשת אח הרי היא <b>כנדה</b>:
<b>מה נדה, אף על פי שיש לה היתר לאחר מכאן</b>, לאחר שמלאו ימי נדתה, מכל מקום <b>בשעת איסורא</b> הרי היא <b>בכרת</b>. (6)
<b>אף אשת אח נמי, אף על פי שיש לה היתר לאחר מכאן</b>, כשמת בעלה, מכל מקום <b>בחיי בעלה</b> הרי היא <b>בכרת</b> ליבם. (7) ומוסיפה הגמרא, ומבארת:
<b>אלא, העראה דכתיבא גבי אחות אב ואחות אם</b>, וכמו שנאמר "את שארו הערה" - <b>למה לי</b>, והרי אף את אלו אפשר ללמוד מהיקישא דרבי יונה!?
ומפרשת הגמרא: לכך הוצרכה התורה לומר "את שארו הערה":
<b>לכדבעא מיניה רבינא מרבא!</b>
והיינו, לתשובת רבא על שאלתו של רבינא:
ששאל רבינא את רבא: <b>המערה בזכור</b> - <b>מהו?</b>
ועוד לפני שהגמרא מביאה את תשובתו של רבא, היא תמהה כיצד יתכן ששאל רבינא את רבא שאלה שכזאת:
הרי <b>בזכור</b> - <b>"משכבי אשה" כתיבא!</b> וכיון שבאשה גם העראה היא בכלל "משכב", הרי ממילא נאסרה גם העראה בזכור, שהרי בזכור כתיב "משכבי אשה". (8)
ומכח קושיה זאת, חוזרת בה הגמרא, ומעמידה את שאלתו של רבינא באופן אחר:
<b>אלא</b> כך בעא מיניה רבינא מרבא:
<b>המערה בבהמה</b> - <b>מהו?</b> (9)
<b>אמר ליה</b> רבא לרבינא: העראה בבהמה יש ללמוד מהעראה שכתבה התורה גבי אחות אב ואחות אם, בלימוד של "אם אינו ענין":
<b>אם "אינו ענין</b>", דהיינו, כיון שאין צורך בדברי הכתוב <b>ל"העראה" דכתיבא גבי אחות אב ואחות אם</b>, היות <b>דאתיא</b>, שאפשר ללמוד העראה באחות אב ואחות אם <b>בהקישא</b> לנדה, <b>מדרבי יונה</b> -
לכן, <b>"תנהו ענין</b>" - <b>להעראה דבהמה</b>. (10)
ומקשינן: <b>מכדי</b>, הרי, ביאת <b>בהמה</b> - <b>חייבי</b> <b>מיתות בית דין היא!</b> שהבא על הבהמה הוא בסקילה, כשהתרו בו.
ואם כן, <b>מאי טעמא כתיב להעראה דידיה</b> [הלימוד של "אם אינו ענין כאן, תנהו ענין להעראה דבהמה"] <b>גבי</b> אחות אב ואחות אם, שהם <b>חייבי כריתות</b>, ואין בהם סקילה אפילו התרו בהן.
<b>לכתוב</b> את הלימוד של "אם אינו ענין כאן, תנהו ענין להעראה בבהמה" - <b>גבי</b> עריות שהן חייבי <b>מיתת בית דין</b>, כגון אמו ואחותו.
<b>ונילף</b> העראה של בהמה שחייבים עליה <b>מיתת בית דין, ממיתת בית דין?!</b>
והיינו, נלמד ב"אם ענין של העראה לאמו ואחותו" - תנהו ענין להעראה בבהמה.
כלומר, תכתב ההעראה המיותרת באחת מהעריות שחייבין עליה מיתת בית דין, ואז נאמר: אם אינו ענין לערוה זו שהיא חייבי מיתות בית דין, תנהו ענין לבהמה, שאף היא מחייבי מיתת בית דין. (11)
ומשנינן: <b>איידי</b>, היות <b>דכולה קרא</b> בפרשת קדושים "ערות אחות אמך ואחות אביך לא תגלה [כי את שארו הערה] " - הוא פסוק מיותר, כיון שכבר הזהירה התורה על אחות אמך ואחות אביך בפרשת אחרי, ולא היה צריך הכתוב לחזור ולהזהיר עליהן עוד בפרשת קדושים - ו<b>לדרשא</b> הוא ד<b>אתי</b>, וכדמפרש ואזיל.
לפיכך <b>כתיב ביה</b> [באותו פסוק] <b>נמי הא מילתא</b> - העראה - <b>לדרשא</b>, לדרוש ב"אם אינו ענין" שההעראה אסורה בבהמה.
ועתה מבארת הגמרא את דרשת הפסוק:
<b>מאי דרשא!?</b> לאיזה דרשה נכתב הפסוק של אחות אב ואחות אם בפרשת קדושים?
<b>דתניא</b>: כתיב בפרשת אחרי [יח יד] <b>"ערות אחות אביך לא תגלה</b>". ולמדנו מכאן את איסור אחות האב.
ודין זה נוהג <b>בין</b> שהיתה אחות אביו <b>מן האב, בין</b> שהיתה אחות אביו <b>מן האם</b>. (12)
<b>אתה אומר</b> שאיסור זה נוהג <b>בין</b> אם היתה אחות האב <b>מן האב בין</b> אם היתה אחות האב <b>מן האם</b>.
<b>או אינו</b> נוהג איסור אחות האב <b>אלא</b> באחות האב <b>מן האב, ולא</b> באחות האב <b>מן האם?</b>
אין לומר כן.
שהרי <b>ודין הוא</b>, יש ללמוד בלימוד של "מה מצינו" שחייב אפילו על אחות אביו מאמו.
כי <b>חייב</b> הכתוב <b>כאן</b> באחות האב, <b>וחייב</b> הכתוב <b>באחותו</b>:
<b>מה אחותו</b>, חייב בה הכתוב <b>בין</b> שהיתה אחותו <b>מן האב</b> ו<b>בין</b> שהיתה אחותו <b>מן האם</b>, שהרי אמרה תורה "ערות אחותך בת אביך או בת אמך, לא תגלה ערותן".
<b>אף כאן</b>, באחות האב, חייב הכתוב על אחות אביו <b>בין מן האב בין מן האם</b>.
שמא תאמר: מנין אתה לומד מאיסור אחותו לאסור גם אחות אביו בין מן האב ובין מן האם?
<b>או כלך לדרך זו</b>, ותלמד שאין אחות האב אסורה אלא כשהיא אחות האב מן האב. ותאמר כך: <b>חייב</b> הכתוב <b>כאן</b> באחות האב, <b>וחייב</b> הכתוב <b>בדודתו</b>.
<b>מה דודתו</b> [אשת דודו, אחי אביו], חייב בה הכתוב רק כשהיה בעלה אחי אביו <b>מן האב, ולא</b> חייב בה הכתוב כשהיה בעלה אחי אביו רק <b>מן האם</b>, וכפי שהגמרא מסבירה בהמשך.
<b>אף כאן</b>, באחות האב, לא חייב בה הכתוב אלא כשהיתה אחות אביו <b>מן האב, ולא</b> כשהיתה אחות אביו רק <b>מן האם</b>.
תשובתך: אין לומר כן, כי <b>נראה למי</b> - לאחותו או לדודתו - <b>דומה</b> אחות האב.
<b>דנין</b> איסור אחות האב, שהוא <b>איסור הבא</b> <b>מאליו</b>, שהרי לא מתחדש בה איזה דבר האוסרה, <b>מ</b>אחותו, שאף היא <b>איסור הבא מאליו</b>.
<b>ואל תוכיח דודתו, שאין</b> היא <b>איסור הבא מאליו</b>, היות שעל ידי קדושי דודו היא נאסרת עליו.
שמא תאמר: מנין אתה אומר שאחות האב דומה יותר לאחותו?
<b>או כלך לדרך זו</b>, ותדמה אחות אביו לדודתו. כי <b>דנין</b> איסור אחות האב, שהיא אינה איסור קרובת עצמו, אלא היא איסור <b>קרובי האב, מ</b>דודתו, שאף היא אינה איסור קרובת עצמו, אלא היא איסור <b>קרובי האב</b>.
<b>ואל תוכיח אחותו, ש</b>היא מאיסורי <b>קרובי עצמו!</b>
והיות שאי אפשר לידע מהיכן ללמוד, לפיכך:
<b>תלמוד לומר</b> מקרא נוסף, בפרשת קדושים:
"ו<b>ערות</b> [אחות אמך ו] <b>אחות אביך לא תגלה</b>". (13)
ולא היה צריך הכתוב לאומרו כאן כדי להזהיר עליה, שהרי כבר הזהירה התורה עליה בפרשת אחרי. אלא, היה הכתוב צריך לומר כאן רק את עונשו, כדרך שאמר כאן בשאר עריות את עונשן, ולא חזר בהן הכתוב לומר את אזהרתן, אחר שכבר נאמרה האזהרה בפרשת אחרי.
אלא, בא הכתוב ללמד על אחות האב, שהיא אסורה <b>בין</b> שהיא אחות האב <b>מן האב, בין</b> שהיא אחות האב <b>מן האם</b>.
ועוד תלמוד לומר, באותו פסוק עצמו:
"ו<b>ערות אחות אמך</b> [ואחות אביך] <b>לא תגלה</b>".
וגם כאן חזר הכתוב ושנה את אזהרת אחות האם, למרות שכבר נכתבה האזהרה בפרשת אחרי, כדי ללמד שהאיסור הוא, <b>בין</b> שהיא אחות אמך <b>מן האב, בין</b> שהיא אחות אמך <b>מן האם</b>.
ומקשינן: <b>למה לי למכתבא</b> - שהאיסור הוא בין מן האב ובין מן האם - <b>באחות אב</b>, ו<b>למה לי למיכתבא</b> גם <b>באחות אם?</b> והרי די לנו אם היה הכתוב מגלה ענין זה באחת מהעריות האלו, והיינו לומדים אחת מן השניה במה מצינו.
<b>אמר רבי אבהו: צריכי</b> לשניהם!
<b>דאי כתב רחמנא</b> רק <b>באחות אב</b> שהיא אסורה בין מן האב בין מן האם, הייתי אומר: זו בלבד אסורה אף מן האם, <b>שכן יש לה</b> עם בן אחיה <b>חייס</b>, יחס קירבה של משפחה, היות ומשפחת אב קרויה "משפחה". (14)
<b>אבל אחות אם</b> שאין לה איתו יחס משפחה, שמשפחת אם אינה קרויה משפחה, <b>אימא</b> <b>לא</b> אסר אותה הכתוב, ולא נאסרה אחות אמו אלא כשהיא אחות אמו מן האב, ולא כשהיא אחות אמו מן האם.
<b>ו</b>מאידך, <b>אי כתב רחמנא</b> רק <b>באחות אם</b> שהיא אסורה בין מן האב ובין מן האם, הייתי אומר: זו בלבד אסורה.
<b>שכן</b> אחות אמו <b>ודאית</b> שהיא אכן קרובתו, ולפיכך אסרה הכתוב בין מן האב ובין מן האם. אבל אחות אב, שאינה קרובתו בודאי, כי יתכן שזינתה אמו תחת בעלה ואינו אביו, יתכן שלא אסרה הכתוב אלא אחות אב מן האב ולא מן האם. (15)
לפיכך <b>צריכא</b> הכתוב להשמיענו בין באחות האב ובין באחות האם, שהן אסורות עליו בין שהיא אחותו מן האב ובין שהיא אחותו מן האם.
והוינן בה:
<b>ודודתו</b> [אשת אחי אביו], <b>דפשיטא ליה לתנא דמן האב</b> בלבד היא אסורה, <b>ולא</b> דודתו שהיא אשת אחי אביו <b>מן האם</b>, וכדאיתא בברייתא - <b>מנא ליה?</b>
<b>אמר רבא: אתיא</b> בגזירה שוה <b>"דודו דודו</b>" -
<b>כתיב הכא</b>, גבי דודתו "ואיש אשר ישכב את דודתו - <b>ערות דודו גלה</b>".
<b>וכתיב התם</b>, בדין גאולת עבדים, שחייבים הקרובים לגאול את קרובם שנמכר כעבד לנכרי <b>"או דודו</b> [אחי אביו], <b>או בן דודו, יגאלנו</b>. או משאר בשרו ממשפחתו יגאלנו".
<b>מה להלן</b>, בגאולת קרובים, אין גואל אלא דודו שהוא אחי אביו <b>מן האב, ולא</b> דודו שהוא אחי אביו <b>מן האם</b> [וכפי שיבואר להלן]
<b>אף כאן</b>, גבי דודתו, אשת אחי אביו, אינה אסורה עליו אלא אם כן היה בעלה אחי אביו <b>מן האב, ולא</b> כשהיה בעלה אחי אביו <b>מן האם</b>.
ומפרשינן: <b>והתם</b>, גבי גאולת קרובים, <b>מנלן</b> שאין גואל אלא אחי אביו מן האב ולא אחי אביו מן האם?
כי <b>אמר קרא</b> "או דודו או בן דודו, או משאר בשרו, <b>ממשפחתו יגאלנו</b>".
<b>משפחת אב</b> - היא בלבד <b>קרויה "משפחה</b>", אבל <b>משפחת אם אינה קרויה משפחה</b>, ולפיכך אין אחי אביו מן האם חייב לגאול.
עוד מבארת הגמרא את דין "אחות אשתו", שאף היא אסורה בין היתה אחות אשתו מן האב ובין היתה אחות אשתו מן האם [וכפי שמוכיחה הגמרא מן המשנה המובאת כאן], מנין לנו שהיא אסורה בין אם היתה אחות אשתו מן האב ובין מן האם.
<b>והדתנן</b>: א. אסור לו לאדם לקחת את אחות אשתו כל עוד אשתו חיה, ולכן, אם נשא את אחותה בעוד אשתו קיימת, אין קידושין תופסין באחותה.
אך אם מתה אשתו הרי הוא מותר באחותה.
ב. אחות אשתו אסורה לו בין שהיתה אחותה מן האב בלבד, בין שהיתה אחותה מן האם בלבד.
ג. נשא אדם אשה, ויש לה אחות מן האב בלבד, ולאחות הזו יש אחות מן האם בלבד, הרי הוא מותר באחותה של האחות הזאת, שהרי האחות הזאת היא אינה קרובתה של אשתו, אלא קרובת אחותה של אשתו, ואינה אסורה עליו.
א. <b>אמרו לו</b> לאדם שנסע למדינת הים: <b>מתה אשתך</b>.
ב. והלך <b>ונשא</b> אשה שניה, את <b>אחותה מאביה</b> [ולא מאמה] של אשתו, שהיא מותרת לו, כיון שמתה אשתו.
ואחר כך אמרו לו: <b>מתה</b> אשתך השניה [שהיא, כאמור, אחותה של אשתו מהאב].
ג. והלך <b>ונשא</b> אשה שלישית את <b>אחותה מאמה</b> [ולא מאביה] של אשתו השניה.
ואחות זו היא רחוקה מאשתו הראשונה, ואינה אחותה כלל.
ושוב אמרו לו: <b>מתה</b> אשתך השלישית [שהיא אחותה של אשתו השניה מהאם, ורחוקה לגמרי מאשתו הראשונה]!
ד. והלך <b>ונשא</b> אשה רביעית, את <b>אחותה מאביה</b> של אשתו השלישית, שהיא רחוקה לגמרי משתי נשותיו, הראשונה והשניה.
ושוב אמרו לו: <b>מתה</b> אשתך הרביעית.
ה. והלך <b>ונשא</b> אשה חמישית, את <b>אחותה מאמה</b> של אשתו הרביעית, הרחוקה לגמרי מנשותיו הראשונה השניה והשלישית.
נמצאת אשתו השניה - קרובת אשתו הראשונה.
והשלישית - קרובת אשתו השניה, ורחוקה לראשונה.
והרביעית - קרובת השלישית ורחוקה לראשונה ולשניה.
והחמישית - קרובת הרביעית, ורחוקה מן האחרות.
ולאחר מכן התברר שהיו כל אותן העדויות, עדויות שקר, ולא מתה אף אחת מהן, וכולן קיימות!
הרי זה <b>מותר ב</b>אשתו ה<b>ראשונה</b>, כי מי יאסרנה עליו.
<b>ו</b>מאחר שנישואיו לאשתו השניה אינן נישואין, שהרי נתברר שאשתו קיימת, ואין קידושין תופסין באחות אשה.
<b>ו</b>מותר <b>בשלישית</b> [כלומר: אשתו היא, והיא מותרת לו] לפי שהיא אינה "אחות אשה" משום אשתו השניה, כיון שלא תפסו בשניה קידושיו.
ואילו משום אשתו הראשונה אין לאוסרה, שהרי השלישית אינה קרובתה כלל.
וכמו כן, נישואיו לאשתו הרביעית אינן נישואין, כיון שאחות אשתו הקיימת היא, כי נישואיו לשלישית [שהיא אחותה של הרביעית] תפסו.
<b>ו</b>מותר <b>בחמישית</b>, שאינה אסורה משום "אחות אשה" של הרביעית, כיון שלא תפסו ברביעית קידושיו, ואילו לנשותיו הראשונה והשלישית היא אינה קרובה כלל.
<b>ו</b>אם מת הבעל, שעתה יש לו שלש נשים: הראשונה השלישית והחמישית, והן נופלות ליבום לפני אחיו - הרי הן <b>פוטרות</b> את <b>צרותיהן!</b>
כלומר, כשבא אחיו על אחת מן השלש, נפטרו השתיים האחרות [שהן צרותיה של זו] מן היבום, שהרי אין צריך ליבם אלא אחת מנשותיו של האח המת.
<b>ואסור</b> הבעל עכשיו <b>ב</b>אשתו ה<b>שניה</b> כיון שאחות אשתו הראשונה היא, ועדיין היא קיימת.
<b>ו</b>אסור <b>ב</b>אשתו ה<b>רביעית</b>, כיון שאחות אשתו השלישית היא, והרי קידושיה של השלישית תפסו בה ועדיין היא קיימת.
<b>ו</b>אם מת, <b>אין ביאת</b> אחיו ב<b>אחת מהן</b>, בשניה או ברביעית <b>פוטרת צרתה</b> [צרותיה], את שלשת נשיו האמיתיות, הראשונה השלישית והחמישית, שהיו נראות כצרותיהן של השניה והרביעית, משום שהתבררה האמת ששתי אלו לא היו נשואות לו כלל.
<b>ואם</b> התברר שהעדות על מיתת אשתו הראשונה אכן היתה נכונה, ורק העדויות על מיתת שאר הנשים היו שקר -
הרי אם הוא <b>בא על השניה לאחר מיתת הראשונה</b>, הרי זה <b>מותר בשניה</b>, כיון שנישאה לו לאחר מיתת אחותה.
ועתה מתברר כי קידושיו לשלישית אינן תופסין, כיון שאחות אשתו השניה היא, והיא קיימת.
<b>ו</b>לכן הוא מותר גם <b>ברביעית</b>, היות ואחותה, שהיא אשתו השלישית, אינה נשואה לו, ואילו לשניה היא אינה קרובה כלל.
<b>ו</b>אם מת הבעל, ונפלו שתי נשותיו, השניה והרביעית, ליבום לפני אחיו, הרי ביאת אחיו באחת מהן - <b>פוטרות</b> את <b>צרותיהן</b> [צרתה].
שביאתו בשניה פוטרת את הרביעית, וכן אם יבוא תחילה על הרביעית תפטר השניה.
<b>ואסור</b> הבעל עכשיו <b>בשלישית</b>, כיון שהיא אחות של אשתו השניה, שתפסו לו בה קידושין אחרי מות אשתו הראשונה, ועדיין היא קיימת.
<b>ו</b>אסור <b>בחמישית</b>, לפי שהיא האחות של אשתו הרביעית, שתפסו לו בה קידושין ועדיין היא קיימת. (16)
<h3> דף נה.</h3>
<b>אלמא</b>, הרי למדת ממשנה זאת, ש<b>אחות אשתו, בין</b> היא אחותה <b>מן האב, בין</b> אם היא אחותה <b>מן האם</b>, הרי הן <b>אסורות</b>.
שהרי מבואר בסיפא, שאם בא על השניה לאחר מיתת הראשונה, הרי הוא אסור בשלישית שאינה אלא אחות מן האם של אשתו השניה. ואסור בחמישית, שאינה אלא אחות מן האם של אשתו הרביעית. (1)
<b>מנלן</b>, שאחותה מן האם של אשתו, אכן אסורה לו?
<b>יליף מאחותו: מה אחותו, בין מן האב בין מן האם</b> הרי היא אסורה.
<b>אף כאן</b>, אחות אשתו, <b>בין</b> שהיתה אחותה <b>מן האב בין</b> שהיתה אחותה <b>מן האם</b>, הרי היא אסורה.
ומקשינן: <b>ולילף מדודתו!</b> ונאמר: <b>מה דודתו</b> אסורה דוקא אם היא אחות אביו <b>מן האב ולא מן האם</b> [וכדילפינן לעיל].
<b>אף כאן</b>, באחות אשה, תהיה אסורה דוקא אחות אשתו <b>מן האב, ולא</b> אחות אשתו <b>מן האם?</b>
ומפרשינן: <b>מסתברא, מאחותו</b> ולא מדודתו <b>הוה ליה</b> [יש לנו] <b>למילף</b> לאחות אשתו. <b>שכן</b> אחות אשתו היא <b>קרובי עצמו</b>, (2) ולכן יש ללמוד אותה <b>מ</b>אחותו, שאף היא <b>קרובי עצמו</b>.
ואל תוכיח דודתו - שהיא מקרובי האב.
ומקשינן: <b>אדרבה, מדודתו הוה ליה למילף</b>, ולא מאחותו, <b>שכן דבר</b> ש<b>על ידי קדושין</b> [אחות אשתו] <b>מדבר שעל ידי קדושין</b> [אשת אחי אביו] יש לך ללמוד. ולא מאיסור אחותו, שאינו דבר הנעשה על ידי קדושין.
ומכח הקושיה הזאת, חוזרת בה הגמרא, ומביאה מקור אחר:
<b>אלא, מאשת אח ילפינן</b> (3) לאחות אשה, משום <b>ד</b>אמרינן: <b>שכן</b> שתי עריות אלו, הן <b>דבר שעל ידי קדושין וקרובי עצמו</b>. ולכן, אל תוכיח דודתו, שאם כי על ידי קדושין היא, הרי היא אינה מ"קרובי עצמו".
והוינן בה: <b>ואשת אח גופה</b> - <b>מנא לן</b> שהיא אסורה בין שהיה האח מן האב, ובין שהיה האח מן האם בלבד?
ומשנינן: מהא <b>דתניא</b>: כתיב בפרשת אחרי <b>"ערות אשת אחיך לא תגלה</b>, ערות אחיך היא".
ולמדנו מכאן שאשת אחיו אסורה. ואיסורה הוא <b>בין</b> שהיה האח <b>מן האב</b> ו<b>בין</b> שהיה האח <b>מן האם</b>.
ומנין <b>אתה אומר</b> שאיסורה הוא <b>בין מן האב</b> ו<b>בין מן האם?</b>
<b>או אינו אלא מן האב ולא מן האם?</b>
אין לומר כן. שהרי: <b>ודין הוא!</b> יש לנו ללמוד בלימוד של "במה מצינו" שאסורה היא בין מן האב ובין מן האם:
<b>חייב</b> הכתוב <b>כאן</b>, באשת אח, <b>וחייב באחותו</b>.
<b>מה אחותו</b>, חייב בה הכתוב <b>בין</b> באחותו <b>מן האב בין</b> באחותו <b>מן האם</b> -
<b>אף כאן</b> באשת אח, חייב בה הכתוב <b>בין</b> שהיה האח <b>מן האב בין</b> שהיה האח <b>מן האם</b>.
<b>או</b> שמא תאמר: <b>כלך לדרך זו</b>, ותאסור אשת אח מן האב בלבד:
לפי ש<b>חייב</b> הכתוב <b>כאן</b>, באשת אח, <b>וחייב</b> הכתוב גם <b>בדודתו</b>.
<b>מה דודתו מן האב ולא מן האם, אף כאן</b> באשת אח, חייב הכתוב רק באשת אח <b>מן האב ולא</b> באשת אח <b>מן האם</b>.
<b>נראה למי דומה</b>:
<b>דנין קרובי עצמו</b> [אשת אח] <b>מקרובי עצמו</b> [אחותו]. <b>ואל תוכיח דודתו, ש</b>היא מ<b>קרובי האב</b>.
<b>או כלך לדרך זו: דנין דבר שעל ידי קדושין</b> [אשת אח], <b>מדבר שעל ידי קדושין</b> [אשת אחי אביו], <b>ואל תוכיח אחותו שאיסור הבא מאליו</b>.
והואיל ואכן אי אפשר ללומדו מן הדין, לפיכך:
<b>תלמוד לומר</b>: "ערות אשת אחיך לא תגלה, <b>ערות אחיך היא</b>".
וסוף הפסוק מיותר הוא, וחזר הכתוב לאומרו כדי ללמדנו, שאשת האח אסורה <b>בין</b> שהיה האח <b>מן האב</b>, ו<b>בין</b> שהיה האח <b>מן האם</b>.
<b>ואימא: אידי ואידי</b>, גם "ערות אשת אחיך לא תגלה", וגם "ערות אחיך היא", <b>באשת אח</b> מן האב בלבד הכתוב מדבר, ויש צורך בשניהם:
וקרא <b>חדא</b> מדבר במקום <b>דיש לה</b>, (4) לאשת אחיו, <b>בנים בחיי בעלה</b>, ובא הכתוב לאוסרה עליו אם מת אחיו או גירשה. (5)
<b>ו</b>קרא <b>חדא</b> מדבר במקום <b>דאין לה בנים בחיי בעלה</b>, לומר שהיא אסורה בחיי אחיו, לאחר שגירשה אחיו, לפי שאין אז מצות יבום. והוצרך הכתוב לומר זאת, כדי שלא תטעה לומר, הואיל ואילו היתה עומדת אצל אחיו ולא היה מגרשה, והיה מת, זקוקה היתה ליבום - מתחילה לא חל עליה איסור אשת אח.
ומשנינן: <b>אין לה בנים בחיי בעלה</b> אין צריך ללומדו ממקרא זה, כי <b>מדרב הונא</b> [לעיל נד ב] <b>נפקא!</b> דאמר קרא "אשת אחיו - נדה היא". ולמד מכך רב הונא, שהיא אסורה בחיי בעלה אף שיש לה היתר לאחר מיתת בעלה [וכמבואר לעיל]. ולכן מיותר הכתוב ללמוד ממנו לאשת האח מן האם.
<b>ו</b>אכתי מקשינן: <b>אימא: אידי ואידי</b> [ערות אשת אחיך לא תגלה; ערות אחיך היא] <b>באשת אח מן האב</b>, ונצרכו שני מקראות כדי להשמיענו:
קרא <b>חדא</b>, שאסורה היכא <b>דיש לה בנים בחיי בעלה</b>, לאחר שגירשה.
<b>ו</b>קרא <b>חדא</b>, שאסורה היכא <b>דיש לה בנים</b>, שאסורה גם <b>לאחר מיתת בעלה!</b>
כדי שלא תאמר: הואיל ומת בעלה, פקע ממנה שם אשת אח, והרי היא מותרת לו אפילו אם יש לה בנים ממנו, כשם שפקע איסורה כשאין לה בנים.
אלא, שאם אין לה בנים יש מצוה לייבמה, ואם יש לה בנים אין מצוה לייבמה, אך בכל ענין הותר איסור אשת אח אחר מיתה, ולכן הוצרך כתוב מיוחד כדי לאוסרה, ועדיין מנין לך שגם אחות האב מן האם אסורה? (6)
ומשנינן: <b>יש לה בנים לאחר מיתת בעלה</b> - <b>לא צריכא קרא!</b>
כי <b>מדאמר רחמנא</b> אשת אח <b>שאין לה בנים</b> הרי היא <b>מותרת</b> ביבום.
מכלל זה אתה למד: <b>הא</b>, אשת אח ש<b>יש לה בנים</b> - הרי היא <b>אסורה</b>.
ולכן, מיותר הפסוק ללמדנו שגם אשת אח מן האם הרי היא אסורה.
ואכתי מקשינן: <b>ודילמא</b>, מכל מקום צריכים אנו מקרא מיוחד ללמד איסור לאשת אח שיש לה בנים לאחר מיתת בעלה, ואין ללומדו ממה שלא התירה התורה אותה אלא כשאין לו בנים, כי הייתי אומר:
א. <b>אין לה בנים אסורה לעלמא</b>, וכמו שנאמר "לא תהיה אשת המת החוצה לאיש זר", <b>ושריא ליבם</b>.
ואילו כש<b>יש לה בנים</b> - <b>שריא</b> מותרת היא להנשא <b>לעלמא, ושריא</b> גם <b>ליבם</b>.
ב. <b>אי נמי</b>, הייתי אומר, <b>אין לה בנים מצוה</b> שתתייבם לאחי בעלה, <b>יש לה בנים רשות</b> היא לו לקחתה.
<b>אי נמי</b> יש לומר, אכן יש ללמוד שלא התירה התורה אשת האח שיש לו בנים לאחר מיתת בעלה, ממה שלא התירתה תורה אלא כשאין לו בנים. אלא שמהלימוד הזה, לא הייתי יודע שיש בה כרת, אלא רק איסור עשה. כי כך הייתי אומר:
<b>אין לה בנים</b> - <b>אין</b>, אכן מותרת היא לאחיו, אבל <b>יש לה בנים, לא</b> מותרת היא לאחיו.
<b>ולאו הבא מכלל עשה</b> - איסור <b>עשה</b> הוא, אבל עונש כרת לא שמענו מכאן. ולפיכך הוצרכה התורה לכתוב מקרא אחר, ללמדנו שהוא בכרת עליה.
וכיון שהוצרך הכתוב ללמדנו איסור לאשת אח שיש לה בנים לאחר מיתת בעלה, שוב אי אפשר ללמוד ממנו לאשת אח מן האם שהיא אסורה.
ומשנינן: <b>כתב</b> רחמנא <b>קרא אחרינא</b> [פסוק שלישי], בפרשת קדושים "ואיש אשר יקח את אשת אחיו, נדה היא. <b>ערות אחיו גלה</b>, ערירים יהיו".
ויש לך ללמוד מהמקרא הזה, לאשת אח שיש לה בנים לאחר מיתת בעלה, שהיא בכרת. (7) ולכן מיותר "ערות אחיך היא", כדי ללמד שאשת האח אסורה בין שהיה האח מן האב ובין שהיה האח מן האם.
ומקשינן: <b>ואימא</b> יהיה דינה של <b>אשת אח מן האם, כ</b>דין <b>אשת אח מן האב: מה אשת אח מן האב לאחר מיתת בעלה, שריא</b> - <b>אף אשת אח מן האם לאחר מיתת בעלה</b> (8) <b>שריא</b>. (9)
ומשנינן: <b>אמר קרא</b> "ערות אחיך <b>היא</b>".
ומשמעות "היא" - <b>בהוייתה תהא!</b> שתמיד, ואפילו לאחר מיתה, הרי היא אסורה. והרי ממקרא זה למדנו את מקור האיסור לאשת האח מן האם, ואמרה בו תורה שבהוייתה של איסור תהא תמיד, גם לאחר מות בעלה.
ועתה מוסיפה ומפרשת הגמרא עוד מקראות נוספים בענין עריות הנזכרים בפרשת קדושים (10) -
כיון שכבר אמרה תורה בסוף פרשת עריות [בפרשת אחרי] "כי כל אשר יעשה מכל התועבות האלה - ונכרתו הנפשות העושות מקרב עמם" -
אם כן, <b>אחותו, ד</b>חזר הכתוב ו<b>כתב ביה כרת</b> [בפרשת קדושים] "ואיש אשר יקח את אחותו, ונכרתו לעיני בני עמם" - <b>למה לי</b>, והרי בכלל כל העריות היא?
ומשנינן: הוצרך הכתוב הזה של כרת ב"אחותו" - <b>לכדרבי יוחנן</b>.
<b>דאמר רבי יוחנן</b>: מלמד הכתוב הזה, <b>שאם עשאן כולן</b> [שבא על כל העריות] <b>בהעלם אחת</b>, [ששגג בכולן, ולא נודע לו על חטאו בין ביאה אחת לחברתה] -
הרי זה <b>חייב</b> להביא קרבן חטאת <b>על כל אחת ואחת</b> מהעריות.
כי מאחר שפירט הכתוב באחותו, כרת בפני עצמו, הרי למדנו מכאן, שאם יבוא על כל העריות - ואחותו בכללן - בהעלם אחד, הרי זה מתחייב על ביאת אחותו בקרבן חטאת בפני עצמו, חוץ מהקרבן על שאר העריות.
ומכאן אתה למד לכל העריות, שעל כל אחת מהן הוא חייב בחטאת נפרדת, כי יש ללמוד מדין אחותו לכל העריות בהקישא דרבי יונה [לעיל נד ב, כריתות ב ב].
ומקשינן: <b>ולרבי יצחק, דאמר: כל חייבי כריתות, בכלל</b> "כי כל אשר יעשה מכל התועבות האלה ונכרתו הנפשות העושות מקרב עמם", <b>היו</b>. (11)
<b>ולמה יצתה כרת באחותו</b> להכתב בפני עצמה? לומר לך: <b>לכרת ניתנה, ולא למלקות!</b> (12)
שאפילו התרו בו למלקות - אינו לוקה. (13)
וכיון שרבי יצחק מפרש שהכרת האמור באחותו בא לומר שאין לוקים עליה, אם כן, לפי דעתו - <b>לחלק</b>, לחייב קרבן חטאת נפרד לכל אחת מן העריות שבא עליהן בהעלם אחד - <b>מנלן?</b>
ומשנינן: <b>נפקא ליה</b>, לרבי יצחק, לחלק את כל העריות לחיוב קרבן בפני עצמו, <b>מ</b>כך שאמרה תורה <b>"ואל אשה בנדת טומאתה</b> לא תקרב לגלות ערותה".
והיה לו לכתוב לומר "ואל נדה לא תקרב".
אלא מלמד הכתוב שכל אשה ואשה האמורה באותה פרשה, חלוקה היא מחברתה, ומכאן אתה למד <b>לחייב</b> את הבא בהעלם אחד על כל הנשים האמורות בפרשה, שחייב קרבן נפרד <b>על</b> ביאתו ב<b>כל אשה ואשה</b>.
וממשיכה הגמרא לבאר ענין נוסף בפרשת עריות:
בכל מקום שאמרה תורה כרת, משמעות הדבר, שהוא וזרעו נכרתים.
ואם כן, בערות <b>דודתו, דכתב בה רחמנא "ערירים</b> [בלא בנים] <b>ימותו</b>" - <b>למה לי?</b>
שהרי ערירים משמעותו "כרת", שנכרת הוא וזרעו. והרי דודתו, בכלל העריות היא, ונאמר בהן "ונכרתו", שמשמעותו שימותו הם ובניהם, ולמה הוצרך הכתוב לומר בדודתו "ערירים ימותו"? (14)
ומשנינן: יש צורך לומר בדודתו "ערירים ימותו" - <b>לכד</b>אמר <b>רבה!</b>
<b>דרבה רמי</b> [הקשה שיש סתירה, לכאורה, בין הפסוקים]:
מצד אחד <b>כתיב</b> בפרשת עריות, בעונש על ערות דודתו, <b>"ערירים יהיו</b>", שמשמעותו ערירים בעתיד, שעתידים הם לאבד את בניהם שיש להם עתה, בשעת החטא. שסופם לבוא לידי כך שיהיו ערירים מבניהם שיש להם עתה, לפי שיקברום בחייהם, כך שבשעת מיתתם של החוטאים הם ימותו ערירים מבניהם הקיימים בשעת החטא.
<b>ו</b>מאידך <b>כתיב</b> פסוק אחר בפרשת עריות: <b>"ערירים ימותו</b>", שמשמעותו שאם הם עתה בשעת החטא הם ערירים ללא בנים, כך גם ישארו כמות שהם ערירים עתה, גם בשעת מיתתם, שאפילו אם יוולדו להם בנים אחר החטא הם ימותו.
ואולם, אין בכלל הזה שאם היום, בשעת החטא, יש להם בנים ועתה הם אינם ערירים, שימותו בניהם בחייהם.
<b>הא כיצד</b> יתכנו שני הפסוקים?
אלא כך הוא ביאורם של שני הפסוקים:
<b>יש לו בנים</b> בשעת החטא - הרי זה <b>קוברן</b>.
ואם <b>אין לו בנים</b> בשעת חטא - הרי זה <b>הולך ערירי</b>.
<b>ואצטריך למיכתב</b> גם <b>"ערירים יהיו</b>", <b>ואיצטריך למיכתב</b> גם "חטאם ישאו, <b>ערירים ימותו</b>"! <b>דאי כתב רחמנא</b> רק <b>"ערירים יהיו", הוה אמינא</b> שלא ימותו לו אלא הבנים שנולדו לו <b>עד חטאיה</b> [עד שחטא]. (15) <b>אבל</b> הבנים שנולדו לו <b>מחטאיה ואילך</b>, הייתי אומר שהם <b>לא</b> ימותו.
לפיכך <b>כתב רחמנא "ערירים ימותו</b>", שכל הבנים ימותו.
<b>ואי כתב רחמנא</b> רק "חטאם ישאו <b>ערירים ימותו", הוה אמינא</b> שרק הבנים שיהיו לו <b>מחטאיה ואילך</b> ימותו, והוא יהיה ערירי מהם, שהרי כך היא משמעות הכתוב: חטאם ישאו - ערירים ימותו.
<b>אבל</b> בנים שהיו לו <b>מעיקרא</b>, קודם שחטא, הייתי אומר ש<b>לא</b> ימותו.
לפיכך: <b>צריכא</b> לומר גם "ערירים יהיו"! (16)
וכאן שבה הגמרא לפרש את מקור דין לאיסור העראה בכל איסורי ביאה האמורים בתורה:
איסור <b>העראה דחייבי לאוין</b> - <b>מנלן?</b>
ומבארת הגמרא שיש ללמוד זאת זה מ"שפחה חרופה", שהיא שפחה כנענית המאורסת לעבד עברי [המותר בשפחה (17)], והיא אסורה לכל העולם בכלל חייבי לאוין, בלאו "לא יהיה קדש" [שהוא לאו לכל השפחות].
ואמרה תורה "בקורת תהיה", ללמדך שהיא לוקה [ולא הוא], "והביא את אשמו לה', אל פתח אוהל מועד, איל אשם".
ולומדים איסור העראה בחייבי לאוין, <b>מדגלי רחמנא</b> בפסוק "ואיש כי ישכב את אשה <b>שכבת זרע</b>" - האמור <b>גבי שפחה חרופה</b>, שמשמע ממנו שאינו חייב בה אלא על ביאה הראויה להזריע, והיא גמר ביאה.
<b>מכלל</b> זה אתה למד <b>ד</b>שאר <b>חייבי לאוין</b>, הדומים לשפחה חרופה בכך שהיא חייבי לאוין] איסורם הוא אפילו <b>בהעראה</b>. (18) ותמהינן: <b>אדרבה</b>, נאמר <b>מדגלי רחמנא</b> איסור <b>העראה בחייבי כריתות</b>, וכמו שלמדנו בסוגיא לעיל - <b>מכלל</b> זה אתה למד <b>דחייבי לאוין</b> רק <b>בגמר ביאה</b> מתחייבים.
<b>אמר רב אשי: אם</b> תאמר <b>כן</b>, שבכל חייבי לאוין חייבה התורה רק בגמר ביאה, <b>לשתוק קרא משפחה חרופה</b> שגילתה בה תורה "שכבת זרע", שהרי כבר ידענו לכל חייבי לאוין [ושפחה חרופה בכללן], שאין חייבין עליהן אלא בגמר ביאה. (19)
תו מפרשינן: <b>העראה דחייבי לאוין דכהונה</b> - שאין הלאו שלהן שוה בכל, ואין אתה יכול ללומדו משפחה חרופה שהיא אסורה על כל ישראל - <b>מנא לן?</b> (20)
<b>אתיא</b> העראה בחייבי לאוין דכהונה בגזירה שוה <b>"קיחה</b> [אשה זונה וחללה לא "יקחו"] <b>קיחה</b> [ואיש אשר "יקח" את אחותו] מחייבי כריתות, שנתרבתה לעיל העראה בכולן, מהיקישא דרבי יונה.
תו מפרשינן: העראה <b>דחייבי עשה</b> [כגון מצרי ואדומי שנאמר בהם "בנים אשר יולדו להם - דור שלישי יבוא להם בקהל ה'", שלישי יבוא אבל דור שני לא יבוא, ולאו הבא מכלל עשה - עשה] - <b>מנלן?</b>
<h3> דף נה:</h3>
<b>אתיא</b> העראה בחייבי עשה מחייבי לאוין, שנתרבתה בהן העראה, בגזירה שוה <b>"ביאה ביאה</b>".
[כתיב בחייבי עשה "בנים אשר יולדו להם, דור שלישי <b>יבוא</b> להם בקהל ה'".
וכתיב בחייבי לאוין "לא <b>יבוא</b> ממזר בקהל ה'"].
וממשיכה הגמרא לבאר: <b>יבמה לשוק</b> [יבמה שהיא זקוקה ליבם, ואסורה להבעל לאיש זר] - <b>מנלן</b> שאפילו בהעראה בעלמא היא אסורה?
ותמהה הגמרא על השאלה: למה צריכים אנו לחפש מקור מהכתוב כדי ללמוד ממנו שיבמה לשוק אסורה אפילו בהעראה, והרי:
<b>אי למאן דאמר</b> יבמה לשוק אסורה להבעל לזר באיסור <b>לאו</b>, כדכתיב "לא תהיה אשת המת החוצה לאיש זר" - הרי <b>לאו</b> הוא, וכבר למדנו את איסור ההעראה בחייבי לאוין.
<b>אי למאן דאמר</b> אסורה היא לזר ב<b>עשה</b>, דכתיב "יבמה יבוא עליה" - יבמה ולא זר, ולאו הבא מכלל עשה הוא "עשה" (1) - הרי איסור <b>עשה</b> הוא, וכבר למדנו את איסור ההעראה בחייבי עשה.
<b>אלא</b>, הכי קאמרינן: <b>יבמה</b> שנקנית <b>ליבם</b> בביאה - <b>מנלן</b> שהיא נקנית אפילו בהעראה גרידא?
<b>אתיא</b> קניה של העראת יבם ביבמתו בגזירה שוה <b>"ביאה ביאה</b>" מחייבי לאוין, שנתרבתה בהן ההעראה.
[דכתיב "יבמה <b>יבוא</b> עליה", וכתיב "לא <b>יבוא</b> ממזר"].
וממשיכה הגמרא לבאר את דיני ההעראה:
<b>אשה</b> הנקנית <b>לבעלה</b> בקידושי ביאה - <b>מנין</b> שהיא נקנית לבעלה בהעראה גרידא כשמקדשה בביאה?
<b>אתיא</b> קנין אשה לבעלה בהעראה בגזירה שוה <b>"קיחה קיחה</b>".
[כתיב "כי <b>יקח</b> איש אשה, ובעלה", שמכאן למדנו קידושי ביאה באשה. וכתיב "איש אשר יקח את אחותו", שהיא מחייבי כריתות, שנתרבתה בהן ההעראה].
<b>אמר רבא</b>:
כתיב בשפחה חרופה: ואיש כי ישכב את אשה "שכבת זרע" והיא שפחה נחרפת לאיש.
וכתיב באשת איש: ואל אשת עמיתך לא תתן "שכבתך לזרע" לטמאה בה.
וכתיב בסוטה: איש איש כי תשטה אשתו ומעלה בו מעל, ושכב איש אותה "שכבת זרע" [כלומר: ויש להסתפק שמא שכב איש אותה שכבת זרע], ונעלם מעיני אישה, ונסתרה [נתייחדה עם איש אחר, ולכן היא בספק שמא] והיא נטמאה [יתכן שנטמאה; ודרשו חז"ל: שהיא טמאה משעת סתירה לבעלה, ואסור הוא בה].
ועבר עליו רוח קנאה וקנא את אשתו [וכבר עבר עליו רוח קנאה, שהיה חושד את אשתו עם אותו איש והתרה בה קודם שנסתרה: אל תסתרי עמו]. והביא האיש את אשתו אל הכהן. והשקה את האשה את מי המרים המאררים.
ומפרש רבא:
<b>למה לי</b> מה <b>דכתב רחמנא</b> "ואיש כי ישכב את אשה <b>שכבת זרע" בשפחה חרופה</b>,
ולמה לי דכתב: <b>שכבת זרע</b> ["לא תתן שכבתך לזרע"] <b>באשת איש</b>, ולמה לי דכתב: ושכב איש אותה <b>"שכבת זרע" בסוטה?</b> (2)
"שכבת זרע" <b>דשפחה חרופה</b> כתב רחמנא כדי ללמדנו <b>כדאמרן</b>, לומר, שאין חייבין עליה אלא בגמר ביאה.
ו"שכבת זרע" <b>דאשת איש</b> כתב רחמנא כדי ללמד: <b>פרט למשמש</b> עם אשת איש באבר <b>מת</b> [ללא קישוי], שאינו חייב עליה, כיון שאינו מזריע.
ומקשינן: <b>הניחא למאן דאמר משמש מת בעריות פטור</b>, הרי שפיר יש לומר שבא הכתוב למעט משמש מת באשת איש.
<b>אלא למאן דאמר</b> אפילו משמש מת בעריות הרי הוא <b>חייב</b> -
<b>מאי איכא למימר?</b> מה בא "שכבת זרע" האמור באשת איש למעט?
<b>אלא</b> "שכבת זרע" האמורה באשת איש, נכתבה כדי ללמדנו: <b>פרט למשמש</b> אשת איש כשהיא <b>מתה</b>, שאינו חייב עליה, כיון שאינה מזרעת.
והוצרכה התורה למעט אשת איש שמתה מאיסור אשת איש. כיון <b>דסלקא דעתך אמינא: הואיל ולאחר</b> [גירסת רש"י] <b>מיתה נמי איקרי "שארו</b>", כדכתיב גבי מצות טומאת כהן למת: "לנפש לא יטמא בעמיו, כי אם "לשארו" הקרוב אליו". ואמרינן: שארו - זו אשתו.
ולכן הוה אמינא ש<b>ליחייב עלה</b> נמי מי שבא עליה לאחר מיתה <b>ב</b>חיוב הבא על <b>אשת איש</b>.
<b>קא משמע לן</b> שאין חייבים על אשה מתה משום אשת איש. (3)
תו מפרשינן: "שכבת זרע", <b>ד</b>כתיב לגבי <b>סוטה</b> - <b>למה לי?</b> (4)
<b>לכדתניא: "שכבת זרע" פרט לדבר אחר</b>.
ומפרשינן: <b>מאי "דבר אחר</b>"? <b>אמר רב ששת: פרט לשקינא לה</b> שלא תיבעל <b>שלא כדרכה</b>, שאינו קינוי להיאסר עליו ולשתות, אף אם נסתרה. (5)
<b>אמר</b> תמה <b>ליה רבא</b> לרב ששת: והרי <b>"משכבי אשה</b>" [שתי משכבות במשמע: כדרכה ושלא כדרכה] <b>כתיב</b>. והקישם הכתוב זה לזה לכל דין, והאיך תאמר שבא הכתוב למעט בסוטה ביאה שלא כדרכה?!
<b>אלא אמר רבא: פרט לשקינא לה דרך אברים</b> [מיעוך דדים, ודש מבחוץ בשאר אברים, רש"י].
<b>אמר</b> תמה <b>ליה אביי</b>: וכי היינו אומרים, שאפילו אם נהגה האשה בדרך <b>פריצותא</b> [פריצות בעלמא], גם <b>אסר רחמנא</b> אותה עליו, עד שהוצרכה התורה למעט זאת בהדיא?! (6)
<b>אלא, אמר אביי: פרט לשקינא לה ב"נשיקה</b>", וכפי שיבואר, שאינה נאסרת עליו בכך, ואינה שותה.
ופרכינן: <b>הניחא למאן דאמר העראה</b> - שנתרבתה בכל מקום, וכן בסוטה להיאסר עליו - <b>זו הכנסת עטרה</b> של האבר, שהיא החלק המעובה בבשר, הרי ניחא שבא הכתוב למעט "נשיקה", שאינה אלא נגיעת האבר באותו מקום.
<b>אלא למאן דאמר</b> העראה שנתרבתה בכל מקום <b>זו נשיקה</b> - <b>מאי איכא למימר?</b> (7)
ומפרשינן: <b>אלא לעולם</b>, לכך אמרה תורה "שכבת זרע" בסוטה, כדי למעט <b>לשקינא לה דרך אברים</b>, שאינה נאסרת עליו.
<b>ו</b>מה שהקשית, וכי משום פריצותא אסר רחמנא את אשתו עליו?! לא תיקשי, כי אכן <b>איצטריך</b> הכתוב למעט קינוי דרך אברים שאינה נאסרת עליו, כי:
<b>סלקא דעתך אמינא</b>, שאיסור האשה <b>בקפידא דבעל תלה רחמנא</b>, (8) <b>והא קא קפיד</b> אפילו על דרך אברים.
לפיכך <b>קא משמע לן</b> הכתוב, שאם קינא לה דרך אברים אינה נאסרת עליו.
<b>אמר שמואל: העראה</b> האמורה בכל מקום <b>זו נשיקה</b> של האבר באותו מקום. והיא נחשבת לביאה, כי <b>משל לאדם שמניח אצבעו על פיו</b> - <b>אי אפשר שלא ידחוק הבשר</b>, ויכנס בשר האצבע מעט לתוך הפה.
ואף כאן, בנשיקת האבר באותו מקום, דוחק האבר את הבשר, ויש כאן ביאה.
<b>כי אתא רבה בר בר חנה אמר</b> משמו של <b>רבי יוחנן</b>: (9)
<b>גמר ביאה בשפחה חרופה</b> [שאין חייבים עליה אלא בגמר ביאה, כפי שנתבאר לעיל] - <b>זו הכנסת עטרה!</b>
העטרה ראש הגיד היא, ואינה מן הגיד, אלא בשר.
<b>מתיב רב ששת</b> מברייתא, על מה שאמר רבה בר בר חנה בשם רבי יוחנן שהכנסת עטרה היא גמר ביאה האמורה בשפחה חרופה -
דתניא: <b>"שכבת זרע</b>" האמורה בשפחה חרופה, באה ללמד ש<b>אינו חייב אלא על ביאת המירוק</b> [מירוק לשון גמר הוא, כלומר ביאה גמורה, בכניסת כל האבר] שבה הוא מזריע (10) -
ומדייק רב ששת: <b>מאי לאו</b>, האם אין כונת הברייתא שאינו חייב אלא על ביאת ה"מירוק", לומר שצריך <b>מירוק גיד</b>, דהיינו, הכנסתו לגמרי.
ומוכח שאין די בהכנסת עטרה בשפחה חרופה, אלא צריך להכניס את הגיד כולו, ותיקשי לרבה בר בר חנה בשם רבי יוחנן!?
ומשנינן: <b>לא</b> למירוק הגיד התכוונה הברייתא, אלא ל<b>מירוק</b> ה<b>עטרה</b>, שהכנסת העטרה גרידא נחשבת לגמר ביאה.
<b>כי אתא רב דימי אמר</b> משמו של <b>רבי יוחנן: העראה</b> - <b>זו הכנסת עטרה!</b>
וכיון שהכנסת העטרה נחשבת רק כתחילת ביאה ["העראה"], משמע שגמר ביאה בשפחה חרופה היא ביאת מירוק הגיד.
<b>אמרו ליה: והא רבה בר בר חנה</b> משמו של רבי יוחנן <b>לא אמר הכי</b>, שהרי הוא אמר שהכנסת עטרה חשובה גמר ביאה, וממילא משמע שהעראה היא נשיקה?!
<b>אמר להו</b> רב דימי: <b>אי איהו שקראי, או אנא שקראי</b> [או אני שקרן או שהוא שקרן].
<b>כי אתא רבין אמר</b> גם הוא משמו של <b>רבי יוחנן</b> כדברי רב דימי, שאמר משמו של רבי יוחנן:
<b>העראה</b> - <b>זו הכנסת עטרה</b>.
ומבארת הגמרא: רבין [משמו של רבי יוחנן] <b>אדרבה בר בר חנה</b> [משמו של רבי יוחנן] - <b>ודאי פליג!</b>
שהרי רבין סובר שהעראה זו הכנסת עטרה, ובהכרח שגמר ביאה הוא יותר מהכנסת עטרה. ואילו רבה בר בר חנה הרי אמר בשם רבי יוחנן שגמר ביאה הוא הכנסת עטרה.
ואולם <b>אדשמואל</b> - שאמר העראה זו נשיקה - <b>מי לימא פליג</b> רבין? האם הכרח הוא לומר שרבין האומר בשם רבי יוחנן שהעראה זו הכנסת עטרה חלוק על שמואל האומר שהעראה זו נשיקה? כי יש לומר: מר אמר חדא ומר אמר חדא ולא פליגי, כדמפרש ואזיל.
ומפרשינן: <b>לא</b> מוכרח הוא שחלוקים הם. כי יש לומר:
<b>מנשיקה ועד הכנסת עטרה</b> - <b>"העראה" קרי לה</b>.
כלומר: שמואל שאמר "העראה זו נשיקה" נקט את הכניסה הפחותה ביותר, לומר שגם היא נקראת "העראה".
ואילו רבין, שאמר "העראה זו הכנסת עטרה", נקט את הכניסה המרובה ביותר שעדיין נקראת העראה ולא גמר ביאה.
<b>כי אתא רב שמואל בר יהודה אמר</b> משמו של <b>רבי יוחנן</b>:
<b>העראה</b> - <b>זו הכנסת עטרה</b>.
<b>גמר ביאה</b> - <b>גמר ביאה ממש</b>.
<h3> דף נו.</h3>
<b>מכאן ואילך</b>, מהכנסת עטרה ולחוץ, <b>אינו אלא נשיקה, ופטור עליה</b>
<b>ו</b>הוא ודאי <b>פליג אדשמואל</b>.
שנינו במשנה: הבא על יבמתו בין בשוגג בין במזיד בין באונס בין ברצון - <b>אחד המערה ואחד הגומר, קנה</b>. (1)
הקדמה:
א. יש כמה חילוקי דינים בין אשה ארוסה לאשה נשואה:
הבעל יורש את אשתו רק אם מתה לאחר שנשא אותה, ולא אם מתה כשהיא ארוסה.
ואם היה הבעל כהן, הוא אינו מיטמא לה כשמתה כשהיא ארוסה, אלא רק אם מתה לאחר שנישאת לו.
ובהיותה ארוסה, הוא אינו מיפר נדריה לבדו [כמו בזמן נשואיה], אלא בשותפות האב.
ב. בת ישראל המאורסת לכהן, אינה אוכלת בתרומה בשביל בעלה הכהן, אלא אם כן נישאת לו.
ואף שמן התורה היא מותרת לאכול בתרומה משעת אירוסיה לכהן, שהרי אמרה תורה "וכהן כי יקנה נפש קנין כספו - הוא יאכל בו", והארוסה, כיון שנתקדשה לו בכסף או בקידושין אחרים, הרי היא "קנינו", והיא ראויה מן התורה לאכול בתרומה -
אלא, שגזרו חכמים, שלא תאכל בת ישראל בתרומה עד שתינשא לכהן, אך לא בזמן אירוסיה.
ובטעם גזירתם, נחלקו אמוראים [בכתובות נז ב]:
לדעת עולא, גזרו עליה שלא תאכל בתרומה משום החשש שמא ימזגו לה כוס יין של תרומה בהיותה בבית אביה [הישראל], והיא תשקה מהיין של תרומה, בטעות, לאחיה ואחותה, לפי שעדיין בבית אביה היא, ובני משפחתה ישראליים הם.
ואילו לדעת רב שמואל בר יהודה, גזרו חכמים שלא תאכל הארוסה לכהן בתרומה משום החשש שמא יימצא בה "סמפון" [מום] המבטל את הקידושין למפרע, ונמצא שהיא זרה האוכלת תרומה.
ג. היבם הבא על יבמתו ביאה גמורה, הרי הוא קונה אותה קנין גמור, הן לענין הדברים המפורשים בפרשת יבום והן לענין הדברים שאינם מפורשים שם:
"<B>הדברים המפורשים בפרשה</B>" של יבום, הם:
האחד, קנין היבם ביבמתו לירש בנכסי אחיו.
דכתיב בפרשת יבום "והיה הבכור אשר תלד - יקום על שם אחיו", ולמדו מכאן שהיבם קם על שם אחיו לנחלה.
השני, לפטור את יבמתו מן היבום [שאם אחר כך מת היבם, ויש לו בנים מאשה אחרת, אין היא זקוקה ליבום מחמתו, והרי זו מותרת לשוק, או אם פטרה בגט אינה צריכה חליצה, כי על ידי ביאתו פקעה ממנה זיקת אחיו], שנאמר "והיתה לו לאשה", ודרשינן: "לו לאשה", רק לאח הזה שמייבמה תחילה תהיה לו לאשה, ולא "לאחיו לאשה", מלמד הכתוב כי משעה שנהייתה לו [ליבם] לאשה, שוב לא תהיה לאחיו האחר לאשה [חוץ מאשר אם ימות האח המייבם ללא בנים, שאשז היא נופלת ממנו ליבום].
השלישי, לפטור צרתה מן היבום, דכתיב "וענתה ואמרה: ככה יעשה לאיש אשר לא יבנה את בית אחיו". ודרשינן: בית אחד הוא בונה, ואינו בונה שני בתים.
<B>הדברים</B> "<B>שאינם מפורשים בפרשה</B>", הם:
כל הדברים שנוהגים בכל אשה. שהרי היבם קונה אותה להיות לו כאשתו הנשואה לכל דבר, שנאמר "ולקחה לו לאשה", מלמד הכתוב, כיון שלקחה, הרי היא נעשית כאשתו הנשואה לכל דבר, שהוא קונה אותה -
ליורשה, ליטמא לה [אם הוא כהן], להפר נדריה, ולהאכילה בתרומה.
ד. יש חילוק בין הדברים שנאמרו בתורה בפירוש בפרשה, לבין הדברים שלא נאמרו בה בפירוש, לגבי קנין היבם ב"ביאה גרועה", שאינה קונה אותה ליבם קנין גמור, וכפי שיבואר.
לגבי הדברים שנכתבו בפירוש בפרשה, מועיל קנינו של היבם אפילו בביאה גרועה [למרות שאינה קונה בה קנין גמור כמו נישואין].
כי הדברים שנכתבו בתורה בפירוש, אין בהם אלא העמדת היבם במקומו של הבעל, ואין בהם חיזוק כוחו של היבם ביבמתו מעבר לכוחו של הבעל המת באשתו, ולכן הם שייכים גם בביאה גרועה, שאינה קונה קנין גמור.
אך הדברים שלא נכתבו בתורה בפירוש, אינם שייכים בביאה גרועה, שאינה קונה אותה בקנין גמור, היות והדברים שאינם מפורשים נכללים בפסוק "ולקחה לו לאשה", שהוא קנין נישואין גמור.
ולכן, אם עשה בה היבם ביאה גרועה, שאינה עושה אותה כנשואה לו, אלא לכל היותר כארוסה, לא ינהג בה כדין נשואה, ולכן לא יטמא לה אם הוא כהן, ולא יפר לה נדריה אלא בשותפות עם אביה, ולא יאכילנה בתרומה אם היא בת ישראל לכהן.
שהרי אם לא היתה היבמה נשואה לבעלה המת, אלא רק ארוסה לו, אין לו לארוס בה כח לענין דברים אלו. ואם ינהגו הדברים הללו ביבם אפילו בביאה גרועה, שאינה קונה קנין גמור, נמצאת מעדיף את כוחו של היבם בה, יותר מאשר היה לו לבעל, שהיבם בא מכחו.
ה. סוגייתנו עוסקת בביאות הגרועות שאמרו במשנה שהן מועילות לקנות אותה, והיא דנה עתה לגבי אלו ענינים הוא קונה אותה אף בביאה גרועה. (2)
והוינן בה: <b>מאי "קנה</b>", לאיזה ענין הוא קונה אותה בביאה גרועה?
<b>רב אמר: קנה</b> על ידי ביאה גרועה <b>לכל</b> דבר, בין אותם הדברים שכתבה אותם התורה בפרשת יבום [אשר בה ריבתה התורה "יבמה יבוא עליה", לרבות ביאה גרועה], ובין דברים שאינם כתובים בפירוש באותה פרשה.
<b>ושמואל אמר</b>: הואיל וריבתה התורה ביאה גרועה דוקא בפרשת יבום, הרי זה <b>לא קנה</b> בביאה גמורה <b>אלא</b> רק <b>ל</b>אותם <b>דברים האמורים</b> בפירוש <b>ב</b>אותה <b>פרשה</b> של יבום, ואלו הן:
<b>לירש בנכסי אחיו, ולפוטרה מן היבום</b>, וכן לפטור צרתה מן היבום.
ומביאה הגמרא שתי לשונות בפירוש מחלוקתם של רב ושמואל, ומבארת את החילוקים שבין רב ושמואל לפי שתי הלשונות לענין אכילת תרומה, שהיא אינה כתובה בפירוש בפרשה [ואין התרומה אלא פרט המלמד על הכלל כולו].
א. לפי לשון ראשון:
דעת רב: גם אם בא עליה היבם ביאה גרועה, היא נעשית אשתו גמורה לכל דבר, כאילו ייבמה בביאה גמורה.
דעת שמואל: אף שלא ריבתה התורה אלא את הדברים הכתובים בפרשה בפירוש, מכל מקום, כל הדברים הדומים להם בעניינם, שאין בהם העדפת כוחו של היבם על כוחו של הבעל, הרי הם נלמדים מן הדברים האמורים בפרשה, שיהיו כמוהם. והוא קונה אותה לענין דברים אלו אף בביאה גרועה.
ולפיכך, לענין אכילת תרומה, שאינה כתובה בפרשה, תהיה מחלוקתם של רב ושמואל כך:
אם נפלה לו ליבום <b>מן הנשואין</b> של אחיו הכהן, <b>לדברי הכל</b> - ואף לשמואל - <b>אכלה</b> היבמה בתרומה, שהרי אין כאן העדפת היבם על בעלה המת שהוא בא מכוחו, <b>דהא הות קאכלה מעיקרא</b> [הואיל ואכלה בתרומה אף כשהיתה אצל בעלה המת], והרי היא נלמדת מהדברים הכתובים בפרשה.
<b>כי פליגי</b> רב ושמואל - כשנפלה לו ליבום <b>מן האירוסין</b> קודם שנשאה אחיו, ולא היתה אוכלת תרומה ברשותו של בעלה, שהרי הארוסה אינה אוכלת בתרומה מגזירת חכמים:
<b>רב אמר: אוכלת</b> בתרומה, <b>דהא רבי רחמנא</b>, שהרי ריבתה התורה <b>ביאת שוגג כמזיד</b> [כלומר, שוגג ומזיד (3)], והרי היא קנויה לו לכל דבר, ואוכלת בתרומה כשאר הנשואות.
<b>ושמואל אמר: כי רבי רחמנא</b> (4) שקונה היבם את יבמתו אפילו בביאה גרועה, זה רק <b>לאוקמיה</b> ליבם <b>במקום</b> ה<b>בעל</b> המת.
אבל <b>לאלומי</b>, לחזקו ולהעדיפו ליבם יותר <b>מ</b>ן ה<b>בעל</b> המת - <b>לא</b> אמרה תורה שיקנה.
והרי כשהיתה אצל הבעל היא לא היתה אוכלת בתרומה.
והוא הדין לענין שאר דברים שאינם כתובים בפרשה, לא נחלקו בהם רב ושמואל אלא כשנפלה לו ליבום מן האירוסין, אבל כשנפלה לו מן הנישואין שווה כוחו לכוחו של הבעל בה, לכל דבר, אף לשמואל. (5)
<b>ואזדא</b> והולך <b>שמואל לטעמיה</b>. <b>דאמר רב נחמן אמר שמואל</b>:
<b>כל שהבעל</b> הכהן <b>מאכיל</b> בתרומה, הרי ה<b>יבם</b> אף הוא <b>מאכיל</b>, אפילו כשבעל ביאה גרועה.
<b>וכל שאין הבעל מאכיל</b>, אף <b>יבם</b> שבעל ביאה גרועה <b>אינו מאכיל</b>.
א. חרש [אדם שאינו שומע ואינו מדבר, ואין לו דעת] שקידש אשה, אין קידושיו קידושין מן התורה, כיון שאין לו דעת. ואולם, חכמים תיקנו לו אירוסין ונשואין.
ב. כהן חרש שקידש אשה בת ישראל, אין האשה אוכלת בתרומה, שהרי מן התורה אין קידושיו קידושין, ואסורה לאכול בתרומה, ולא תיקנו חכמים קידושין לחרש להקל מדברי תורה.
ג. ביאת חרש שאין לו דעת ביבמתו, הרי היא קונה, הואיל וביבום אין צריך דעת ואפילו באונס הוא קונה.
ואולם, לא תהא ביאת החרש עדיפה משאר הביאות הגרועות, שנחלקו בקנינן רב ושמואל, ולכן קנין החרש ביבמתו תלוי במחלוקת רב ושמואל.
<b>מיתיבי</b> מברייתא, ששנינו בה: <b>בת ישראל פקחת שנתארסה לכהן פקח</b> - שמן התורה מותרת היא לאכול בתרומה, ומגזירת חכמים אינה אוכלת - <b>ולא הספיק</b> הכהן <b>לכונסה עד שנתחרש</b>, ואחר כך כנס, הרי זו <b>אינה אוכלת</b> בתרומה.
ואף שמן התורה ראויה היא לאכול כבר משעת אירוסיה, שהיו בשעה שהיה פקח, ועכשיו שכנסה, הרי שוב לא שייכת גזירת חכמים שאסרו את הארוסה בתרומה משום שמא תשקה לאחיה ולאחותה, שהרי הכניסה לחופה, והיה לנו להתירה -
מכל מקום, היא אינה אוכלת בתרומה.
כי גזרו חכמים על נשואי חרש - שקידש בשעת פקחותו - שלא יאכילוה בתרומה, בגלל חרש שקידש בשעת חרשותו ונשא בשעת חרשותו, שקידושין אלו אינם מאכילים את האשה בתרומה. (6)
ואם <b>מת</b> החרש לאחר שכנסה, <b>ונפלה לפני יבם חרש</b>, ובא עליה החרש, הרי זו <b>אוכלת</b> בתרומה מכח יבמה הכהן, שהרי ביאת חרש ביבמתו אינה פחותה מביאה גרועה שהיא קונה, ונעשית נשואה.
<b>ובזו, יפה כח היבם מכח הבעל</b>, שהבעל אין בכחו להאכיל עקב חרשותו, ואילו היבם - חרש כמותו - הרי הוא מאכילה בתרומה.
ומקשה הגמרא:
<b>בשלמא לרב</b>, הסובר שביאה גרועה ביבמה קונה לכל דבר, הרי <b>ניחא</b> שאוכלת היא אצל היבם על ידי ביאה גרועה, אף שאצל הבעל לא היתה אוכלת.
<b>אלא לשמואל</b>, הסובר שביאה גרועה אינה מאכילה בתרומה, כאשר אצל הבעל לא היתה אוכלת, הרי <b>קשיא</b> מברייתא זו, כי אצל הבעל - שכנסה כשהוא חרש - לא היתה אוכלת בתרומה, ואיך יאכילנה היבם החרש בביאתו הגרועה יותר מהבעל שהיא באה מכחו? <b>אמר לך שמואל: אימא הכי</b> [כמו: חסורי מחסרא, והכי קתני (7)]:
בת ישראל פקחת שנתארסה לכהן פקח, <b>ולא הספיק לכונסה עד שנתחרש, אינה אוכלת בתרומה</b>, וכפי שנתבאר.
<b>כנס</b> אותה הפקח, <b>ואחר כך נתחרש</b> - הרי זו <b>אוכלת</b>. (8)
<b>מת</b> אותו חרש שנתחרש אחר נישואיו, <b>ונפלה לפני יבם חרש</b>, הרי זו <b>אוכלת</b>, כיון שאף אצל בעלה היתה אוכלת, ולפיכך מועילה ביאתו הגרועה של היבם החרש להאכילה בתרומה.
<b>ו</b>אם תאמר, כיון שאף אצל הבעל היתה אוכלת, <b>מאי "בזו</b> יפה כח היבם מכח הבעל" שאמרו בברייתא, והרי אף אצל הבעל היתה אוכלת?!
לא תיקשי, כי אכן יפה כחו מכח הבעל.
ש<b>אילו</b> אצל <b>בעל חרש מעיקרא</b> [מתחילה קודם שנשאה] <b>לא אוכלת, ואילו יבם</b> אפילו כשהוא <b>חרש מעיקרא, אכלה</b>.
ב. לפי הלשון השני:
<b>ואיכא דאמרי</b> לבאר מחלוקת רב ושמואל, והנפקא מינה ביניהם היא לענין תרומה, שאינה כתובה בפרשה:
לדעת שמואל אין ביאה גרועה קונה אלא לענין דברים האמורים בפרשה, ולא משום שדברים אלו הם העמדת הבעל במקום היבם, אלא אף דברים דומים שאינם העדפת היבם על הבעל, כל שאינם כתובים בפרשה - אין ביאות גרועות מועילות לקנותה לענין זה.
ואדרבה, אף רב, שנחלק על שמואל, ואמר ש"קנה לכל", מודה הוא שאין ביאה גרועה מועילה להעדיף את היבם על הבעל. אלא שאינו מודה לשמואל באותם דברים שאינם כתובים בפרשה ואינם העדפת הבעל על יבמתו.
ולפיכך, בתרומה, שאינה כתובה בפרשה, תהיה מחלוקתם באופן זה:
כשנפלה האשה ליבום <b>מן האירוסין, דברי</b> <b>הכל</b> - ואף לרב - <b>לא אכלה</b>.
<b>דהא לא אכלה בחיי בעל</b>, ונמצא אתה מעדיף את היבם על הבעל, ואף לרב אינו קונה.
וכן לא יקנה לדעת רב, בכל שאר הדברים שאינם אמורים בפרשה. דהיינו, ליורשה, ולהיטמא לה, ולהפר נדריה, שהרי כל אלו הם העדפת היבם על הבעל.
<b>כי פליגי</b> - כשנפלה <b>מן הנשואין</b>:
<b>רב אמר: אוכלת</b>. כיון <b>דהא הות אכלה מעיקרא!</b>
ואף שאינה כתובה בפרשה בפירוש, הרי הוא קונה אותה גם לענין זה, כיון שאיננו באים להעדיפו על הבעל.
<b>ושמואל אמר: אינה אוכלת</b>.
היות ו<b>כי רבי רחמנא ביאת שוגג כמזיד</b> - <b>לדברים האמורים בפרשה</b> דוקא.
<b>אבל לכל מילי</b> - אף בדבר שאין היבם עדיף על הבעל - <b>לא</b> אמרה תורה שיקנה אותה היבם על ידי ביאה גרועה.
ומקשינן מאותה מימרא שהובאה כסיוע ללישנא קמא:
<b>והאמר רב נחמן אמר שמואל</b>:
<b>כל שהבעל מאכיל יבם מאכיל</b>, ולפי דבריך, הרי אף כשהבעל מאכיל אין היבם מאכיל על ידי ביאה גרועה.
<b>אימא: כל ביאה שהבעל מאכיל בה</b>, כלומר: ביאה טובה שהוא ראוי לקנותה באותה ביאה, כיון שהיא מדעתו ולשם קנין, הרי <b>יבם מאכיל בה</b> והיינו ביאה ברצון. (9)
<b>וכל ביאה שאין הבעל מאכיל בה</b> שלא היתה מרצונו ואינו קונה אותה בביאה זו, אף <b>אין היבם מאכיל בה</b>, והיינו ביאה גרועה.
<b>מיתיבי</b> מאותה ברייתא שנזכרה לעיל:
<b>בת ישראל פקחת שנתארסה לכהן פקח, ולא הספיק לכונסה עד שנתחרש, אינה אוכלת</b> אשתו בתרומה.
כנסה החרש ו<b>מת ונפלה לפני יבם חרש</b>, הרי זו <b>אוכלת; ובזו יפה כח יבם מכח בעל</b>.
ולפי פשטות הברייתא תיקשי ממנה בין לרב ובין לשמואל; שהרי מבואר בה שהיבם מאכיל את יבמתו בתרומה אף כשלא האכילה הבעל, נמצאנו מעדיפים את היבם על הבעל, ובזו אפילו רב מודה שאין ביאה גרועה קונה.
<b>בשלמא לרב</b> לא תיקשי, כי הוא <b>מתרץ</b> לפי שיטתו בלישנא בתרא, <b>כדתריץ</b> שמואל הך ברייתא <b>מעיקרא</b> [לפי לישנא קמא].
והיינו, שחסורי מחסרא, והכי קתני:
בת ישראל פיקחת שנתארסה לכהן פיקח, ולא הספיק לכונסה עד שנתחרש, אינה אוכלת בתרומה.
כנס אותה הפקח ואחר כך נתחרש, הרי זו אוכלת.
ואם מת אותו חרש שנתחרש אחר נישואיו, ונפלה לפני יבם חרש, הרי זו אוכלת, כיון שאף אצל בעלה היתה אוכלת, ולפיכך מועילה ביאתו הגרועה של היבם החרש להאכילה בתרומה.
ומה שאמרה הברייתא "בזו יפה כח היבם מכח הבעל", כונתה לומר, דאילו בעל חרש מעיקרא לא אוכלת, ואילו יבם חרש מעיקרא, אכלה.
<b>אלא לשמואל</b>, הסובר שלעולם אין היבם מאכיל את אשתו בתרומה אם בא עליה ביאה גרועה, הרי <b>קשיא</b> ברייתא זו.
שעל כל פנים, מבואר בה, שיש פעמים שבו מאכיל החרש את יבמתו בתרומה.
ומסקינן: אכן <b>קשיא</b> מברייתא זו לשמואל, לפי הפירוש השני בדבריו.
א. בת ישראל שניסת לכהן, ומת בעלה הכהן, הרי היא חוזרת לדינה הקודם כישראלית, ואינה אוכלת עוד בתרומה.
ב. אמרה תורה "וכהן כי יקנה נפש קנין כספו, הוא יאכל בו. ויליד ביתו, הם יאכלו בלחמו". ודרשו חכמים שכאילו אמר הכתוב: "ויליד ביתו - הם יאכילו בלחמו". ומכאן למדו, כי בת ישראל שיש לה בן מכהן, אפילו נולד הבן מהכהן דרך זנות [ואפילו שהיה הבן פסול, ואינו כהן], הרי היא אוכלת בתרומה בגלל זרעו של הכהן ממנה.
ג. ואם מת הבן, הרי היא חוזרת לדינה כישראלית, ואסורה לאכול בתרומה.
<b>תנו רבנן: בת ישראל פקחת שנתארסה לכהן פקח, ולא הספיק לכונסה עד שנתחרש</b> - <b>אינה אוכלת</b> בתרומה.
וכפי שנתבאר הטעם לעיל, שגזרו חכמים על נשואי חרש שלא יאכילו בתרומה, בגלל קידושי חרש.
ואם <b>נולד לה בן</b> מבעלה הכהן, הרי זו <b>אוכלת</b>, בשביל בנה.
ואם <b>מת הבן</b>, והאב קיים -
<b>רבי נתן אומר</b>: הרי זו <b>אוכלת</b> עתה הלאה בתרומה [על אף שמת הבן], בשביל בעלה.
<b>וחכמים אומרים: אינה אוכלת</b>, שהרי מת בנה שהולידה מהכהן, ובעלה החרש אינו יכול להאכילה בתרומה.
והוינן בה: <b>מאי טעמא דרבי נתן</b>, האומר שהיא ממשיכה לאכול בתרומה גם לאחר מות בנה? והרי כיון שמת הבן, ושוב אינה יכולה לאכול בשבילו - למה תאכל עכשיו בשביל בעלה החרש, שאינו יכול להאכיל?
<b>אמר רבה: הואיל שכבר אכלה</b> מקודם בשביל בנה, הרי היא ממשיכה עתה לאכול בגלל בעלה הכהן החרש.
<b>אמר ליה אביי: אלא מעתה</b>, שאתה אומר ש"הואיל שכבר אכלה" הרי היא ממשיכה ואוכלת בגלל בעלה החרש, למרות שאין החרש מאכיל בתרומה את אשתו -
וכי תאמר שגם <b>בת ישראל שניסת לכהן</b> פיקח, <b>ומית ליה</b> [ומת הכהן], אף היא <b>תיכול</b> בתרומה, כיון <b>שכבר אכלה</b> בהיותה בעבר אשת כהן?
<b>אלא</b>, בהכרח, <b>כיון דמית ליה</b> הבעל, <b>פקע ליה קדושתיה מינה</b> [קדושת בעלה הכהן פקעה מאשתו]. (10)
<b>הכא נמי, כיון דמית ליה</b> הבן - <b>פקע קדושתיה מינה</b>, ושוב אינה אוכלת.
<b>אלא, אמר רב יוסף</b>, לפרש את טעמו של רבי נתן:
<b>קסבר רבי נתן: נשואי חרש מאכילין בתרומה</b>.
<b>ולא גזרינן נשואי חרש אטו קדושי חרש</b>, ולפיכך אוכלת היא גם לאחר שמת הבן, והאב קיים.
<b>אמר</b> תמה <b>ליה אביי</b> לרב יוסף: <b>אי הכי</b>, שמכח בעלה היא אוכלת: <b>נולד לה בן</b> - <b>למה לי?</b>
הרי במציעתא אמרינן "נולד לה בן אוכלת", ומשמע, שאם לא נולד לה בן היא אינה אוכלת, ואף רבי נתן מודה בכך, ולא אמר אלא שאם מת הבן היא גם אוכלת. ולדבריך, כל זה למה לי?!
ומשנינן: לעולם לרבי נתן הרי היא אוכלת אף בלא שנולד לו בן. ומה שאמרו בברייתא "נולד לה בן הרי זו אוכלת" - <b>משום רבנן</b> אמרו כן, כי לדעתם קודם שנולד לה בן אינה אוכלת.
ותמהינן: <b>וליפלוג רבי נתן עלייהו ברישא</b> [יחלוק רבי נתן כבר ברישא], על מה שאמרו: בת ישראל שנשאה חרש אינה אוכלת!
ומשנינן: <b>שביק</b> המתין <b>להו</b> רבי נתן <b>לרבנן, עד דמסיימי מילתייהו</b>. <b>והדר, פליג עלייהו</b> [המתין רבי נתן לחכמים עד שיסיימו דבריהם, וחיוה את דעתו שהוא חולק עליהם בכל דבריהם].
ומקשינן: <b>אי הכי</b> - כדבריך, שרבי נתן חולק על כל דברי רבנן מתחילתם - <b>ליתני</b> התנא של הברייתא את דברי רבי נתן בסוף הברייתא, וכך היה לו לומר:
בת ישראל פקחת שנתארסה לכהן פקח, ולא הספיק לכונסה עד שנתחרש, אינה אוכלת, ואם נולד לה בן אוכלת<b>; מת הבן אינה אוכלת</b>, דברי חכמים.
<b>רבי נתן אומר</b>: הרי היא <b>אוכלת</b>, ויתפרשו דברי רבי נתן על כל האמור בברייתא.
ומסקינן: אכן <b>קשיא</b>.
<b>אמר רב עמרם: הא מילתא</b> דבר זה [דלהלן] <b>אמר לן רב ששת</b>.
<h3> דף נו:</h3>
<b>ואנהרינהו לעיינין ממתניתין</b>, ממשנתנו הביא ראיה לדבריו, והאיר רב ששת [שהיה בעצמו סגי נהור], את עינינו בהבנת המשנה:
א. אשת ישראל שזינתה ברצון תחת בעלה - נאסרת לו.
שנאמר בפרשת נשא "איש איש כי תשטה אשתו, ומעלה בו מעל. ושכב איש אותה שכבת זרע, ונעלם מעיני אישה, ונסתרה <B>והיא נטמאה</B>, ועד אין בה, והיא לא נתפשה", והיינו, שזינתה ברצון ולא באונס.
"והיא נטמאה" - מלמד הכתוב שהיא טמאה לבעלה, לאסור אותה עליו כאשר זינתה מרצונה. (1)
ב. כתבו הראשונים בסוגייתנו, שיסוד איסור סוטה לבעלה הוא משום "זונה", "אשתו זונה, אסורה לכל אדם, כשם שאסורה זונה דעלמא לכהן" [לשון הריטב"א, וראה גם ברשב"א].
ועוד אמרה תורה בפרשת מחזיר גרושתו, לאחר שנישאת לאחר:
"לא יוכל בעלה הראשון אשר שלחה, לשוב לקחתה אחרי אשר הוטמאה".
מלמד הכתוב הזה על איסור לאו לבעל, להשאיר תחתיו אשה שזינתה ונטמאה תחתיו. (2)
ג. שלש פעמים נכתבה המילה "<B>ונטמאה</B>" בפרשת סוטה.
ודרשו חכמים: טומאה אחת לאוסרה לבעלה, טומאה אחת לאוסרה על הבועל לעולם, וטומאה אחת לפוסלה לאכילת תרומה ולהנשא לכהונה.
ד. אשת ישראל שנאנסה תחת בעלה, אינה נאסרת לו, שהרי אמרה תורה "והיא לא נתפשה", מלמד הכתוב שאם היא "נתפשה", שנבעלה באונס, היא לא נטמאת לבעלה.
ה. אשת כהן שנאנסה, נחלקו שתי לשונות בגמרא להלן, האם היא אסורה לבעלה הכהן.
הטעם לאסור הוא, משום שאמרה תורה באשת ישראל "<B>והיא</B> לא נתפשה", ומשמע היא בלבד, ולא אחרת, אינה נאסרת לבעלה אם היתה אנוסה. להוציא אשת כהן, שנאסרת לבעלה אפילו אם נתפשה ונבעלה באונס.
וכמו כן, לפי הצד הזה, נאסרת גם אשת ישראל שנאנסה תחת בעלה, לכהן, שאם ימות בעלה הישראל היא אסורה להנשא לו מדין זונה.
ו. כל העריות שנבעלו, הרי הן נעשות "זונה", ופסולות לכהן.
וכן אשת איש שנבעלה, הרי היא נעשית "זונה", ואולם חילוק יש ביניהם לענין זנות באונס:
<b>באשת איש</b>:
יתבאר בסוגייתנו, שנחלקו שתי לשונות בגמרא, האם יש בה איסור משום זונה או לא.
<b>בשאר עריות</b>:
לדעת התוספות והבעל המאור בסוגייתנו, פשיטא שהן נעשות זונה, אפילו כשנבעלו באונס. (3)
ואילו לדעת הריטב"א [בתחילת דבריו]: כל העריות פשיטא שאינן נעשות זונה כשנאנסו, ורק באשת איש יש מקום לאוסרה משום זונה לכהונה אפילו אם נבעלה באונס, משום החומר שבזנות אשת איש.
וכך אמר רב ששת: <b>אשת ישראל שנאנסה</b> - <b>אף על פי ש</b>היא <b>מותרת לבעלה</b>, הרי היא <b>פסולה לכהונה</b>. (4)
<b>ותנא תונא</b>, והביא רב ששת ראיה ממשנתנו לדבריו, שכך שנה אף התנא שלנו, במשנתנו:
דתנן: הבא על יבמתו, בין בשוגג בין במזיד בין באונס בין ברצון. אחד המערה ואחד הגומר קנה. ולא חילק בין ביאה לביאה.
<b>וכן הבא על אחת מכל העריות האמורות בתורה או פסולות</b> - פסלה [לכהונה].
ומדייק רב ששת: <b>מאי "וכן</b>"? על איזו אופן של ביאה האמורה לפני כן, ברישא, נתכוין התנא לומר "וכן", והיינו, שביאה שכזו אף פוסלת בעריות כשם שהיא קונה ביבום?
<b>מאי לאו</b>, האם לא מדבר התנא על תחילת המשנה, ששנינו בה: הבא על יבמתו, בין בשוגג, בין במזיד, בין באונס, בין ברצון.
ומשמע שאף לגבי עריות, הביאה הפוסלת בה לעשותה זונה, היא ביאה בכל ענין, <b>לא שנא בשוגג, ולא שנא במזיד, ולא שנא באונס, ולא שנא ברצון</b> -
<b>וקתני</b> בסוף המשנה ש<b>פסלה</b> בביאה שכזאת לכהונה.
ומוכח ממשנתנו שגם אשת איש, שהיא בכלל העריות, נאסרת לכהן, אפילו כשנבעלה באונס בהיותה תחת בעלה, לאדם זר. (5)
ודוחה הגמרא את ראייתו של רב ששת ממשנתנו:
<b>לא!</b> אין לך ראיה ממשנתנו שאשת איש נאסרת לכהונה אפילו כשזינתה באונס.
כי מה שאמר התנא במשנתנו "וכן" - לא על ביאת אונס אמר זאת.
אלא <b>מאי "וכן</b>"? - <b>אהעראה!</b>
וכוונתו לומר, שכמו לגבי ביאת קנין ביבמה, "אחד המערה ואחד הגומר - קנה", כך גם לגבי פסול כהונה, "אחד המערה ואחד הגומר באחת מן העריות או באחת מן הפסולות לכהונה - פסלה". (6)
ותמהה הגמרא על הביאור שביארנו במשנה, ש"וכן" בא ללמד על פסול לכהונה על ידי העראה, ומדברת המשנה בפסול העראה, ולא בביאת אשת איש באונס, ובכך נדחתה הוכחתו של רב ששת:
<b>העראה דמאן</b>, באיזו העראה בא התנא של המשנה להשמיענו שהיא פוסלת לכהונה? <b>אילימא</b> העראה רגילה <b>דעריות</b>, הוא שבא התנא ללמדנו שהעראה פוסלת בהן, כשם שהיא קונה ביבום?
הרי אי אפשר לומר כן, כי:
<b>למימרא</b> וכי רוצה אתה לומר <b>ד</b>העראה ב<b>עריות</b> - <b>ילפינן</b> לה <b>מיבמה?</b>
וכי דין הפסול של העראה בעריות נלמד מיבמה, עד שבא התנא לומר שאף בעריות פוסלת ההעראה, כשם שהיא קונה ביבמה?!
והרי <b>אדרבה</b>, הלימוד הוא בצורה הפוכה!
שהרי זה שאפילו העראה גרידא קונה ב<b>יבמה</b> - <b>ילפינן</b> לה <b>מ</b>העראה האמורה ב<b>עריות!</b> (7) <b>דעיקר העראה</b> שנחשבת כביאה - <b>בעריות</b> הוא ד<b>כתיב</b> בתורה! וכמבואר בסוגיא לעיל. (8) ולכן, אי אפשר לבאר את משנתנו שהיא אומרת: העראה קונה ביבמה, "וכן" פוסלת העראה בעריות.
ואם כן, חוזרת ראייתו של רב ששת ממשנתנו.
ודוחה הגמרא באופן אחר את ראיתו של רב ששת ממשנתנו:
<b>אלא, מאי "וכן</b>" ששנינו במשנתנו? - לא לגבי ביאת אונס מדבר התנא. אלא <b>א</b>ביאה <b>שלא כדרכה דעריות</b> אמר "וכן".
שהרי שנינו לפני כן לגבי יבמה: "ולא חילק בין ביאה לביאה", שאף ביאה שלא כדרכה קונה בה. ולכן הוסיף התנא "וכן" לגבי ביאה שלא כדרכה בעריות, לומר, שבעריות פוסלת אף ביאה שלא כדרכה. (9)
ועדיין תמהה הגמרא: וכי ביאה שלא כדרכה שפוסלת בעריות אנו לומדים מיבמה, עד שהתנא אומר: כשם שמועילה ביאה שלא כדרכה לקנות ביבמה, כך היא פוסלת בעריות!?
והרי <b>אדרבה! עיקר</b> הדין שביאה שלא כדרכה חשובה כמו ביאה כדרכה נלמד מהכתוב "ואת זכר לא תשכב <b>משכבי אשה</b>", שמשמע ממנו שיש שתי משכבות האסורות, האחת שכיבה כדרכה, והאחת שלא כדרכה -
והפסוק הזה - <b>ב</b>פרשת <b>עריות כתיב!</b>
ואם כן, אין אנו צריכים ללימוד שגם ביאה שלא כדרכה נחשבת ביאה, מקנין היבמה בביאה שלא כדרכה.
ולא יתכן שכוונת התנא במשנתנו היא לומר שביאה שלא כדרכה קונה ביבמה, "וכן" פוסלת בה ביאה שלא כדרכה בעריות.
ואם כן, חוזרת ראייתו של רב ששת ממשנתנו.
ודוחה הגמרא את הראיה ממשנתנו, על ידי הסבר אחר:
<b>אלא, מאי "וכן</b>" - <b>א</b>ביאה <b>שלא כדרכה דחייבי לאוין</b> בכהונה.
כגון אלמנה לכהן גדול, וגרושה לכהן הדיוט. לפי שאיסורי הלאוין הללו לא נכתבו בפרשת עריות, ולא נאמר בהן "משכבי אשה", והן "הפסולות" שנשנו בסיפא של משנתנו.
ובא התנא לומר, כי כמו שביאה שלא כדרכה קונה ביבמה, כך ביאה שלא כדרכה בפסולות לכהונה, שהן חייבי לאוין, פוסלת אותן בפסול חללות. (10)
ועתה מבארת הגמרא את דינה של אשת כהן שנאנסה תחת בעלה -
<b>אמר רבה: אשת כהן שנאנסה</b>, הרי <b>בעלה</b>, שהוא כהן - <b>לוקה עליה</b> אם יבוא עליה, <b>משום</b> איסור <b>זונה</b>. (11)
ותמהינן: <b>משום זונה, אין</b> -
דהיינו, וכי אשת כהן שזינתה באונס, בעלה הכהן לוקה עליה רק משום איסור זונה לכהונה.
אבל <b>משום</b> הלאו של <b>טומאה</b>, של אשה שזינתה תחת בעלה, <b>לא</b> לקי עליה כאשר זינתה תחתיו באונס?!
וכי אינו לוקה עליה גם משום הכתוב "לא יוכל בעלה הראשון לשוב לקחתה אחרי אשר הוטמאה", שדרשו ממנו חכמים לעיל [יא ב] שהוא איסור לאו לאשה שזינתה תחת בעלה, ונטמאה בכך! (12)
ומשנינן: <b>אימא</b> הכי: בעלה הכהן לוקה עליה <b>אף משום זונה!</b>
דהיינו, שלוקה עליה משום איסור כהונה, מלבד מה שהוא לוקה עליה משום "לא יוכל בעלה לשוב לקחתה אחרי אשר הוטמאה".
<b>מתיב רבי זירא</b> על דברי רבה, שאמר: אשת כהן שזינתה באונס, בעלה "לוקה" עליה משום זונה, מהא דתניא:
נאמר בפרשת סוטה "איש איש כי תשטה אשתו, ומעלה בו מעל. ושכב איש אותה שכבת זרע, ונעלם מעיני אישה, ונסתרה, והיא נטמאה, ועד אין בה".
"והיא לא נתפשה".
מלמד הכתוב <b>"והיא</b>", שהוא מיעוט, כי רק "היא", אשת ישראל, בה בלבד נאמר:
א. אם <b>לא נתפשה</b>, אלא זינתה ברצון - היא <b>אסורה</b>.
ב. <b>הא</b>, אם <b>נתפשה</b>, שזינתה באונס - היא <b>מותרת</b> לבעלה הישראל.
<b>ו</b>אולם, <b>יש לך</b> אשה <b>אחרת, שאף על פי שנתפשה</b> ונבעלה באונס, היא <b>אסורה</b> לבעלה.
<b>ואי זו?</b> - <b>זו אשת כהן</b>.
והניח רבי זירא, שבלימוד של "והיא לא נתפשה" - התמעטה זנות באונס מכלל הלאו של "לא יוכל בעלה הראשון לשוב לקחתה אחרי אשר הוטמאה".
ומיעוט זה הוא הן באשת ישראל והן באשת כהן.
ומעתה, כל איסורה של אשת כהן שנבעלה באונס, הוא רק מחמת מיעוט המילה "והיא", האמורה בפרשת סוטה, המלמד שרק אשת ישראל שנתפשה מותרת ולא אשת כהן, שהיא אסורה.
אך אין הוא מחזיר את אשת כהן שזינתה באונס לכלל הלאו של "לא יוכל בעלה הראשון לשוב לקחתה אחר אשר הוטמאה".
<b>ו</b>כיון שכך הוא הלימוד, האיך אתה אומר שבעלה הכהן לוקה עליה משום זונה?
והרי אין הלימוד של איסור הכהן באשתו שזינתה באונס אלא בגדר "לאו הבא מכלל עשה".
ו<b>לאו הבא מכלל עשה</b> - הוי איסור <b>עשה</b>, ואינו לאו שלוקים עליו!
<b>אמר</b> תירץ <b>רבה</b>, שאין לומר כדברי רבי זירא, אלא:
<b>הכל</b> - כל הנשים המזנות תחת בעליהן, בין באונס בין ברצון - <b>היו בכלל</b> הלאו של איסור <b>"זונה</b>" לכהן, שנאמר בו "לא יקחו".
ו<b>כשפירט לך הכתוב גבי אשת ישראל "והיא לא נתפשה" אסורה, הא נתפשה מותרת, מכלל</b> זה אתה למד, <b>דאשת כהן, כדקיימא קיימא!</b> שגם אם זינתה באונס, היא בכלל זונה האסורה לבעלה מצד הלאו של "לא יוכל בעלה הראשון לשוב לקחתה אחר אשר הוטמאה" [וראה תוספת ביאור בהערות]. (13)
ומביאה הגמרא לשון שניה:
<b>איכא דאמרי</b>, כך אמר רבה, וכך השיב עליו רבי זירא:
<b>אמר רבה: אשת כהן שנאנסה</b> - <b>בעלה לוקה עליה משום טומאה</b>.
שנאמר "לא יוכל בעלה הראשון אשר שלחה לשוב לקחתה להיות לו לאשה אחרי אשר הוטמאה". (14)
ומדייקת הגמרא: <b>משום טומאה, אין</b>, הרי הוא לוקה.
אבל <b>משום זונה</b>, הוא <b>לא</b> לוקה.
<b>אלמא</b>, אשת כהן שנבעלה <b>באונס</b> - <b>לא קרינא ביה</b> איסור <b>"זונה</b>" לכהונה.
<b>מתיב רבי זירא</b> על דברי רבה, שאמר בעלה לוקה עליה משום טומאה, מהא דתניא:
<b>"והיא לא נתפשה</b>", אלא זינתה ברצון, הרי היא <b>אסורה</b> לבעלה.
<b>הא נתפשה</b> באונס - הרי היא <b>מותרת</b> לבעלה!
<b>ו</b>אולם, <b>יש לך</b> אשה <b>אחרת, שאף על פי שלא נתפשה</b> הרי היא <b>אסורה, ואיזו</b> היא? - <b>זו אשת כהן!</b>
<b>ו</b>הרי <b>לאו הבא מכלל עשה</b>, רק איסור <b>עשה</b> הוא, ואין לוקין עליו, והאיך אתה אומר שבעלה "לוקה" עליה משום טומאה?! (15)
<b>אמר</b> תירץ <b>רבה: הכל היו בכלל</b> "לא יוכל בעלה הראשון לשוב לקחתה <b>אחרי אשר הוטמאה</b>", ללקות עליה משום טומאה.
ו<b>כשפירט לך הכתוב גבי אשת ישראל "והיא</b> <b>לא נתפשה</b>" הרי היא <b>אסורה</b>, שמכאן אתה למד: <b>הא נתפשה</b> - <b>מותרת</b>.
<b>מכלל</b> זה אתה למד <b>דאשת כהן</b> - <b>כדקיימא קיימא</b>, ללקות עליה משום טומאה אפילו אם זינתה באונס.
<big><b>מתניתין:</b></big>
הביאור שלהלן במשנה זו הוא על פי פירושו השני של רש"י. (16)
א. כבר התבאר, שבת ישראל מותרת מן התורה לאכול בתרומה משעת אירוסיה לכהן, אלא שמגזירת חכמים אינה אוכלת.
ב. משהגיע זמן הנשואין, שהוא שנים עשר חודש משתבעה הבעל לפרנס את עצמה בתכשיטים, הרי היא אוכלת בתרומה אפילו מדרבנן, לדעת משנתנו, שהיא כמשנה ראשונה ששנינו בכתובות. (17) ג. אשה "המשתמרת לביאה פסולה", שהיא אשה המצפה והממתנת [כמו "שומרת יבם", וכמו "ואביו שמר את הדבר", וראה רש"י סוטה יח ב], המיועדת להיבעל ביאה הפוסלת אותה בתרומה, הרי היא פסולה מלאכול בתרומה כל עוד היא משתמרת לביאה זו, לדעת רבי מאיר שהוא התנא קמא של משנתנו.
ד. הפסול של "המשתמרת לביאה פסולה" מלאכול בתרומה, הוא הן בתרומת בעלה אם היתה בת ישראל הנישאת לכהן, והן בתרומת בית אביה, אם היתה בת כהן המשתמרת לישראל, ופסול זה מדרבנן הוא [תוספות נז ב ד"ה רב בשיטת רש"י].
ולכן, אשה המשתמרת לביאה פסולה, כגון:
א. <b>אלמנה</b> המאורסת <b>לכהן גדול</b>, או <b>גרושה וחלוצה</b> המאורסת <b>לכהן הדיוט</b> באיסור.
בין שהיתה בת ישראל, שבאה עתה לאכול בתרומה מדין אשת כהן, ובין אם היתה בת כהן האוכלת בתרומת בית אביה (18) -
כיון שבעילתם של אלו עושות את האשה לחללה, ופוסלתה -
הרי כבר <b>מן האירוסין לא יאכלו</b> הנשים <b>בתרומה</b>, דברי רבי מאיר. (19)
דהיינו: אם בנות ישראל הן - הרי אף שהגיע זמן נישואיהן, אין הן אוכלות בתרומה.
ואם בנות כהן הן - נפסלו מלאכול בתרומת בית אביהם מיד כשנתארסו. (20)
<b>רבי אלעזר ורבי שמעון מכשירין</b> את "המשתמרת לביאה פסולה" בתרומה, ואינה נפסלת עד שתיבעל ותיעשה חללה.
ולפיכך:
א. אם היו בנות ישראל, הרי משהגיע זמן נישואיהן, אוכלות הן בתרומה מכח בעליהן. ואם היו בנות כהן, לא נפסלו מלאכול בתרומת בית אביהן עד שיינשאו וייבעלו וייעשו חללות. (21)
ב. ומודה רבי מאיר לרבי אלעזר ורבי שמעון, שאין פסולה של "המשתמרת לביאה פסולה" אלא כל זמן שהיא אכן משתמרת לביאה פסולה. אבל משחדלה להיות משתמרת לא נפסלה לכהן או לתרומה, אלא אם כן נבעלה.
ולכן, הכל מודים כי רק אם <b>נתארמלו או נתגרשו</b> נשים אסורות אלו מבעליהן הכהן <b>מן הנשואין</b> [אחר הנשואין והבעילה], הרי אלו <b>פסולות</b> לכהן, ולאכול בתרומת בית אביהן אם היו בנות כהן, כיון שנעשו חללות, ונפסלו.
אבל אם נתאלמנו או נתגרשו <b>מן האירוסין</b>, שעדיין לא נבעלו, ולא נעשו חללות, הרי אלו <b>כשרות</b> להנשא לכהן כשנתארמלו [אך לא אם נתגרשו, שאז נפסלו לכהן מכח הגירושין], וכשרות לאכול בתרומת בית אביהן אם היו בנות כהן. (22)
<big><b>גמרא:</b></big>
<b>תניא: אמר רבי מאיר</b> טעם נוסף (23) בבת ישראל שקידושיה קידושי עבירה - כגון אלמנה לכהן גדול גרושה וחלוצה לכהן הדיוט - שלא תאכל בתרומה מכח בעלה:
<b>קל וחומר</b> הוא:
<b>ומה קדושי</b> בת ישראל שנשאת לישראל, שהן קידושי <b>רשות, אין מאכילין</b> את האשה בתרומה - קדושין אלו, ש<b>קדושי עבירה</b> הן, <b>לא כל שכן</b> שלא יועילו להאכילן בתרומה.
<b>אמרו לו</b> לרבי מאיר: אין לדמות קדושי בת ישראל לישראל לקידושי פסולה לכהן, כי:
<b>לא אם אמרת בקדושי רשות</b>, שאין הן מאכילין בתרומה, <b>שכן אין לו</b> לבעלה שהוא ישראל <b>להאכיל במקום אחר</b>.
<b>תאמר בקדושי עבירה</b> לכהן, <b>שכן יש לו</b> לבעלה שהוא כהן <b>להאכיל במקום אחר</b>, כשאין הן קידושי עבירה.
פצוע דכא [שנפצעו הביצים שלו] אסור לבוא בקהל, שנאמר "לא יבוא פצוע דכא בקהל ה'". והאשה הנבעלת לו נפסלת מלאכול בתרומה, שהרי ביאה זו בכלל "ובת כהן כי תהיה לאיש זר - היא בתרומת הקדשים לא תאכל", וכיון שהאיש שבעל אותה הוא הפסול והזר, הרי היתה לאיש "זר", ונפסלה בביאתו.
<b>אמר רבי אלעזר אמר רבי אושעיא</b>:
<b>פצוע דכא כהן שקידש בת ישראל, באנו למחלוקת רבי מאיר ורבי אלעזר ורבי שמעון</b>. (24)
כי <b>לרבי מאיר, דאמר</b> אשה ה<b>משתמרת לביאה</b> שהיא <b>פסולה</b> מ<b>דאורייתא</b>, (25) <b>לא אכלה</b> [אינה אוכלת] בתרומה -
<b>הא נמי, לא אכלה</b> מכח בעלה הכהן
שהרי משתמרת היא לביאתו של הפצוע דכא, והוא הרי פוסלה מלאכול בתרומה כשבא עליה.
ואילו <b>לרבי אלעזר ורבי שמעון דאמרי</b>: אף ה<b>משתמרת לביאה פסולה דאורייתא</b> - <b>אכלה</b>,
<h3> דף נז.</h3>
<b>הא נמי אכלה</b>. (1)
ומקשה הגמרא: <b>ממאי</b>, מנין לו לרבי אושעיא לומר שאפילו כהן פצוע דכא, שהוא כהן פסול, הרי הוא מאכיל את אשתו, לדעת רבי אלעזר ורבי שמעון?!
<b>דילמא</b>, אולי, <b>עד כאן לא קאמרי רבי אלעזר ורבי שמעון התם</b>, שאף אלמנה או גרושה הנישאת לכהן בעלה מאכיל אותה בתרומה -
<b>אלא</b> משום <b>דיש לו</b> - לבעלה, שהוא כהן כשר - כח <b>להאכיל במקום אחר</b>, אילו היה נושא אשה כשירה.
<b>אבל הכא</b>, בפצוע דכא, <b>ד</b>הוא כהן פסול, ו<b>אין לו להאכיל במקום אחר</b>, הרי כיון שכל אשה שישא יהיו קידושי עבירה, יש לומר שהוא <b>לא</b> מאכיל בתרומה! (2)
<b>וכי תימא</b>, שמא תאמר, כי <b>הכא נמי</b> - בפצוע דכא כהן - <b>יש לו להאכיל ב</b>מקום אחר, וכגון שישא <b>בת גרים</b>, שפצוע דכא מותר בה היות ו"קהל גרים לא איקרי קהל", ואין הם בכלל "לא יבוא פצוע דכא בקהל ה'" (3) -
אי אפשר לומר כן. כי:
<b>הא מיבעיא בעי לה רבי יוחנן מרבי אושעיא</b> - שהוא בעל שמועתנו - האם אכן כהן פצוע דכא מאכיל בת גרים בתרומה.
ומשום שיש לומר, כי אף על גב שקהל גרים לא איקרי קהל, מכל מקום, אם בא עליה, פסלה, משום שכהן אסור בבת גרים [ולקמן מאריכה הגמרא בביאור הספק].
<b>ולא פשיט ליה</b> רבי אושעיא לרבי יוחנן את ספיקו משום שלא ידע לפושטו [וכמבואר בהמשך הסוגיא].
ונמצא, שכהן פצוע דכא שקידש בת גרים - ספק קידושי עבירה הן. ושוב יקשה, מנין לו לרבי אושעיא גופיה, לומר בפשיטות, שכהן פצוע דכא שקידש בת ישראל הרי זו אוכלת בתרומה לדעת רבי אלעזר ורבי שמעון, והרי כהן זה ספק אם הוא מאכיל במקום אחר!
<b>איתמר</b>, לפרש הטעם שכהן פצוע דכא מאכיל את בת ישראל בתרומה, לדעת רבי אלעזר ורבי שמעון:
<b>אביי אמר: הואיל ו</b>כהן פצוע דכא <b>מאכילה</b> לתרומה אפילו בבת ישראל, כשנשאה קודם שהיה פצוע דכא, והתחיל להאכילה, ואחר כך נעשה פצוע דכא, <b>ב</b>אופן ש<b>לא ידעה</b>, שלא בא עליה לאחר שנעשה פצוע דכא [כמו "בתולה, ואיש לא ידעה". בראשית כד טז].
כי אם בא עליה, הוא עשאה חללה, ואינה יכולה לאכול בתרומה.
שבאופן הזה, שנינו בהדיא בתחילת פרק הערל שהוא מאכילה בתרומה.
ואילו <b>רבא אמר: הואיל ו</b>פצוע דכא <b>מאכילה</b> לתרומה <b>בעבדיו ושפחותיו הכנענים!</b>
שכהן זה, מאכיל תרומה במקום אחר, שלא על ידי אישות, אלא הוא מאכיל את עבדיו ושפחותיו הכנענים.
וכל כהן שמאכיל באופן כל שהוא, אין ללומדו מישראל, שאינו מאכיל כלל.
ועתה מבארת הגמרא במה נחלקו אביי ורבא:
<b>אביי לא אמר כרבא</b>, שפירש היות והוא מאכיל במקום אחר בכך שהוא מאכיל את עבדיו, ולכן הוא מאכיל אף את אשתו, כי:
רק <b>קנין דאישות מקנין דאישות</b> - <b>ילפינן</b>.
<b>ולא ילפינן קנין דאישות</b> שמאכיל אדם את אשתו <b>מקנין דעבדים</b>.
ואילו <b>רבא לא אמר כאביי</b>, שפירש את הטעם היות שהוא מאכילה בתרומה במקום אחר, כשנעשה פצוע דכא אחר שנשאה, ואכלה כבר בתרומה, כי:
<b>שאני התם, שכבר אכלה</b> האשה בתרומה לפני שנפצע, ואין להמשך אכילתה בתרומה חשיבות של "מאכילה במקום אחר" כדי שיוכל גם פצוע דכא להאכיל את אשתו.
ומבארת הגמרא, שאביי אינו מקבל את חילוקו של רבא:
<b>ואביי</b> סבר, כי את החילוק "שאני התם, <b>שכבר אכלה</b>" - <b>לא אמרינן</b>. (4)
ומוכיח אביי את דבריו: <b>דאי לא תימא הכי</b>, שאם לא תאמר כדברי, אלא כדברי רבא, שאין חשיבות של "מאכיל במקום אחר" לגבי המשך אכילתה של אשת כהן פצוע דכא לאחר שנפצע, היות שהיא "כבר אכלה", כי העובדה "שכבר אכלה" מחייבת את המשך האכילה גם אם לענין התחלת אכילה אין הוא מועיל [ולכן אינו נחשב "מאכילה במקום אחר"], תיקשי לרבא:
וכי <b>בת ישראל, שניסת לכהן, ומית</b> [מת בעלה הכהן], <b>תיכול</b>, תמשיך לאכול בתרומה כיון <b>"שכבר אכלה</b>"!?
ומסבירה עתה הגמרא את טעמו של רבא:
<b>ורבא</b>, שטען על דברי אביי "שאני התם, שכבר אכלה", יאמר לך:
<b>התם</b>, כשמת הבעל, הרי כבר <b>פקע קניניה</b> של הבעל באשתו, ולפיכך אין מועיל מה שכבר אכלה בשעה שהיה לו בה קנין.
אבל <b>הכא</b>, בכהן שנעשה פצוע דכא, הרי <b>לא פקע קניניה</b>, והיא ממשיכה לאכול מחמת היותה קנינו של כהן, שהתחיל להאכילה לפני שנעשה פצוע דכא.
ולכן, אין להחשיב את האכלתו לאשתו בתרומה כמי שמאכיל במקום אחר, כי שאני הכא, שכבר אכלה מכוחו קודם לכן! (5)
<b>גופא: בעא מיניה רבי יוחנן מרבי אושעיא</b>:
<b>פצוע דכא כהן שנשא בת גרים</b> - <b>מהו שיאכילנה בתרומה?</b>
<b>אישתיק</b> רב אושעיא <b>ולא אמר ליה ולא מידי</b> [לא ענהו דבר].
וקא סלקא דעתין, שרבי אושעיא לא רצה להתיחס לשאלתו של רבי יוחנן.
<b>לסוף</b> [לאחר מכן], <b>אתא גברא רבה אחרינא, ובעא מיניה</b> מרבי אושעיא <b>מילתא אחריתא, ופשט ליה</b> רבי אושעיא [הגיע אדם גדול אחר ושאל שאלה אחרת מרבי אושעיא, ופשט לו רבי אושעיא את שאלתו].
<b>ומנו</b> [מי הוא אותו אדם גדול]? <b>ריש לקיש!</b>
<b>אמר</b>, תמה <b>ליה רבי יהודה נשיאה לרבי אושעיא: אטו</b> האם <b>רבי יוחנן לאו גברא</b> <b>רבה הוא</b> [אינו אדם גדול]? ומדוע לא התיחסת לשאלתו כמו שהתייחסת לשאלתו של ריש לקיש?! (6)
<b>אמר ליה</b> רבי אושעיא לרבי יהודה נשיאה: זה שלא עניתי לרבי יוחנן, אין זה מפני שלא רציתי להתייחס אליו.
אלא, משום <b>דקבעי מינאי מילתא דלית ליה פתרי</b> [שאל אותי שאלה שאין לי מענה עליה], ולכן שתקתי.
ואף על פי שרבי אושעיא לא פשט את שאלתו של רבי יוחנן, פושטת הגמרא את ספיקו של רבי יוחנן.
ותחילה מבארת הגמרא את ספיקו של רבי יוחנן: (7)
הקדמה:
בשני ענינים נחלקו רבי יהודה ורבי יוסי: האחד, האם הפסולים לבוא בקהל - כגון פצוע דכא או ממזר, שאסרה אותם התורה לבוא ב"קהל ה'" - אם הם נאסרו בגרים?
לדעת רבי יהודה, קהל גרים איקרי "קהל", ואסור שיבואו בהם פסולי קהל.
ואילו רבי יוסי סובר שקהל גרים לא איקרי "קהל", והם מותרים בפסולי קהל.
והשני, האם בת גר זכר מותרת לכהן?
לדעת רבי יהודה, בת גר זכר הרי היא כבת חלל זכר [והיא נלמדת בקל וחומר מחללה, בקידושין עח א], והיא אסורה לכהונה כמותה.
ואילו לדעת רבי יוסי, בת גר זכר מותרת לכהונה.
ואילו שיטת רבי אליעזר בן יעקב היא שיטה ממוצעת ביניהם:
קהל גרים - לא איקרי קהל, כדעת רב יוסי.
אבל בת גרים - אסורה לכהונה, כדעת רבי יהודה. (8) <b>כהן פצוע דכא הבא לישא בת גרים,</b> יש לדון לאוסרו, משתי סיבות:
האחת, היות שהוא פצוע דכא, שאסור לבוא בקהל. ובנקודה זאת באנו למחלוקת התנאים האם "קהל גרים איקרי קהל".
השניה, היות שהוא כהן הבא לישא בת גרים. ובנקודה הזאת באנו למחלוקת התנאים השניה, האם בת גרים מותרת לכהן.
<b>פצוע דכא כהן שנשא בת גרים, ובא עליה</b>:
אם קהל גרים נקרא קהל, והוא אסור לבוא בקהל משום שהוא פצוע דכא, הרי היא נפסלת לכהונה בביאתו מחמת שהיא נעשית על ידי כך "זונה", לפי שכל הנבעלת לאסור לה הרי היא נעשית אסורה לכהן מדין "זונה" כמבואר בפסוק "ובת כהן כי תהיה לאיש זר, היא בתרומת הקדשים - לא תאכל".
ואם אסורה היא לכהן משום שהיא בת גרים, הרי זו מתחללת על ידי ביאתו, לפי שכל הנבעלת למי שאסור בה מחמת כהונה, הרי זו מתחללת. (9)
וזה שאנו אומרים, שכהן פצוע דכא, באנו למחלוקת התנאים אם מותר הוא בבת גרים, הדבר תלוי בספק שנסתפקה בו הגמרא לקמן עו א, האם כהן פצוע דכא מותר בגיורת. ונקודת הספק היא, האם כהן פצוע דכא "בקדושתיה דכהן קאי"? והיינו, אף על גב שודאי כהן גמור הוא לכל דבר, מכל מקום, יש להסתפק אם קדושתו עליו אף לענין לאוסרו בבת גרים, או "לאו בקדושתיה קאי" לענין זה. (10)
והוינן בה: <b>למאן</b>, לשיטתו של מי - של רבי יהודה או של רבי יוסי - נסתפק רבי יוחנן בכהן שנשא בת גרים אם מאכילה בתרומה?! (11)
<b>אי ל</b>שיטת <b>רבי יהודה</b>, אי אפשר לומר כן. כי הספק נפשט מאליו לאיסור. שהרי: <b>בין</b> אם תאמר שפצוע דכא כהן עדיין <b>בקדושתיה קאי</b>, בקדושת כהונה שלו הוא עומד, וכל הפסולות לכהונה אסורות אף לו.
ו<b>בין</b> אם תאמר ש<b>לאו בקדושתיה קאי</b>, והוא מותר באשה פגומה לכהונה, כאשה זו שהיא פגומה לכהונה כבת חלל זכר (12) -
לפי שני הצדדים, <b>לא אכלה</b> בת הגרים הנשואה לו בתרומה, לשיטתו של רבי יהודה, כי ממה נפשך:
<b>אי בקדושתיה קאי</b> - <b>לא אכלה</b>, היות <b>דהא אמר מר</b> [רבי יהודה]: <b>בת גר זכר</b> הרי היא <b>כבת חלל זכר</b> ואסורה לכהונה, ומשבא עליה כהן האסור בה מחמת כהונתו, הרי נעשית חללה, ונפסלה מלאכול בתרומת בעלה. (13)
ו<b>אי לאו בקדושתיה קאי</b>, ואין בת גר אסורה לו מחמת כהונתו, מכל מקום <b>לא אכלה</b> בתרומה מאחר שנבעלה לו, שהרי אסורה היא לו מדין "לא יבוא פצוע דכא בקהל ה'". ואף שבת גרים היא -
היות <b>דהא אמרינן</b> [כלומר, הרי רבי יהודה סובר, ויש גורסים: <b>אמר</b>] ש<b>"קהל גרים איקרי קהל</b>"!
וכיון שנבעלה לו, היא נפסלה בתרומה משום "ובת כהן כי תהיה לאיש זר היא בתרומת הקדשים לא תאכל".
נמצא, שלדעת רבי יהודה, ודאי אסורה היא בתרומה, מדין זונה, כיון שודאי נבעלה לפצוע דכא שהוא "איש זר", ואפשר שאף נעשית חללה משום ביאת כהן בבת גרים.
<b>ואי לרבי יוסי</b> - החולק על רבי יהודה, הן בדין "בת גר זכר כבת חלל זכר", והן בדין "קהל גרים איקרי קהל" - הרי אף לשיטתו אין מקום להסתפק, כי ודאי מותרת היא בתרומה, ממה נפשך:
<b>בין</b> אם נאמר שפצוע דכא כהן <b>בקדושתיה קאי</b> ואסור הוא בבת גרים, ו<b>בין</b> אם תאמר שכהן פצוע דכא <b>לאו בקדושתיה קאי</b> ומותר הוא בבת גרים - לפי שני הצדדים היא <b>אכלה</b> בתרומתו של בעלה הכהן שהוא פצוע דכא.
ומבארת הגמרא את טעמו של דבר:
אם <b>בקדושתיה קאי</b> - ואתה בא לפוסלה בתרומה מחמת שהיא בת גר האסורה לכהונה, ואם תבעל לכהן פצוע דכא [העומד בקדושתו] היא צריכה להפסל -
אין היא נפסלת בכך, אלא היא כן <b>אכלה</b> בתרומה, היות <b>דהא אמר</b> רבי יוסי: <b>אף גר</b> <b>שנשא גיורת</b> - <b>בתו כשרה לכהונה</b> [וחלוק הוא על הסוברים שבת גרים אסורה לכהונה].
הרי, שלדעת רבי יוסי לא עבר בביאתו על איסור כהונה, ולא נעשית חללה לפוסלה בתרומה. (14) ו<b>אי לאו בקדושתיה קאי</b>, ואינו אלא ישראל - הרי ודאי <b>אכלה!</b> שאי אתה יכול לפוסלה מחמת "לא יבוא פצוע דכא בקהל ה'", <b>דהא אמר</b> רבי יוסי: <b>קהל גרים לא איקרי קהל</b>, ופצוע דכא מותר בגיורת. (15)
ואם כן - לדעת מי נסתפק רבי יוחנן?! (16) תירוץ הגמרא מתבאר על פי פירושו הראשון של רש"י.
<b>אלא</b>, רבי יוחנן, שנסתפק בכהן שנשא בת גרים אם מאכילה בתרומה, לא נסתפק בבתם של גר וגיורת, אלא בבתו של גר שנשא אשה מישראל.
ו<b>אליבא דהאי תנא</b>, הסובר שהיות ואמה היא מישראל, הרי היא מותרת לכהונה.
<b>דתנן: רבי אליעזר בן יעקב אומר: אשה בת גרים לא תנשא לכהונה, עד שתהא אמה מישראל</b>. (17)
וכמו כן סובר הוא שקהל גרים לא איקרי קהל (18)
ולכן היה לנו להתירה, שהרי אמה מישראל, וקהל גרים לא איקרי קהל.
אלא שנסתפק רבי יוחנן, שמא היות ואמה היא מישראל אין זה "קהל גרים", ופצוע דכא אסור בה - <b>והכי קמיבעיא ליה</b> לרבי יוחנן:
האם רק <b>כשרות</b> לכהונה <b>מיתוספא בה</b> [על ידי אמה שהיא ישראל], אבל עדיין שם גר עליה ואינה בכלל "קהל" -
<b>ו</b>לכן <b>אכלה</b> בתרומת בעלה, כיון שלא עבר הפצוע דכא בביאתו איסור כלל.
<b>או דילמא</b> על ידי שאמה מישראל, אף <b>קדושה</b> של "קהל" <b>מיתוספא בה</b>, ואינה בכלל קהל גרים.
<b>ו</b>לכן <b>לא אכלה</b>, הואיל ויש עבירה בביאתו, "לא יבא פצוע דכא בקהל ה'", ונפסלה מלאכול בתרומה משום "ובת כהן כי תהיה לאיש זר היא בתרומת הקדשים לא תאכל".
ומאחר שנתברר ספיקו של רבי יוחנן, פושטת הגמרא את הספק:
<b>תא שמע: כי אתא רבי אחא בר חיננא מדרומא</b> [מן הדרום], <b>אתא, ואייתי מתניתא בידיה</b> [בא והביא עמו ברייתא]:
<b>מנין לפצוע דכא כהן שנשא בת גרים, שמאכילה בתרומה?</b>
<b>שנאמר "וכהן כי יקנה נפש קנין כספו</b> - הוא <b>יאכל בו</b>". (19)
ובהכרח שברייתא זו מדברת במי שאמה היא מישראל, ולפי רבי אליעזר בן יעקב, ומשמיעה לנו שאין בה איסור אפילו מחמת "לא יבוא פצוע דכא בקהל ה'".
שאם לא כן, <b>למאן</b>, לדעת מי אנו מרבים כהן פצוע דכא שמאכיל את בת הגרים בתרומה?
<b>אילימא לרבי יהודה</b> -
<b>האמר</b> [הרי נתבאר לפי שיטתו], ש<b>בין</b> אי פצוע דכא <b>בקדושתיה</b> דכהן <b>קאי</b>, ו<b>בין</b> אי <b>לאו בקדושתיה</b> דכהן <b>קאי, לא אכלה</b>.
<b>ואי לרבי יוסי, למה לי קרא?</b>
<b>האמר</b> [הרי נתבאר לפי שיטתו] ש<b>בין</b> אי פצוע דכא <b>בקדושתיה</b> דכהן <b>קאי</b>, ו<b>בין</b> אי <b>לאו בקדושתיה</b> דכהן <b>קאי</b> - <b>אכלה!</b>
<b>אלא לאו, לרבי אליעזר בן יעקב</b>
<b>ושמע מינה: כשרות</b> לכהונה בלבד הוא ד<b>איתוספא</b> נוספה <b>בה</b> בבת גר שאמה מישראל, אבל קדושת "קהל" לא נוספה בה על ידי אמה שהיא מישראל, ומותרת היא לפצוע דכא, <b>ו</b>לפיכך <b>אכלה</b> בתרומה.
ומסקינן: <b>שמע מינה!</b> (20)
השמועה הבאה מתפרשת לפי שיטת רש"י כהבנת רוב הראשונים והאחרונים. (21) <b>איתמר: רב אמר</b>: אף שהחופה אינה מועילה לקנות באשה אלא אם כן קדמו לה קידושין, וחופה בלא קידושין אינה כלום, מכל מקום -
<h3> דף נז:</h3>
<b>יש חופה לפסולות</b>.
כגון, כהן גדול שהכניס אשה אלמנה בת כהן, לחופה בלא קדושין, הרי החופה פוסלתה [מדרבנן, ערוך לנר] מלאכול בתרומת בית אביה [גם לדעת הסובר ש"המשתמרת לביאה פסולה" אינה נפסלת], ואף שלא הועילה בה החופה לקנותה, או לעשותה נשואה.
והטעם, מפני שהחופה - כ"כניסת בעילה" היא נחשבת מדרבנן, ופוסלת, מדרבנן, כמו ביאה.
<b>ושמואל אמר: אין חופה לפסולות</b>, ומותרת היא בתרומת בית אביה.
וכשם שנחלקו בחופה שקודם קידושין, כך נחלקו בחופה של פסולה לאחר קידושין, האם היא פוסלת אותה מתרומת בית אביה, לדעת הסובר שהמשתמרת לביאה על ידי קדושין לבד אינה נפסלת [גמרא לקמן נח א].
וכשם שנחלקו בחופה שלאחר קידושין, האם החופה פוסלתה, כן נחלקו בחופה של פסולה שלאחר קידושין, אם הם תופסים בה.
לדעת רב, חופה מועילה לקנות אפילו בפסולות.
ולדעת שמואל, אין חופה מועילה לקנות בפסולות, מפני שביאתה ביאת איסור היא, וחופה במי שאינה ראויה לביאה אינה חופה. (1)
<b>אמר שמואל: ומודה לי אבא</b> [רב, שהוא נשיאי ורבי, לפי שהיה רב קשיש משמואל (2)], <b>בתינוקת</b> פסולה, כשהיא <b>פחותה מבת שלש שנים ויום אחד</b>, שאם הכניסה אביה לחופה עם כהן - שאין חופתה פוסלתה.
כי <b>הואיל ואין לה ביאה</b> [שביאת תינוקת כאשר היא פחותה מבת שלש שנים, אינה ביאה] ולכן אין ביאתה פוסלתה - שגם חופתה אינה פוסלתה. <b>אמר רבא: אף אנן נמי תנינא</b> במשנה במסכת נדה, שביאתה של פחותה מבת שלש שנים ויום אחד אינה ביאה הפוסלת.
וכיון שאין ביאתה פוסלתה, כל שכן שאין חופתה פוסלתה. שהרי כל חשיבות חופה אינה אלא משום שהיא קרובה לביאה, ובתינוקת שביאתה אינה נחשבת ביאה, כל שכן שחופתה אינה נחשבת חופה לפוסלה. (3)
דתנן: <b>בת שלש שנים ויום אחד</b>, שמגיל זה היא נעשית ראויה לביאה:
הרי זו <b>מתקדשת בביאה</b> כשאר נשים.
<b>ואם בא עליה יבם</b> - <b>קנאה</b>, שהרי ביאתה ביאה היא.
<b>וחייבין עליה משום אשת איש</b>, אם קידשה אביה ולאחר מכן בא עליה איש אחר.
<b>ו</b>אם היתה נדה, ובעל אותה אדם, הרי זו <b>מטמאה את בועלה</b> בטומאת שבעה - <b>לטמא</b>, שיהא האדם הבועל אותה, מטמא את ה<b>משכב</b> ה<b>תחתון</b>, שהוא שוכב עליו, <b>כ</b>טומאת <b>"עליון</b> של זב" [בגד הנישא על גבי הזב].
א. הנדה מטמאת את הנוגע בה טומאת ערב [ראשון לטומאה].
ב. הנדה והזב מטמאים את משכבם "טומאת מדרס", שהיא טומאה חמורה, המטמאה אדם, לטמא אותו, ושיטמא האדם את בגדיו.
הנדה והזב עצמם טמאים טומאת שבעה ימים.
אך הנוגע במשכבם טמא טומאת ערב.
ג. "עליונו של זב" וכמו כן "עליונה של נדה", הוא דבר הנישא על גבי הזב, כמו בגדיו, ואין הוא מטמא טומאה חמורה. שאין הוא מטמא אדם וכלים [כמדרס הזב], אלא רק מטמא טומאת ערב, לאוכלין ומשקין בלבד.
ד. אדם הבועל נדה, אין אנו דנים את ביאתו בה כשאר מגע בעלמא, להיות טמא טומאת ערב כשאר נוגע בנדה, אלא ביאתו בה - מטמאתו טומאת שבעה, כטומאת הנדה עצמה.
ה. בועל נדה הרי הוא מטמא את משכבו, ואולם אין משכבו טמא כטומאת משכב הזב והנדה [שהן מטמאין אדם טומאת ערב], אלא דין משכבו הוא כדין "עליונו של זב", הנישא עליו, שהוא טמא טומאה קלה, שמטמא טומאת ערב לאוכלין ומשקין בלבד.
ו. כל האמור בבועל נדה, הוא רק בהיותה בת שלש שנים ויום אחד, או יותר, שמאז, אם היא נהיית נדה, היא מטמאה את בועלה על ידי "ביאה".
אבל אם היתה פחותה מבת שלש שנים ויום אחד, אין ביאתה אלא כשאר מגע בעלמא, והרי "בועלה" טמא טומאת ערב בלבד, ואינו מטמא את משכבו כלל.
ואם <b>נשאת לכהן</b> על ידי אביה - הרי זו <b>אוכלת בתרומה</b>. (4)
ואם <b>בא עליה אחד מכל הפסולין</b> [כגון: חלל נתין וממזר, או אלמנה לכהן גדול], <b>פסלה</b> מתרומת בית אביה.
ומדייק רבא: <b>בת שלש שנים ויום אחד הוא דמיפסלא בביאה</b>, ולכן <b>מיפסלא בחופה</b>.
<b>הא פחותה מבת שלש שנים ויום אחד, דלא מיפסלא בביאה</b> - <b>לא מיפסלא נמי בחופה</b>.
ומסקינן: אכן, <b>שמע מינה!</b>
ועתה מביאה הגמרא את דברי רמי בר חמא, החולק על רב ועל שמואל - הן על מה שאמר רב, חופה בלא קדושין פוסלת אפילו לפי מי שסובר "משתמרת לביאה פסולה" אינה נפסלת.
והן על מה שאמר שמואל, חופה בלא קדושין אינה פוסלת את הפסולה לביאה, אפילו לדעת הסובר ש"משתמרת לביאה פסולה" נפסלת:
<b>אמר רמי בר חמא</b>: בשאלה האם <b>יש חופה לפסולות</b> בלא קדושין לפסול בתרומה את הפסולה לביאה, הנכנסת לחופה -
<b>באנו</b> בו <b>למחלוקת רבי מאיר ורבי אלעזר ורבי שמעון</b>, שנחלקו במשנתנו בדין משתמרת לביאה פסולה, אם היא פסולה לתרומה.
<h3> דף נח.</h3>
<b>לרבי מאיר, דאמר קדושין פסלי</b> הואיל ומשתמרת היא לביאה פסולה, אף <b>חופה נמי</b> בלא קדושין <b>פסלה</b>. שאף זו משתמרת לביאה פסולה היא, ואף שלא חלה החופה לקנותה.
ואילו <b>לרבי אלעזר ורבי שמעון, דאמרי קדושין לא פסלי</b> - <b>חופה נמי לא פסלה</b>. (1)
<b>וממאי</b> שאכן אף בחופה בלא קדושין נחלקו?!
והרי, <b>דילמא עד כאן לא קאמר רבי מאיר התם</b>, שהמשתמרת לביאה פסולה הרי היא נפסלת, <b>אלא בקדושין, דקני לה</b> [חלים הקדושין וקונים אותה].
<b>אבל חופה, דלא קנה לה</b> - <b>לא</b> נפסלה
<b>אי נמי: עד כאן לא קאמרי רבי אלעזר ורבי שמעון התם</b> שאין המשתמרת לביאה פסולה נפסלת בתרומה, <b>אלא בקדושין דלא קריבי</b> [קרובים] <b>לביאה</b>.
<b>אבל חופה, דקריבא לביאה</b> - <b>הכי נמי דפסלה</b> אפילו לדעתם.
<b>אלא, אי איכא למימר</b> תנאים הם שנחלקו בדבר - <b>בפלוגתא דהני תנאי</b> הוא, שיש לך לומר:
השמועה הבאה מתבארת על פי התוספות לפי שיטת רש"י.
<b>דתניא</b>:
כבר נתבאר לעיל, שמחלוקת רב ושמואל היא אף בחופה שלאחר קידושין, האם הם חלים, והאם פוסלים אותה בתרומה לדעת הסובר שמשתמרת לביאה פסולה על ידי קדושין אינן פוסלין אותה בתרומה.
ובדבר זה, מביאה הגמרא מחלוקת תנאים, שנחלקו בו.
דתניא: אם <b>נישאו</b> בנות ישראל לכהן, בקידושין, ובחופה שאחריהם -
<b>זו וזו</b>, ה<b>כשרות</b> לכהונה, <b>ו</b>ה<b>פסולות</b> לכהונה.
<b>או שנכנסו</b> הכשרות והפסולות <b>לחופה, ו</b>עדיין <b>לא נבעלו</b> -
הרי הן:
<b>אוכלות</b> מזונות <b>משלו</b>, משל הבעל.
<b>ואוכלות בתרומה</b>, מכח בעליהן הכהנים.
אך קודם שמסיימת הגמרא להביא את דברי החולק באותה ברייתא, הרי היא מפרשת את דברי הברייתא, ומוכיחה מדברי תנא קמא ש"אין חופה לפסולות":
כי הרי בדברי הברייתא נזכרו שני ענינים: תחילה אמרה הברייתא "נישאו", ולאחר מכן "או שנכנסו לחופה ולא נבעלו".
וכיון שהמשיכה והוסיפה הברייתא לומר "או ש<b>נכנסו</b> לחופה ולא נבעלו", לאחר שכבר אמרה "נישאו", <b>מכלל</b> זה אתה למד, <b>ד"נישאו</b>" [שנזכרו בברייתא תחילה], היינו <b>נישאו ממש</b>, שנכנסו הפסולות לחופה ואף נבעלו, ובכל זאת הן אוכלות בתרומה!
והרי ודאי אי אפשר לומר כן!
כי האם יש מי שיאמר שנשים הפסולות לכהונה שנבעלו לכהן אוכלות בתרומה? והרי הן נתחללו בביאתו! (2)
<b>אלא לאו</b>, בהכרח, שאין הברייתא עוסקת בשני אופני נישואין, אלא הכל דבר אחד הוא: שתחילה אומרת הברייתא "נישאו זו וזו", הכשרות והפסולות, ומפרשת הברייתא כיצד זה שנישאו הפסולות והן אוכלות בתרומה? <b>כגון, שנכנסו לחופה ו</b>עדיין <b>לא נבעלו</b>.
<b>וקתני</b> בברייתא, הכשרות והפסולות <b>אוכלות משלו, ואוכלות בתרומה!</b>
הא למדת מדברי תנא קמא, שאינה נפסלת מלאכול בתרומה, אף שנכנסה לחופה, וכשיטת שמואל, שאין חופה לפסולות, ולכן אינה נפסלת כשנכנסה לחופה ולא נבעלה. (3)
ועתה ממשיכה הגמרא, ומביאה את דברי החולק באותה ברייתא, כדי ללמוד מדבריו שיש חופה לפסולות:
<b>רבי ישמעאל בנו של רבי יוחנן בן ברוקה אומר: כל שביאתה מאכילתה</b> - <b>חופתה</b> נמי <b>מאכילתה</b> בתרומה.
<b>וכל שאין ביאתה מאכילתה</b> [כלומר: אם לאחר שתיבעל לא תאכל], אף <b>אין חופתה מאכילתה</b> בתרומת בעלה.
ולמדנו מדברי רבי ישמעאל, שהקיש חופה לביאה, כי כשם שהביאה פוסלת ואפילו מתרומת בית אביה, כך החופה פוסלת ואפילו מתרומת בית אביה.
ומכאן אתה למד, שיש חופה לפסולות. (4) ודוחה הגמרא את ההכרח מדברי רבי ישמעאל:
<b>ממאי</b>, מנין לך שלפי רבי ישמעאל, החופה היא זו שפוסלתה, עד שתלמד מדבריו שיש חופה לפסולות?!
<b>דילמא רבי ישמעאל בנו של רבי יוחנן בן ברוקה</b> - <b>כרבי מאיר סבירא ליה, דאמר</b>: משעת <b>קדושין לא אכלה</b>.
והטעם שאינה אוכלת, הוא משום הקדושין, היות ומשתמרת לביאה פסולה היא, ולדעת רבי מאיר אינה אוכלת בתרומה.
ומקשה הגמרא על הדחיה, ומקיימת את ההוכחה מדברי רבי ישמעאל.
כי אם אכן כוונת רבי ישמעאל היא לומר כרבי מאיר, שנפסלה מחמת הקידושין, מדין משתמרת לביאה פסולה -
<b>האי</b>, מדוע אמר <b>"כל שאין ביאתה מאכילתה</b> - <b>אין חופתה מאכילתה</b>".
אם כדבריך, שבסיבת הקדושין פסלה רבי ישמעאל, איך אמר בלשונו "אין חופתה מאכילתה"?
והרי <b>"כל שאין ביאתה מאכילתה</b> - <b>אין כספה</b> [כסף קדושיה] <b>מאכילתה", מיבעי ליה</b> לרבי ישמעאל לומר!
אך בכל זאת, דוחה הגמרא את ההכרח מדברי רבי ישמעאל לומר שהוא סובר "יש חופה לפסולות": כי <b>דילמא, איידי דקאמר תנא קמא</b> בדבריו <b>"חופה", אמר איהו נמי "חופה</b>". אבל לעולם טעמו אינו משום החופה, אלא משום הקדושין.
<b>אמר רב עמרם: הא מילתא</b>, דבר זה <b>אמר לן רב ששת. ואנהרינהו לעיינין ממתניתין</b> ... ממשנה הביא ראיה לדבריו, והאיר רב ששת [שהיה סגי נהור] את עינינו בהבנת המשנה
וכך אמר רב ששת: <b>יש חופה לפסולות</b>.
כבר נתבאר לעיל, שנחלקו רב ושמואל בחופה של פסולות - בין פסולות לכהונה, ובין פסולות לישראל - לאחר קידושין, אם היא מועילה לעשותה נשואה. ומביאה הגמרא סיוע מן המשנה, שהחופה חלה אף כשהיא פסולה לבעל.
ולא נחלקו אלא בחופה שאין עמה ביאה. אבל חופה שיש עמה ביאה, הרי היא נשואה לכל דבר.
<b>ותנא תונא</b>, וכך שנה אף התנא במשנה, במסכת סוטה:
כתיב בפרשת סוטה [במדבר ה]:
"איש איש כי תשטה אשתו ומעלה בו מעל, ושכב איש אותה שכבת זרע, ונעלם מעיני אישה ונסתרה והיא נטמאה. ועבר עליו [וכבר עבר עליו קודם לכך שנסתרה] רוח קנאה, וקנא את אשתו" [שהתרה בה: אל תסתרי עם פלוני!] "והקריב אותה הכהן והעמידה לפני ה'. ולקח הכהן מים קדושים בכלי חרש. והשביע אותה הכהן, ואמר אל האשה: אם לא שכב איש אותך, ואם לא שטית טומאה תחת אישך, הנקי ממי המרים. ואת כי שטית תחת אישך, וכי נטמאת, ויתן איש בך את שכבתו מבלעדי אישך.
והשביע הכהן את האשה בשבועת האלה, ואמר הכהן לאשה: יתן ה' אותך לאלה ולשבועה בתוך עמך, בתת ה' את ירכך נופלת. ואמרה האשה אמן אמן. והשקה את המים.
והיתה אם נטמאה, ותמעול מעל באישה, ובאו בה המים המאררים למרים, וצבתה בטנה ונפלה ירכה.
ונקה האיש מעון, והאשה ההיא תשא את עונה".
ומפרשת המשנה את כפל לשון הכתוב "אמן אמן":
<b>"אמן" שלא שטיתי</b> כשהייתי <b>ארוסה, ו</b>לא כשאני <b>נשואה</b>. (5)
"אמן" שלא שטיתי, לא כשהייתי <b>שומרת יבם</b>, (6) <b>ו</b>לא כשהייתי <b>כנוסה</b> ליבם.
ומפרש לה ואזיל. (7) וממשנה זו באה הגמרא להוכיח שחופה מועילה לפסולה, להיעשות נשואה -
<b>האי</b> "שלא שטיתי בהיותי <b>ארוסה</b>" - <b>היכי דמי?</b>
<b>אילימא</b> שמדובר בכגון <b>דקני לה</b>, שקינא לה בעלה והתרה בה שלא תסתתר עם איש זר <b>כשהיא ארוסה, ואיסתתרא</b> [ונסתרה, ב"ח], <b>וקא משקה לה כשהיא ארוסה</b> -
ופירוש המשנה הוא, שיכול הבעל להשביעה ולהשקותה כשהיא ארוסה או שומרת יבם על סתירתה. וכן יכול הוא להשביעה ולהשקותה על סתירה שלאחר נישואיה או כניסתה לרשות יבמה [רש"י קדושין כז ב].
אי אפשר לפרש כן.
שהרי וכי <b>ארוסה בת משתיא היא!?</b> וכי שותה היא מי סוטה קודם שנשאת על סתירתה שבשעת אירוסיה!?
<b>והא תנן: ארוסה ושומרת יבם</b> שקינאו להן בעליהן, ונסתרו -
<b>לא שותות</b> קודם שנישאו.
שהרי אמרה תורה "ואת כי שטית טומאה תחת אישך", מלמד הכתוב שאין האיש משקה אלא אשה שבשעת השקאה היא "תחת אישה". (8) <b>ו</b>אף שנתמעטו ארוסה ושומרת יבם מלשתות, מכל מקום לא נתמעטו מקינוי ואיסור על הבעל.
ולכן, <b>לא נוטלות כתובה</b> כשגירשום בעליהן, שהרי הן הגורמות להיאסר עליו.
<b>אלא</b>, בהכרח, שכך יש לפרש את דברי המשנה, שמדובר בה כשכבר נישאת האשה, ונבעלה, והאשה בשבועתה, כשהוא משקה אותה על קינוי וסתירה שלאחר נישואיה, הרי היא אומרת "אמן אמן", וכוללת בשבועתה גם זנות קודמת.
וכגון, <b>דקני לה</b> גם <b>כשהיא ארוסה, ואיסתתרא</b> [נסתרה ונתיחדה עם אותו פלוני] בעודה ארוסה, <b>ומשקה לה כשהיא נשואה</b>, לאחר נכנסה לחופה ונבעלה, על שתי הסתירות.
וכך הוא פירוש המשנה: אם היא נשואה שנסתרה לאחר נשואיה, וגם קודם לכן, בהיותה ארוסה, הרי כשהוא משקה אותה, הוא משביעה גם על כך שלא זינתה בסתירה שנסתרה בעודה ארוסה. והמים בודקין את שני המקרים.
ואם היא יבמה כנוסה, שנסתרה לאחר שהתייבמה, וגם קודם לכן, בהיותה שומרת יבם, הרי כשהוא משקה אותה אחרי שמייבם אותה, הוא משביעה גם על כך שלא זינתה בסתירה שנסתרה בעודה שומרת יבם. (9)
אף זו אי אפשר.
שהרי: <b>מי בדקי לה מיא!?</b>
וכי מועילים המים לבדוק אשה, שנבעלה לבעלה לאחר שנסתרה ונאסרה עליו?!
<b>והתניא</b>: כתיב בסוף פרשת סוטה <b>"ונקה האיש מעון</b>".
מלמד הכתוב, כי רק <b>בזמן שהאיש מנוקה מעוון</b>, שלא בא עליה אחר שנסתרה ונאסרה עליו (10), אז <b>המים בודקין את אשתו</b>.
אבל אם <b>אין האיש מנוקה מעוון</b>, לפי שבא עליה אחר שנסתרה - <b>אין המים בודקין את אשתו</b>.
וזו, שבא עליה בעלה אחר שנסתרה, הרי לא יבדקוה המים על אותה סתירה.
<b>אלא</b>, בהכרח, <b>דקני לה כשהיא ארוסה, ואיסתתרא</b> כשהיא ארוסה, <b>ונכנסה לחופה</b>, וראוי הוא בעלה להשקותה, היות <b>ו</b>עדיין היא <b>לא נבעלה</b> על ידו לבעלה, והוא מנוקה מעוון. ובאותה עת הוא שוב קינא לה, ונסתרה. וכשהוא משקה אותה, הרי הוא משביעה על שתי הסתירות כאחת.
<b>ושמע מינה</b> כדעת רב הסובר: <b>יש חופה לפסולות</b>, והיא עושה אותן נשואות.
שאם לא כן, האיך משקה אותה בעלה? כי אם החופה אינה תופסת בפסולות, הרי היא עדיין ארוסה, ואין הארוס משקה את ארוסתו!
<b>אמר רבא</b>, לדחות את הראיה ממשנתנו לשיטת רב שיש חופה לפסולות:
<b>ותסברא</b>, וכי סבור אתה <b>דהא</b> משנה <b>מתרצתא</b> [מיושבת היא, ואינה משובשת] <b>היא</b>, עד שאתה מביא ממנה ראיה? <b>והא כי אתא רבי אחא בר חנינא מדרומא</b> [כשבא רבי חנינא מן הדרום], <b>אתא ואייתי מתניתיא בידיה</b> [בא והביא עמו ברייתא]:
כתיב: "ויתן איש בך את שכבתו <b>מבלעדי אישך</b>" -
מלמד הכתוב: <b>מי שקדמה שכיבת בעל לבועל</b> [לסתירה, המספקת אותנו שמא בא עליה הבועל] הרי המים בודקים את אשתו. <b>ולא</b> במי <b>שקדמה שכיבת בועל לבעל</b>.
ולכן, אי אפשר כלל שיבדקו המים על סתירה שנסתרה בהיותה ארוסה, הואיל ובאותה שעה לא קרינן בה "מבלעדי אישך".
וכיון ששנינו במשנה ההיא שמשביעה על זמן האירוסין, בהכרח שמשנה משובשת היא, ויש להגיהה ולתקנה, ואי אפשר ללמוד ממנה לגבי חופה לפסולות.
<b>אמר</b> תירץ <b>רמי בר חמא</b>: אכן משנה זו, מיושבת היא.
שהרי <b>משכחת לה</b> שתקדם שכיבת הבעל לסתירה - <b>כגון שבא עליה ארוסה בבית אביה</b> בזנות, ולכן יכול להשביעה לאחר הנישואין גם על זמן האירוסין.
השמועה מתבארת לפי לשונו השני של רש"י.
אך מקשה הגמרא על דבריו, כי בכל זאת, אין המשנה מיושבת, בענין שומרת יבם:
שהרי גם על מה ששנינו בה שמשביעה "שלא שטיתי שומרת יבם וכנוסה", תיקשי לך כמו בארוסה, כיצד זה יתכן? שהרי אם קינא לה אז ונסתרה, ובא להשקותה קודם שייבמה, הרי שנינו: ארוסה ושומרת יבם לא שותות ולא נוטלות כתובה.
ובהכרח צריך לומר, שכבר היתה "כנוסה" לו בשעת ההשקאה. (11)
ותיקשי לך, הרי אם כך, אין הבעל מנוקה מעוון!
שהרי בהכרח מדובר שמשביעה רק אחרי שבעל אותה, כי אי אפשר לומר שנכנסה לחופה ולא נבעלה, כיון שאין חופה ליבמה.
[ומיהו הא לא תיקשי: הרי קדמה שכיבת הבועל לבעל, ומשום שביבמה די לנו במה שקדמה שכיבת הבעל המת - שהיבם מייבם מכחו - לביאתו של בועל].
וגם אם נרצה לתרץ ולהעמיד <b>דכוותה</b>, כמו שהעמדנו בארוסה, (12) שמדובר שבא עליה הארוס בבית אביה.
וכך גם <b>גבי שומרת יבם</b>, מדובר בה בכגון <b>שבא עליה</b> ה<b>יבם בבית חמיה</b> לשם זנות, קודם שנסתרה עם אחר, ואין בו ביבם עוון, ואחר כך נסתרה, כשעדיין שם "שומרת יבם" עליה, כיון שביאת הזנות של היבם אינה קונה בה לגמרי.
אך הועילה לו ליבם הביאה שהוא בא עליה לשם זנות בעלמא, לגבי זה שיכול להכניסה עתה להיות לו לאשתו גמורה על ידי חופה, בלא שיבוא עליה בעוון.
וכיון שהכניסה לחופה, הריני קורא בה "תחת אישך", ויכול הוא להשקותה גם על אותה הסתירה שנסתרה כשהיתה שומרת יבם. (13)
עדיין יקשה:
הרי אי אפשר לומר כן. כי:
<h3> דף נח:</h3>
לאחר שבא עליה היבם, אפילו היתה זאת ביאת זנות -
וכי <b>"שומרת יבם" קרית לה</b> בשעת סתירתה לאחר מכן?
והרי <b>אשתו מעליא היא</b> [אשתו גמורה היא], על אף שבא עליה היבם רק לשם זנות!
<b>דהא אמר רב</b> [לעיל נו א, לפרש את מה ששנינו: הבא על יבמתו ב"מזיד" קנה, שבא עליה לשם זנות בעלמא. ובכל זאת] <b>קנה</b> אותה להיות כאשתו <b>לכל</b> דבר, אף שבא עליה במזיד לשם זנות?!
וכיון שבהכרח המשנה משובשת היא, ויש להגיהה, אין להביא ממנה ראיה!
ומתרצת הגמרא שיש ליישב את המשנה <b>כשמואל</b>.
<b>דאמר</b> שמואל: <b>לא קנה</b> היבם על ידי ביאה לשם זנות בעלמא ["מזיד"], <b>אלא</b> רק <b>לדברים האמורים ב</b>אותה <b>פרשה</b>.
לירש את אחיו, ולפוטרה, אותה ואת צרתה מן היבום, ולהיות במקום אחיו לכל דבר שכבר היה לבעל כח בה כשמת.
אבל ליורשה, ולהיטמא לה, ולהפר נדריה, ולהאכילה בתרומה - לא קנה אותה אם נפלה לו מן האירוסין, לפי שלא היה לבעל כח באשתו לכל אלו [לפי לישנא קמא].
והואיל ולא קנאה אלא לדברים אלו, עדיין "שומרת יבם" היא נקראת, ולא כאשתו לכל דבר, ולפי שיטתו, מתיישבת המשנה. (1)
ותמהינן: <b>מידי הוא טעמא אלא לרב</b>, כלומר: והרי ממשנה זו בא רב ששת להוכיח כשיטת רב שיש חופה לפסולות.
ו<b>הא אמר רב</b> גופיה: <b>קנה לכל</b> אפילו בביאת מזיד?!
ונמצא, כי לשיטת רב עצמו, בהכרח שמשנה זו משובשת היא, ואיך נוכיח ממנה כדבריו?! ומתרצת הגמרא שיש לפרש את ענין שומרת יבם, שלא יקשה האיך משקה אותה ועדיין לא בא עליה לקנותה, ואין שומרת יבם שותה, שיתכן ותהיה היבמה אשתו גמורה על ידי חופה, בלא ביאה כלל:
<b>הכא</b>, בשומרת יבם, <b>במאי עסקינן: כגון דעבד בה</b> היבם <b>מאמר</b> [כסף ושטר], <b>ובית שמאי היא, דאמרי: מאמר קונה קנין גמור</b>, ונעשית ארוסה על ידי המאמר.
ומאחר שנעשית ארוסה, מועילה החופה שלאחריה, לעשותה כאשה לכל דבר, וכך יתכן להשקותה בלא שבא עליה. (2)
ותמהינן עלה: <b>אי הכי</b> - <b>היינו ארוסה!</b> ומדוע היא נקראת "שומרת יבם"? (3)
ודוחה הגמרא את התמיהה: <b>ולטעמיך</b>, האם <b>"נשואה" ו"כנוסה" לאו חדא מילתא היא</b> [אינם דבר אחד], והרי אין הפרש ביניהן לאחר שכנסה היבם, והכנוסה ביבום היא כשאר נשים נשואות?!
<b>אלא</b> בהכרח שאין החילוק ביניהם אלא בשמותיהן, בכך ש<b>נשואה</b> נקראת אשה <b>דידיה</b>, שאינה באה לו מכח אדם אחר, <b>ו"כנוסה</b>" נקראת אשתו שבאה אליו מכח <b>דחבריה</b>, שהרי היבום חל רק מכח היותה אשתו של אחיו.
<b>הכא נמי</b> החילוק הוא רק בשמותיהן: <b>ארוסה</b> היינו אשה <b>דידיה, ושומרת יבם</b> היינו אשה <b>דחבריה</b>.
דברי רב פפא להלן מתבארים כפירושו השני של רש"י, וכהבנת התוספות בדבריו.
<b>רב פפא אמר</b>, שיש לדחות את הראיה מהמשנה שיש חופה לפסולות.
ויש ליישב את הקושיה שהרי קדמה שכיבת בעל לבועל, ויש ליישב את הקושיה גבי שומרת יבם האיך משקה לה קודם שבא עליה ונעשית כנוסתו - כך:
לעולם משנתנו עוסקת בכגון שנסתרה כשהיא ארוסה, ונישאת, ובא עליה, ואחר כך משקה אותה. ובכי האי גוונא לדברי הכל יש חופה לפסולות.
ובשומרת יבם מדובר שנסתרה בעודה שומרת יבם, ובא עליה, ואחר כך משקה אותה.
ואין להקשות איך בודקין אותה המים, והרי אין הבעל מנוקה מעוון, מאחר שבא עליה אחר שנסתר, כי משנתנו בשיטת <b>האי תנא הוא</b>, שאינו מצריך שיהא הבעל מנוקה מעוון.
<b>דתניא: אין מקנין לה לארוסה, להשקותה כשהיא ארוסה</b>.
<b>אבל מקנין אותה, להשקותה כשהיא נשואה</b> והיינו אפילו לאחר שנכנסה לחופה, ונבעלה, הרי הוא משקה אותה על הזמן שהיתה ארוסה.
הרי לנו שהתנא הזה אינו חושש שיהיה הבעל "מנוקה מעוון".
וגם על הקושיה על כך שקדמה שכיבת הבועל לבעל, יש לומר, שהתנא הזה אינו סובר שצריך שתקדים שכיבת הבעל לבועל, ולכן הוא יכול להשקותה גם כשקדמה שכיבת הבועל בזמן האירוסין, לשכיבת הבעל בזמן הנישואין. (4)
ואילו <b>רב נחמן בר יצחק אמר</b> שיש לדחות הראיה ממשנתנו שיש חופה לפסולות, וכך יש ליישב את הקושיות שהקשתה הגמרא:
משנתנו אינה עוסקת באשה שנסתרה כשהיא ארוסה או שומרת יבם, אלא באשה שנסתרה רק לאחר שנשאה בעלה או כנסה היבם.
וזה שהוא משביעה ומשקה אותה גם על ספק זנות שלה בעודה ארוסה או שומרת יבם הוא אפילו כשלא קינא לה אז, ולא נסתרה אז.
והמשנה מדברת שמשביעה על זמן היותה ארוסה או שומרת יבם, <b>על ידי "גלגול</b> שבועה", שמגלגל עליה שבועה נוספת בעקבות השבועה שמשביעה על זנות של אחר נישואין. (5) ומשנתנו עוסקת כשבא עליה אחר שכנסה, ואחר כך משקה אותה.
ולכן, אין להוכיח ממשנתנו שיש חופה לפסולות, שהרי בא עליה אחר החופתה. (6)
וכמו כן לא קשה קושיית הגמרא לעיל, שאין המים בודקין אלא אם כן הבעל מנוקה מעוון אותה זנות, והרי אם זינתה בזמן היותה ארוסה נמצא שבא עליה בעוון, שהרי נאסרה, ומה תועלת לו בגלגול על זנות של אירוסין -
כי היות ולא ידע בה שנאסרה עליו הרי עבר עליה בשוגג, ו"מנוקה מעוון" הוא חשוב.
וכן מתורצת בכך קושיית הגמרא גבי שומרת יבם, האיך משקה הוא אותה אחר שבא עליה ונעשית כנוסה, והרי אינו מנוקה מעוון, לפי ש"מנוקה מעוון" הוא היות ובא עליה בשוגג. (7)
וכן נתיישבה קושית הגמרא גבי ארוסה: הרי קדמה שכיבת בעל לבועל, והאיך ישקנה על שכיבה של אירוסין?!
כי כשם שאין צריך קינוי וסתירה לאותה שכיבה של אירוסין, מאחר שעיקר ההשקאה היא על זנות של נישואין, כך לא איכפת לן שקדמה אותה שכיבה לשכיבת הבעל. ואין צריך לפרש שבא עליה בזנות בבית אביה. (8) א. כשם שאשה המתארסת או הנישאת לאדם שביאתו פוסלת אותה, הרי היא "משתמרת לביאה פסולה", שנחלקו בה רבי מאיר עם רבי אלעזר ורבי שמעון -
כך יבמה, אשר היא זקוקה ליבם שביאתו פוסלת אותה, הרי היא בגדר "משתמרת לביאה פסולה", ודינה תלוי במחלוקת התנאים.
ואפילו היו שני יבמים, האחד ביאתו פוסלת אותה, והשני אין ביאתו פוסלת, הרי היות והיא זקוקה גם אל היבם שפוסלה, היא נחשבת "משתמרת לביאה פסולה". (9)
ב. המאמר [שהוא קידושי כסף או שטר] קונה ביבמה.
אך יחד עם זאת, קיימא לן ש"יש ביאה אחר מאמר". והיינו, שאם יבוא עליה אח אחר, לאחר שעשה בה האח הראשון מאמר, הוא יקנה אותה.
אך אז תהיה היבמה אסורה על שניהם, על הראשון בגלל ביאתו של השני, ועל השני בגלל מאמרו של הראשון.
ונמצא, שמיד אחר המאמר של הראשון, נחשבת היבמה כ"משתמרת לביאה פסולה", של האח השני.
שהרי המאמר של האח הראשון אינו מעכב את הקנין של ביאת השני, ואם כן, היא נחשבת כמשתמרת גם לביאתו של השני, ובכך היא משתמרת לביאה פסולה, שהרי השני אסור בה בגלל מאמרו של הראשון.
כי העושה מאמר ביבמתו, הרי היא אסורה בביאה על כל האחים מדרבנן, שהרי אשת אח היא מדרבנן.
<b>שלח רבי חנינא משמיה דרבי יוחנן</b>:
<b>העושה מאמר ביבמתו</b>, ונאסרה בכך האשה על כל האחים מדרבנן, מדין אשת אח, <b>ויש לו אח</b>, שהיא עדיין משתמרת מן התורה לביאתו [מאחר שלא עשה בה האח הראשון אלא מאמר] -
הרי <b>אפילו</b> היה <b>הוא</b>, עושה המאמר, <b>כהן, והיא כהנת</b> [בת כהן] - <b>פסלה</b> במאמרו <b>מן התרומה</b>. כי ביאתו של אחיו השני פוסלת אותה לכהונה מדין "אשת אח מדרבנן", והרי היא נעשית בגלל מאמרו "משתמרת לביאה פסולה". (10)
ותמהה הגמרא על מימרא זו, שהרי:
<b>למאן</b>, לדעת מי [רבי מאיר, או רבי אלעזר ורבי שמעון, שנחלקו בדין משתמרת לביאה פסולה] - אמר רבי יוחנן את דינו?
<b>אילימא לרבי מאיר</b>, הסובר במשנתנו שמשתמרת לביאה פסולה אינה אוכלת -
תיקשי: <b>אימר דאמר רבי מאיר "משתמרת לביאה פסולה" לא אכלה</b>, כשהיא משתמרת לביאה שהיא פסולה <b>מדאורייתא</b>, כגון אלמנה לכהן גדול וגרושה לכהן הדיוט.
אבל זו שהיא משתמרת לביאה פסולה מ<b>דרבנן</b>, כי אין היבמה אסורה על אחיו השני אלא משום מאמרו של הראשון, שאוסר אותה באיסור אשת אח מדרבנן -
<b>מי אמר</b> רבי מאיר שהיא נפסלת מדין משתמרת לביאה פסולה?
<b>ואלא</b> שמא תאמר, ש<b>ל</b>דעת <b>רבי אלעזר ורבי שמעון</b> אמר זאת רבי יוחנן -
אי אפשר לומר כן, כי יקשה יותר: <b>השתא</b>, מי שהיא <b>משתמרת לביאה</b> שהיא <b>פסולה</b> מ<b>דאורייתא</b> - <b>אכלה</b> לדעתם.
מי שהיא משתמרת לביאה שהיא פסולה רק מ<b>דרבנן</b> - <b>מיבעיא</b> למימר שאכלה!
א. "חלל", הוא פסול כהונה, והוא זה שנולד מביאת כהן על פסולי כהונה.
החלל, למרות היותו בן כהן, הרי הוא זר גמור, ואין בו דין כהונה כלל.
ב. חלל שבא על אשה, הרי הוא פוסלה בביאתו להיות חללה כמותו, למרות שאין שום איסור בביאה זו.
ג. אשה המשתמרת לחלל, הרי היא משתמרת לביאה פסולה דאורייתא.
ד. בת כהן שנתארסה לישראל, הרי הוא פוסלה מתרומת בית אביה.
ואם מת או שגירשה בעלה הישראל, הרי היא חוזרת לתרומת בית אביה.
<b>אלא, כי אתא רבין אמר</b>: אם <b>עשה בה</b> יבם זה <b>מאמר ביבמתו</b> (11) - <b>דברי הכל</b>, בין לרבי יוחנן ובין לריש לקיש, <b>אכלה</b> היבמה הכהנת בתרומת בית אביה, ואף שיש ליבם אחים, כיון שמשתמרת היא לביאה שאינה פסולה אלא מדרבנן, וכפי שנתבאר.
ואם <b>יש לו</b> ליבם <b>אח חלל, דברי הכל, אינה אוכלת</b>.
על אף שהיא כהנת והוא כהן, שהרי משתמרת היא - אף לאחר המאמר - לביאתו הפוסלת של האח החלל.
ומודים בזה אפילו רבי אלעזר ורבי שמעון.
כי עד כאן לא נחלקו לומר שאינה נפסלת אלא כשיש לו לפוסל שהיא משתמרת לו, אפשרות להאכיל תרומה במקום אחר [וכגון אלמנה הנישאת לכהן גדול, שאם לא היתה אשתו אלמנה היה הוא מאכילה].
אבל חלל, שהוא זר לגמרי, ואינו מאכיל תרומה בשום מקום, הרי הוא פוסל אשה כשהיא משתמרת לביאתו - לכולי עלמא! (12)
<b>לא נחלקו</b> - <b>אלא</b> בכגון <b>שנתן לה</b> יבם כהן ליבמתו הכהנת <b>גט</b> [ואין לו אח חלל], ונמצאת משתמרת היא לביאתו הפסולה [מדרבנן], כיון שנתן לה גט. (13)
<b>רבי יוחנן אמר: אוכלת</b> בתרומת בית אביה, ומפרש טעמיה ואזיל.
<b>ריש לקיש אמר: אינה אוכלת</b> בתרומת בית אביה, ומפרש טעמיה ואזיל.
<b>רבי יוחנן אמר: אוכלת</b> -
<b>אפילו לרבי מאיר דאמר</b> משתמרת לביאה פסולה <b>אינה אוכלת</b> - <b>הני מילי משתמרת לביאה</b> שהיא <b>פסולה</b> מ<b>דאורייתא</b>. <b>אבל</b> המשתמרת לביאה שהיא פסולה מ<b>דרבנן</b> - <b>אכלה</b>.
וזו הרי משתמרת לביאה שהיא פסולה רק מדרבנן.
<b>וריש לקיש אמר: אינה אוכלת</b> -
<b>אפילו לרבי אלעזר ורבי שמעון, דאמרי</b> משתמרת לביאה פסולה הרי היא <b>אוכלת</b> -
<b>הני מילי</b> על ידי קדושין, כגון אלמנה לכהן גדול, כיון <b>דיש לו להאכיל</b> על ידי קדושין <b>במקום אחר</b>.
<b>אבל על ידי גרושין, כיון דאין לו להאכיל במקום אחר</b> על ידי גרושין, הרי היא <b>לא</b> אוכלת. (14)
<b>וכי תימא: הכא נמי יש לו להאכילה</b> על ידי גרושין <b>ב"חוזרת</b>", שהרי אם היה מגרשה לגמרי, (15) היתה חוזרת לבית אביה ואוכלת בתרומה. (16)
לא תאמר כן, כי: <b>חוזרת</b> שנתן לה גט - הרי <b>פסקא מיניה וקרובה לבי נשא</b> [נפסק לחלוטין הקשר שביניהם וחזרה לבית אביה].
<b>אבל הא</b> - הרי <b>אגידא ביה</b> [קשורה היא בו] שהרי זקוקה לו ולא כנסה עדיין, ולפיכך הרי הוא פוסלה. (17)
שנינו במשנה: אלמנה לכהן גדול, גרושה וחלוצה לכהן הדיוט.
<b>נתארמלו או נתגרשו</b> מן הנשואין פסולות, מן האירוסין כשרות:
כתיב בתחילת פרשת אמור: "והכהן הגדול מאחיו, אשר יוצק על ראשו שמן המשחה. והוא אשה בבתוליה יקח. אלמנה וגרושה וחללה זונה את אלה לא יקח, כי אם בתולה מעמיו יקח אשה".
ונחלקו תנאים במשנה לקמן נט א, האם מותר כהן גדול לקחת בוגרת, שכלו בתוליה, וסוגייתנו היא כדעת הסובר שלא ישא כהן גדול את הבוגרת.
<b>בעא מיניה רבי חייא בר יוסף משמואל: כהן גדול שקידש את הקטנה</b> [או נערה], <b>ו</b>עד שלא נשאה, <b>בגרה</b> ארוסתו <b>תחתיו</b> -
<h3> דף נט.</h3>
<b>מהו</b> שיהא מותר לכונסה אחר שבגרה?
וצדדי הספק הם:
היות ונאמר "והוא אשה בבתוליה יקח" -
האם <b>בתר</b>, אחר הקיחה של <b>אירוסין אזלינן</b>, שהיא הקובעת את האיסור, ולכן, אם לקחה כשהיא נערה ונעשתה בוגרת לאחר האירוסין הרי הוא מותר לשאתה.
<b>או</b> דילמא <b>בתר</b> קיחה של <b>נשואין אזלינן</b>, והיות והיא בגרה קודם הנישואין, אסור לו לשאתה. (1)
<b>אמר ליה</b> שמואל לרבי חייא בר יוסף: <b>תניתוה</b>, שנינו את פתרון שאלתך, במשנתנו, שהיא מותרת - דתנן: אלמנה לכהן גדול - <b>נתארמלו או נתגרשו מן הנשואין</b>, הרי אלו <b>פסולות</b> מלאכול בתרומה.
אבל אם נתארמלו או נתגרשו <b>מן האירוסין</b>, הרי אלו <b>כשרות</b>.
ומוכח מכך שלא פסלה המשנה את האלמנה שנתארסה לכהן גדול מן התרומה, שלגבי פסול כהונה, הולכים אחר נשואין ולא אחר אירוסין. (2)
<b>אמר ליה</b> רבי חייא בר יוסף לשמואל: <b>לשוויה חללה</b> - <b>לא קמיבעיא לי, דביאה הוא דמשוויה חללה</b> [לעשותה חללה, איני מסתפק, שודאי רק על ידי ביאה היא נעשית חללה]. (3)
<b>כי קמיבעיא לי</b> רק לענין איסור בוגרת לכהן גדול.
ומשום שאני מסופק במה שאמרה תורה בכהן גדול <b>"והוא אשה בבתוליה יקח</b>" - <b>מאי</b>, מה היא כונת התורה!?
האם <b>קיחה דקדושין בעינן</b>, שקיחת קידושיה תהיה כשהיא נערה בתולה, ולא איכפת אם יהיו נשואיה כשהיא בוגרת, שנשרו בתוליה.
<b>או קיחה דנשואין בעינן</b> שתיעשה כשהיא נערה בתולה? <b>אמר ליה</b> שמואל לרבי חייא: <b>הא נמי</b>, גם הפתרון לשאלה זו, <b>תניתוה</b>, שנינו אותו במשנתנו:
דתנן: <b>אירס</b> כהן הדיוט <b>את האלמנה, ו</b>אחר כך <b>נתמנה להיות כהן גדול</b>, הרי זה <b>יכנוס!</b> הואיל וכבר היתה מאורסת לו האלמנה בשעה שנתמנה לכהן גדול.
ויש לנו ללמוד מכאן, שהוא הדין אם התבגרה לאחר שאירסה, שמותר לכהן הגדול לכונסה.
ודוחה הגמרא את הראיה:
<b>שאני התם</b>, באלמנה לכהן גדול, <b>דכתיב</b> בה "כי אם בתולה מעמיו <b>יקח אשה</b>".
והמילה "אשה" מיותרת היא, שהרי היה הכתוב יכול לומר "כי אם בתולה מעמיו יקח".
אלא, בא יתור הכתוב ללמד, שאם אירס כהן הדיוט את האלמנה, ונתמנה להיות כהן גדול - הרי זה יכנוס. (4)
וכיון שמיתור המילה "אשה" למדנו זאת, אין מכאן ראיה לכהן גדול שאירס נערה ובגרה תחתיו, שמותר לו לכונסה.
ותמהה הגמרא על הדחיה:
הרי <b>הכא נמי</b>, לגבי אירסה כשהיא נערה ובגרה תחתיו, <b>כתיב "אשה</b>"!
הרי מאותו יתור של המילה "אשה", שאתה למד ממנו היתר לכהן גדול שאינו נאסר בארוסתו האלמנה כשנתמנה לכהן גדול לאחר האירוסין, מהיתור הזה עצמו יש לך ללמוד גם לעניננו, שאם בגרה לאחר האירוסין הרי הוא מותר בה?!
ומשנינן: אשה <b>אחת</b> יש לך לרבות מן המקרא, <b>ולא שתים!</b>
ולכן, אין אין אנו לומדים מיתור המילה "אשה" אלא לכהן הדיוט שאירס אלמנה ונתמנה להיות כהן גדול, ולא לכשאירס נערה, ובגרה לפני שנשא אותה.
והוינן בה: <b>ומה ראית</b>, מנין לך לרבות מיתור המילה "אשה" דוקא את זו שאירס אותה כשהיא אלמנה ונתמנה אחר כך להיות כהן גדול, ולא את זו שהיתה נערה בשעת אירוסין ובגרה לפני נישואיה? ומשנינן: <b>הא</b> - נערה שבגרה - <b>אישתני גופה</b> בין אירוסין לנישואין, ולפיכך אסורה היא.
<b>הא</b> - כהן גדול שנתמנה בין אירוסין לנשואין - <b>לא אישתני גופה</b> של האשה בין אירוסין לנשואין, ולפיכך יכנוס. (5)
<big><b>מתניתין:</b></big>
<b>כהן גדול לא ישא</b> את ה<b>אלמנה, בין</b> שהיתה <b>אלמנה מן האירוסין</b>, ו<b>בין</b> שהיתה <b>אלמנה מן הנישואין</b>.
<b>ולא ישא את הבוגרת</b>, הואיל וכלו בתוליה [מקצת בתוליה. תוספות].
<b>רבי אלעזר ורבי שמעון מכשירין בבוגרת</b>.
<b>ו</b>עוד אמרו רבי אלעזר ורבי שמעון: <b>לא ישא</b> כהן גדול <b>את מוכת עץ</b>. (6)
<big><b>גמרא:</b></big>
<b>תנו רבנן</b>: כתיב בכהן גדול <b>"אלמנה</b>, וגרושה, וחללה זונה - את אלה <b>לא יקח</b>".
<b>בין אלמנה מן האירוסין</b>, ו<b>בין אלמנה מן הנישואין</b> הכתוב מדבר.
ומקשינן: <b>פשיטא</b>, שהרי בתורה נאמר "אלמנה" סתם?!
ומשנינן: יש חידוש בדברי המשנה.
כי <b>מהו דתימא</b>, הייתי אומר שיש <b>לילף</b>, ללמוד בגזירה שוה <b>"אלמנה</b> - <b>אלמנה" מתמר</b>, [שנאמר בכהן גדול "אלמנה לא יקח", ונאמר בתמר, אלמנת ער ואונן בני יהודה, "שבי אלמנה בית אביך"] -
<b>מה להלן</b>, בתמר, מדבר הכתוב באלמנה <b>מן הנישואין</b>,
<b>אף כאן</b>, באיסור אלמנה לכהן גדול, הכתוב מדבר באלמנה <b>מן הנישואין</b>. (7)
אבל אלמנה מן האירוסין - אינה אסורה לו.
<b>קא משמע לן</b> משנתנו, שאף אלמנה מן האירוסין אסורה לו, ולא לומדים בגזירה שוה מתמר.
ומקשינן: <b>ואימא הכי נמי!?</b> מנין לנו שלא ללמוד גזירה שוה מתמר? ומשנינן: היות ויש היקש בין אלמנה לגרושה, שנאמר בכהן גדול "אלמנה וגרושה וחללה זונה - את אלה לא יקח".
ולכן, יש לנו ללמוד שאיסור אלמנה לכהן גדול הוא <b>דומיא דגרושה</b>, שאף היא אסורה לו:
<b>מה גרושה</b> - <b>בין מן האירוסין בין מן הנישואין</b> הרי היא אסורה לו, שהרי אין ללמוד בה גזירה שוה כל שהיא.
<b>אף אלמנה</b> - <b>בין מן האירוסין בין מן הנישואין</b> אסורה לו. (8)
שנינו במשנה: <b>ולא ישא את הבוגרת</b>:
<b>תנו רבנן</b>: נאמר בכהן גדול <b>"והוא אשה בבתוליה יקח</b>".
<b>פרט לבוגרת, ש</b>כבר <b>כלו לה בתוליה, דברי רבי מאיר</b>.
<b>רבי אלעזר ורבי שמעון מכשירין בבוגרת</b>.
והוינן בה: <b>במאי קמיפלגי</b>, מהו יסוד מחלוקתם?
ומשנינן: נחלקו בדרש הפסוק "והוא אשה בבתוליה יקח".
לפי שהיה לו לכתוב לומר "והוא אשה בתולה יקח".
וכיוון שאמר הכתוב "בבתוליה", יש כאן שתי תוספות:
א. "בתוליה" ולא "בתולה".
שאם היה הכתוב אומר "בתולה", היה משמע שדי בכך שיהיו לה מקצת בתולים, שגם אז היא קרויה "בתולה", ויכול הכהן הגדול לשאת אותה.
אבל כיון שאמר הכתוב "בתוליה", משמע שצריך שכל בתוליה יהיו קיימים, ומכאן אתה למד שבוגרת, שאין כל בתוליה קיימים, אלא רק מקצתן, אסורה לו.
ב. "בבתוליה", ולא "בתוליה".
מתוספת האות בי"ת יש לנו ללמוד.
ומפשטות הכתוב משמע, שכל דרש, מכל תוספת הכתוב, בא להחמיר, ולומר שתהיה בתולה גמורה. והיינו, שתהא בתולה גמורה, שלא כלו אפילו מקצת בתוליה, ולאסור בכך את הבוגרת. ושיהיו כל בתוליה קיימים, ולא נבעלה אפילו שלא כדרכה.
אלא, שנחלקו תנאים אלו בפירוש "בתולה" גרידא, האיך היא מתפרשת?
האם אף הבוגרת שכלו מקצת בתוליה נכללת בה, או שהבוגרת אינה נכללת בה, ומחלוקת זו מביאה כל אחד מהם לפרש את שתי הדרשות הנלמדות מלשון "בבתוליה" באופן שונה: (9)
<b>רבי מאיר סבר</b>:
אילו היה אומר הכתוב "והוא אשה <b>בתולה</b> יקח" - <b>אפילו</b> בוגרת שיש לה <b>מקצת בתולים משמע</b> בכלל היתר הכתוב.
וכשאמר הכתוב <b>"בתוליה</b>" [ולא בתולה], ללמד הוא בא, <b>עד דאיכא כל הבתולים</b>, ולאסור את הבוגרת [שהיינו מתירים אותה, אילו היה הכתוב אומר "בתולה"].
והואיל ונאסרה הבוגרת, (10) אין אתה יכול לומר שתוספת הבי"ת באה ללמד עד שיהו כל בתוליה קיימין, ואפילו שלא כדרכה, כיון שזאת היינו יודעים אף בלי פסוק, מקל וחומר מבוגרת, שהיא אסורה. (11)
ובהכרח, מה שהוסיף הכתוב בי"ת בתחילת המילה ואמר <b>"בבתוליה</b>", להקל הוא בא ולא להחמיר. וללמד שרק במקום בתולים הקפיד הכתוב [רש"י כתובות צז ב]:
ורק <b>ב</b>נבעלה <b>כדרכה, אין</b>, אכן היא אסורה לכהן גדול.
אבל אם נבעלה <b>שלא כדרכה</b> - <b>לא</b> נאסרת על הכהן הגדול.
<b>ו</b>אילו <b>רבי אלעזר ורבי שמעון סברי</b>:
אילו היה אומר הכתוב <b>"בתולה", בתולה שלימה</b> היה ב<b>משמע</b>, שהיא בלבד מותרת ולא בוגרת שכלו בתוליה.
ובהכרח, מה שאמר הכתוב <b>"בתוליה</b>" - להקל הוא בא ולא להחמיר. <b>ו</b>ללמד ש<b>אפילו</b> בוגרת, שיש לה רק <b>מקצת בתולים</b>, בא הכתוב להתיר.
שאם לאסור את הבוגרת בא הכתוב, הרי ידענו זאת כבר מלשון "בתולה".
וכשאמר הכתוב <b>"בבתוליה</b>", ללמד הוא בא: <b>עד שיהיו כל בתוליה קיימין, בין בכדרכה בין שלא כדרכה</b>.
<b>אמר רב יהודה אמר רב: נבעלה שלא כדרכה</b> הרי היא <b>פסולה לכהונה</b>, לכהן גדול, שאסור בבעולה. (12)
האונס את הבתולה חייב בשני דברים: לשלם קנס, ולקחתה לו לאשה, וכדברי הכתוב: "ולו תהיה לאשה תחת אשר ענה. לא יוכל שלחה כל ימיו".
<b>מתיב רבא</b> ממה ששנינו בברייתא:
<b>"ולו תהיה לאשה</b>" - <b>באשה הראויה לו</b> לאונס הכתוב מדבר.
<b>פרט לאלמנה לכהן גדול</b>, שאם כהן גדול אנס אלמנה בתולה - אין הוא לוקח אותה לאשה.
ופרט ל<b>גרושה וחלוצה לכהן הדיוט</b>, שאם כהן הדיוט אנס גרושה בתולה - אין הוא לוקח אותה לאשה. (13)
ומדייק רבא: <b>היכי דמי</b> מה שאמרו פרט לאלמנה לכהן גדול? באיזה אופן אנס אותה הכהן הגדול? <b>אילימא</b> שאנסה לאלמנה שבא עליה <b>ב</b>ביאה <b>כדרכה</b>, במקום תשמיש -
<b>מאי איריא</b>, מדוע אתה אוסר לו לקחתה לאשה שאנס, <b>משום</b> שהיא <b>אלמנה?!</b>
והרי <b>תיפוק ליה, משום דהויא לה</b> האנוסה <b>"בעולה</b>", על ידי ביאתו, והרי תניא לקמן [עמוד ב], שאשה בעולה אסורה לכהן גדול, אפילו אם היא אנוסת עצמו או מפותת עצמו!
והיינו, למה לי למעט כהן גדול שאנס אלמנה בביאה כדרכה? והרי אפילו אם אנס בתולה בביאה כדרכה, כיון שנאסרה עליו משום בעולה, הרי היא אינה ראויה לקיימה תחתיו לאשה?! (14)
<b>אלא לאו</b>, בהכרח, כשאנס את האלמנה <b>שלא כדרכה</b> הכתוב ממעט.
<b>ו</b>מוכיח רבא: רק <b>משום</b> שהיא <b>אלמנה, אין</b> [אכן ממעט אותה הכתוב], אבל <b>משום</b> שהיא <b>בעולה</b> על ידו בביאה שלא כדרכה, היא <b>לא</b> מתמעטת מהכתוב.
ומוכח, שכהן גדול מותר בבעולה שלא כדרכה.
<h3> דף נט:</h3>
ותיקשי לרב, הסובר שבעולה שלא כדרכה פסולה לכהן גדול?! ומשנינן: <b>הא מני</b> - ברייתא זו, הסוברת שבעולה שלא כדרכה מותרת לכהן גדול - <b>רבי מאיר היא!</b>
שאמר בברייתא לעיל: בוגרת - פסולה לכהן גדול.
ולדבריו, מוכח לפי דרשות הפסוקים [כפי שנתבאר בגמרא לעיל], שהנבעלת שלא כדרכה הרי היא מותרת לכהן גדול.
<b>ו</b>אילו <b>רב</b> - הפוסל בעולה שלא כדרכה לכהן גדול - <b>דאמר כרבי אלעזר</b>.
רב בא להשמיענו שלפי שיטת רבי אלעזר [המכשיר בוגרת לכהן גדול], אשה הנבעלת שלא כדרכה, פסולה לכהן גדול. שכך מוכח לפי דרשות הפסוקים, כמבואר בגמרא לעיל [על פי תוספות].
ותמהינן: <b>אי</b> רב, שאמר נבעלה שלא כדרכה פסולה לכהונה, אמר את דבריו <b>כרבי אלעזר</b>, תיקשי:
אם כן, <b>מאי איריא משום</b> איסור <b>בעולה?</b>
למה אמר רב שהנבעלת שלא כדרכה הרי היא פסולה רק לכהן גדול ומשום איסור בעולה? והרי <b>תיפוק ליה דהויא לה זונה</b> על ידי אותה ביאה, ואסורה אפילו לכהן הדיוט?! (1)
<b>דהא אמר רבי אלעזר: פנוי</b> (2) <b>הבא על הפנויה שלא לשם אישות</b> - <b>עשאה זונה</b>. (3)
<b>אמר</b> תירץ <b>רב יוסף</b>: רב מדבר ב<b>כגון שנבעלה</b> שלא כדרכה <b>לבהמה</b>. <b>דהתם</b>, כשנבעלה לבהמה, רק <b>משום בעולה</b> לכהן גדול <b>איכא</b>.
אבל איסור <b>משום זונה</b> - <b>ליכא</b>, היות ואין זנות לבהמה.
ובא רב להשמיענו, שלשיטת רבי אלעזר אשה הנבעלת שלא כדרכה אסורה משום בעולה לכהן גדול. (4)
<b>אמר ליה אביי</b> לרב יוסף: <b>ממה נפשך!</b>
<b>אי</b> הנבעלת לבהמה <b>בעולה הויא</b> - וכדבריך שאתה פוסלה לכהן גדול - אם כן ביאה היא, ואפילו <b>זונה נמי הויא</b>, ושוב תיקשי: תיפוק ליה משום זונה.
<b>ואי זונה לא הויא</b>, אם כן לאו ביאה היא, ואפילו <b>בעולה נמי לא הויא</b>. (5)
<b>וכי תימא</b> לפרש דברי רב, שלא מדין "בעולה" הוא שפסל רב את הנבעלת שלא כדרכה לבהמה אליבא דרבי אלעזר, אלא <b>מידי דהוה</b>, כמו שהדין הוא <b>אמוכת עץ שלא כדרכה</b>.
ותאמר שאף זו פסולה היא אליבא דרבי אלעזר, וכן הנבעלת לבהמה שלא כדרכה. (6)
הרי אי אפשר לפרש כן.
כי <b>אם כן</b> - שאף המוכת עץ שלא כדרכה הרי היא פסולה - <b>אין לך אשה שכשירה לכהונה</b> [לכהן גדול] <b>שלא נעשית מוכת עץ על ידי צרור</b> שמקנחין בו בבית הכסא, ואין אתה מוצא אשה לכהן גדול.
ועל כרחך מוכת עץ שלא כדרכה - לכולי עלמא היא מותרת.
<b>אלא, אמר רבי זירא</b>, כך יש לפרש דברי רב:
לעולם, מדבר רב במי שנבעלה שלא כדרכה לאיש.
וזה שהקשית, הרי זונה היא לפי רבי אלעזר, ונפסלה אף לכהן הדיוט - לא תיקשי לך, כי:
כאן מדובר <b>בממאנת</b>.
שהיא קטנה, שהשיאוה אחיה ואמה, ונבעלה לבעלה שלא כדרכה, ואחר כך מיאנה בו ובאה להינשא לכהן גדול. ואי אתה יכול לאוסרה לו אלא משום בעולה, הואיל ואינה זונה, (7) ומאידך, אינה פסולה לו משום גרושה או אלמנה, שהרי מיאנה בבעלה.
<b>אמר רב שימי בר חייא</b>:
אשה ש<b>נבעלה לבהמה</b> אפילו כדרכה, הרי זו <b>כשירה לכהונה</b>, ואפילו לכהן גדול, לדעת הסובר מוכת עץ כשירה לכהן גדול. (8)
<b>תניא נמי הכי: נבעלה למי שאינו איש</b>, לבהמה, הרי <b>אף על פי ש</b>היא <b>בסקילה</b>, (9) היא <b>כשירה לכהונה</b>. (10)
<b>כי אתא רב דימי, אמר: מעשה בריבה אחת בהיתלו</b> [שם מקום], <b>שהיתה מכבדת את הבית, ורבעה כלב כופרי</b> [כלב גדול שצד איתו חיות (11)] <b>מאחריה</b> שלא כדרכה, (12) <b>והכשירה רבי לכהונה</b>.
<b>אמר שמואל: ולכהן גדול</b>. (13)
ותמהינן: <b>ובימי רבי</b> - <b>כהן גדול מי הוה!?</b> (14) ומה שייך לומר שהכשירה רבי לכהן גדול!?
<b>אלא</b>, הכי אמר שמואל לפרש דברי רבי: <b>ראויה</b> היא <b>לכהן גדול</b>.
<b>אמר ליה רבא מפרזקיא לרב אשי: מנא הא מילתא דאמור רבנן</b>: (15) <b>אין זנות לבהמה?</b>
<b>דכתיב "לא תביא אתנן זונה</b> [טלה הניתן לזונה בשכרה] <b>ומחיר כלב</b> [טלה שהוחלף בכלב] בית ה' אלהיך לכל נדר [פסולים הם לקרבן ואסור להביאם], כי תועבת ה' אלהיך גם שניהם".
<b>ותנן</b> (16) במסכת תמורה [ל א]:
הואיל והוקשו אתנן זונה ומחיר כלב זה לזה, יכול כשם ש"אתנן זונה" פסול למזבח, כך גם "אתנן כלב" [טלה הניתן לזונה על ידי אדם כדי שתיבעל לכלבו (17)] הרי הוא פסול.
וכשם ש"מחיר כלב" הרי הוא פסול, כך "מחיר זונה" [זונה שנמכרה לשפחה בתמורת טלה, רש"י תמורה] פסול.
אינו כן, אלא: <b>אתנן כלב ומחיר זונה</b> - הרי אלו <b>מותרין</b>.
<b>שנאמר: "גם שניהם</b>" - <b>שנים ולא ארבעה</b> [נתבאר על פי התוספות].
הרי למדת (18) שאין זנות לבהמה.
שאם לא כן, אף שאין נפסל "אתנן כלב" מחמת שהוא כלב ואינו כמו מחיר כלב, בכל זאת הוא צריך להיפסל משום "אתנן זונה", שהרי מזנה היא עם הכלב. ועל כרחך שאין זנות לבהמה.
השמועה הבאה מתבארת על פי שיטת התוספות.
<b>תנו רבנן: אנוסת עצמו ומפותת עצמו</b> - <b>לא ישא</b> כהן גדול, מן התורה. (19) <b>ו</b>מכל מקום, <b>אם נשא נשוי</b>, ואין צריך להוציאה, ואין הולד פסול [תוספות].
אבל <b>אנוסת חבירו ומפותת חבירו, לא ישא</b>.
<b>ואם נשא</b>, הרי זה צריך להוציאה.
ואם ילדה ממנו ולד -
<b>רבי אליעזר בן יעקב אומר: הולד חלל</b>.
<b>וחכמים אומרים: הולד כשר</b>.
ומפרשת הגמרא את כל הברייתא:
שנינו בברייתא: אנוסת עצמו ומפותת עצמו לא ישא. ו<b>אם נשא</b> - <b>נשוי: אמר רב הונא אמר רב</b>: אף על גב שמן התורה אינו צריך להוציאה אם נשאה, מכל מקום אמרו חכמים (20): <b>ומוציא בגט!</b> לפי שאסורה היא לו, וחייב להוציאה.
ומקשינן: <b>ואלא הא דקתני: אם נשא נשוי</b>, ומשמע שיכול לקיימה ואפילו מדרבנן?!
האונס את הנערה הבתולה, הרי זה חייב לשלם קנס, וחייב גם לישא אותה לאשה [אם רצונה בכך], כדכתיב בפרשת כי תצא "כי ימצא איש נערה בתולה, ותפשה ושכב עמה ונמצאו. ונתן האיש השוכב אמה לאבי הנערה חמשים כסף, ולו תהיה לאשה תחת אשר ענה, לא יוכל שלחה כל ימיו".
הרי למדנו, שנותן קנס ולוקח לאשה.
המפתה את הנערה הבתולה הרי זה חייב קנס. ואם לקחה לו לאשה הרי זה פטור מן הקנס, כדכתיב בפרשת משפטים "וכי יפתה איש בתולה, מהור ימהרנה לו לאשה. ואם מאן ימאן אביה לתתה לו [או שלא רצה הוא לכנוס, רמב"ם] - כסף ישקול כמוהר הבתולות".
הרי למדת: הא אם מהור ימהרנה - לא ישקול כסף!
<b>אמר רב אחא בר יעקב</b>: לעולם אסור הוא לקיימה.
ולא אמרו שנישואיו נישואין הן, אלא <b>לומר</b>:
<h3> דף ס.</h3>
שאם נשאה לאשה הועילו לו נישואיו, <b>שאין משלם קנס במפותה</b> של עצמו על פיתויו. (1)
<b>אזל רב גביהה מבי כתיל</b> [שם מקום], <b>אמרה לשמעתא</b> דרב ["ומוציאה בגט"] <b>קמיה דרב אשי</b> [הלך ואמר את מימרתו של רב, לפני רב אשי]:
<b>אמר ליה</b> רב אשי לרב גביהה: <b>והא רב ורבי יוחנן, דאמרי תרווייהו: בוגרת ומוכת עץ</b> - <b>לא ישא</b> כהן גדול. <b>ואם נשא</b> - <b>נשוי</b>, ואין צריך לגרשה. (2)
<b>אלמא</b>, מוכח, שאין צריך להוציאה, משום ש<b>סופה להיות בוגרת תחתיו</b>, ו<b>סופה להיות מוכת עץ תחתיו</b>, שהרי תיבעל לו ותאבד בתוליה.
<b>הכא נמי</b>, כשבא על אנוסת עצמו ומפותת עצמו, יש לך להתיר לקיימה, הואיל ו<b>סופה להיות בעולה תחתיו</b>. (3)
ומסקינן: <b>קשיא!</b>
שנינו בברייתא: <b>אנוסת חבירו ומפותת חבירו</b> - <b>לא ישא</b> כהן גדול.
<b>ואם נשא</b> -
<b>רבי אליעזר בן יעקב אומר, הולד חלל</b>
<b>וחכמים אומרים, הולד כשר</b>:
<b>אמר רב הונא אמר רב: הלכה כרבי אליעזר בן יעקב</b>, שהולד חלל מביאת כהן גדול בבעולה.
<b>איכא דאמרי</b>, כך <b>אמר רב הונא אמר רב</b>:
<b>מאי טעמא דרבי אליעזר בן יעקב</b> שהולד חלל? והרי איסור בעולה אינו לאו של כהונה אלא איסור עשה - "והוא אשה בבתוליה יקח" ולא בעולה, "כי אם בתולה מעמיו יקח אשה" ולא בעולה. ולאו הבא מכלל עשה, הוא איסור עשה. ואין חלל אלא הנולד מפסולי כהונה האסורות על הכהן בלאו?!
כי <b>סבר לה</b>, רבי אליעזר בן יעקב, <b>כרבי אלעזר</b>, הסובר שפנוי הבא על הפנויה עשאה זונה. ונמצא כי בשעה שבא הכהן הגדול על אנוסת חבירו או מפותת חבירו, הוא בא על אשה שיש בה פסול זונה, ועבר בביאתו גם על לאו של זונה, ולפיכך הולד חלל. (4)
ותמהינן: <b>ומי</b>, וכי <b>סבר לה</b> רבי אליעזר בן יעקב <b>כוותיה</b> דרבי אלעזר?!
<b>והא קיימא לן: משנת רבי אליעזר בן יעקב קב</b> [מדה קטנה, והיינו, שבמקומות מועטים הוא נזכר במשנה או בברייתא, רש"י לעיל מט ב], <b>ונקי</b> [ונקיות הן מימרותיו, שבכל מקום שמזכירים אותו - הלכה כמותו].
<b>ואילו בהא</b>, בפנוי הבא על הפנויה, <b>אמר רב עמרם</b> (5) ש<b>אין הלכה כרבי אלעזר!</b> ובהכרח שרבי אליעזר בן יעקב אינו סובר כאן כרבי אלעזר.
ומסקינן: <b>קשיא</b>. (6)
<b>רב אשי אמר</b>: כך יש לפרש את מחלוקת חכמים ורבי אליעזר בן יעקב -
<b>ב</b>שאלה האם <b>יש חלל מ</b>ביאה ב<b>חייבי עשה</b> - <b>קמיפלגי</b>.
<b>רבי אליעזר בן יעקב סבר: יש חלל</b> אף <b>מחייבי עשה</b> של כהונה.
<b>ורבנן סברי: אין חלל מחייבי עשה</b>, אלא מחייבי לאוין דכהונה בלבד.
ומפרשינן: <b>מאי טעמא דרבי אליעזר בן יעקב?</b> מדוע הוא סובר שיש חלל מבעולה, שהיא חייבי עשה? <b>דכתיב</b> בפרשת כהן גדול: <b>"אלמנה וגרושה וחללה זונה</b> - <b>את אלה לא יקח. כי אם</b> <b>בתולה</b> מעמיו יקח אשה".
<b>וכתיב</b> מיד לאחר מכן, כהמשך הדברים <b>"ולא יחלל זרעו בעמיו</b>".
ומשמע שחילול זרעו אמור <b>אכולהו</b>, על כל סוגי הפסולים הכתובים בפסוק הקודם, ובכללם הפסול של בעולה לכהן גדול.
<b>ורבנן</b>, הסוברים שאין חללה מבעולה לכהן גדול, כיון שהיא רק חייבי עשה - טעמם הוא, משום שהפסוק "את <b>אלה</b> לא יקח" - <b>הפסיק</b> את קשר <b>הענין</b> בין חייבי לאוין לחייבי עשה.
ומלמד הכתוב, ש"אלה", שהן חייבי לאוין, חלוקין הם בדינם מדין חייבי עשה, (7) ולא פסל הכתוב את הזרע אלא מחייבי לאוין.
<b>ו</b>אילו <b>רבי אליעזר בן יעקב, אמר</b> לך: <b>"אלה</b>" - לא להפסיק הענין הוא בא. אלא - <b>למעוטי</b> כהן הבא על אשתו כשהיא <b>נדה</b>, שאין זרעו ממנה חללים. (8)
ומבארת הגמרא:
<b>כמאן אזלא הא דתניא: מ"אלה" אתה עושה חלל, ואי אתה עושה חלל מנדה?</b>
<b>כמאן?</b> - <b>כרבי אליעזר בן יעקב</b>.
ומקשינן: ורבי אליעזר בן יעקב, הדורש מ"אלה" למעוטי נדה, ואינו בא להפסיק הענין כדעת חכמים, אם כן <b>נכתביה ל"אלה</b>"
- <b>לבסוף</b> הפסוק!
ומסקינן: אכן <b>קשיא</b> לרב אשי, המפרש את המחלוקת בין חכמים ורבי אליעזר בן יעקב, שהיא תלויה בפירוש המקראות האלו.
וכאן שבה הגמרא לענין המבואר במשנתנו ובברייתא לעיל נט א, שנחלקו רבי מאיר עם רבי אלעזר ורבי שמעון לגבי כהן גדול שהתירה לו התורה רק בתולה, אם אסור הוא אף בבוגרת ומוכת עץ.
ומביאה הגמרא ברייתא, הדנה בענין אחותו הבתולה של כהן, שהתירה התורה לכהן להיטמא לה, כיצד הוא דין הטומאה לאחותו כשהיא בוגרת ומוכת עץ.
<b>תנו רבנן</b>:
כתוב בתחילת פרשת אמור: "אמור אל הכהנים בני אהרן ואמרת אליהם לנפש לא יטמא בעמיו. כי אם לשארו הקרוב אליו. ולאחותו הבתולה הקרובה אליו, אשר לא היתה לאיש - לה יטמא".
אם אירע שהיתה <b>אחותו</b> של הכהן שמתה, <b>ארוסה</b> (9) -
<b>רבי מאיר ורבי יהודה אומרים: מטמא לה</b> [וכל טעמי הדינים מתבארים בסוגיא לקמן].
<b>רבי יוסי ורבי שמעון אומרים: אין מטמא לה</b>.
ואם היתה אחותו <b>אנוסה ומפותה, דברי הכל</b> - <b>אין מטמא לה</b>.
<b>ו</b>אם היתה אחותו <b>מוכת עץ</b> - <b>אין מטמא לה, דברי רבי שמעון</b>
[אבל רבי מאיר ורבי יהודה, וכן רבי יוסי, שהוא בן זוגו של רבי שמעון במחלוקת הקודמת לענין ארוסה, אין מודים לו, ומתירים להיטמא לאחותו מוכת העץ].
<b>שהיה רבי שמעון אומר</b>: רק מי ש<b>ראויה לכהן גדול</b>, כהן הדיוט <b>מטמא לה</b> כשהיא אחותו.
אבל מי <b>שאין ראויה לכהן גדול</b> - כמוכת עץ, שלשיטת רבי שמעון במשנתנו אינה ראויה לכהן גדול - <b>אין</b> כהן הדיוט <b>מטמא לה</b> כשהיא אחותו. (10)
<b>ו</b>אם היתה אחותו <b>בוגרת מטמא לה</b> - <b>דברי כל אדם</b>.
והוינן בה: <b>מאי טעמא דרבי מאיר ורבי יהודה</b>, הסוברים שלאחותו האנוסה והמפותה אין הכהן הגדול מטמא לה, אבל לאחותו הארוסה, מוכת העץ והבוגרת, הרי הוא מטמא לה?
ומשנינן: משום <b>דדרשי הכי</b> את הפסוק באחותו:
<b>"ולאחותו הבתולה</b>" - <b>פרט לאנוסה ומפותה</b>, שאינן בתולות.
<b>יכול שאני מוציא אף מוכת עץ</b>, שגם היא אינה בתולה?
<b>תלמוד לומר: "אשר לא היתה לאיש</b>".
<b>מי שהוייתה</b>, שנהייתה בעולה <b>על ידי איש</b>, אותה אסרה תורה על אחיה הכהן להיטמא לה.
<b>יצאה זו</b>, מוכת עץ, <b>שאין הוייתה על ידי איש</b>.
<b>"הקרובה</b>" - <b>לרבות הארוסה</b>.
והוצרך הכתוב לרבות את אחותו הארוסה, כדי שלא נמעט אותה מ"אשר לא היתה לאיש", כי לולי הריבוי, היות ו"הויה" לשון קידושין הוא, הייתי ממעט ארוסה מהכתוב "אשר לא היתה לאיש. (11) <b>"אליו</b>" - <b>לרבות</b> את אחותו <b>הבוגרת</b>. (12)
ומקשה הגמרא לרבי מאיר, הדורש מ"אליו" לרבות את אחותו הבוגרת:
<b>הא</b> [בוגרת] - <b>למה לי קרא</b> לרבות שהוא מותר להיטמא לה?!
<b>והאמר רבי מאיר</b> [בסוגיא לעיל, נט א], לגבי בעולה לכהן גדול:
<b>"בתולה</b>" - <b>אפילו מקצת בתולה</b> [בוגרת, שאין לה אלא מקצת בתולים] <b>משמע!</b>
וכיון שהכתוב אומר בדין טומאה "ולאחותו הבתולה", הרי גם אחותו הבוגרת במשמע?!
ומשנינן: <b>איצטריך</b> קרא ללמד על אחותו הבוגרת שהוא מטמא לה.
כי <b>סלקא דעתך אמינא, נילף</b> בגזירה שוה <b>"בתולה</b>" ["ולאחותו הבתולה"] <b>"בתולה" מהתם</b> [מפרשת אונס, דכתיב בה "כי ימצא איש נערה בתולה]" (13).
והייתי אומר: <b>מה להלן</b> בדין אונס, מדבר הכתוב ב<b>נערה</b> ולא בבוגרת, <b>אף כאן</b>, בטומאת הכהן לאחותו הבתולה, <b>נמי</b> מדבר הכהן דוקא ב<b>נערה</b> ולא בבוגרת.
לכן <b>קא משמע לן</b> הכתוב שגם לאחותו הבוגרת הוא מיטמא.
<b>ו</b>אילו <b>רבי יוסי ורבי שמעון</b>, הסוברים שלאחותו הארוסה, האנוסה, והמפותה אינו מיטמא להן, ולבוגרת הוא כן מטמא לה - <b>מאי טעמייהו?</b>
<b>דרשי</b> לפסוק <b>הכי</b>:
<b>"ולאחותו הבתולה</b>" - <b>פרט לאנוסה ומפותה ומוכת עץ</b>. (14) <b>"אשר לא היתה</b>" - <b>פרט לארוסה</b>. כי "הויה" - לשון קידושין הוא.
<b>"הקרובה</b>" - <b>לרבות ארוסה שנתגרשה</b>. (15)
<b>"אליו</b>" - <b>לרבות את הבוגרת</b>.
ותמהה הגמרא על לימודו של רבי שמעון: <b>"הקרובה</b>" - <b>לרבות ארוסה שנתגרשה</b>.
<h3> דף ס:</h3>
<b>והא אמר רבי שמעון</b>: רק אחותו ה<b>ראויה לכהן גדול</b> - <b>מטמא לה</b> אחיה, הכהן ההדיוט.
אבל אחותו <b>שאין ראויה לכהן גדול</b> - <b>אין</b> הכהן ההדיוט <b>מטמא לה</b>.
וזו, שגרושה היא, הרי אינה ראויה אפילו לכהן הדיוט!? (1)
ומשנינן: <b>שאני התם</b>, בארוסה שנתגרשה, <b>דרבי רחמנא</b> שיש לאחיה להיטמא לה מדכתיב "ה<b>קרובה</b>".
אלא שלפי תירוץ זה, מקשה הגמרא:
<b>אי הכי</b>, שיש להסתמך על ריבוי הכתוב במילה "הקרובה" - <b>מוכת עץ נמי רבי</b> רחמנא מאותה המילה, שהרי גם היא קרובה!
ולמה סובר רבי שמעון שאין הוא מטמא לאחותו מוכת העץ?
ומשנינן: רק <b>"קרובה" אחת</b> מרבה הכתוב, <b>ולא שתים</b> קרובות.
כלומר: אין לך לרבות ממקרא זה אלא אשה אחת, ולא שתים.
והוינן בה: <b>ומה ראית</b> לרבות מ"הקרובה" דוקא את הארוסה שנתגרשה, ולא את מוכת העץ?
ומשנינן: <b>הא</b>, מוכת העץ - <b>איתעביד בה מעשה</b>.
<b>הא</b>, ארוסה שנתגרשה - <b>לא איתעביד בה מעשה</b>.
ומדייקת הגמרא: <b>ורבי יוסי, מדשבקיה</b> רבי שמעון <b>בר זוגיה</b> [הואיל ועזב אותו רבי שמעון, שהוא בן זוגו של רבי יוסי במחלוקת הקודמת, ונחלק לבדו בדין מוכת עץ על רבי מאיר ורבי יהודה (2)], <b>מכלל</b> זה אתה למד, <b>דבמוכת עץ</b>, רבי יוסי סובר <b>כרבי מאיר</b> [החולק על רבי שמעון, וסובר שהוא מטמא למוכת עץ] - <b>סבירא ליה</b>.
ואם כן, <b>מנא ליה</b> לרבי יוסי שהוא מטמא למוכת עץ? (3)
ומשנינן: רבי יוסי לומד שהוא מטמא למוכת עץ, <b>מ"לא היתה לאיש</b>", שמשמע, לא היתה הוייתה על ידי איש, וכטעמו של רבי מאיר.
ותמהינן: <b>והא אפיקתיה</b> [כבר הוציא והשתמש רבי יוסי לפסוק זה] עבור לימוד אחר, לומר שאחותו הארוסה אינו מטמא לה, היות וכתיב "אשר לא היתה", וכמבואר לעיל?!
ומשנינן: שני לימודים נאמרו בפסוק הזה - לימוד א<b>חד</b> - למעט ארוסה - יש ללמוד <b>מ"לא היתה</b>", ולא ארוסה, שכבר היתה לאיש באירוסיה.
<b>ו</b>לימוד א<b>חד</b> - להתיר להיטמא לאחותו מוכת העץ - יש ללמוד <b>מ</b>" לא היתה <b>לאיש</b>", וזאת לא היתה לאיש, אלא רק מוכת עץ היא.
ועתה מבארת הגמרא את מה שאמרו לפי רבי שמעון, ש<b>"אליו</b>" בא <b>לרבות</b> את אחותו ה<b>הבוגרת</b>:
<b>והא אמר רבי שמעון</b> בסוגיא לעיל נט א: <b>"בתולה</b>" - <b>בתולה שלימה משמע</b> ולא בוגרת! (4)
ומשנינן: זה שאמרנו לעיל לפי רבי שמעון, ש"בתולה, בתולה שלימה משמע", לא שאנו יודעים זאת מסברא שכך הוא משמעות לשון "בתולה"
אלא,. <b>טעמא דידיה נמי התם</b> [טעמו של רבי שמעון, הסובר גבי כהן גדול: בתולה, בתולה שלימה משמע] - <b>מהכא</b>, מכאן הוא נלמד.
<b>דדריש הכי: מד</b>כתיב ריבוי של <b>"אליו</b>" - <b>לרבות הבוגרת</b>.
<b>מכלל</b> זה אתה למד <b>ד"בתולה</b>" - <b>בתולה שלימה משמע</b>.
עיין בהערה (5) - בה מבואר היסוד לביאור של הסוגיה הבאה.
<b>תניא: רבי שמעון בן יוחי אומר</b>:
כתיב ביחזקאל "אלמנה וגרושה לא יקחו להם לנשים, כי אם בתולות מזרע בית ישראל".
למדנו מהכתוב "מזרע בית ישראל", שהכהן אסור בגיורת.
והאיסור הוא מן התורה, מטעם זונה, היות והיא באה מן הגויים השטופים בזימה (6).
ומלשון הכתוב "בתולות מזרע בית ישראל", יש ללמוד שהקפיד הכתוב ש"ייזרעו" בתוליה בישראל.
וכונת הכתוב לומר, שיצמחו ויגמרו בתוליה משבאה לכלל ישראל. והיינו, כשנעשית בת שלש, שאז נגמרים בתוליה לגבי ביאה, שאם תיבעל מכאן ואילך, שוב אין בתוליה חוזרין. אבל אם נבעלת בהיותה פחות משלש שנים, בתוליה חוזרים.
ולכן, <b>גיורת</b> שנתגיירה על ידי אביה, כשהיא <b>פחותה מבת שלש שנים ויום אחד</b>, ונמצא שנזרעו בתוליה בהיותה ישראלית, הרי היא <b>כשירה לכהונה</b>. (7)
וראיה לדבר, <b>שנאמר</b> במלחמת מדין, שאמר הקב"ה למשה:
"נקום נקמת בני ישראל מאת המדינים אחר תאסף אל עמיך. וישלח אותם משה אלף למטה לצבא, אותם ואת פינחס בן אלעזר הכהן לצבא [ופינחס, כהן גדול משוח מלחמה היה]. וישבו בני ישראל את נשי מדין ואת טפם. ויאמר אליהם משה: החייתם כל נקבה! הן הנה היו לבני ישראל בדבר בלעם, למסר מעל בה' על דבר פעור, ותהי המגפה בעדת ה'.
ועתה, הרגו כל זכר בטף. וכל אשה יודעת איש למשכב זכר, הרוגו.
<b>וכל הטף בנשים אשר לא ידעו משכב זכר</b> - <b>החיו לכם</b>".
ומוכיח רבי שמעון בן יוחאי: <b>והרי פנחס</b> הכהן היה <b>עמהם</b>, ואמרה תורה "החיו לכם", ומשמעות "לכם" היא לכל היוצאים למלחמה, כולל פנחס, שהן ראויות להיות להם לנשים.
מלמד הכתוב כי ה"טף בנשים אשר לא ידעו משכב זכר", שאינן ראויות למשכב זכר, היות והן פחותות משלש שנים, ראויות הן לכהן.
ואילו חכמים, נחלקו על רבי שמעון בן יוחי, ואוסרים אף את זו לכהן, מפני שהם מפרשים את הפסוק כפשוטו, שלא התיר הכתוב אלא בתולות מזרע בית ישראל ולא את הגיורת. ואפילו כשנתגיירה פחותה מבת שלש שנים, כשלא היתה ראויה לביאה, ונזרעו בתוליה בישראל.
<b>ורבנן</b> דוחים את ראיית רבי שמעון בן יוחי, כי מה שאמר הכתוב "החיו לכם" הכונה היא שיהיו להם <b>לעבדים</b> (8) <b>ולשפחות</b>, ולא לשאת אותן לנשים.
ותמהה הגמרא על דברי רבי שמעון בן יוחי:
<b>אי הכי</b> - ש"החיו לכם" משמעותו לענין נישואין, ויש ללמוד מן הפסוק הזה שגיורת אשר התגיירה בגיל פחות משלש שנים היא מותרת לכהן -
הרי גיורת שהתגיירה אחר שנהייתה <b>בת שלש שנים ויום אחד</b> - <b>נמי</b> תהא כשירה לכהונה!
שהרי הכתוב אומר "וכל הטף בנשים אשר לא ידעו משכב זכר - החיו לכם", ומשמע שאפילו ראויה היא לביאה, אם לא ידעה משכב זכר - "החיו לכם" לשאתם לנשים.
והרי פנחס עמהם!
ומשנינן: סבר רבי שמעון בן יוחאי <b>כדרב הונא</b>, שפירש את משמעות "אשר לא ידעו משכב זכר" שאינן ראויות למשכב זכר, שאינן ראויות לביאה מחמת קטנותן, בהיותן פחות משלש שנים.
<b>דרב הונא רמי</b> [הקשה המקראות זה על זה]:
<b>כתיב: "כל אשה</b>" [ומשמע אשה גדולה] <b>יודעת איש למשכב זכר</b> - <b>הרוגו</b>.
<b>הא</b> אם <b>אינה יודעת</b> איש למשכב זכר - <b>קיימו</b> אותה.
וכל זה מדובר ב"אשה" גדולה.
ו<b>מכלל</b> זה אתה למד <b>דהטף</b> [הנשים הקטנות] - <b>בין ידעו</b> איש, <b>בין לא ידעו</b> איש <b>קיימו</b>.
<b>ו</b>מהצד השני <b>כתיב: "וכל הטף בנשים</b> [משמע הקטנות] <b>אשר לא ידעו משכב זכר, החיו לכם</b>".
<b>הא</b> אם <b>ידעו</b> - <b>הרוגו!</b>
ולפי הפסוק הזה אין הבדל בין הגדולות לבין הקטנות.
והיות ולכאורה סותרים המקראות זה לזה, <b>הוי אומר</b> לתרץ, ש"יודעת" ו"אשר לא ידעו" - לא לנבעלה ממש כוונת הכתוב, שאם כן, לא יתורצו המקראות.
אלא רק <b>בראויה ליבעל הכתוב מדבר</b>.
שכל אשה הראויה לידע [להבעל] - הרוגו.
ו"אשה" שאמר הכתוב שיש להורגה כשהיא "יודעת איש" - היינו אפילו היא מן הטף, בת שלש שנים, שראויה להבעל.
ולא תדייק כמו שרצית לומר: "הא טף - בין ידעו בין לא ידעו, החיו", שהרי בראויה ליבעל מדבר הפסוק.
אלא "החיו לכם" שאמרה תורה - בפחותה מבת שלש קאמר. (9)
<b>תניא נמי הכי</b>:
<b>"וכל אשה יודעת איש</b> למשכב זכר" - <b>בראויה ליבעל הכתוב מדבר</b>.
<b>אתה אומר: בראויה ליבעל, או אינו אלא</b> במי ש<b>נבעלה ממש</b>.
<b>כשהוא אומר: "וכל הטף בנשים אשר לא ידעו משכב זכר</b>", הרי יקשו הכתובים זה על זה, כדרב הונא.
<b>הוי אומר: בראויה ליבעל הכתוב מדבר</b>.
<b>מנא ידעי</b>, מנין היו יודעים בני ישראל, מי מן השבויות ראויות הן לביאה, והרי לא ידעו את גילן?
<b>אמר רב הונא בר ביזנא אמר רבי שמעון חסידא: העבירום לפני הציץ</b>, ונס נעשה שם: <b>כל</b> מי <b>שפניה מוריקות</b> [נעשות ירוקות] - <b>בידוע שהיא ראויה ליבעל</b>. (10)
ו<b>כל שאין פניה מוריקות</b> - <b>בידוע שאינה ראויה ליבעל</b>.
<b>אמר רב נחמן: סימן לעבירה</b> של זנות: <b>הדרוקן</b> [פניהם של עוברי עבירה מוריקים. (11)
<b>כיוצא בדבר, אתה אומר</b>, כשיצאו בני ישראל להרוג את יושבי יבש גלעד, על אשר לא יצאו למלחמה נגד שבט בנימין בענין "פילגש בגבעה":
"ויצוו אותם לאמר, לכו והכיתם את יושבי יבש גלעד לפי חרב, הנשים והטף. וזה הדבר אשר תעשו: כל זכר וכל אשה יודעת משכב זכר, תחרימו. <b>וימצאו מיושבי יבש גלעד ארבע מאות נערה בתולה אשר לא ידעה איש למשכב זכר</b>".
ומפרשינן: <b>מנא ידעי</b> מי נבעלה ומי לא נבעלה?
<b>אמר רב כהנא: הושיבום על פי חבית של יין</b>, ומי שהיתה <b>בעולה, ריחה</b> של חבית היין <b>נודף</b> ממנה, כיון שפיתחה למטה פתוח, ומי שהיתה <b>בתולה</b>, ופיתחה סתום - <b>אין ריחה נודף</b>.
ומקשינן: <b>ונעברינהו לפני ציץ</b> כשם שעשו במלחמת מדין?! (12)
<b>אמר</b> תירץ <b>רב כהנא בריה דרב נתן</b>: כיון דגבי ציץ, "והיה על מצחו תמיד <b>לרצון להם</b>" - <b>כתיב</b>. מלמד בכך הכתוב, שרק <b>לרצון</b> להם יהיה הציץ, <b>ולא לפורענות</b>.
ומקשינן: <b>אי הכי</b> - <b>במדין נמי</b>, האיך העבירום לפני הציץ לפורענות?!
<b>אמר רב אשי</b>: "לרצון <b>להם" כתיב</b>.
<b>"להם</b>" - לישראל, כמו בנות יבש גלעד - יהיה הציץ רק <b>לרצון ולא לפורענות</b>.
<b>ו</b>אילו <b>לעובדי כוכבים</b> - כמו בנות מדין - יהיה הציץ <b>אפילו לפורענות</b>.
<b>אמר רבי יעקב בר אידי אמר רבי יהושע בן לוי: הלכה כרבי שמעון בן יוחאי</b>, שגיורת פחותה מבת שלש שנים ויום אחד - כשירה לכהונה.
<b>אמר</b> שאל <b>ליה רבי זירא לרבי יעקב בר אידי</b>:
האם <b>בפירוש שמיע לך</b> מרבי יהושע בן לוי שהלכה כרבי שמעון בן יוחאי, <b>או</b> רק <b>מכללא שמיע לך</b> [מתוך דבר אחר ששמעת מרבי יהושע בן לוי - כדמפרש ואזיל - למדת שהוא סובר שהלכה כרבי שמעון בן יוחי בענין זה]?
ומפרשינן: <b>מאי כללא</b>, מאיזה שמועה יש לנו ללמוד שכך היא דעתו של רבי יהושע בן לוי?
<b>דאמר רבי יהושע בן לוי: עיר אחת היתה בארץ ישראל שקרא עליה ערער</b> [ערעור על כשרות]. <b>ושגר רבי את רבי רומנוס, ובדקה</b>.
<b>ומצא בה גיורת</b> שנתגיירה כשהיא <b>פחותה מבת שלש שנים ויום אחד, והכשירה רבי לכהונה</b> [הניחה תחת בעלה הכהן].
<b>אמר</b> ענה <b>ליה</b> רב יעקב בר אידי לרבי זירא: <b>בפירוש שמיע לי!</b>
ותמהינן: <b>ואי מכללא</b> - <b>מאי!?</b> מה בכך שמכאן למד רבי יעקב בר אידי את דעתו של רבי יהושע בן לוי, ואיזו פירכא יש על כך, עד ששאל רבי זירא: האם מכאן הוא שלמד רבי יעקב בר אידי או במפורש שמע זאת?!
ומפרשינן: <b>דילמא שאני התם, הואיל ואינסיב אינסיב</b> [הואיל וכבר נשא אותה - לכן הרשה לו להשאר נשוי].
<b>דהא רב ורבי יוחנן, דאמרי תרווייהו: בוגרת ומוכת עץ</b> לכתחילה <b>לא ישא</b> הכהן הגדול.
<b>ואם נשא</b> - <b>נשוי!</b> והוא הדין בעניננו.
ותמהה הגמרא על הדמיון:
<b>הכי השתא</b> [וכי הנדון דומה לראיה]?!
<b>בשלמא התם</b>, בבוגרת ומוכת עץ, לפיכך אם נשא הכהן הגדול, נשוי, הואיל ו<b>סופה להיות בוגרת תחתיו</b>.
וכמו כן כהן גדול שנשא את אנוסת עצמו ומפותת עצמו אם נשא נשוי, לפי ש<b>סופה להיות בעולה תחתיו</b>.
אבל <b>הכא,</b> אין זה כך.
כי האם <b>סופה להיות זונה</b> (13) <b>תחתיו?!</b>
<b>רב ספרא מתני לה</b> להא דרבי יהושע בן לוי - <b>מכללא</b>.
<b>וקשיא ליה</b> כמו שהקשינו "דילמא שאני התם הואיל ואינסיב אינסיב".
<b>ומשני</b> ותירץ רב ספרא <b>הכי</b>, כפי שדחתה הגמרא את הדמיון לבוגרת ומוכת עץ.
ומביאה הגמרא מעשה שאירע עם <b>ההוא כהנא</b>, בכהן אחד, <b>דאנסיב</b> שנשא <b>גיורת</b> שנתגיירה כשהיא <b>פחותה מבת שלש שנים ויום אחד</b>.
<b>אמר ליה רב נחמן בר יצחק: מאי האי!?</b> [מה זה!?], וכי מי התיר לך אותה!
<b>אמר ליה</b>, ענה הכהן לרב נחמן בר יצחק: למדתי שהיא מותרת מהא <b>דאמר רבי יעקב בר אידי אמר רבי יהושע בן לוי: הלכה כרבי שמעון בן יוחאי</b>.
<b>אמר ליה</b> רב נחמן בר יצחק לאותו כהן: <b>זיל אפקה</b> [לך והוציאה בגט].
<b>ואי לא</b> תוציאנה - <b>מפיקנא לך רבי יעקב בר אידי מאונך!</b> אוציא לך את רבי יעקב בר אידי מ"אזנך".
דהיינו, אטיל עליך חרם! ומביאה עתה הגמרא ברייתא ובה הלכה נוספת של רבי שמעון בו יוחאי.
<b>תניא: וכן</b> (14) <b>היה רבי שמעון בן יוחאי אומר</b>:
<h3> דף סא.</h3>
<b>קברי עובדי כוכבים אינן מטמאין באוהל</b> [את המאהיל עליהם], (1) כיון שהם אינם נכללים בכלל מה שאמרה תורה "אדם כי ימות באוהל, כל הבא אל האוהל וכל אשר באוהל יטמא שבעת ימים".
כיון <b>שנאמר: "ואתן</b> [בפתח וצירי, כמו "ואתם"] <b>צאני, צאן מרעיתי</b> - <b>אדם אתם!</b>"
מלמד הכתוב כי רק <b>אתם</b>, ישראל, <b>קרויים "אדם", ואין העובדי כוכבים קרויין "אדם</b>". (2)
<b>מיתיבי</b> מן הפסוק האמור במלחמת מדין, בשבי ששבו מהם בני ישראל:
"והבקר ששה ושלשים אלף. וחמורים שלשים אלף וחמש מאות. <b>ונפש אדם ששה עשר אלף</b>". הרי שאף הגויים קרויים "אדם"?!
ומשנינן: שם הם קרויים אדם, <b>משום בהמה</b>. שהיות ובאותו ענין נזכרו גם הבהמות שלקחו מן השבי, הרי לגבי הבהמות נקראים הגויים "אדם", אבל אדם סתם לא נקראו.
תו מקשינן: והרי כתיב לגבי העיר נינוה, שהיתה עיר של גויים, <b>"אשר יש בה הרבה משתים עשרה ריבוא אדם אשר לא ידע בין ימינו לשמאלו</b>, ובהמה רבה".
ומשנינן: נקראו שם אדם <b>משום בהמה</b>. שהרי נאמר שם "ובהמה רבה".
ועתה מקשינן על עיקר מימרתו של רבי שמעון בן יוחי, שאין הגויים מטמאים:
והרי כתיב לאחר מלחמת מדין "ואתם חנו מחוץ למחנה שבעת ימים, <b>כל הורג נפש וכל נוגע בחלל</b> - <b>תתחטאו</b> [במי חטאת] ביום השלישי וביום השביעי". הרי שנטמאו טומאת שבעה על שנגעו בחללי המדינים!
ומשנינן: לא נזקקו הלוחמים לטומאת שבעה מפני המדינים, אלא משום החשש <b>דלמא איקטיל חד מישראל</b> [שמא נהרג אחד מישראל], ונטמאו ממנו.
<b>ורבנן</b>, החולקים, והסוברים שאף הגויים מטמאים, טעמם הוא, כי ממלחמת מדין יש להוכיח שאף הגויים מטמאים, הואיל ולדעת חכמים אי אפשר לפרש שנטמאו מישראל, כיון שכתוב שם שלא נהרג אף אחד מישראל במלחמה:
"ויקרבו אל משה הפקודים אשר לאלפי הצבא. ויאמרו אל משה: עבדיך נשאו את ראש אנשי המלחמה אשר בידנו ו<b>לא נפקד ממנו</b> [נחסר מאתנו] <b>איש</b>". (3)
<b>ורבי שמעון בן יוחי</b> מפרש פסוק זה אחרת: <b>לא נפקד ממנו איש, לעבירה</b>.
<b>רבינא אמר</b> ליישב הקושיא מן הפסוק "כל הורג נפש וכל נוגע בחלל תתחטאו":
<b>נהי</b> על אף <b>דמעטינהו קרא מאטמויי ב</b>טומאת <b>אהל, דכתיב</b> בעיקר טומאת אוהל <b>"אדם כי ימות באוהל</b>" -
<b>מ</b>טומאת <b>מגע ומשא</b>, שלא נאמר בעיקר דין טומאתם לשון "אדם" (4) - <b>מי מעטינהו קרא?!</b> ולפיכך נטמאו "כל הורג נפש וכל נוגע בחלל" בטומאת שבעה.
<big><b>מתניתין:</b></big>
כהן הדיוט ש<b>אירס את האלמנה, ונתמנה</b> <b>להיות כהן גדול</b> בין שעת אירוסין לשעת נשואין - הרי זה <b>יכנוס</b> אותה לאשה, על אף שהאלמנה אסורה לכהן גדול, ומתבאר הטעם בגמרא.
<b>ומעשה ביהושע בן גמלא</b> הכהן, <b>שקידש את מרתא בת ביתוס</b> שהיתה אלמנה, <b>ומינהו המלך להיות כהן גדול</b> קודם שנשאה, <b>וכנסה</b>.
אבל <b>שומרת יבם שנפלה לפני כהן הדיוט, ונתמנה להיות כהן גדול</b> קודם שכנסה, <b>אף על פי ש</b>כבר <b>עשה בה מאמר</b> קודם שנתמנה - <b>הרי זה לא יכנוס!</b> לפי שאין המאמר כלום מן התורה [מאירי].
<big><b>גמרא:</b></big>
<b>תנו רבנן: מנין שאם אירס</b> כהן הדיוט <b>את האלמנה, ונתמנה להיות כהן גדול, שיכנוס?</b>
<b>תלמוד לומר</b>: כי אם בתולה בעמיו <b>יקח "אשה</b>". ולא היה לו לומר אלא "בתולה בעמיו יקח", ולמה הוסיף הכתוב ואמר "אשה"? ללמד שאם אירס את האלמנה ונתמנה להיות כהן גדול - יכנוס. (5)
ומקשינן: <b>אי הכי, שומרת יבם</b> שנפלה לפני כהן הדיוט ונעשה כהן גדול, <b>נמי</b> נרבה אותה מהפסוק הזה, שייבמנה!
ומשנינן: יקח <b>"אשה</b>" כתיב, <b>ולא "יבמה</b>".
שנינו במשנה: <b>מעשה ביהושע</b> בן גמלא שקידש את מרתא בת בייתוס, "ומינהו" המלך להיות כהן גדול:
ומדייקת הגמרא את לשון המשנה:
<b>"מינהו</b>" - <b>אין!</b> כלומר: המלך אכן מינהו, אבל אבל הסנהדרין ואחיו הכהנים לא מינוהו (6) -
אבל <b>"נתמנה</b>", שמשמע שהיה ראוי למינוי הזה - <b>לא</b> שנינו.
<b>אמר רב יוסף: קטיר קחזינא הכא!</b> [קשר של רשעים אני רואה כאן], שלא היה ראוי להיות כהן גדול, אלא שנתן כסף כשוחד, ומינוהו. (7)
<b>דאמר רב אסי: תרקבא</b> (8) <b>דדינרי עיילה ליה מרתא בת בייתוס לינאי מלכא, עד דמוקי ליה ליהושע בכהני רברבי</b> [שלש קבין של דינרים הכניסה אשתו של יהושע בן גמלא לינאי המלך, כדי שימנה את בעלה לכהן גדול].
<big><b>מתניתין:</b></big>
<b>כהן גדול שמת אחיו</b>, הרי הוא <b>חולץ</b> לאלמנת אחיו, <b>ולא מיבם</b> את אלמנתו, לפי שהוא אסור באלמנה. (9)
<big><b>גמרא:</b></big>
<b>קא פסיק ותני</b> במשנתנו [שנה התנא באופן מוחלט] שאין כהן גדול מיבם את אשת אחיו לעולם, ומשמע: <b>לא שנא</b> כשמת אחיו <b>מן האירוסין</b>, קודם שנשא את אשתו ובעלה, שאינה אלא אלמנה ולא בעולה, <b>ולא שנא</b> מת אחיו <b>מן הנשואין</b>, לאחר שנשאה ובעלה שהיא אלמנה ובעולה. ותיקשי: <b>בשלמא</b> אלמנה <b>מן הנשואין</b>, שפיר אין הכהן הגדול מיבם את אשת אחיו, כי איסור אלמנה לכהן גדול, איסור <b>עשה</b> ["והוא אשה בבתוליה יקח"] <b>ו</b>לאו של <b>לא תעשה</b> ["אלמנה לא יקח"] <b>הוא</b>, אם יבוא עליה. <b>ו</b>אסור לו לייבמה, היות ו<b>אין עשה</b> של יבום <b>דוחה</b> את <b>לא תעשה ועשה</b>. <b>אלא</b> אלמנתו של אחיו <b>מן האירוסין</b>, למה אין חייב הכהן הגדול לייבמה? מדוע לא <b>יבוא עשה</b> של יבום, <b>וידחה את לא תעשה</b> של "אלמנה לא יקח? ומשנינן: <b>גזירה</b> גזרו חכמים לאסור אפילו את ה<b>ביאה</b> ה<b>ראשונה</b> באלמנה שבה מתקיים העשה, ויש בכוחו לדחות את הלאו, <b>אטו</b> בגלל ה<b>ביאה</b> ה<b>שניה</b> בה, שהיא אסורה כיון שאין בה קיום מצות עשה, לפי שאין מצוה אלא בביאה הראשונה. (10)
<big><b>מתניתין:</b></big>
<b>כהן הדיוט</b> [והוא הדין כל אדם מישראל, כמבואר בגמרא] <b>לא ישא</b> את ה<b>איילונית</b> שאינה ראויה לילד, משום ביטול מצות פריה ורביה. <b>אלא אם כן יש לו אשה</b> אחרת לפרות ולרבות ממנה, <b>ובנים</b>, או שיש לו כבר בנים, וקיים מצות פריה ורביה. (11) <b>רבי יהודה אומר: אף על פי שיש לו</b> לכהן הדיוט <b>אשה ובנים</b>, (12) הרי זה הכהן <b>לא ישא</b> את ה<b>איילונית</b>, כיון <b>שהיא "זונה" האמורה בתורה</b> לגבי איסורי כהונה, "אשה זונה וחללה לא יקחו". <b>וחכמים אומרים: אין "זונה</b>" - <b>אלא גיורת ומשוחררת</b>. (13) <b>ושנבעלה בעילת זנות</b>, כגון ישראלית הנבעלת לפסול לה. (14)
<big><b>גמרא:</b></big>
שנינו במשנה: "כהן הדיוט" לא ישא איילונית:
<b>אמר</b> הקשה <b>ליה ריש גלותא לרב הונא</b> על משנתנו:
<b>מאי טעמא</b> לא ישא כהן הדיוט את האיילונית? ודאי, <b>משום פריה ורביה</b>, שאין הוא מקיימה כשנושא איילונית שאינה בת בנים.
ואם כן, תיקשי: למה שנינו דין זה בכהן הדיוט? האם <b>א</b>מצות <b>פריה ורביה</b> רק <b>כהנים הוא דמפקדי</b> [כהנים בלבד הם שנצטוו בה], <b>ו</b>אילו כל <b>ישראל לא מפקדי</b> בה?
<b>אמר ליה</b> רב הונא לריש גלותא: אכן, אף כל ישראל אסורים לישא את האיילונית כשלא קיימו עדיין פריה ורביה. אלא שהתנא נקט בלשונו "כהן הדיוט" <b>משום דקא בעי</b> התנא של המשנה <b>למיתנא סיפא: רבי יהודה אומר: אף על פי שיש לו אשה</b> <b>ע</b> <b>ויש לו בנים לא ישא איילונית</b>, לפי <b>שהיא "זונה" האמורה בתורה</b>.
<h3> דף סא:</h3>
והסיפא אינה מדברת אלא רק בכהנים, <b>דא"זונה</b>" - <b>כהנים</b> בלבד <b>הוא דמפקדי</b>, שנצטוו להיות אסורים בה. <b>ו</b>אילו כל <b>ישראל</b> - <b>לא מפקדי</b>, לא הצטוו להאסר בזונה.
ו<b>משום הכי, קתני</b> גם בתחלת המשנה <b>כהן</b>.
<b>אמר רב הונא: מאי טעמא דרבי יהודה</b> הסובר שאיילונית זונה היא?
<b>דכתיב "אכלו ולא ישבעו, הזנו ולא יפרוצו</b>".
ודריש לה מלשון "ופרצת ימה וקדמה וצפונה ונגבה" [מהר"ב רנשבורג].
ומכאן למדו ש<b>כל ביאה שאין בה פריצה</b>, של התרבות - <b>אינה אלא בעילת זנות</b>. (1)
<b>תניא: רבי אליעזר אומר: כהן לא ישא את הקטנה</b>, ומפרש טעמא ואזיל.
<b>אמר ליה רב חסדא לרבה: פוק</b>, (2) <b>עיין בה</b>, היות <b>דלאורתא</b> - <b>בעי לה רב הונא מינך</b> [צא ועיין בטעמו של רבי אליעזר, האוסר לכהן לישא את הקטנה, כי לעת ערב ישאלך רב הונא לטעמו של דבר]!
<b>נפק</b> רבה <b>עיין בה</b>, והסביר טעמו:
<b>רבי אליעזר סבר לה כרבי מאיר, וסבר לה כרבי יהודה</b>.
ומבארת הגמרא:
<b>סבר לה</b> רבי אליעזר <b>כרבי מאיר</b> בכך <b>דחייש</b> שחושש רבי מאיר <b>למיעוטא</b>.
וכאן יש מיעוט של הנשים שהן איילוניות [כמבואר בהמשך הסוגיא], ולכן יש לחוש בנישואי קטנה שמא איילונית היא. (3)
<b>ו</b>אם אכן איילונית היא, הרי אסורה היא לכהן.
כי <b>סבר לה</b> רבי אליעזר גם <b>כרבי יהודה דאמר: איילונית</b> - <b>זונה הויא!</b>
ותמהה הגמרא על דברי רבה שתי תמיהות: א. <b>וכרבי מאיר</b> - החושש למיעוט איילוניות - <b>מי סבר לה</b> רבי אליעזר?!
<b>והתניא: קטן וקטנה</b> [או קטנה] <b>לא חולצין ולא מייבמין, דברי רבי מאיר</b>, כדמפרש טעמא ואזיל.
<b>אמרו לו לרבי מאיר</b>: אכן <b>יפה אמרת שאין</b> הקטן או הקטנה <b>חולצין</b>.
כי <b>"איש" כתיב בפרשה</b>, שנאמר "ואם לא יחפוץ "האיש" לקחת את יבמתו, ועלתה יבמתו השערה אל הזקנים, וחלצה נעלו".
<b>ומקשינן</b>, ואנו מקישים את ה<b>אשה לאיש</b>. כדכתיב "ואם לא יחפוץ האיש לקחת את יבמתו ועלתה יבמתו" [רש"י לקמן קה ב].
ומהיקש זה אנו לומדים שאף האשה אינה חולצת כשהיא קטנה.
<b>אלא, מאי טעמא</b> אתה סובר שקטן וקטנה <b>אין מיבמין?</b>
[<b>אמר להם</b>] רבי מאיר: <b>קטן</b> אינו מיבם - <b>שמא ימצא סריס</b>.
ו<b>קטנה</b> אינה מתיבמת - <b>שמא תימצא איילונית</b>.
<b>ונמצאו פוגעין בערוה</b> של אשת אח.
שהרי אמרה תורה בפרשת יבום "והיה הבכור אשר תלד יקום על שם אחיו המת, ולא ימחה שמו מישראל". ודרשו חכמים:
"אשר תלד" - פרט לאיילונית שאינה יולדת.
"ולא ימחה שמו" - פרט לסריס ששמו מחוי [לעיל כד א].
ומסיימת הגמרא את ההוכחה שרבי אליעזר אינו סובר כרבי מאיר החושש למיעוט איילוניות:
<b>ו</b>הרי <b>תניא: קטנה מתיבמת ואינה חולצת, דברי רבי אליעזר</b>.
הרי מוכח, מזה שאמר רבי אליעזר שקטנה מתיבמת, שאין הוא חושש למיעוט איילוניות, ואיך אתה אומר שרבי אליעזר סובר כרבי מאיר, החושש למיעוט?! (4)
ב ותמיהה שניה יש על דברי רבה: <b>וכרבי יהודה</b> - האוסר נישואי כהן לאיילונית - <b>מי סבר לה</b> רבי אליעזר?!
<b>והתניא: "זונה</b>" האמורה בתורה, היא <b>זונה</b> [התועה מתחת בעלה], <b>כשמה!</b>
כלומר, אין זונה אלא המנאפת תחת בעלה, שתועה ממנו לאחרים, <b>דברי רבי אליעזר</b>. (5)
<b>רבי עקיבא אומר: זונה</b> - <b>זו</b> אשה <b>מופקרת</b>, שמפקירה עצמה לכל אדם [אבל פנויה המזנה פעם אחת, אינה זונה].
<b>רבי מתיא בן חרש אומר: אפילו</b> אם קינא לה בעלה שלא תיסתר עם אחר, והלכה ונסתרה, ו<b>הלך בעלה</b> לבית דין הגדול כדי <b>להשקותה</b> מי סוטה, <b>ובא עליה בדרך</b>, לאחר שנאסרה עליו מדין סוטה - הרי <b>עשאה</b> בכך <b>זונה</b>, הואיל ונבעלה לפסול לה. (6)
<b>רבי יהודה אומר: זונה</b> - <b>זו איילונית</b> [והוא התנא קמא שבמשנתנו].
<b>וחכמים אומרים: אין זונה אלא גיורת ומשוחררת ושנבעלה בעילת זנות</b>, [והן דברי חכמים שבמשנתנו]. (7)
<b>רבי אלעזר אומר: פנוי הבא על הפנויה שלא לשם אישות</b> אפילו פעם אחת - <b>עשאה זונה</b>.
ואם כן, מוכח שרבי אליעזר סובר לא כרבי מאיר, ולא כרבי יהודה.
וצריכים אנו לחפש טעם חדש לדבריו, שאמר, כהן לא ישא את הקטנה.
<b>אלא</b> - מכח קושיות אלו על ביאורו של רבה בדברי רבי אליעזר - <b>אמר רב אדא בר אהבה</b> לבאר טעמו של רבי אליעזר, שכהן לא ישא את הקטנה:
<b>הכא, בכהן גדול עסקינן</b>, שאסור לו לשאת קטנה משום איסור "בעולה" - שהרי <b>לאימת קני לה</b> הכהן הגדול [אימתי נעשית הקטנה לאשתו מן התורה], רק <b>לכי גדלה</b>, לכשתגדל, היות וקידושי קטנה לאו כלום הן.
ואם כן בשעה שתגדל, ותעשה לאשתו - כבר <b>בעולה היא</b>, על ידי הביאות שבא עליה כשהיתה קטנה, שהן אינן אלא ביאות פיתוי, והיא נאסרת עליו מדין "מפותת עצמו", שהיא אסורה עליו.
<b>אמר רבא: מכלי לב</b> [כמו "מבלי לב"], שאין טעם וסברא לדבר זה שאמרת!
שהרי ממה נפשך, באיזה אופן אוסר רבי אליעזר לכהן גדול לישא את הקטנה:
<b>אי</b> מדובר באופן <b>דקדשה אבוה</b>, שקידש אותה אביה, שהוא זכאי לקדש את בתו הקטנה, הרי כבר <b>מההיא שעתא</b> [מאותה שעה] שקידשה, <b>קני לה</b>, קנויה היא לו לאשה מן התורה, ואין היא מפותת עצמו.
<b>ואי דקדשה נפשה</b> [שהיא קידשה את עצמה מבלי אביה], וכי יתכן לומר <b>הא רבי אליעזר</b> בלבד הוא שסובר לא ישאנה, <b>ולא רבנן!?</b>
והרי ודאי שבאופן כזה, אפילו רבנן מודים לאסור אותה לכהן גדול, שהרי בעולה היא. והאיך אמר התנא בברייתא: "רבי אליעזר אומר" כהן לא ישא את הקטנה, ומשמע שחכמים אינם מודים לו! (8)
<b>אלא, אמר רבא</b>, כך יש לבאר דברי רבי אליעזר:
<b>לעולם</b>, מדבר רבי אליעזר <b>בכהן הדיוט</b>. <b>ו</b>אסור לו לשאת את הקטנה כי <b>חיישינן שמא</b> מתוך שאין בה דעת, <b>תתפתה</b> ותזנה <b>עליו</b> לאחר שישאנה, ותיאסר עליו, והוא אינו יודע מכך.
ותמהינן: <b>אי הכי</b>, שאתה חושש שמא תזנה תחתיו בגלל קטנותה - <b>ישראל נמי</b> לא ישא את הקטנה בגלל החשש הזה!
ומשנינן: <b>פיתוי קטנה</b> שאין לה דעת - <b>אונס הוא</b>.
<b>ואונס בישראל</b> הרי <b>מישרא שרי</b> לבעלה.
אך כהן לא ישאנה, שהרי עליו היא אסורה אף אם נבעלה באונס.
<b>רב פפא אמר</b>, כך יש לבאר דברי רבי אליעזר:
הכא <b>בכהן גדול</b> עסקינן.
<b>והאי תנא הוא</b>, שאסר קטנה לכהן גדול מגזירת הכתוב: (9)
<b>דתניא</b>: כתיב בכהן גדול "כי אם <b>בתולה</b> מעמיו יקח אשה".
<b>יכול</b> ישא כהן גדול את ה<b>קטנה</b>, שגם היא בתולה?
<b>תלמוד לומר: "אשה</b>", ולא קטנה, שאינה נקראת אשה.
<b>אי אשה</b> - <b>יכול</b> ישא אפילו <b>בוגרת?</b>
<b>תלמוד לומר: "בתולה</b>". בתולה, ולא בוגרת שכלו מקצת בתוליה.
<b>הא כיצד?</b> <b>יצתה</b> אשתו של כהן גדול <b>מכלל קטנות, ולכלל בגרות לא באתה</b>. וזו היא הנערה. (10)
<b>רב נחמן בר יצחק אמר</b> לבאר דברי רבי אליעזר:
הכא בכהן גדול עסקינן, ו<b>האי תנא הוא</b>:
<b>דתניא</b>: כתיב "כי אם <b>בתולה</b> בעמיו יקח אשה".
<b>אין "בתולה" אלא נערה</b>.
<b>וכן הוא אומר</b> אצל רבקה: <b>"והנערה טובת מראה מאד, בתולה</b>". (11)
שנינו בברייתא: <b>רבי אלעזר אומר: פנוי הבא על הפנויה שלא לשם אישות</b> - <b>עשאה זונה!</b>
<b>אמר רב עמרם: אין הלכה כרבי אלעזר</b>.
<big><b>מתניתין:</b></big>
<b>לא ייבטל</b> (12) <b>אדם מפריה ורביה, אלא אם כן יש לו</b> שני <b>בנים</b>.
ובאיזה בנים מקיים אדם מצות פריה ורביה?
<b>בית שמאי אומרים: שני זכרים</b>. אבל לא זכר ונקבה. (13) ובגמרא יתבאר טעמם.
<b>ובית הלל אומרים: זכר ונקבה</b>.
<b>שנאמר</b> בבריאת העולם "זה ספר תולדות אדם, ביום ברוא אלהים אדם - <b>זכר ונקבה בראם</b>. (14)
<big><b>גמרא:</b></big>
שנינו במשנה: לא יבטל אדם מפריה ורביה אלא אם כן יש לו בנים:
ומדייקת הגמרא מלשון המשנה, ששנתה: לא יבטל אדם "מפריה ורביה" אלא אם כן יש לו בנים, ולא שנתה: לא יבטל אדם "מאשה", אלא אם כן יש לו בנים:
<b>הא</b> אם <b>יש לו בנים</b> - רק <b>מפריה ורביה</b> הוא ד<b>בטיל</b>.
אבל <b>מ</b>לשאת <b>אשה לא בטיל</b>, אלא צריך אדם לישא אשה, אלא שאינו צריך לחזר אחר אשה ראויה לבנים.
<b>מסייעא ליה</b> משנתנו, <b>לרב נחמן אמר שמואל, דאמר: אף על פי שיש לו לאדם כמה בנים</b>, הרי זה <b>אסור לעמוד בלא אשה</b>. <b>שנאמר "לא טוב היות האדם לבדו</b>". (15)
<b>ואיכא דאמרי</b>, שיש לדייק מממשנתנו להיפך מדינו של של שמואל:
<b>הא יש לו בנים</b> - <b>בטיל מפריה ורביה, ובטיל נמי מאשה</b>. (16)
והוינן בה: <b>נימא תיהוי</b> משנתנו <b>תיובתא דרב נחמן אמר שמואל</b>, הסובר שאפילו אדם שקיים פריה ורביה לא יעמוד בלא אשה?!
ומשנינן: <b>לא</b> כאשר דייקת, שאם יש לו בנים שוב אינו צריך לישא אשה. (17) אלא:
אם <b>אין לו בנים</b> - <b>נושא אשה בת בנים</b> [ראויה לילד בנים].
ואם <b>יש לו בנים</b> - <b>נושא אשה דלאו בת בנים</b>. אבל בלא אשה, לא יעמוד.
ומיהו, אף כשיש לו בנים, מצוה עליו שישא אשה בת בנים.
ויש <b>נפקא מינה</b> בין מי שיש לו בנים למי שאין לו בנים, לגבי <b>למכור ספר תורה בשביל בנים</b>.
שאין לעשות כן, אלא אם כן אין לו בנים, ואינו מוצא אשה אם לא שימכור את ספר התורה שיש לו, לצורך הוצאות נשואיו.
אבל אם יש לו בנים, לא ימכור ספר תורה בשביל אשה בת בנים, אלא ישא אשה שאין לה בנים [נתבאר על פי פירושם השני של התוספות].
שנינו במשנה: <b>בית שמאי אומרים, שני זכרים</b>:
והוינן בה: <b>מאי טעמייהו דבית שמאי?</b>
ומשנינן: <b>ילפינן ממשה</b>, שפירש מן האשה [כמבואר לקמן] אחר שהיו לו שני בנים.
<b>דכתיב "בני משה</b> - <b>גרשום ואליעזר</b>".
<b>ו</b>טעמם של <b>בית הלל</b> הסוברים שמצות פריה ורביה מתקיימת בזכר ונקבה: היות ו<b>ילפינן מברייתו של עולם</b> [מאדם וחוה] שנאמר בהם "זכר ונקבה בראם".
ומקשינן: <b>ובית שמאי</b> - <b>לילפי</b> [ילמדו אף הם] <b>מברייתו של עולם?!</b>
ומשנינן: <b>אין דנין אפשר</b> - כגון כל אדם שיש לו שני זכרים, ואפשר להם לישא אשה משאר הנקבות שבעולם -
<h3> דף סב.</h3>
<b>משאי אפשר</b>, מאדם הראשון, שלא היתה לו האפשרות לשאת אשה, אם לא היתה נבראת חוה.
ומקשינן: <b>ובית הלל נמי, לילפו ממשה</b>, שפרש מן האשה כשהיו לו שני זכרים. (1)
<b>אמרי לך</b> בית הלל: <b>משה</b> - <b>מדעתיה הוא דעבד!</b> ומשום כבוד השכינה, שהיתה שרויה אצלו תדיר, הוא שעשה זאת. ואסור לשאר בני אדם לעשות כן. (2)
<b>דתניא: שלשה דברים עשה משה מדעתו, והסכימה דעתו לדעת המקום</b>:
א. <b>פירש מן האשה</b> לגמרי לאחר מתן תורה, שכל ישראל פרשו מתשמיש קודם מתן תורה שלשה ימים, וחזרו אליו לאחר מתן תורה, ואילו משה לא חזר [רש"י שבת פז א].
ב. <b>ושיבר</b> את <b>הלוחות</b> כשראה את העגל והמחולות.
ג. <b>והוסיף יום אחד</b> על ציווי הקב"ה, שאמר לו ביום רביעי, קודם מתן תורה "וקדשתם [וזימנתם, שיכינו עצמם] היום ומחר", וקבלת התורה תהא ביום ששי, ואילו הוא אמר לבני ישראל: "היו נכונים לשלושת ימים", ומתן תורה לא היה אלא בשבת.
ומפרשת הגמרא את מקורו של משה לשלשה דברים אלו, והיכן מצינו שהסכים הקב"ה על ידו:
א. <b>פירש מן האשה</b>.
<b>מאי דרש</b>, מהיכן דרש משה לעשות כן?
ומפרשינן: <b>אמר</b> משה: <b>ומה ישראל, שלא דיברה עמהם שכינה</b> - במתן תורה - <b>אלא לפי שעה, ו</b>גם <b>קבע להם זמן</b> לדבר עמם, בכל זאת <b>אמרה תורה</b> לפני מעמד הר סיני, <b>"אל תגשו אל אשה</b>".
<b>אני, שמיוחד</b> אני <b>לדבור בכל שעה ושעה, ולא קבע לי זמן</b> לדבר עמי שאדע לפרוש יום אחד קודם - <b>על אחת כמה וכמה</b> שעלי לפרוש! (3)
<b>והסכימה דעתו לדעת המקום</b>.
<b>שנאמר</b> להם אחר מתן תורה <b>"לך אמור להם</b>, לבני ישראל: <b>"שובו לכם לאהליכם</b> [לנשותיכם] <b>! ו</b>אילו <b>אתה</b> - <b>פה עמוד עמדי!</b> (4)
ב. <b>שיבר את הלוחות</b>.
<b>מאי דרש?</b> - <b>אמר</b> משה: <b>ומה</b> קרבן <b>פסח, שהוא אחד משש מאות ושלש עשרה מצוות, אמרה</b> בו <b>תורה "כל בן נכר</b> [ישראל מומר] <b>לא יאכל בו</b>".
עבודה זרה, השקולה כמו עבירה על <b>התורה כולה, וישראל מומרים</b> שעשו את העגל - <b>על אחת כמה וכמה</b> שאין להם חלק בלוחות, וצריך לשברם. (5)
<b>והסכימה דעתו לדעת המקום</b>.
<b>דכתיב</b> "ויאמר ה' אל משה: פסל לך שני לוחות אבנים כראשונים, וכתבתי על הלוחות את הדברים אשר היו על הלוחות הראשונים <b>אשר שברת</b>".
<b>ואמר ריש לקיש</b>: כך <b>אמר ליה הקב"ה למשה "יישר כחך ששיברת</b>"!
"אשר" - לשון "יישר" הוא.
ג. <b>הוסיף יום אחד מדעתו</b>.
<b>מאי דרש?</b> -
<b>דכתיב</b> "ויאמר ה' אל משה [ביום רביעי]: לך אל העם, <b>וקדשתם היום ומחר</b>".
ודרש משה: <b>מה "מחר</b>" - <b>לילו עמו</b> [לילה, ויום שלאחריו].
<b>אף "היום</b>" - <b>לילו עמו</b>.
<b>ו</b>הרי <b>לילה דהאידנא</b> [של אותו יום שדיבר עמו הקב"ה], הרי כבר <b>נפק ליה</b> [חלף לו], כי הקב"ה דיבר עמו ביום, לאחר שכבר חלף לו לילו של היום הזה.
<b>שמע מינה: תרי יומי</b>, יומיים יכינו עצמם, <b>לבר</b> חוץ <b>מהאידנא</b> מאותו היום שדיבר עמו. (6)
<b>והסכימה דעתו לדעת המקום</b>.
<b>ד</b>אכן <b>לא שריא שכינה</b> במתן תורה <b>עד שבתא</b> [לא שרתה שכינה אלא בשבת], לזמן שקבע משה.
<b>תניא, רבי נתן אומר</b>: כך נחלקו בית שמאי ובית הלל בשיעור מצות פריה ורביה:
<b>בית שמאי אומרים</b>: קיום מצות פריה ורביה הוא ב<b>שני זכרים ו</b>ב<b>שתי נקבות</b>. ולא כמו ששנינו במשנתנו.
<b>ובית הלל אומרים</b>: ב<b>זכר ונקבה</b>, כמבואר במשנתנו.
<b>אמר</b> פירש <b>רב הונא: מאי טעמא דרבי נתן, אליבא דבית שמאי</b>:
<b>דכתיב</b> אצל חוה "והאדם ידע את חוה אשתו, ותהר ותלד את קין. <b>ותוסף ללדת את אחיו, את הבל</b>.
וכל "את" - ריבוי הוא.
מלמד הכתוב שילדה חוה את <b>הבל ואחותו</b>, ואת <b>קין ואחותו</b>.
<b>וכתיב</b> אחר הריגת קין את הבל "וידע אדם עוד את אשתו, ותלד בן, ותקרא את שמו שת, <b>כי שת לי אלהים זרע אחר תחת הבל, כי הרגו קין</b>".
מלמד הכתוב, שהיתה צריכה השלמה, "זרע אחר תחת הבל", לקיום מצות פריה ורביה עקב הריגת הבל על ידי קין, על אף שנותרו לה בן ושתי בנות. כי לא נתקיימה מצות פריה ורביה בלא שני בנים ושתי בנות.
<b>ורבנן</b>, אמרי לך: לא נתכוונה חוה לומר שניתן לה זרע אחר תחת הבל כדי שתוכל לקיים מצות פריה ורביה.
אלא <b>אודויי הוא דקא מודית</b>, הודאה היתה נותנת חוה להקב"ה, על שנתן לה זרע אחר במקום הבל.
<b>תניא אידך, רבי נתן אומר</b>: כך נחלקו בית שמאי ובית הלל:
<b>בית שמאי אומרים: זכר ונקבה</b> [ולא כמבואר במשנתנו ובברייתא הקודמת].
<b>ובית הלל אומרים: או זכר או נקבה</b> [ולא כמבואר במשנתנו ובברייתא הקודמת].
<b>אמר רבא: מאי טעמא דרבי נתן, אליבא דבית הלל?</b>
משום <b>שנאמר "לא תהו בראה</b> הקב"ה לתבל, אלא, <b>לשבת יצרה</b>".
לא ברא הקב"ה את עולמו להיות תוהו, מבלי יושב, אלא לשבת, להיות בני אדם עוסקים בישובו של עולם.
<b>והא</b>, אדם זה שהוליד בן או בת, כבר <b>עבד ליה "שבת</b>", עסק בקיום מצות "שבת", כשהוליד בן אחד, או בת אחת.
<b>איתמר</b>: גוי ש<b>היו לו בנים בהיותו עובד כוכבים, ו</b>אחר כך <b>נתגייר</b>:
<b>רבי יוחנן אומר: קיים</b> מצות <b>פריה ורביה</b> באותם הבנים שהוליד.
<b>וריש לקיש אמר: לא קיים פריה ורביה</b>.
כי <b>גר שנתגייר</b> - <b>כקטן שנולד דמי</b>. ואין הבנים שהיו לו בגויותו מתייחסים אחריו, ולפיכך לא קיים מצות פריה ורביה. (7)
<b>ואזדו</b> רבי יוחנן וריש לקיש במחלוקתם <b>לטעמייהו</b> [לשיטתם]:
<b>דאיתמר</b>: גוי ש<b>היו לו בנים בהיותו עובד כוכבים, ונתגייר</b>:
<b>רבי יוחנן אומר: אין לו בכור לנחלה</b>.
אם כבר היו לו בנים קודמים בגיותו, הרי הבן הראשון שיוולד לו לאחר שנתגייר, לא ייחשב כ"בכור" לירש בנכסיו פי שנים. שאין הוא נחשב כבכור של ישראל שאמרה בו תורה "כי את הבכור בן השנואה יכיר לתת לו פי שנים בכל אשר ימצא לו, כי הוא ראשית אונו לו משפט הבכורה".
וטעמו של דבר: <b>דהא</b> כבר <b>הוה ליה</b> לגר הזה <b>"ראשית אונו</b>". כבר היה לו, בעת גיותו, בכור, שהוא ראשית אונו וכחו, בהיותו בגיותו. (8)
<b>וריש לקיש אמר: יש לו בכור לנחלה</b>.
ה"בכור", דהיינו, הבן הראשון שיולד לו לאחר גירותו, נחשב בכור ליטול פי שנים בנחלתו, כי <b>גר שנתגייר כקטן שנולד דמי</b>. (9)
<b>וצריכא</b> הגמרא להשמיענו את מחלוקתם, הן לענין פריה ורביה, והן לענין בכור לנחלה: <b>דאי אשמועינן בההיא קמייתא</b> [במחלוקת הראשונה], לענין פריה ורביה, הייתי אומר: <b>בההיא קאמר רבי יוחנן</b> שקיים פריה ורביה, <b>משום דמעיקרא נמי</b>, כשהיו עדיין בני נח (10) - <b>בני פריה ורביה נינהו</b>. שהרי נאמר "ויברך אלהים את נח ואת בניו, ויאמר להם: פרו ורבו".
<b>אבל לענין נחלה</b>, לומר <b>ד</b>בני נח <b>לאו בני נחלה נינהו</b>, (11) <b>אימא מודי ליה</b> רבי יוחנן <b>לריש לקיש</b>.
<b>ואי איתמר</b> מחלוקתם רק <b>בהא</b>, בענין בכור לנחלה, הייתי אומר: רק <b>בהא קאמר ריש</b> <b>לקיש</b> שיש לו בכור לנחלה, כיון שמעיקרא, לאו בני נחלה נינהו.
<b>אבל בההוא</b>, בענין קיום מצות פריה ורביה, <b>אימא</b>: כיון שגם מעיקרא בני פריה ורביה הם, <b>מודי ליה</b> ריש לקיש <b>לרבי יוחנן</b> שקיים פריה ורביה.
לפיכך: <b>צריכא</b> להשמיע את המחלוקת ביניהם בשני הענינים. (12)
<b>איתיביה רבי יוחנן לריש לקיש</b>:
הרי כתוב <b>"בעת ההיא שלח בראדך בלאדן "בן" בלאדן מלך בבל</b>".
הרי שאף בנו של גוי קרוי "בנו", ומתיחס אחריו? <b>! אמר ליה</b> ריש לקיש לרבי יוחנן: <b>בהיותן עובדי כוכבים</b> אכן <b>אית להו חייס</b> [יחוס לאביהם]. אבל מש<b>נתגיירו</b> - <b>לית להו חייס</b>. (13)
<b>אמר רב: הכל</b> - רבי יוחנן וריש לקיש - <b>מודין בעבד, שאין לו חייס</b> בהיותו עבד, שאם היו לו בנים בהיותו עבד ונשתחרר, הרי זה לא קיים מצות פריה ורביה [תוספות], ואם נולד לו בן אחר שחרורו, הרי הוא בכור לנחלה.
<b>דכתיב</b> בפרשת העקידה "וישכם אברהם בבוקר, ויחבוש את חמורו, ויקח את שני נעריו אתו. ויאמר אברהם אל נעריו: <b>שבו לכם פה "עם החמור</b>".
<b>עם הדומה לחמור</b>, שאין לו יחוס, הרי שאליעזר, עבד אברהם, אין לו חייס. (14)
<b>מיתיבי</b>: הרי כתיב <b>"ולציבא</b> - עבדו הכנעני של מפיבושת - <b>חמשה עשר "בנים" ועשרים עבדים</b>".
הרי שיש לעבד חייס! (15)
ומשנינן: <b>אמר רב אחא בר יעקב</b>: יחוסו הוא <b>כ</b>מו <b>"פר בן בקר</b>"! כלומר, לא כל מי שקרוי "בן" בהכרח הוא שיש לו חייס, שהרי אף הפר נקרא "בן בקר", היות והוא ילדו.
ומקשינן: <b>אי הכי, הכא</b> - גבי בראדך בלאדן בן בלאדן - <b>נמי</b> נאמר שאינו אלא כמו "פר בן בקר", ומה הקשה רבי יוחנן לריש לקיש מפסוק זה?!
ומשנינן: <b>שאני התם</b> - גבי בראדך בלאדן בן בלאדן - <b>דייחסינהו בשמייהו ובשמא דאבוהון</b>, שהזכיר הכתוב את שמו ואת שם אביו. וזה מורה שיש לו חייס עמו.
<b>ו</b>אילו <b>הכא</b> - אצל בני ציבא - <b>לא מפרש</b> את שמותם.
<b>ואיבעית אימא: יחסינהו</b> הכתוב לגויים <b>בדוכתא אחריתי, באבוהון ובאבא דאבוהון</b> [ייחס הכתוב את הגויים במקום אחר באביהם ובאבי אביהם].
<b>דכתיב "וישלחם המלך אסא, אל בן הדר בן טברימון בן חזיון מלך ארם, היושב בדמשק, לאמר</b>".
כלומר: הגויים שמיחסים אותם עד אבי אביהם, הרי זה מוכיח כי יש להם יחוס, אבל בני העבדים, שאינם מיוחסים אלא עד אביהם, אין זה מוכיח על יחוס, אלא זה בדומה ל"פר בן בקר".
<b>איתמר</b>: מי ש<b>היו לו בנים, ומתו</b> -
<b>רב הונא אמר: קיים פריה ורביה</b>.
<b>רבי יוחנן אמר: לא קיים</b> פריה ורביה.
ומפרשינן טעמייהו:
<b>רב הונא אמר קיים</b> פריה ורביה, כי טעם פריה ורביה הוא <b>משום דרב אסי</b> -
<b>דאמר רב אסי: אין בן דוד בא עד שיכלו כל נשמות שבגוף</b> [אוצר הנשמות נקרא "גוף", ומבראשית נוצרו כל הנשמות העתידות להולד, ונתנם שם. רש"י ע"ז ה א].
<b>שנאמר</b> "כי לא לעולם אריב [לאחר את זמן הגאולה] ולא לנצח אקצוף [מלגאול] -
<b>כי רוח מלפני</b> [הרוח, הנשמות אשר הם עדיין נמצאות לפני ב"גוף"] - <b>יעטוף!</b>
ונשמות אני עשיתי".
הנשמות שעדיין לא ירדו לעולם, ועדיין הן נמצאות במקום הזה הנקרא "גוף", הם הסיבה לאיחור זמן הגאולה.
["יעטוף" הוא מלשון איחור, כמו "והיה העטופים - המאוחרים - ללבן"]. (16)
ולכן, כל אדם ש"נטל" נשמות מן הגוף, בכך שהוליד בנים, הרי על אף שמתו אותן נשמות - כבר קיים בכך מצות פריה ורביה, שהרי הורידן מהגוף שלמעלה לעולם.
<b>ורבי יוחנן אמר: לא קיים פריה ורביה</b>.
כי <b>"לשבת יצרה" בעינן</b>, שיולידו אף הם בנים, כדי לישב את העולם.
<b>והא ליכא</b>, שהרי מתו הבנים.
<h3> דף סב:</h3>
<b>מיתיבי</b> לרבי יוחנן מהא דתניא לגבי מצות פריה ורביה:
<b>ע</b> <b>בני בנים</b> - <b>הרי הן כבנים</b>.
וקא סלקא דעתין, שהכי קאמר התנא: אם הוליד כבר בן ובת, ומת בנו והשאיר בן אחריו, הרי הוא מצטרף לנקבה קיימת.
הרי למדת, שאם מת הבן ולא השאיר בן, לא קיים אביו מצות פריה ורביה.
ומשנינן: <b>כי תניא ההיא</b> - <b>להשלים</b>.
כגון שלא היה לו לזקן מעולם אלא רק בן אחד, ואותו בן נשא אשה, והוליד בת. והרי הבת מצטרפת עם אביה להשלים לאבי האב את קיום מצות פריה ורביה.
אבל אם היו לו בן ובת, אף אם מתו, אין צריך כלל לבני הבנים. (1) <b>מיתיבי</b> לרב הונא מהא דתניא בהדיא:
היו לו <b>בני בנים</b> - <b>הרי הן כבנים</b> לגבי קיום מצות פריה ורביה.
אבל אם <b>מת אחד מהם</b> [מהבנים], ולא היו לו בני בנים,
<b>או שנמצא</b> אחד מהבנים <b>סריס</b> -
הרי זה <b>לא קיים פריה ורביה</b>.
ומסקינן: <b>תיובתא דרב הונא תיובתא!</b> (2)
שנינו בברייתא: <b>בני בנים הרי הם כבנים</b>:
<b>סבר אביי למימר</b> [היה סבור אביי לומר]: אימתי עומדים בני הבנים במקום בני הזקן שהיו לו בן ובת:
אם נותר <b>ברא לברא</b> [בן לבן שמת] <b>וברתא</b> <b>לברתא</b> [ובת לבת שמתה]. (3) <b>וכל שכן</b> אם נותר <b>ברא לברתא</b> [בן לבת שמתה].
<b>אבל</b> אם נותר <b>ברתא לברא</b> [בת לבן שמת] - <b>לא</b>.
<b>אמר ליה רבא: "לשבת יצרה</b>" - <b>בעיא</b>.
<b>והא איכא</b>, וקיום מצות "שבת" יש אפילו כשנותרה בת לבן שמת. (4)
ומדייקת הגמרא מדברי אביי ורבא:
<b>דכולי עלמא</b> - בין לאביי ובין לרבא - <b>מיהת</b>, אם נותרו <b>תרי מחד</b> [שנים מן הבן או מן הבת שמתו, ואפילו היו זכר ונקבה], ואילו השני מת בלא בנים - <b>לא</b> קיים הזקן מצות פריה ורביה.
ותמהינן: <b>ו</b>כי <b>לא</b> קיים?
<b>והא אמרי ליה רבנן לרב ששת: נסיב איתתא ואוליד בני</b> [שא לך אשה והוליד בנים] כדי לקיים מצות פריה ורביה.
ו<b>אמר להו</b> רב ששת <b>בני ברתא</b> - <b>בני נינהו</b> [בני בתי - כבני הם].
הרי שאף שני בנים מבן אחד מהני! (5)
ומשנינן: <b>התם, דחויי קמדחי ליה</b> [דחה אותם רב ששת בלא כלום], כי בלאו הכי לא היה יכול לשאת אשה ולהוליד.
כיון <b>דרב ששת</b> - <b>איעקר מפירקיה דרב הונא</b>.
רב ששת נעשה עקר, היות וכשהוצרך למי רגלים, כשהיה רב הונא מאריך בדרשתו, היה מעמיד עצמו מלצאת ולהטילם.
<b>אמר ליה רבה לרבא בר מארי</b>: (6)
<b>מנא הא מילתא דאמור רבנן: בני בנים הרי הן כבנים?</b> (7)
<b>אילימא, מדכתיב</b> אצל לבן, שאמר ליעקב כשהלך מעמו: <b>הבנות</b> שלך - הן <b>בנותי</b>. <b>והבנים</b> שלך - הם <b>בני!</b>
הרי שבני בנותיו של לבן חשובים כבניו.
<b>אלא מעתה</b>, האם גם מה שאמר לבן ליעקב <b>"והצאן</b> - <b>צאני</b>", האם <b>הכי נמי</b> אמר לבן שהם שלו!?
<b>אלא</b> ודאי, כוונתו של לבן היתה, לומר, <b>דקנית</b> את הצאן <b>מינאי</b> [קנית ממני את הצאן] בשכר עבודתך.
כלומר: ממני באו אליך.
ואם כן, <b>הכי נמי</b> מה שאמר לבן "והבנים בני", כוונתו היא לומר, <b>דקנית מינאי</b> [קנית ממני] את נשותיך בשכר עבודתך, וממני באו בניך אליך.
<b>אלא, מהכא</b> יש ללמוד שבני בנות הרי הם כבנים:
דכתיב <b>"ואחר בא חצרון</b> בן פרץ בן יהודה <b>אל בת מכיר, אבי גלעד, ותלד לו את שגוב</b>".
הרי שנשא איש משבט יהודה את בתו של מכיר.
<b>וכתיב</b> בשירת דבורה <b>"מני מכיר ירדו מחוקקים</b>".
הרי שה"מחוקקים" נקראים בניו של מכיר.
<b>וכתיב "יהודה מחוקקי</b>", הרי שהמחוקקים - משבט יהודה הם. (8)
ובהכרח, לא בניו לא בניו של מכיר הם, ולא בני בניו, (9) אלא בני בתו, שנישאה, כאמור, לחצרון, שהוא משבט יהודה.
הרי למדת שבני בנות הרי הן כבנים.
וכאן שבה הגמרא לפרש את משנתנו:
<b>מתניתין</b>, משנתנו ששנינו בה שלא ייבטל אדם מפריה ורביה אלא אם כן יש לו בנים, שמשמע ממנה, שאם יש לו בנים יכול הוא ליבטל מפריה ורביה, היא <b>דלאו כרבי יהושע!</b>
<b>דתניא: רבי יהושע אומר: נשא אדם אשה בילדותו</b> - הרי זה <b>ישא אשה</b> אף <b>בזקנותו</b>.
<b>היו לו בנים בילדותו</b> - <b>יהיו לו בנים</b> אף <b>בזקנותו</b>.
<b>שנאמר "בבוקר</b> [בילדותך] <b>זרע את זרעך, ולערב</b> [לעת זקנתך] <b>אל תנח ידך, כי אינך יודע אי זה יכשר</b> [איזה זרע יהיה הגון וירא שמים ומתקיים], <b>או זה</b>. <b>ואם שניהם כאחד טובים</b>".
הרי שלדעת רבי יהושע לא יבטל אדם מפריה ורביה אפילו אחר שיש לו בנים, ודלא כמשנתנו.
<b>רבי עקיבא אומר</b> לפרש את הכתוב: <b>למד תורה בילדותו</b>, הרי זה <b>ילמוד תורה</b> אף <b>בזקנותו</b> (10).
<b>היו לו תלמידים בילדותו, יהיו לו תלמידים</b> אף <b>בזקנותו</b>.
<b>שנאמר: בבקר זרע את זרעך</b>. <b>וגו</b>מר.
<b>אמרו</b> חכמים על רבי עקיבא:
<b>שנים עשר אלף זוגים תלמידים היו לו לרבי עקיבא מגבת עד אנטיפרס</b> [שמות מקומות הן, וכולם היו בין זה לזה].
<b>וכולן מתו בפרק אחד</b> [בזמן אחד, בין פסח לעצרת כדמפרש ואזיל], <b>מפני שלא נהגו כבוד זה לזה</b>.
<b>והיה העולם שמם</b>, שנשתכחה תורה מישראל, <b>עד שבא רבי עקיבא אצל רבותינו שבדרום, ושנאה להם</b>
ואלו הם רבותינו שבדרום: <b>רבי מאיר, ורבי יהודה, ורבי יוסי, ורבי שמעון, ורבי אלעזר בן שמוע</b>.
<b>והם הם העמידו תורה אותה שעה</b>.
<b>תנא</b> בברייתא: <b>כולם</b> - כל תלמידי רבי עקיבא - <b>מתו מפסח ועד עצרת</b>.
<b>אמר רב חמא בר אבא, ואיתימא רבי חייא בר אבין: כולם מתו מיתה רעה</b>.
והוינן בה: <b>מאי היא</b> "מיתה רעה"?
<b>אמר רב נחמן: אסכרה</b>, מיתת חנק עקב דלקת בגרון.
<b>אמר רב מתנה: הלכה כרבי יהושע</b>, שאמר אף לעת זקנותו יוליד בנים.
<b>אמר רבי תנחום אמר רבי חנילאי: כל אדם שאין לו אשה</b>, הרי הוא <b>שרוי בלא שמחה, בלא ברכה</b>, (11) ו<b>בלא טובה</b>.
ומפרשת הגמרא מקור לכל אלו:
שרוי <b>בלא שמחה</b> - <b>דכתיב: ושמחת אתה וביתך</b> [ביתו זו אשתו].
שרוי <b>בלא ברכה</b> - <b>דכתיב: להניח ברכה אל ביתך</b>.
שרוי <b>בלא טובה, דכתיב: לא טוב היות האדם לבדו</b> אעשה לו עזר כנגדו.
<b>במערבא אמרי</b> [בארץ ישראל היו אומרים באופן אחר]:
כל השרוי בלא אשה, הרי הוא שרוי <b>בלא תורה</b>, ו<b>בלא חומה</b> שמגינה עליו מעבירה של הרהור. (12)
ומביאה הגמרא מקור למה שהיו אומרים במערבא:
שרוי <b>בלא תורה, דכתיב</b> בספר איוב <b>"האם</b> <b>אין עזרתי</b> [אשתי, על שם "עזר כנגדו"] <b>בי, ותושיה</b> תורה (13) <b>נדחה ממני</b>", כי צריך אני לעסוק בצרכי ביתי, ותלמודי משתכח.
שרוי <b>בלא חומה, דכתיב "נקבה תסובב גבר</b>".
<b>רבא בר עולא אמר</b>: כל השרוי בלא אשה הרי הוא שרוי <b>בלא שלום</b>.
<b>דכתיב "וידעת כי שלום אהלך</b>, אשתך (14), בזמן שיש לך אוהל, הרי שלום לך, <b>ופקדת נוך, ולא תחטא</b>"
<b>אמר רבי יהושע בן לוי: כל היודע באשתו שהיא יראת שמים</b> (15), <b>ואינו פוקדה</b> בתשמיש בזמן עונתה - הרי זה <b>נקרא חוטא</b>.
<b>שנאמר "וידעת כי שלום אהלך</b> ["שלימה" אשתך ביראת שמים (16)], ופקדת נוך, ולא תחטא".
אבל אם אינו פוקדה - הרי הוא חוטא.
<b>ואמר רבי יהושע בן לוי: חייב אדם לפקוד</b> <b>את אשתו בשעה שהוא יוצא לדרך</b>, לפי שהיא מתאוה לו באותה שעה יותר.
<b>שנאמר "וידעת כי שלום אהלך, ופקדת נוך, ולא תחטא</b>".
ותמהינן: וכי <b>הא</b> - דין זה שחייב אדם לפקוד בשעה שיוצא לדרך - <b>מהכא</b> [מפסוק זה] הוא ד<b>נפקא?</b>
והרי <b>מהתם נפקא</b> [מפסוק אחר הוא נלמד]!
דכתיב <b>"ואל אישך תשוקתך</b>", ופירשוה: <b>מלמד שהאשה משתוקקת על בעלה</b> [מתאוה לו] <b>בשעה שהוא יוצא לדרך</b>, ומסתמא כיון שמתאוה לו יש לו לפוקדה [תוספות].
<b>אמר</b> מתרץ <b>רב יוסף: לא נצרכה</b> - דברי רבי יהושע בן לוי - <b>אלא</b> ללמד שהוא חייב לפוקדה אפילו <b>סמוך לוסתה</b>, שאסורה היא עליו אז בתשמיש מדרבנן, שחייבו חכמים את האדם לפרוש מאשתו סמוך לעונת וסתה. (17)
<b>וכמה</b> הוא השיעור של "סמוך לוסתה"? <b>אמר רבה: עונה</b>.
העונה [יום או לילה] בה היא רגילה לראות את דם וסתה.
<b>והני מילי</b> שהוא צריך לפוקדה, כשיוצא הוא לדרך <b>לדבר הרשות</b>.
<b>אבל</b> כשיוצא <b>לדבר מצוה</b>, אינו צריך לפוקדה כי <b>מיטרידי</b>, טרוד הוא במצוה. (18)
<b>תנו רבנן: האוהב את אשתו כגופו</b>,
<b>והמכבדה</b> (19) <b>יותר מגופו</b> [כי בזיונה של אשה קשה יותר מבזיון הגבר], <b>והמדריך בניו ובנותיו בדרך ישרה</b>,
<b>והמשיאן</b> לבניו ובנותיו <b>סמוך לפירקן</b> כשעדיין קטנים הם [רש"י סנהדרין] (20) -
<b>עליו הכתוב</b> בספר איוב <b>אומר "וידעת כי שלום אהלך</b>".
<b>האוהב את שכניו, והמקרב את קרוביו, והנושא את בת אחותו</b>, הואיל וגעגועי אדם רבים על אחותו, מתוך כך נמצא הוא מחבב את אשתו. (21)
<b>והמלוה סלע לעני בשעת דחקו</b> (1) -
<h3> דף סג.</h3>
<b>עליו הכתוב אומר</b>: "הלוא פרוס לרעב לחמך, ועניים מרודים תביא בית. כי תראה ערום וכסיתו, ומבשרך לא תתעלם. אז יבקע כשחר אורך. <b>אז תקרא, וה'</b> <b>יענה, תשוע, ויאמר הנני!</b>".
"הלוא פרוס לרעב לחמך, כי תראה עני וכסיתו", זה הרואה את דוחקו של העני ומלוה לו מעות בשעת דוחקו.
"ומבשרך לא תתעלם", זה האוהב את שכיניו, שהם כקרוביו, (2) ומקרב את קרוביו, ונושא את בת אחותו.
עתה מביאה הגמרא סימנים לשבע מימרותיו הבאות של רבי אלעזר: א. <b>אשה</b> ב. <b>וקרקע</b> ג. <b>עזר</b> ד. <b>זאת</b> ה. <b>שתי ברכות</b> [הרי"ש בצירי] ו. <b>תגרי</b> ז. <b>פחתי</b>.
א. אשה:
<b>אמר רבי אלעזר: כל אדם שאין לו אשה</b> - <b>אינו אדם!</b> (3)
<b>שנאמר: זכר ונקבה בראם, ויקרא שמם</b> <b>"אדם</b>".
ב. וקרקע: <b>ואמר רבי אלעזר: כל אדם שאין לו קרקע</b> (4) - <b>אינו אדם!</b>
<b>שנאמר: השמים שמים לה', והארץ</b> - <b>נתן לבני אדם</b>.
ג. עזר:
<b>ואמר רבי אלעזר: מאי דכתיב</b> בבריאת חוה <b>"אעשה לו עזר כנגדו</b>", הוא ללמדך: אם <b>זכה</b> אדם, הרי אשתו <b>עוזרתו</b>. ואם <b>לא זכה</b> - הרי היא <b>כנגדו</b>, חלוקה אשתו עליו, וסותרת דבריו.
<b>ואיכא דאמרי: רבי אלעזר רמי</b> סתירה לכאורה בין הכתיב במקרא הזה ובין קריאתו:
<b>כתיב "כנגדו</b>" בלא האות יו"ד, והוא נקרא כשהוא מנוקד בפתח תחת הנו"ן, ומשמעותו היא, שהאשה ניתנה לו כדי להכעיסו ולנגדו ["נגדא" לשון מלקות הוא].
<b>ו</b>אילו אנחנו, <b>קרינן "כניגדו</b>", בסגול תחת הנו"ן. שמשמעותו היא, שהאשה עומדת לעומתו לשמשו [מאירי, וראה רש"י].
ללמדך: אם <b>זכה</b>, הרי אשתו <b>כנגדו</b>. ואם <b>לא זכה</b> הרי אשתו <b>מנגדתו</b>.
<b>אשכחיה רבי יוסי לאליהו</b> [פגש רבי יוסי את אליהו הנביא], <b>אמר ליה</b> רבי יוסי לאליהו: <b>כתיב: אעשה לו "עזר</b>", ו<b>במה אשה עוזרתו לאדם?</b>
<b>אמר ליה</b> אליהו לרבי יוסי: הרי <b>אדם מביא חיטין</b> לביתו. וכי <b>חיטין</b> כמות שהן הוא <b>כוסס</b> בפיו?! הרי ודאי צריכה אשתו לעשות מהם לחם. וכאשר מביא אדם לביתו <b>פשתן</b>, וכי <b>פשתן</b> כמות שהוא הוא <b>לובש?!</b>
וכי <b>לא נמצאת</b> האשה <b>מאירה</b> את <b>עיניו</b> של הבעל, <b>ומעמידתו על רגליו?!</b> (5)
ד. זאת:
<b>ואמר רבי אלעזר: מאי דכתיב</b> "ויבן ה' אלהים את הצלע אשר לקח מן האדם, לאשה. ויביאה אל האדם.
ויאמר האדם [כשבא עליה]: <b>זאת הפעם</b> - <b>עצם מעצמי ובשר מבשרי</b>".
ומשמע מהלשון הזאת, שכבר שימש האדם עם בעלי חיים אחרים, ולא נחה דעתו בהם: <b>מלמד</b> הכתוב, <b>שבא אדם</b> קודם לכן, <b>על כל בהמה וחיה</b>. <b>ולא נתקררה דעתו עד שבא על חוה</b>.
ה. שתי ברכות:
<b>ואמר רבי אלעזר</b>:
כתיב אצל אברהם בפרשת לך לך: "ויאמר ה' אל אברם לך לך מארצך. ואברכה מברכיך, ומקללך אאור, ונברכו בו כל משפחות האדמה.
וכתיב עוד בפרשת וירא: "ואברהם היו יהיה לגוי גדול, ונברכו בו כל גויי הארץ".
<b>מאי דכתיב "ונברכו בך כל משפחות האדמה</b>" -
<b>אמר ליה הקב"ה לאברהם: שתי ברכות טובות יש לי להבריך בך</b>. יש לי לחבר ולערב בגזע של זרעך שתי הברכות של שני ענפים משני אילנות טובים מעמים אחרים -
<b>רות המואביה ונעמה העמונית</b>. (6) ומאי דכתיב "ונברכו בך <b>כל משפחות האדמה</b>", ללמדך, ש<b>אפילו משפחות הדרות באדמה, אין מתברכות אלא בשביל ישראל</b>
ומאי דכתיב "ונברכו בו <b>כל גויי הארץ</b>", "כל" לרבות הוא בא, ללמד ש<b>אפילו ספינות הבאות מגליא לאספמיא</b> [שמות של מקומות הם], שאין עומדות בארץ אלא מעט, אף הן <b>אין מתברכות אלא בשביל ישראל</b>. (7)
ו. תגרי:
<b>ואמר רבי אלעזר: עתידים כל בעלי אומנויות</b> (8) <b>שיעמדו על הקרקע</b>, להניח אומנותם ולעסוק בחריש וקציר.
<b>שנאמר: "וירדו מאניותיהם כל תופשי משוט, מלחים, כל חובלי הים, אל הארץ יעמדו</b>. ירדו מאניותיהם שהם מתפרנסים מהם, ויעמדו על הארץ, ויעסקו בעבודת הקרקע.
ז. פחתי:
<b>ואמר רבי אלעזר: אין לך אומנות פחותה מן</b> עבודת <b>הקרקע</b>.
<b>שנאמר: "וירדו</b> [ירידה היא לשון עניות] מאניותיהם כל תופשי משוט מלחים כל חובלי הים אל הארץ יעמדו".
וכיון שאמר רבי אלעזר שאומנות הקרקע היא אומנות פחותה, מביאה הגמרא עוד דברים שאמר לגבי עבודת הקרקע:
<b>רבי אלעזר חזיא לההוא ארעא דשדי ביה כרבא לפותיא</b> [ראה קרקע, שהיה זורע בה מאן דהוא כרוב לרוחב הערוגה (9)].
<b>אמר ליה</b> רבי אלעזר לאותו אדם: אפילו <b>אי תשדיה לאורכיך</b> [אף לו היית זורע גם לאורך], הרי <b>הפוכי בעיסקא טב מינך</b> [אומנות טובה ממנה היא העיסוק במסחר].
ומביאה הגמרא מעשה שאירע עם רב:
פעם אחת, <b>רב, על לביני שיבלי</b> [נכנס בין שורות השבלים], <b>חזנהו דקא נייפן</b> [ראה אותן מתנופפות ברוח המנשבתן זו בזו].
<b>אמר להו: אי נייפת איתנופי</b>, כמה שתרצו התנופפו, מכל מקום <b>הפוכי בעיסקא</b> - <b>טב מינך</b>.
<b>אמר רבא: מאה זוזי בעיסקא</b> [אם השקעת מאה זוז בסחורה], יהיה לך <b>כל יומא בשרא</b> <b>וחמרא</b> [בשר ויין]. ואילו <b>מאה זוזי בארעא</b> [ואם השקעת מאה זוז בקרקע להתפרנס ממנה], לא יהא לך אלא <b>מילחא וחפורה</b> [מלח ותבואה שלא הביאה שליש]. שאין רווח גדול מהעיסוק בעבודת הקרקע, ואין בו אלא כדי לאכול ירק ומלח. <b>ולא עוד, אלא</b> שאם משקיע האדם את כספו בקניית קרקע כדי לעבוד בה ולהתפרנס מגידוליה, היא <b>מגניא ליה אארעא</b>. [הקרקע שקנה כאילו משכיבתו על הארץ, שהרי צריך הוא לישן בשדה, כדי לשמור על פירותיה כל הלילה], <b>ו</b>בכך היא <b>מרמיא ליה תיגרי</b> [גורמת לו להתקוטט בתוך ביתו]. (10)
<b>אמר רב פפא</b>: א. <b>זרע</b> תבואה למאכל ביתך, <b>ולא תזבון</b> [אל תקנה תבואה מן השוק]. ו<b>אע"ג דכי הדדי נינהו</b> [אף שמחיר התבואה בשוק הוא זול, ולא יהיה לך רווח מהעיסוק בגידול התבואה], מכל מקום, עדיף שתזרע בעצמך את התבואה ולאכול אותה, כי <b>הני</b>, אותם גידולי תבואה שגידלת בעצמך בקרקע שלך - הן <b>מברכן!</b> [הברכה מצויה בדבר שאינך קונה בדמים, ואינו כלה מהר].
ב. <b>זבין</b> [מכור כלי תשמישך] כדי להשתמש בדמיהם לסחורה, <b>ולא תיזול</b> [תיעני], כלומר: עשה זאת קודם שתבוא לידי עניות.
ו<b>הני מילי ביסתריקי</b> [כלי הבית], הוא שימכור אדם כדי לסחור בדמיהם. <b>אבל גלימא</b> [את מלבושו] לא ימכור, דילמא <b>לא מיתרמיא ליה</b>, שמא לא ימצא מלבוש הגון כמוהו.
ג. <b>טום</b> [סתום] <b>ולא תשפיץ</b> [תשפץ]. אם יש לך חור קטן בכותל רעוע, סתום אותו מיד, ולא תרחיבו ותשפצו יפה יפה כדי לנאותו.
ד. <b>שפוץ</b> [שפץ] <b>ולא תיבני</b>, אם בכל זאת רצונך לייפות ביתך, עדיף שתרחיב את החור ותשפצהו יפה, מאשר תסתרהו לכותל ותבנהו מחדש, היות <b>שכל העוסק בבנין מתמסכן</b> (11) [מביאו לידי עניות].
ה. <b>קפוץ זבון</b> [רש"ש] <b>ארעא</b>. זריז תהיה בקניית קרקע. אבל <b>מתון נסיב איתתא</b>, המתן כשאתה נושא אשה, כדי לבדוק מעשיה שלא תהא רעה וקנטרנית. (12)
ו. <b>נחית דרגא</b> [רד מדרגה] ו<b>נסיב איתתא</b> [ושא לך אשה]. לא תקח אשה חשובה ממך שמא לא תתקבל עליה (13).
אבל <b>סק דרגא</b> [עלה מדרגה] ו<b>בחר</b> לך <b>שושבינא</b>, אוהב טוב. בחר לך אדם חשוב להדבק אחריו.
<b>אמר רבי אלעזר בר אבינא: אין פורענות באה לעולם אלא בשביל ישראל</b>, כדי לייראם, לחזור בתשובה.
<b>שנאמר</b> בספר צפניה [פרק ג] <b>"הכרתי גויים נשמו פנותם</b> [הנה הכרתי את הגויים ונעשו מגדליהם שוממים], <b>החרבתי חוצותם</b> מבלי עובר [עשיתי חוצותם חרבות, מבלי איש עובר]. נצדו עריהם מבלי איש מאין יושב".
<b>וכתיב</b> מיד: <b>אמרתי אך תיראי אותי תקחי מוסר</b> [חשבתי על ידי אבדן הגויים באמת עכשיו תיראי מפני, ומהגמול הבא עליהם תקחי מוסר]. (14)
<b>רב, הוה מיפטר מרבי חייא</b> [כשנפרד מרבי חייא], <b>אמר ליה</b> רבי חייא לרב: <b>רחמנא ליצלך ממידי דקשה ממותא</b> [ישמרך ה' מדבר שהוא קשה ממות].
חשב רב בלבו: <b>ומי איכא מידי דקשה</b> <b>ממותא</b> [וכי יש דבר שהוא קשה מן המות]?!
<b>נפק</b> רב, <b>דק, ואשכח</b>, דייק ומצא (15) <b>"ומוצא אני מר ממות את האשה</b> אשר היא מצודים וחרמים לבה. <b>וגו</b>מר". (16)
<b>רב הוה קא מצערא ליה דביתהו</b> [אשתו של רב היתה מצערתו], <b>כי אמר לה עבידי לי טלופחי</b> [כשהיה אומר לה: עשי לי נזיד עדשים] <b>עבדא ליה חימצי</b> [היתה היא עושה לו חימצי שהוא מין קטניות]; וכשהיה מבקש ממנה לעשות לו <b>חימצי, עבדא ליה טלופחי</b> [היתה היא עושה לו נזיד עדשים].
<b>כי גדל חייא בריה</b> [כשגדל חייא בנו של רב], <b>אפיך לה</b> [היה הופך את בקשתו של אביו מאמו], וכשהיה רב מבקש לעשות לו נזיד עדשים, היה חייא אומר לה: אבא ביקש שתעשי לו חימצי.
וכשראה רב את אשתו ממלאת בקשתו, ולא ידע שחייא בנו הפך את הבקשה, <b>אמר ליה</b> רב לבנו: <b>איעליא לך אמך</b> [השתפרה אמך]! <b>אמר ליה</b> חייא לאביו: לא משום שהשתפרה הרי היא ממלאת את בקשתך, אלא <b>אנא הוא דקא אפיכנא לה</b> [אני הוא שמהפך את בקשתך ממנה].
<b>אמר ליה</b> רב לחייא בנו: <b>היינו דקא אמרי אינשי</b> [זה הוא מה ששגור בפי האנשים]: <b>דנפיק מינך</b> - <b>טעמא מלפך!</b> [בנך, היוצא ממך, מחכים אותך]. ואני עצמי הייתי צריך לעשות כן. (17)
ואולם <b>את</b> - <b>לא תעביד הכי</b> [לא תעשה שוב כן]. היות <b>שנאמר "לימדו לשונם דבר שקר, העוה</b> נלאו". (18)
<b>רבי חייא, הוה קא מצערא ליה דביתהו</b> [אשתו של רבי חייא, דודו של רב, היתה מצערתו].
<b>כי הוה משכח</b> רבי חייא <b>מידי</b>, הוה <b>צייר ליה</b> <b>בסודריה, ומייתי ניהלה</b> [כשהיה רבי חייא מוצא דבר מה, היה כורך אותו בסודרו, ומביא לה כמתנה].
<b>אמר ליה רב</b> לרבי חייא: <b>והא קא מצערא ליה למר</b> [הרי מצערת היא אותך]!? (19)
<b>אמר ליה</b> רבי חייא לרב: <b>דיינו</b> בכך <b>ש</b>נשותינו <b>מגדלות בנינו ומצילות אותנו</b> <b>ע</b> <b>מן החטא</b>, מהרהורי עבירה. (1)
<h3> דף סג:</h3>
<b>מקרי ליה רב יהודה לרב יצחק בריה</b> [מלמד היה רב יהודה לבנו את הפסוק] <b>"ומוצא אני מר ממות את האשה</b>".
<b>אמר ליה</b> רב יצחק לאביו: <b>כגון מאן</b> [כגון מי] היא מר ממות?
אמר לו אביו: <b>כגון אמך</b>.
ומקשינן: <b>איני!</b>
<b>והא</b> פעם אחרת <b>מתני ליה רב יהודה לרב יצחק בריה</b> [מלמד היה רב יהודה לבנו את המימרא]: <b>אין אדם מוצא קורת רוח אלא מאשתו ראשונה, שנאמר "יהי מקורך ברוך, ושמח מאשת נעוריך</b>". (2)
<b>ואמר ליה</b> רב יצחק לאביו: <b>כגון מאן?</b>
ואמר לו אביו: <b>כגון אמך</b>.
הרי שאשה טובה היתה אשתו של רב יהודה?!
ומשנינן: אשתו של רב יהודה היתה <b>מתקף תקיפא, ועבורי מיעברא במילה</b>. תקיפה היתה מחד גיסא, ונוחה לרצות ולהעביר על מדותיה מאידך גיסא.
<b>היכי דמי אשה רעה?</b>
<b>אמר אביי</b>: כגון אשה ש<b>מקשטא ליה תכא ומקשטא ליה פומא</b> [מקשטת את השולחן לסעודה, ועד זמן סעודה "מקשטת" היא את פיה בקללות וגידופים]. (3)
<b>רבא אמר: מקשטא ליה תכא, ומהדרא ליה גבה</b> [מקשטת את השולחן לסעודה ומחזירה לו את גבה]. שאינה יושבת עמו לסעודה, כדי לצערו.
<b>אמר רבי חמא בר חנינא: כיון שנשא אדם אשה</b>, הרי <b>עוונותיו</b> (4) <b>מתפקקין</b> [נסתמים. (5) מלשון פקק].
<b>שנאמר: מצא אשה מצא טוב "ויפק" רצון מה'</b>. (6)
<b>במערבא, כי נסיב אינש איתתא</b> [בארץ ישראל כאשר היה אדם נושא אשה] <b>אמרי ליה הכי</b> היו שואלים אותו כך: <b>"מצא" או "מוצא</b>"
ומפרשת. הגמרא את כוונת השאלה:
האם <b>"מצא</b>", <b>דכתיב "מצא אשה מצא טוב</b>", כלומר: האם אשה טובה מצאת.
או שמא <b>"מוצא</b>", <b>דכתיב "ומוצא אני מר ממות את האשה</b>". כלומר: שמא אשה רעה נשאת.
<b>אמר רבא: אשה רעה</b> - <b>מצוה לגרשה!</b> <b>דכתיב "גרש לץ, ויצא מדון, וישבות דין וקלון</b>. (7)
<b>ואמר רבא</b>: אם יש לו לאדם <b>אשה רעה, וכתובתה מרובה</b>, וקשה לו לגרשה -
<b>צרתה</b> - <b>בצדה!</b> יש לו לשאת אשה אחרת. (8)
<b>דאמרי אינשי</b>: אשה מקבלת תוכחה - <b>בחברתה</b> [על ידי הבאת צרה לבית], <b>ולא בסילתא</b> [יותר מאשר אם יכוה במקל].
<b>ואמר רבא: קשה אשה רעה כיום סגריר</b> [יום ברד ורוח]. <b>שנאמר "דלף טורד ביום סגריר, ואשת מדינים</b> [אשה תגרנית, תרגום] <b>נשתוה</b> [שוים הם]"
<b>ואמר. רבא: בוא וראה כמה טובה אשה טובה, וכמה רעה אשה רעה</b>
<b>כמה טובה אשה טובה: דכתיב "מצא אשה, מצא טוב</b> ויפק רצון מה'".
וממה נפשך אתה למד מפסוק זה את רוב טובה של אשה טובה:
כי <b>אי בגוה משתעי קרא</b>, אם מדבר הכתוב על אשה טובה ממש, הרי למדת: <b>כמה טובה אשה טובה, שהכתוב משבחה</b>. (9)
ו<b>אי בתורה משתעי קרא</b> [ואם אין כוונת הכתוב לאשה טובה ממש, אלא ממשיל הכתוב את התורה לאשה טובה], הרי למדת: <b>כמה טובה אשה טובה, שהתורה נמשלה בה</b>.
<b>כמה רעה אשה רעה: דכתיב "ומוצא אני מר ממות את האשה</b>".
וממה נפשך אתה למד את גודל רעתה של אשה רעה:
כי <b>אי בגוה משתעי קרא</b> [אם אכן הכתוב מדבר על אשה רעה ממש] הרי למדת: <b>כמה רעה אשה רעה שהכתוב מגנה</b> [מגנה אותה].
ו<b>אי בגיהנם משתעי קרא</b> [אם אין כוונת הכתוב לאשה רעה ממש, אלא ממשיל הכתוב את הגיהנם לאשה רעה], הרי למדת: <b>כמה רעה אשה רעה, שגיהנם נמשלה בה</b>
כתיב "לכן כה אמר ה', <b>הנני מביא</b> [<b>אליהם</b>] <b>רעה אשר לא יוכלו לצאת ממנה</b>, וזעקו אלי ולא אשמע אליהם".
<b>אמר</b> פירש <b>רב נחמן אמר רבה בר אבוה: זו אשה רעה</b>, שמן הראוי לגרשה, <b>ו</b>אילו <b>כתובתה מרובה</b> ואין בידו לשלמה, ואינו יכול לצאת מצרתו.
כתיב במגילת איכה: <b>נתנני ה'</b> <b>בידי לא אוכל קום</b>.
<b>אמר רב חסדא, אמר</b> פירש <b>מר עוקבא בר חייא: זו אשה רעה, וכתובתה מרובה</b>, שאין לו תקומה מצרתו.
<b>במערבא אמרו</b> [פירשו את הפסוק]: <b>זה שמזונותיו תלויין בכספו</b>, שאין לו זריעה בקרקע לאכול ממנה, וצריך הוא בכספו לקנות מזון מן השוק, שדואג תמיד שמא יתייקר השער, או שמא יהא מחסור במזון.
כתיב בתוכחה שבפרשת כי תבוא: והיה אם לא תשמע בקול ה' - <b>בניך ובנותיך נתונים לעם אחר</b> ועיניך רואות וכלות אליהם כל היום ואין לאל ידך.
<b>אמר</b> פירש <b>רב חנן בר רבא אמר רב: זו אשת האב</b> [אם חורגת], שבניו ובנותיו של האב נתונים לה. (10)
כתיב בשירת האזינו: הם קנאוני בלא אל כעסוני בהבליהם, ואני אקניאם בלא עם <b>בגוי "נבל" אכעיסם</b>.
<b>אמר</b> פירש <b>רב חנן בר רבא אמר רב: זו אשה רעה וכתובתה מרובה</b>.
<b>רבי אליעזר אומר</b> פירש: <b>אלו הצדוקים</b> [במאירי: אלו <b>המינים</b>].
<b>וכן הוא אומר: אמר נבל בלבו אין אלהים, וגו</b>מר.
הרי למדת מי שאומר "אין אלהים" נקרא נבל, שמנבל את פיו נגד הקב"ה [מהרש"א].
<b>במתניתא תנא</b> פירשו את הפסוק כך:
<b>אלו אנשי ברבריא ואנשי מרטנאי</b> [מקומות הן], <b>שמהלכין ערומים בשוק</b>.
<b>שאין לך משוקץ ומתועב לפני המקום יותר ממי שמהלך בשוק ערום</b>, ונקראו "נבל" על שם שמנבלים ומתעבים עצמם לפני המקום [מהרש"א].
<b>רבי יוחנן אמר: אלו חברים</b> [פרסיים, שהם רשעים ואינם מכירים כבודם של ישראל].
<b>אמרו ליה לרבי יוחנן: אתו חברי לבבל</b> [הגיעו הפרסיים לבבל].
<b>שגא</b> רבי יוחנן ו<b>נפל</b> [נכפף רבי יוחנן ונפל] מרוב צער על שהיו בני הישיבה מסורים בידי הפרסיים.
<b>אמרו ליה</b> לרבי יוחנן: הפרסיים <b>מקבלי שוחדא</b> הם, כדי לבטל גזירות!
וכששמע זאת רבי יוחנן: <b>תריץ יתיב</b> [נזקפה קומתו].
<b>אמרו ליה</b> לרבי יוחנן: <b>גזרו</b> הפרסים <b>על שלשה</b> דברים, כדמפרש ואזיל.
אמר להם רבי יוחנן: <b>מפני שלשה</b> דברים שעשו ישראל, לפיכך גזרו הם שלשה גזירות, כדמפרש ואזיל.
<b>גזרו</b> הפרסים <b>על הבשר</b> שלא יאכלו בשר שחוטה - <b>מפני המתנות</b> [זרוע לחיים וקיבה] שהיו ישראל גוזלים את הכהנים בכך שלא היו נותנים להם אותם. (11)
<b>גזרו על המרחצאות</b> שלא יטבלו בהן - <b>מפני הטבילה</b> שלא היו ישראל נזהרים בה. (12)
<b>קא מחטטי שכבי</b> [היו הפרסיים חוטטים בקברות ישראל ומוציאים מתים מקבריהם] - <b>מפני ששמחים</b> ישראל <b>ביום אידם</b> [חגם של הגויים]. (13)
<b>שנאמר</b>: ואם לא תשמעו בקול ה' ומריתם את פי ה' - <b>והיתה יד ה'</b> <b>בכם ובאבותיכם</b>.
ו<b>אמר רבה בר שמואל: זו חטוטי שכבי</b>, שהרי אבותיכם כבר מתו ואי אפשר שתהיה בהם יד ה' אם לא באופן זה.
<b>דאמר מר: בעוון חיים</b> - <b>מתים מתחטטין</b>, ולפיכך כשאין ישראל שומעים בקול ה' פוגעת יד ה' בקברי אבותיהם.
<b>אמר</b> הקשה <b>ליה רבא לרבה בר מארי</b>: (14)
<b>כתיב</b> בירמיה: בעת ההיא נאום ה' ויוציאו את עצמות מלכי יהודה ואת שריו. ושטחום לשמש ולירח. <b>לא יאספו</b> [אל הקבר] <b>ולא</b> <b>יקברו, לדומן על פני האדמה יהיו</b>. <b>וכתיב</b> מיד לאחר מכן, <b>"ונבחר מות מחיים</b>", ומשמע שהחיים יבחרו למות מאשר לחיות.
והאיך זה אפשר, אחרי שיראו את בזיון המתים שיבחרו למות?!
<b>אמר ליה</b> רבה בר מארי לרבא: אין הפסוק בא לומר שהחיים יבחרו למות, אלא הנביא הוא שאומר: <b>נבחר מות לרשעים</b> [טוב מותם של הרשעים מחייהם, כדי] <b>שלא יחיו בעולם הזה, ויחטאו, ויפלו בגיהנם</b>
<b>כתוב בספר בן סירא</b>:
<b>אשה טובה</b> היא <b>מתנה טובה, בחיק ירא אלהים תנתן</b>.
ואילו <b>אשה רעה</b> היא כ<b>צרעת לבעלה</b>.
ו<b>מאי תקנתיה</b> [ומה תקנתו של בעלה]?
<b>יגרשנה, ויתרפא מצרעתו</b>. (15) <b>אשה יפה</b> - <b>אשרי בעלה</b>. <b>מספר ימיו כפלים</b>.
שמח הוא בחלקו, ודומה לו כאילו ימיו כפלים. (16)
<b>העלם עיניך מאשת חן</b> של אחרים - <b>פן תלכד במצודתה</b>.
<b>אל תט אצל בעלה למסוך עמו</b> [לשתות עמו] <b>יין ושכר</b>. (17)
<b>כי בתואר אשה יפה</b> - <b>רבים הושחתו</b>. (18)
<b>ועצומים</b> - <b>כל הרוגיה</b>. (19)
<b>רבים היו פצעי רוכל</b> [עובר מבית לבית ומוכר בשמים לנשים], <b>המרגילים לדבר ערוה</b>. שמצוי בהם ניאוף עם הנשים הלוקחות, וכשבא הבעל הרי הוא פוצעו.
<b>כניצוץ אש המבעיר גחלת</b>, כן יצרו של אדם מבעירו.
ו<b>ככלוב מלא עוף</b> [דרך הכלוב להיות בו עופות רבים קטנים, ובזה הוא מלא בעוף אחד גדול, מהרש"א] - <b>כן בתיהם מלאים מרמה</b>. (20)
<b>אל תצר צרת מחר</b> - <b>כי לא תדע מה ילד יום</b>.
<b>שמא מחר מת</b>, ימות הדואג, ולא יהיה בעולם לראות את הדאגה שהוא מיצר ודואג עליה, <b>ונמצא</b> שהיה <b>מצטער על עולם שאין שלו</b>. (21)
<b>מנע רבים מתוך ביתך, ולא הכל תביא ביתך</b>. (22)
<b>רבים יהיו דורשי שלומך</b>.
<b>גלה סוד לאחד מאלף</b>.
ועתה שבה הגמרא לעניני פריה ורביה:
<b>אמר רבי אסי: אין בן דוד בא</b> (23) <b>עד שיכלו כל הנשמות שב</b>אותו אוצר הנשמות הנקרא <b>"גוף</b>". (24)
<b>שנאמר</b>: כי לא לעולם אריב [לאחר את זמן הגאולה] ולא לנצח אקצוף [מלגאול], <b>כי רוח מלפני</b> [הנשמות אשר הם לפני עדיין ב"גוף"] <b>יעטוף</b> [הוא המאחר את זמן הגאולה, וכמו: והיה העטופים - המאוחרים - ללבן], <b>ונשמות אני</b> [שאני] <b>עשיתי</b>.
[נתבאר על פי רש"י ע"ז ה א]. (25)
<b>תניא: רבי אליעזר אומר: כל מי שאין עוסק בפריה ורביה</b>, הרי זה <b>כאילו שופך דמים</b> [שמחסר הנפשות מן העולם וכאילו שופך דמן, עץ יוסף].
<b>שנאמר: "שופך דם האדם</b>" - <b>באדם דמו ישפך</b>, כי בצלם אלהים עשה את האדם.
<b>וכתיב בתריה: ואתם פרו ורבו</b>.
<b>רבי עקיבא אומר: כאילו ממעט הדמות</b>. (26) <b>שנאמר: כי בצלם אלהים עשה את האדם</b>.
<b>וכתיב בתריה</b> (27): <b>ואתם פרו</b> ורבו.
<b>בן עזאי אומר: כאילו שופך דמים ו</b>גם <b>ממעט הדמות</b>.
<b>שנאמר</b>: שופך דם האדם באדם דמו ישפך כי בצלם אלהים עשה את האדם. <b>ואתם פרו ורבו</b>.
שהואיל ונאמר פסוק זה אחר שני ענינים האלו, הוא הולך על שניהם. (28)
<b>אמרו לו לבן עזאי: יש נאה דורש ונאה מקיים</b>, ויש <b>נאה מקיים ואין נאה דורש</b>.
<b>ו</b>אילו <b>אתה נאה דורש ואין נאה מקיים</b>, שגירש את אשתו קודם שקיים מצות פריה ורביה [תוספות].
<b>אמר להם בן עזאי: ומה אעשה שנפשי חשקה בתורה. אפשר לעולם שיתקיים על ידי</b> <b>אחרים</b>. (29)
<b>תניא אידך</b> [תניא בברייתא אחרת המחליפה דברי רבי עקיבא בדברי רבי אלעזר בן עזריה]:
<b>רבי אליעזר אומר: כל מי שאין עוסק בפריה ורביה, כאילו שופך דמים שנאמר: שופך דם האדם</b>. <b>וסמיך ליה: ואתם פרו</b> ורבו.
<b>רבי אלעזר בן עזריה אומר: כאילו ממעט הדמות</b>.
<b>בן עזאי אומר</b> וכולי.
<b>אמרו לו לבן עזאי: יש נאה דורש</b> וכולי,
ככל אשר נתבאר בברייתא הקודמת.
<b>תנו רבנן</b>: כתיב: ויהי בנסוע הארון ויאמר משה קומה ה', <b>ובנחה יאמר שובה ה'</b> <b>רבבות אלפי ישראל</b>.
<h3> דף סד.</h3>
הרי הכתוב <b>מלמד, שאין השכינה שורה על פחות משני אלפים ושני רבבות מישראל</b>. (1) <b>הרי שהיו ישראל שני אלפים ושני רבבות חסר אחד, וזה לא עסק בפריה ורביה</b>, וכי <b>לא נמצא זה גורם לשכינה שתסתלק מישראל!?</b>
<b>אבא חנן אמר משום רבי אליעזר</b>: כל מי שאינו עוסק בפריה ורביה הרי זה <b>חייב מיתה</b>.
<b>שנאמר</b> "וימת נדב ואביהוא לפני ה', בהקריבם אש זרה לפני ה' במדבר סיני. <b>ובנים לא היו להם</b>".
<b>הא</b> אם <b>היו להם בנים</b> - <b>לא מתו</b>. (2)
<b>אחרים אומרים</b>: כל מי שאינו עוסק בפריה ורביה הרי זה <b>גורם לשכינה שתסתלק מישראל</b>. <b>שנאמר "להיות לך לאלהים, ולזרעך אחריך</b>".
<b>בזמן שזרעך אחריך</b>, הרי <b>שכינה שורה</b> בישראל.
<b>אין זרעך אחריך, על מי שורה</b> השכינה, וכי <b>על העצים ועל האבנים?</b>
<big><b>מתניתין:</b></big>
<b>נשא</b> אדם <b>אשה, ושהה עמה עשר שנים ולא ילדה</b> - <b>אינו רשאי ליבטל</b> ממצות פריה ורביה. אלא, או יגרשנה, או ישא אחרת עמה. כי שמא לא זכה להיבנות מן הראשונה, ויבנה מן השניה. (3)
ואם <b>גירשה</b> משום שלא ילדה, <b>מותרת</b> היא <b>לינשא לאחר</b> שעדיין לא קיים מצות פריה ורביה. שאין אומרים עקרה היא, אלא שמא הראשון לא זכה להיבנות הימנה. (4)
<b>ורשאי השני לשהות עמה</b> עוד <b>עשר שנים</b>. (5)
<b>ואם הפילה</b> - <b>מונה</b> עשר שנים <b>משעה שהפילה</b>.
<big><b>גמרא:</b></big>
<b>תנו רבנן</b>: אם <b>נשא</b> אדם <b>אשה ושהה עמה עשר שנים, ולא ילדה</b>, הרי זה <b>יוציא</b> את אשתו <b>ויתן כתובה</b>, כי <b>שמא לא זכה להיבנות ממנה</b>.
כלומר: תולים אנו שאינה יולדת משום שהוא זה שלא זכה להיבנות הימנה, ולפיכך יתן כתובה. (6)
<b>אף על פי שאין ראיה</b> גמורה <b>לדבר</b>, יש <b>זכר לדבר</b> ממה שנאמר: ותקח שרי אשת אברם את הגר המצרית שפחתה <b>"מקץ עשר שנים לשבת אברם בארץ כנען</b>" ותתן אותה לאברם אישה לו לאשה.
הרי למדת שעד עשר שנים אינו חושש לפריה ורביה. (7)
ו<b>ללמדך</b> עוד: <b>שאין ישיבת חוץ לארץ</b> - שיש לומר עוון זה הוא שגרם למניעת הריונה - <b>עולה לו מן המנין</b>.
וכפי שמצינו באברהם, שנתחיל למנות את עשר שנותיו החל מישיבתו בארץ כנען, ולא הביא במנין את כל השנים הרבות שהיה בפדן ארם. (8) ומאחר שלמדנו שאין ישיבת חוץ לארץ עולה מן המנין, כי תולים אנו את מניעת הריונה בעוון ישיבת חוץ לארץ, <b>לפיכך</b>:
אם <b>חלה הוא</b> חלק מאותן שנים, <b>או שחלתה היא, או</b> שהיו <b>שניהם חבושים בבית האסורים</b>, הרי אותם שנים <b>אין עולין לו מן המנין</b>. כי אנו תולים את מניעת הריונה באותו עוון שגרם להם לחלות ולהיחבש. (9) <b>אמר</b> הקשה <b>ליה רבא לרב נחמן: וליליף מיצחק</b> ששהה עשרים שנים (10) עד שילדה אשתו, ולא נשא אחרת?!
<b>דכתיב: ויהי יצחק בן ארבעים שנה בקחתו את רבקה בת בתואל הארמי, וכתיב: ויצחק בן ששים שנה בלדת אותם</b>.
הרי שעברו עשרים שנה ולא נשא יצחק אשה אחרת.
<b>אמר ליה</b> רב נחמן לרבא: <b>יצחק עקור היה</b> [כדיליף לקמן], ואינו יכול לקיים מצות פריה ורביה.
ותמהינן: <b>אי הכי</b>, אף מאברהם אין ללמוד שיכול להמתין עשר שנים, כי הרי <b>אברהם נמי עקור היה!</b> (11) ומשנינן: מכל מקום יש ללמוד מאברהם, כי אם לא בא הכתוב ללמד שיכול אדם להמתין עשר שנים עד שנושא אחרת, אם כן למה אמר הכתוב "מקץ עשר שנים"?
אבל <b>ההוא</b> קרא "ויצחק בן ששים שנה בלדת אותם" אינו מיותר, אלא הוא בא כדי ללמד שעד עשרים שנה אדם שוהה.
כי ההוא קרא, <b>מיבעי ליה לכדרבי חייא בר אבא</b>.
<b>דאמר רבי חייא בר אבא אמר רבי יוחנן: למה נמנו שנותיו של ישמעאל</b>, וכי מה לנו למנות את שנות הרשעים? -
<b>כדי לייחס בהן שנותיו של יעקב</b>.
שעל ידי מנין שנות ישמעאל אנו למדין באיזה פרק משנותיו של יעקב עברו עליו כל הקורות והמוצאות אותו. (12)
<b>אמר רבי יצחק: יצחק אבינו, עקור היה</b>
<b>שנאמר "ויעתר יצחק לה'</b> <b>לנוכח אשתו</b> כי עקרה היא".
<b>"על" אשתו לא נאמר</b>, שיהיה משמע שיצחק אבינו הוא שהתפלל על רבקה והיא לא התפללה עליו, <b>אלא "לנוכח</b>" אשתו, הוא שאמר הכתוב. ומשמע שאף היא התפללה על יצחק.
<b>מלמד</b> הכתוב <b>ששניהם עקורים היו</b>, והתפללו האחד על השני. (13)
ופרכינן: <b>אי הכי</b>, אם תאמר כדבריך, ששניהם התפללו זה על זה, תיקשי הא דכתיב: ויעתר יצחק לה', <b>ויעתר "לו</b>" ה', ותהר רבקה אשתו.
למה נאמר ויעתר "לו", הרי <b>ויעתר "להם</b>" ה' [ליצחק ורבקה], <b>מיבעי ליה</b> לומר!
ומשנינן: <b>לפי שאינו דומה תפילת</b> יצחק, שהיה <b>צדיק בן צדיק, לתפילת צדיק בן רשע</b>, כרבקה בת בתואל.
<b>אמר רבי יצחק: מפני מה היו אבותינו עקורים?</b>
<b>מפני שהקב"ה מתאוה לתפלתן של צדיקים</b>.
<b>ואמר רבי יצחק: למה נמשלה תפלתן של צדיקים לעתר</b> [קלשון (14)], וכמו שנאמר: "ויעתר" יצחק לה' לנכח אשתו, ונאמר: "ויעתר" לו ה', [רש"י סוכה]?
<b>מה עתר זה מהפך</b> את <b>התבואה ממקום למקום</b> - <b>כך תפלתן של צדיקים מהפכת</b> את <b>מדותיו של הקב"ה ממדת רגזנות למדת רחמנות</b>.
<b>אמר רבי אמי: אברהם ושרה טומטומין היו</b> [זכרותם ונקבותם, מכוסין בעור היו (15)], <b>שנאמר: הביטו אל צור</b> <b>ע</b> <b>חוצבתם</b> [נעשה לו זכרות], <b>ואל מקבת בור נוקרתם</b> (1) [נעשה לה נקבות].
<h3> דף סד:</h3>
<b>וכתיב</b> מיד בהמשך: <b>הביטו אל אברהם אביכם, ואל שרה תחוללכם</b> והוא פירוש למה שאמר: הביטו אל צור חוצבתם ואל מקבת בור נוקרתם.
<b>אמר רב נחמן אמר רבה בר אבהו: שרה אמנו, איילונית היתה</b>
<b>שנאמר: ותהי שרי עקרה "אין לה ולד</b>".
וכי מאחר שאמר "ותהי שרי עקרה", לא היה לו לומר "אין לה ולד", אלא לכך נאמר, כדי ללמדך: <b>אפילו "בית ולד</b>", רחם, <b>אין לה</b>, לפי שאיילונית היתה.
<b>אמר רב יהודה בריה דרב שמואל בר שילת משמיה דרב: לא שנו</b> במשנתנו שעד עשר שנים יכול לשהות עם אשתו מבלי שתלד, <b>אלא בדורות הראשונים, ש</b>היו <b>שנותיהן</b> של האנשים <b>מרובות</b>.
<b>אבל בדורות האחרונים, ששנותיהן מועטות</b>, (2) הרי זה שוהה עמה <b>שתי שנים ומחצה</b> בלבד, <b>כנגד</b> זמן הראוי ל<b>שלשה עיבורים</b>.
תשעה חדשים לכל עיבור, הרי כ"ז חודש.
וחודש נוסף לכל עיבור ועיבור, לימי טומאה וטהרה. לפי שהאשה מתעברת סמוך לקבלת וסתה, ולכן צריך להמתין אחרי זמן עיבורה חודש נוסף, שיחלפו בו ימי הטומאה והטהרה, ותתעבר סמוך לוסתה.
הרי לך שלשים חודש, שהם שנתיים ומחצה [רש"י].
אמר <b>רבה, אמר רב נחמן</b>: בדורות האחרונים הרי הוא שוהה עמה <b>שלש שנים, כנגד שלש פקידות</b> של עקרות שהיו בראש השנה.
שהוא הזמן המסוגל לפקידת עקרות, לשמוע תפלתן, ולגזור עליהן הריון [רש"י].
<b>דאמר מר: בראש השנה נפקדו שרה</b> אמנו, ו<b>רחל</b> אמנו, <b>וחנה</b>, אמו של שמואל הנביא.
<b>אמר רבה: ליתנהו להני כללי</b> [אין הלכה כדברי רב ורב נחמן], אלא אף בדורות האחרונים הרי זה שוהה עמה עשר שנים, כי:
<b>מכדי</b> הרי <b>מתניתין</b> - <b>מאן תקין?</b> הרי מי סידר את משנתנו - <b>רבי</b> הוא שסידרה.
<b>והא</b> כבר <b>בימי דוד אימעוט שני</b> [בימיו כבר נתמעטו שני האנשים], <b>דכתיב: ימי שנותינו בהם שבעים שנה</b>.
ובכל זאת הביא רבי את המשנה ששוהה עמה עשר שנים!
וכאן שבה הגמרא לבאר את דברי הברייתא שהובאה בתחילת הסוגיא: נשא אשה ושהה עמה עשר שנים ולא ילדה, יוציא ויתן כתובה שמא לא זכה להיבנות ממנה:
ומקשינן: <b>והאי "שמא לא זכה</b> הוא <b>להיבנות הימנה</b>", צריך ביאור!
למה אנו אומרים שיתן כתובה מפני שהקולר תלוי בו שלא זכה להיבנות הימנה?
<b>ו</b>הרי <b>דילמא איהי דלא זכיא</b> [שמא היא זו שלא זכתה]?
והואיל ואפשר שהקולר תלוי בה, למה יתן כתובה מספק? (3)
ומשנינן: <b>איהי, כיון דלא מיפקדא אפריה ורביה</b> [האשה, הואיל ואינה מחויבת בפריה ורביה] <b>לא מיענשא</b> [אין היא נענשת] באי לידת בנים כיון שלא איכפת לה. ואם כן הקולר תלוי בו, ולפיכך יתן כתובה.
ועתה מקשה הגמרא על משנתנו, ששנינו בה: נשא אשה ושהה עמה עשר שנים ולא ילדה אינו רשאי ליבטל מפריה ורביה, אלא ישא אשה אחרת שמא לא זכה להיבנות מן הראשונה ויבנה מן השניה:
<b>איני! והא אמרו ליה רבנן לרבי אבא בר זבדא</b> שלא היו לו בנים מן האשה הראשונה שנשא: <b>נסיב איתתא ואוליד בני</b> [שא אשה והולד בנים] כדי לקיים מצות פריה ורביה.
<b>ואמר</b> ענה <b>להו</b> רבי אבא בר זבדא: <b>אי זכאי</b> (4) - <b>הוו לי מקמייתא</b> [לו הייתי זכאי לפני ה' שיהיו לי בנים, הייתי זוכה לכך מן הראשונה], אלא שאיני זכאי, ומה יוסיפו לי נשואין עם אשה אחרת.
ומשנינן: <b>התם</b>, לא משום כך נמנע רבי אבא בר זבדא מלישא אשה אחרת, אלא <b>דחויי קא מדחי להו לרבנן</b> [דחה את דברי החכמים בלא כלום].
<b>דרבי אבא בר זבדא איעקר מפירקיה דרב הונא</b> [נעשה עקר בשעה שהעמיד עצמו מלהטיל מי רגלים בעת דרשתו הארוכה של רב הונא], ומשום כך לא היתה תועלת בנשיאת אשה אחרת.
<b>רב גידל</b> אף הוא <b>איעקר מפרקיה דרב הונא</b>.
<b>רבי חלבו</b> אף הוא <b>איעקר מפרקיה דרב הונא</b>.
<b>רב ששת</b> אף הוא <b>איעקר מפרקיה דרב הונא</b>.
<b>רב אחא בר יעקב</b> שהיה אף הוא מתלמידי רב הונא, <b>אחדתיה סוסכינתא</b> [אחז בו חולי שנבע מעצירת השתן, שאדם נעקר הימנו].
<b>תליוה</b> לרב אחא בר יעקב <b>בארזא דבי רב</b>, על עץ גבוה, <b>ונפק מיניה</b>, ויצא ממנו השתן <b>כ</b>מו <b>"הוצא ירקא</b>".
<b>אמר רב אחא בר יעקב</b> על כך: <b>שיתין סבי הוינא</b> [ששים זקנים היינו], <b>וכולהו איעקור מפרקיה דרב הונא</b> [וכולם נעקרו מדרשתו הארוכה של רב הונא], <b>לבר מאנא, דקיימי בנפשאי</b> [חוץ ממני שקיימתי בעצמי:] <b>"החכמה תחיה בעליה</b>", שבקשתי לתלות אותי על עץ גבוה, וכך יצא ממני השתן. (5)
שנינו במשנה: <b>גירשה מותרת</b> לינשא לאחר, ורשאי הבעל השני לשהות עמה עשר שנים: ודייקינן: רק הבעל ה<b>שני, אין</b>, אכן מותר לשאתה ואף לשהות עמה עשר שנים.
אבל אם שהתה עשר שנים גם עם הבעל השני ולא ילדה, (6) הרי הבעל ה<b>שלישי לא</b> יכול לשאתה, אם לא קיים עדיין מצות פריה ורביה, הואיל והוחזקה על ידי שניהם כאשה שאינה בת בנים.
<b>מתניתין מני?</b> - <b>רבי היא</b>, הסובר שבשתי פעמים הוי חזקה.
<b>דתניא</b>: אם <b>מלה</b> אשה את בנה <b>הראשון, ומת</b> מחמת מילה, ומלה אף את בנה ה<b>שני, ומת</b> אף הוא מחמת המילה, הרי את בנה ה<b>שלישי</b> - <b>לא תמול, דברי רבי</b>, הואיל והוחזקה לילד בנים המתים מחמת מילה. (7)
<b>רבן שמעון בן גמליאל אומר</b>: גם את ה<b>שלישי תמול</b>. כי בשתי פעמים לא הוי חזקה, ורק אם מת אף השלישי אז הוי חזקה, ואת ה<b>רביעי לא תמול</b>.
ושואלת הגמרא: <b>והתניא איפכא!</b>
הרי מצאנו ברייתא בה הוחלפו דברי רבי ורבן שמעון בן גמליאל, שרבי אומר בשלש פעמים הוי חזקה, ורבן שמעון בן גמליאל אומר בשתי פעמים הוי חזקה. והיינו, שחזרו בהם והחליפו את שיטתם, ומעתה יש לנו להסתפק: <b>הי מינייהו אחריניתא</b>, איזו ברייתא נשנית באחרונה, כדי שנדע את דעתם הסופית בענין!?
<b>תא שמע: דאמר רבי חייא בר אבא אמר רבי יוחנן</b>:
<b>מעשה בארבע אחיות בציפורי, שמלה</b> האחות ה<b>ראשונה</b> את בנה <b>ומת</b>, והאחות ה<b>שניה</b> מלה אף היא את בנה <b>ומת</b>, וכן ה<b>שלישית</b> מלה את בנה <b>ומת</b>.
וכשילדה האחות ה<b>רביעית</b> את בנה, <b>באת</b> היא <b>לפני רבן שמעון בן גמליאל</b>.
<b>אמר לה: אל תמולי</b> את בנך, מפני שהוחזקה המשפחה שימותו בניהם מחמת מילה.
ומעשה זה ודאי בא לפני רבן שמעון בן גמליאל בסוף ימיו, שאם לא כן, לא היה רבי יוחנן, שהיה אמורא, וחי בסוף תקופת התנאים, יכול להעיד עליה שראה את המעשה.
הרי למדת שדעת רבן שמעון בן גמליאל בזקנותו כברייתא הראשונה, שבשלש פעמים הוי חזקה.
ומקשינן על ההוכחה מן הברייתא: <b>ודילמא</b> גם <b>אי אתיא שלישית</b> [לו היתה באה גם השלישית לשאול], <b>נמי הוה אמר לה</b> רבן שמעון בן גמליאל: אל תמולי!
כי לדעתו בשתי פעמים הוי חזקה. אלא מעשה שהיה כך היה שלא באה לישאל אלא האחות הרביעית?!
ומשנינן: <b>אם כן</b>, כדבריך, <b>מאי אסהדותיה</b> [עדותו] <b>דרבי חייא בר אבא</b> בשם רבי יוחנן?
הרי ודאי נתכוין להעיד שאין חזקה אלא בשלש פעמים?!
ואכתי מקשינן, ודחינן את הראיה: <b>ודלמא, הא קא משמע לן</b> רבי חייא בר אבא בשם רבי יוחנן בעדותו: <b>ד</b>אפילו <b>אחיות מחזקות</b> זו את זו. (8) ולא בא רבי חייא בר אבא בשם רבי יוחנן ללמד בכמה פעמים הוי חזקה?!
<b>אמר רבא: השתא דאמרת "אחיות מחזקות</b>"
- <b>לא ישא אדם אשה לא ממשפחת נכפין</b> [חולין שנופלין מרוב כובד החולי, נמוקי יוסף], כלומר: ממשפחה שהוחזקו בניה לילד נכפין. <b>ולא ממשפחת מצורעים</b>.
<b>והוא דאתחזק תלתא זימני</b> [ובלבד שהוחזקה המשפחה בכך שלש פעמים], על ידי שלשה מבני המשפחה שילדו נכפין או מצורעים. (9)
ועתה, לאחר שדחתה הגמרא את ההוכחה, שאותה ברייתא האומרת בדעת רבן שמעון בן גמליאל שאין חזקה אלא בשלש פעמים, היא זו שנשנית באחרונה.
יש להסתפק: <b>מאי הוי עלה?</b> איך נוהגים בשאלה זאת הלכה למעשה?
<b>כי אתא רב יצחק בר יוסף אמר: עובדא הוה קמיה דרבי יוחנן</b>, ב<b>"כנישתא דמעון", ביום הכפורים שחל להיות בשבת, ו</b>באה אשה אשר כבר <b>מלה</b> בעבר פעם <b>ראשונה</b>, (10) את בנה הראשון, <b>ומת</b>, וכן פעם <b>שניה</b> מלה בעבר את בנה השני, <b>ומת</b>. ועתה, בפעם ה<b>שלישית</b>, היא <b>באה לפניו</b> לישאל על מילת בנה השלישי, שחל להיות באותו יום.
ו<b>אמר לה</b> רבי יוחנן: <b>לכי ומולי</b> אותו. (11)
<b>אמר ליה אביי</b> לרב יצחק בר יוסף: <b>חזי</b> [ראה ותן ליבך לדקדק בעדותך יפה, ריטב"א] <b>ד</b>הרי <b>קשרית סכנתא ואיסורא</b> [כי אתה מתיר איסור וסכנה], כי מלבד הסכנה לחיי התינוק, הרי שאתה מתיר לחלל שבת ויום הכפורים על מילת תינוק שהוחזק למות בשתי פעמים.
ואפילו הכי <b>סמך עלה</b> - על דברי רב יצחק בר יוסף שאמר משמו של רבי יוחנן: בשתי פעמים לא הוי חזקה - <b>אביי</b> עצמו שלא לחוש לסכנה בשתי פעמים.
<b>ואזל</b> אביי - על סמך זה - ו<b>נסבה לחומה</b> [הלך ונשא את האשה ששמה חומה], <b>ברתא</b> [בתו של] <b>דאיסי בריה דרב יצחק בריה דרב יהודה, דנסבה רחבה דפומבדיתא, ושכיב</b> [שנישאה בעבר לרחבה דפומבדיתא, ומת].
והלכה ונישאה בשנית ל<b>רב יצחק בריה דרבה בר בר חנה, ושכיב</b> [מת] אף הוא.
<b>ו</b>בכל זאת <b>נסבה הוא</b> [אביי], מפני שסמך על רב יצחק בר יוסף, שלא הוחזקה חומה כאשה קטלנית בשתי פעמים.
<b>ו</b>אולם, לבסוף <b>שכיב</b> [מת] אף אביי.
<b>אמר</b> תמה <b>רבא</b> על אביי: <b>ומי איכא דעביד עובדא בנפשיה כי האי</b> [וכי יש מי שעושה מעשה ומסכן את נפשו בכגון דא]?
<b>והא איהו</b>, והרי אביי עצמו הוא <b>דאמר: אבין דסמכא</b> [רבי אבין בר סמכא הוא] במה שאומר משמו של רבי יוחנן, אבל <b>יצחק סומקא</b> [יצחק האדום, הוא רב יצחק בר יוסף] <b>לאו בר סמכא</b> הוא לאמר דברים בשם רבי יוחנן, היות ן<b>אבין</b> - <b>ישנו בחזרה</b> [חוזר הוא על תלמודו], אבל <b>יצחק סומקא</b> - <b>אינו בחזרה!?</b> (12)
ואם כן, האיך סמך אביי עליו לסכן את עצמו בנשיאת חומה?!
<b>ועוד</b> - לא גרסינן (13)
וכאן שבה הגמרא לתחילת הסוגיא, מיהו התנא של משנתנו הסובר שלענין נישואין בשתי פעמים הוי חזקה - והעמדנו שהוא רבי, שאמר לענין מילה, בשתי פעמים הוי חזקה.
ומקשה על כך הגמרא:
<b>אימר דפליגי</b> - רבי ורבן שמעון בן גמליאל אם די בשתי פעמים להיות חזקה - <b>לענין מילה</b>, אבל <b>בנישואין, מי פליגי?</b>
והרי יתכן שאף רבן שמעון בן גמליאל מודה לרבי, שלענין נשואין בשתי פעמים הוי חזקה. (14)
ומשנינן: <b>אין</b>, אכן נחלקו אף לענין נישואין.
<b>והתניא</b> [בניחותא, ואכן כך למדנו]: אם <b>ניסת</b> אשה <b>ל</b>בעל ה<b>ראשון, ומת</b>, וניסת <b>ל</b>בעל ה<b>שני ומת</b> אף הוא - הרי <b>ל</b>בעל <b>שלישי לא תנשא, דברי רבי</b>
<b>רבן שמעון בן גמליאל אומר</b>: אף <b>לשלישי תנשא</b>, ורק <b>לרביעי לא תנשא</b>, אם מת אף השלישי.
ומקשינן בין על רבי ובין על רבן שמעון בן גמליאל:
<b>בשלמא גבי מילה</b> ניחא, כי מאחר שהוחזקה המשפחה למות מחמת מילה, תולים אנו שימותו בניהם מחמת מילה.
היות ו<b>איכא משפחה דרפי דמה</b>, שדמה רפוי, דליל, שאינו נקרש, ויש סכנה בדימום של המילה למיתת התינוק, <b>ואיכא משפחה דקמיט דמה</b>, שהדם סמיך ונקרש, ואין סכנה למולו.
ומאחר שהוחזקה, תולים אנו שמשפחה זו רפי דמה, וימותו בניהם מחמת מילה.
<b>אלא נישואין</b> [נישואי אשה שהוחזקה להיות קטלנית] <b>מאי טעמא</b>, כלומר: כיצד יתכן להחליט על אשה שבעליה מתים, וכי בה הדבר תלוי?!
<b>אמר ליה רב מרדכי לרב אשי: הכי אמר אבימי דהגרוניא משמיה דרב הונא</b>:
<b>מעין</b>, מקורה של האשה, הוא ה<b>גורם</b> לאנשים הבאים עליה, שימותו.
<b>ורב אשי</b> עצמו <b>אמר: מזל</b> של האשה <b>גורם</b> לבעליה שימותו.
<b>מאי בינייהו?</b>
<b>איכא ביניהו</b> במקום <b>דאירסה</b> השלישי (15), <b>ומית</b> מת קודם שנשאה.
שהרי אין אתה יכול לומר "מעין גורם" כיון שעדיין לא בא עליה, ולדעת הסובר "מעין גורם" מותרת לינשא לרביעי.
<b>אי נמי</b>, כגון <b>דנפל מדיקלא ומית</b> [נפל הבעל מן הדקל ומת], שהרי אי אתה יכול לומר מעיינה של האשה גרם שיפול מן הדקל, כיון שלא מת מחולי.
<b>אמר ליה רב יוסף בריה דרבא, לרבא</b>:
פעם אחת <b>בעאי</b> שאלתי <b>מיניה מרב יוסף</b>: האם <b>הלכה כרבי?</b> <b>ואמר לי</b> רב יוסף: <b>אין</b>, אכן הלכה כרבי.
ופעם אחרת שאלתי ממנו האם <b>הלכה כרבן שמעון בן גמליאל?</b> <b>ואמר לי</b> רב יוסף: <b>אין</b>, אכן הלכה כרבן שמעון בן גמליאל. (16)
וכמדומה אני, ש<b>אחוכי אחיך בי</b> [היתל בי] רב יוסף.
<b>אמר ליה</b> רבא לרב יוסף בריה: <b>לא</b> היתל בך רב יוסף, אלא, אכן פעמים שהלכה כרבי, הסובר בשתי פעמים הוי חזקה, ופעמים שהלכה כרבן שמעון בן גמליאל, הסובר בשלש פעמים הוי חזקה [כדמפרש ואזיל]. כי <b>סתמי נינהו</b>, סתם משניות יש פעמים כרבי, ופעמים כרבן שמעון בן גמליאל, ובהתאם לכך נפסקה ההלכה.
<b>ו</b>הכי <b>פשיט לך</b> רב יוסף:
לענין <b>נישואין</b> (17) של אשה קטלנית, ושל אשה שהוחזקה כאשה שאינה בת בנים (18), <b>ו</b>כן לענין <b>מלקיות</b> [מפרש לה ואזיל] -
הלכה <b>כרבי</b>, שבשתי פעמים הוי חזקה.
ואילו ב<b>וסתות, ושור המועד</b> [מפרש להו ואזיל] -
הלכה <b>כרבן שמעון בן גמליאל</b>, שבשלש פעמים הוי חזקה.
ומפרשת הגמרא מה הן המשניות הסתומות, כפי שאמרנו:
<b>נישואין</b>:
<b>הא דאמרן</b> בתחלת הסוגיא, לדייק ממשנתנו שבשתי פעמים הוי חזקה. והטעם, משום שאזלינן לחומרא (19).
<b>מלקות</b>:
<b>דתנן: מי שלקה ושנה</b> שתי פעמים על אותה עבירה עצמה, והיא לאו שיש בה כרת [גמרא סנהדרין פא ב], הרי, אם חטא באותה עבירה בשלישית: <b>בית דין כונסין אותו לכיפה</b> [מקום סגור], <b>ומאכילין אותו שעורים, עד שתהא כריסו נבקעת</b>
כי על ידי שתי פעמים שלקה, מחזיקים אנו אותו ברשע, והואיל ועבירה זו יש בה כרת, מקרבים אנו עליו את מיתתו (20).
<b>וסתות</b>:
א. אשה הרואה דם נדה, חששו חכמים שמא יצא הדם ממקורה אף קודם ראותה אותו, אלא ש"כותלי בית הרחם" העמידוהו מלצאת החוצה, ולפיכך מטמאת היא את כל הטהרות שנגעה בהם, מעת לעת למפרע, מזמן ראייתה.
ב. ואולם אשה הרואה דם בזמן וסתה הקבוע, אין אנו מטמאים את הטהרות למפרע, אלא דיה שתטמא את הטהרות בשעת ראיית הדם, כי חזקה היא שאורח בזמנו בא.
ג. אשה שיש לה וסת קבוע, שהורגלה לראות דם בפרק זמן קבוע, ולא בדקה בזמן וסתה אם טהורה היא, הרי היא טמאה (21), כי תולים אנו שאורח בזמנו בא.
<h3> דף סה.</h3>
<b>דתנן: אין האשה</b> <b>ע</b> <b>קובעת לה וסת</b> [לסמוך עליה להיות דיה שעתה, ולטמאה אם לא בדקה (1)] <b>עד שתקבענה שלש פעמים</b>.
<b>ואין מיטהרת מן הוסת, עד שתיעקר ממנה שלש פעמים</b>.
אבל אם עבר עליה פעמיים זמן וסתה ולא ראתה בו, עדיין בקביעותה היא עומדת, לראות ביום שהורגלה לראות בו. (2)
<b>ושור המועד</b> - <b>דתנן: אין השור נעשה מועד</b> לשלם נזק שלם על נגיחתו, (3) <b>עד שיעידו בו</b> [בבעליו, ולפני בית דין] <b>שלש פעמים</b> על נגיחות שנגח שורו, משום שלענין ממון, אין חזקה אלא בשלש פעמים. (4)
השמועה הבאה [עד אחרי דברי רב פפא] מתפרשת על פי שיטת התוספות.
<b>תנו רבנן</b>: אשה ש<b>ניסת ל</b>בעל <b>ראשון</b>, ושהתה עמו עשר שנים, <b>ולא היו לה בנים</b> ממנו, וניסת <b>ל</b>בעל <b>שני</b>, ושהתה עמו עשר שנים, <b>ולא היו לה בנים</b> אף ממנו -
הרי <b>ל</b>בעל <b>שלישי לא תנשא, אלא</b> רק <b>למי שיש לו בנים</b>, שכבר קיים מצות פריה ורביה, הואיל והוחזקה בשתי פעמים כאשה שאינה בת בנים.
ולענין איסור, די בשתי פעמים כדי להחזיקה. (5)
ואם <b>נישאת</b> פעם שלישית <b>למי שאין לו בנים</b>, ולא הכיר בה שכבר נישאת לשנים ולא ילדה מהם.
הרי זו <b>תצא</b> מן השלישי (6) <b>בלא כתובה</b>, אפילו קודם ששהתה עשר שנים בלא בנים. כיון שמקח טעות הוא.
כי אילו היה יודע שכבר נישאת לשני אנשים ולא ילדה להם, לא היה נושאה. אבל מן הראשון והשני יש לה כתובה, הואיל ולא הוחזקה שלש פעמים. (7)
<b>איבעיא להו</b>: אשה שניסת לבעל ראשון ולאחריו לשני, ולא היו לה בנים, ויצאה מהם בכתובה, ו<b>נישאת לשלישי, ו</b>שהתה עמו עשר שנים, ו<b>לא היו לה בנים</b>, והוחזקה שלש פעמים כאשה שאינה בת בנים (8) - <b>מהו דליתבעוה הנך קמאי?</b>
האם יכולים שני הבעלים הראשונים, לתבוע ממנה להשיב את דמי הכתובה שקיבלה מהם?
ומפרשת הגמרא את שני צדדי הספק:
<b>מי</b> [האם] <b>מצו אמרי לה</b> הבעלים הראשונים: עתה <b>איגלאי מילתא, דאת הוא דגרמת</b> שלא יוולדו לנו ממך בנים. שהרי הוחזקת עתה בכך שלש פעמים, שאת אשה שאינה בת בנים.
ואף לענין ממון מועיל חזקה שהוחזקה שלש פעמים, ואם כן בטעות שולמה לה כתובה על ידי שני הבעלים הראשונים?
<b>או דילמא: מצית אמרה להו</b> האשה לבעלים הראשונים: <b>השתא הוא דכחשי</b> [יכולה היא שתאמר: עתה נחלשתי ואיני בת בנים].
ועתה שבה הגמרא לאופן שדיברה בו הברייתא, שנשאה השלישי, וגירשה קודם ששהתה עמו עשר שנים, ולא נתן לה כתובה משום שהיה טוען מקח טעות הוא, הואיל ולא הכיר בה שנישאה כבר לשנים ולא ילדה להם, ומסתפקת:
<b>איבעיא להו</b>: אם לאחר שגירשה השלישי, הלכה ו<b>נישאת ל</b>בעל <b>רביעי, והיו לה בנים</b> - <b>מהו דתיתבעה לשלישי</b> [האם יכולה היא לתבוע כתובה מן השלישי] שגירשה מכח מקח טעות, כי הרי התברר שבת בנים היא, ובחינם הוציאה?
ומפרשת הגמרא את הצד שאינה יכולה לתבוע את כתובתה, אף שהתברר שהיא בת בנים:
<b>אמרינן לה: שתיקותיך</b> - <b>יפה מדיבוריך</b> [עדיף לך לשתוק]!
<b>ד</b>הרי <b>מצי אמר לה</b> הבעל השלישי: <b>אנא, אדעתא דהכי</b> שהינך בת בנים <b>לא גירשתיך</b> [לא הייתי מגרשך לו ידעתי שבת בנים את], וגירושי טעות הם, והרי את אשתי ואין לך כתובה! (9) <b>מתקיף לה רב פפא</b>: וכי מה תועיל שתיקותה מלתבוע את הכתובה?
והרי <b>אי איהי שתקא</b> - <b>אנן, מי שתקינן</b> [אם היא שותקת, הרי שאנו אין לנו לשתוק].
כי אכן התברר שאין הגירושין חלין, ו<b>נמצא גט בטל</b>, (10) <b>ובניה ממזרים</b>
ובהכרח אנו שותקים, כי אנו אומרים שמספק גירש אותה הבעל, ולא איכפת לו אם האמת היא שהיא בת בנים, וגמר דעתו לגרשה בכל אופן. (11) ולכן, יכולה היא שתתבע כתובה, הואיל ולא היה כאן מקח טעות, מאחר שהתברר כי בת בנים היא.
ומוסיף רב פפא: <b>אלא</b> אם אכן באים אנו להפסידה כתובתה, מטעם אחר יכולים אנו לבוא עליו, כי <b>אמרינן: השתא הוא דברייתא</b> [אכן לא היתה בת בנים, אלא עכשיו נתחזקה], ולכן אינה יכולה לתבוע כתובה.
השמועה הבאה מתבארת על פי הרשב"א בהבנת רש"י.
נתבאר לעיל, שהמוציא את אשתו לאחר עשר שנים שלא ילדה, הרי זה חייב ליתן לה כתובה, לפי שהוא זה שלא זכה להיבנות הימנה, שהרי היא אינה מצווה על פריה ורביה, שיענשנה הקב"ה במניעת הריון.
סוגייתנו דנה בשני אופנים שהבעל טוען שלא הוא הגורם למניעת הריונה, ולפיכך אינו נותן כתובה.
א. <b>הוא</b> הבעל <b>אמר: מינה</b> [ממנה], יודע אני שמחמתה הוא שאין לי בנים (12), ולפיכך לא אתן כתובה.
<b>ו</b>אילו <b>היא</b> האשה <b>אמרה: מיניה</b> [ממנו] יודעת אני שאין זרעו יורה כחץ וכל שכבת זרע שאינה יורה כחץ אינה מזרעת, ועל כן מגיעה לי כתובה.
<b>אמר רבי אמי: דברים שבינו לבינה</b> [אין זרעו יורה כחץ] היא <b>נאמנת</b> שאין הוא ראוי להוליד, והואיל שהוא אינו ראוי לבנים, אין מועלת טענתו שהיא אינה ראויה להוליד, שהרי מה איכפת לו בכך כיון שאף הוא אינו ראוי לבנים. (13)
<b>וטעמא מאי</b> מאמינים אנו לה?
כי <b>היא קיימא לה ביורה כחץ</b> [היא זו שיכולה להבחין אם זרעו יורה כחץ].
אבל <b>הוא לא קים ליה</b> [אינו יכול לדעת] <b>ביורה כחץ</b>.
ב. <b>אמר איהו</b> [הבעל]: <b>איזיל אינסיב איתתא ואיבדוק נפשאי</b> [אשא לי אשה אחרת עליה כדי שתלד לי, ואוכיח בכך כי בגרמתה אין לה בנים] ולא אתן כתובה.
<b>אמר רבי אמי: אף בזו יוציא ויתן כתובה</b>.
כיון <b>שאני אומר: כל הנושא אשה על אשתו</b> - <b>יוציא ויתן כתובה</b>.
<b>רבא אמר: נושא אדם כמה נשים על אשתו, והוא דאית ליה למיזיינהו</b> [יש בידו לזון את כולן].
<h3> דף סה:</h3>
שנינו במשנתנו: נשא אשה ושהה עמה עשר שנים, ולא ילדה, אינו רשאי לבטל. ואם הפילה - מונה משעה שהפילה:
ואם נחלקו האיש והאשה אם הפילה או לאו, ובאו לבית דין, וטענו:
<b>הוא</b> הבעל <b>אמר: אפלת בגו עשר</b> [הפלת בתוך עשר השנים שעברו], ואם כן איני חייב עדיין להוציאך, וכמו ששנינו במשנתנו: ואם הפילה, מונה משעה שהפילה.
<b>ו</b>אילו <b>איהי</b> [האשה] <b>אמרה: לא אפלית</b> [לא הפלתי], ועל בית הדין לכופו לגרשני משום מצות פריה ורביה. (1)
<b>אמר רבי אמי: אף בזו היא נאמנת</b>, וכופין אותו משום קיום פריה ורביה.
<b>דאם איתא דהפילה</b> - <b>נפשה בעקרתה, לא מחזקה!</b> אם אכן היא הפילה, עדיף היה לה לומר כן, מאשר לומר שלא הפילה, אלא שלא הרתה כלל, ולהיות מוחזקת בעיני הבריות כעקרה. (2)
ואם <b>הפילה</b> אשה, <b>וחזרה והפילה, וחזרה והפילה</b> - <b>הוחזקה</b> האשה הזאת <b>לנפלים</b>, והרי הוא חייב להוציאה, כדי לקיים פריה ורביה. ואף יתן כתובה, כי שמא לא זכה הוא להיבנות הימנה.
אך אם הם נחלקו ביניהם במספר ההפלות:
<b>הוא</b> הבעל <b>אמר: אפילה תרי</b> [פעמיים הפילה] ועדיין איני חייב להוציאה.
<b>ו</b>אילו <b>היא אמרה: תלת</b> [שלש פעמים הפלתי], וחייבים בית הדין לכופו להוציאני משום קיום פריה ורביה -
<b>אמר רבי יצחק בן אלעזר: עובדא הוה בי מדרשא</b> [כבר היה מעשה, והובאה השאלה לבית המדרש], <b>ואמרו</b> בבית המדרש: <b>היא</b> - <b>מהימנא!</b>
<b>דאם איתא דלא אפלה</b> - <b>נפשה בניפלי לא מחזקה!</b>
אם אכן לא היה כדבריה, שהוחזקה לנפלים, היא לא היתה מחזיקה את עצמה בעיני הבריות לאשה מפלת.
<big><b>מתניתין:</b></big>
<b>האיש מצווה על</b> קיום מצות <b>פריה ורביה</b>. <b>אבל לא האשה</b>.
<b>רבי יוחנן בן ברוקה אומר: על שניהם</b>, אדם וחוה, דהיינו, על כל איש ואשה, <b>הוא</b> הכתוב <b>אומר</b>:
"ויברא אלהים את האדם בצלמו, זכר ונקבה ברא אותם.
<b>ויברך אותם אלהים, ויאמר להם אלהים: פרו ורבו!</b>"
<big><b>גמרא:</b></big>
שנינו במשנה: האיש מצווה על פריה ורביה אבל לא האשה:
ומפרשינן: <b>מנא הני מילי</b> שהאשה אינה מצווה על פריה ורביה?
<b>אמר רבי אילעא משום רבי אלעזר ברבי שמעון</b>:
<b>אמר קרא</b>: "ויאמר להם אלהים: פרו ורבו, <b>ומלאו את הארץ, וכבשוה</b>"
מלמד הכתוב שלא ציותה התורה לפרות ולרבות אלא למי שדרכו לכבוש את הארץ.
ורק <b>איש דרכו לכבש, ואין אשה דרכה לכבש</b>.
ומקשינן עלה: <b>אדרבה</b> הרי <b>"וכבשוה</b>" הוא לשון רבים, ו<b>תרתי משמע</b>, שנכללו האיש והאשה בחיוב זה?!
<b>אמר</b> תירץ <b>רב נחמן בר יצחק: וכבשה</b> חסר <b>כתיב</b>, והוא לשון יחיד. (3)
<b>רב יוסף אמר: מהכא</b> יש ללמוד שאין האשה מצווה על פריה ורביה -
שנאמר "וירא אלהים אל יעקב עוד. ויאמר לו אלהים: <b>אני אל שדי, "פרה ורבה". ולא</b> <b>קאמר</b> לו: <b>פרו ורבו</b>.
<b>ו</b>עוד <b>אמר רבי אילעא משום רבי אלעזר ברבי שמעון</b>:
<b>כשם שמצוה על אדם לומר דבר הנשמע</b> למי שהוא מוכיח אותו, שמקבל הוא תוכחה, (4) <b>כך "מצוה</b>" [ואינה חובה] <b>על אדם שלא לומר דבר שאינו נשמע</b> למי שהוא מוכיח אותו. (5)
<b>רבי אבא אומר: חובה</b> על אדם שלא לומר דבר שאינו נשמע, <b>שנאמר: אל תוכח לץ, פן ישנאך. הוכח לחכם, ויאהבך</b>. (6):
<b>ו</b>עוד <b>אמר רבי אילעא אמר רבי אלעזר משום רבי שמעון</b>:
<b>מותר לו לאדם לשנות</b> [לומר דבר שאינו נכון] <b>בדבר השלום</b>, מפני השלום.
<b>שנאמר</b> "ויראו אחי יוסף כי מת אביהם. ויאמרו, לו ישטמנו יוסף והשב ישיב לנו את כל הרעה אשר גמלנו אותו.
ויצוו אל יוסף לאמר: <b>אביך צוה</b> לפני מותו לאמר, <b>כה תאמרו ליוסף: אנא, שא נא</b> פשע אחיך וחטאתם, כי רעה גמלוך" -
והרי לא צוה יעקב מאומה בענין זה, אלא ששינו, מפני השלום. (7) <b>רבי נתן אומר: מצוה</b> לשנות מפני השלום, שהרי הקב"ה צוה את שמואל הנביא לשנות.
<b>שנאמר</b> "ויאמר ה' אל שמואל, עד מתי אתה מתאבל אל שאול, ואני מאסתיו ממלוך על ישראל. מלא קרנך שמן, ולך אשלחך אל ישי בית הלחמי, כי ראיתי בבניו לי מלך.
<b>ויאמר שמואל: איך אלך?</b> <b>ושמע שאול והרגני!</b> ויאמר ה' עגלת בקר תקח בידך, ואמרת: לזבוח לה' באתי. וקראת לישי בזבח, ואנכי אודיעך את אשר תעשה, ומשחת לי את אשר אומר אליך". (8)
<b>דבי רבי ישמעאל תנא: גדול השלום, שאפילו הקב"ה שינה בו</b>.
<b>דמעיקרא כתיב</b> "ותצחק שרה בקרבה לאמר, אחרי בלותי היתה לי עדנה <b>ואדוני זקן</b>".
<b>ולבסוף כתיב</b> "ויאמר ה' אל אברהם: למה זה צחקה שרה לאמר, האף אמנם אלד <b>ואני זקנתי</b>". (9)
שנינו במשנה: <b>רבי יוחנן בן ברוקה אומר</b>: על שניהם הוא אומר ויברך אותם אלהים ויאמר להם אלהים פרו ורבו:
<b>אתמר: רבי יוחנן ורבי יהושע בן לוי</b> נחלקו בפסק ההלכה:
<b>חד אמר: הלכה כרבי יוחנן בן ברוקה</b>, שאף האשה מצווה על פריה ורביה.
<b>וחד אמר: אין הלכה כרבי יוחנן בן ברוקה</b>, אלא האיש בלבד הוא שמצווה על פריה ורביה.
ומוכיחה הגמרא: <b>תסתיים</b>, תווכח, <b>דרבי יוחנן הוא דאמר</b> ש<b>אין הלכה</b> כרבי יוחנן בן ברוקה.
<b>דיתיב</b> [ישב] <b>רבי אבהו, וקאמר משמיה דרבי יוחנן</b> ש<b>הלכה</b> כרבי יוחנן בן ברוקה. <b>ואהדרינהו רבי אמי ורבי אסי לאפייהו</b> [החזירו פניהם] כדי להראותו שאין דבריו נכונים, אלא לא אמר זאת רבי יוחנן מעולם.
ומתוך שחלקו לו כבוד, לא רצו להכחישו בפירוש.
ומוכח שרבי יוחנן הוא הסובר שאין הלכה כרבי יוחנן בן ברוקה. (10)
<b>ואיכא דאמרי</b>, לא רבי אבהו הוא זה שאמר בשם רבי יוחנן שהלכה כרבי יוחנן בן ברוקה, אלא <b>רבי חייא בר אבא אמר</b> זאת. <b>ואהדרינהו רבי אמי ורב אסי לאפייהו.</b>
<b>אמר</b> תמה <b>רב פפא</b>:
<b>בשלמא למאן דאמר רבי אבהו אמרה</b> משמו של רבי יוחנן לפני רבי אמי ורבי אסי, מובן הדבר שלא חלקו עליו רבי אמי ורבי אסי במפורש אלא רק החזירו פניהם, <b>משום כבוד בי קיסר</b>, שהיה רבי אבהו קרוב למלכות, (11) ולכן <b>לא אמרו ליה</b> רבי אמי ורבי אסי דבר לרבי אבהו, <b>ולא מידי</b> [ולא כלום], אלא רק החזירו פניהם.
<b>אלא למאן דאמר רבי חייא בר אבא אמרה</b> משמו של רבי יוחנן, מדוע רק החזירו פניהם? <b>לימרו ליה</b> רבי אמי ורבי אסי בפירוש: <b>לא אמר רבי יוחנן הכי!</b>
ומכיון שנחלקו אמוראים מה היא דעתו של רבי יוחנן, שואלת הגמרא: <b>מאי הוי עלה?</b> כיצד יש לפסוק הלכה למעשה?
<b>תא שמע</b> שרבי יוחנן סבר שהלכה כרבי יוחנן בן ברוקה:
<b>דאמר רבי אחא בר חנינא אמר רבי אבהו אמר רבי אסי</b>:
<b>עובדא הוה קמיה דרבי יוחנן</b> [מעשה בא לפני רבי יוחנן] <b>ב"כנישתא דקיסרי</b>", שבאה אשה שלא היו לה בנים, ותבעה האשה את בעלה שיוציאנה כדי שתוכל לינשא ולילד, וגם יתן לה את כתובתה.
<b>ואמר</b> רבי יוחנן: <b>יוציא</b> את אשתו, <b>ויתן</b> לה <b>כתובה</b>.
<b>ואי סלקא דעתך לא מיפקדה</b> [נצטוותה] האשה על פריה ורביה, אם כן <b>כתובה מאי עבידתה</b> [מה שייך תביעת כתובה]!? (12)
כלומר: אם לא משום פריה ורביה, אין טענת חסרון בנים סיבה מספקת לחייב אותו להוציאה ולתת לה כתובה. (13) ומוכח שמחויבת היא בפריה ורביה, ולפיכך טענתה שרוצה היא בבנים טענה היא, וחייב לגרשה וליתן לה כתובה.
ומוכח שסבר רבי יוחנן שהלכה כרבי יוחנן בן ברוקה שגם האשה מצווה על פריה ורביה.
ודחינן: <b>דילמא ב</b>תובעת האשה שיוציאנה היות והיא <b>באה מחמת טענה</b> שזקוקה היא לבנים [כדמפרש ואזיל].
וכיון שמחמת טענה היא באה, צריך להוציאה וליתן לה כתובה, ולעולם סבר רבי יוחנן שאין הלכה כרבי יוחנן בן ברוקה.
<b>כי ההיא</b> [כמו אותה אשה] <b>ד</b>לא היו לה בנים. ו<b>אתאי לקמיה</b> [באה לפני] <b>דרבי אמי</b>. <b>אמרה ליה: הב לי כתובה</b>, פסוק לי שעל בעלי לתת לי כתובה.
<b>אמר לה</b> רבי אמי: <b>זיל, לא מיפקדת!</b> לכי, כי לא נצטוית על פריה ורביה. ואם רצונך שיגרשך, אין לך כתובה.
<b>אמרה ליה</b> אותה אשה לרבי אמי: <b>מסיבו דילה</b>, (14) כאשר תהיה [אהיה] סבתא זקינה - <b>מאי תיהוי עלה דהך איתתא!</b>
אמרה על עצמה, בלשון כאילו אומרת על אשה אחרת: כשתזדקן אותה אשה - מה יהא עליה? וכי מי יסעדנה, אם לא ילדיה?!
<b>אמר</b> רבי אמי: <b>כי הא</b>, כגון מקרה זה, שהיא באה מחמת טענה - <b>ודאי כפינן!</b> ודאי אנו כופים את הבעל לגרשה ולתת לה כתובה.
<b>ההיא</b> אשה שלא היו לה בנים <b>דאתאי לקמיה דרב נחמן</b>, והיתה תובעת את בעלה שיגרשנה ויתן לה כתובה.
<b>אמר לה</b> רב נחמן: את <b>לא מיפקדת</b> אפריה ורביה, ואם רוצה את לצאת ממנו, אין לך כתובה.
<b>אמרה ליה</b> אותה אשה לרב נחמן: וכי <b>לא בעיא הך איתתא</b>, (15) <b>חוטרא לידה ומרה לקבורה</b> [וכי אינה צריכה אותה אשה עץ שתישען עליו בזקנותה, ואת לחפור בו קבר?] כלומר: הרי צריכה אני לבן, שיסעדני בזקנותי, וידאג לקבורתי.
<b>אמר</b> רב נחמן: <b>כי הא</b> - <b>ודאי כפינן</b> לבעלה שיגרשנה ויתן לה כתובה.
איתמר: <b>יהודה וחזקיה</b>, בני רבי חייא, <b>תאומים היו</b>.
<b>אחד</b> מהם <b>נגמרה צורתו לסוף תשעה</b> חדשים של ההריון. <b>ואחד, נגמרה צורתו לתחלת שבעה</b>.
<b>יהודית</b> - <b>דביתהו</b> [אשתו] <b>דרבי חייא, הוה לה צער לידה</b>.
ומשום כך, <b>שנאי מנא</b> [החליפה את בגדיה] כדי שלא יכירנה בעלה, <b>ואתיא לקמיה דרבי חייא</b> בעלה, ו<b>אמרה</b> [שאלה]:
האם <b>איתתא</b> אשה <b>מפקדא אפריה ורביה?</b>
<b>אמר לה</b> רבי חייא בעלה: <b>לא</b> נצטוותה אשה על פריה ורביה.
<b>אזלא, אשתיא סמא דעקרתא</b> [הלכה אשתו, ושתתה סם המעקר את השותה], כדי שלא תלד שוב.
<b>לסוף איגלאי מילתא</b> [נודע הדבר].
<b>אמר לה</b> רבי חייא לאשתו: <b>איכו ילדת לי חדא כריסא אחריתי</b> [מי יתן ולא יועיל לך הסם, ותלדי לי עוד שנים בכרס אחד, מהרש"ל].
<b>דאמר מר</b>, כבר שנינו לעיל, שהיתה רגילה לילד תאומים: <b>יהודה וחזקיה</b> בני רבי חייא, <b>אחי</b>, אחים תאומים היו.
<h3> דף סו.</h3>
וכן <b>פזי וטוי</b> בנות רבי חייא <b>ע</b> <b>אחוותא</b> [אחיות תאומות היו].
ותמהינן: <b>ו</b>כי <b>לא מיפקדי</b> נשים על פריה ורביה?!
<b>והאמר רב אחא בר קטינא אמר רבי יצחק: מעשה באשה אחת, ש</b>היתה <b>חציה שפחה וחציה בת חורין, וכפו את רבה</b> לשחררה, <b>ועשאה בת חורין</b>.
וקא סלקא דעתין, שכפו את רבה לשחררה כשם שכופים את האדון של עבד שחציו בן חורין לשחררו, היות ואינו יכול לפרות ולרבות.
כי לישא בת חורין הוא אינו יכול מפני שחציו עבד. ומאידך, לישא שפחה הוא אינו יכול, כיון שחציו בן חורין [וכפי ששנינו בגיטין דף מא].
ומוכח שאף אשה מצווה בפריה ורביה, שאם לא כן, למה יכפו את רבה לשחררה?!
<b>אמר</b> תירץ <b>רב נחמן בר יצחק</b>: לא משום קיום מצות פריה ורביה כפו את רבה לשחררה, אלא, היות והיא לא היתה יכולה להינשא, <b>מנהג הפקר נהגו בה</b>, שהפקירה את עצמה לחוטאים, ולכן כפו את רבה שישחררה, ותוכל להינשא. (1)
<br><center><big><b>הדרן עלך פרק הבא על יבמתו</b></big></center>
<h2> פרק שביעי - אלמנה לכהן גדול</h2>
<h3> הקדמה</h3>
אלו הן ה<B>נשים הפסולות</B> להנשא <B>לכהן</B>:
כהן גדול אסור לישא אלמנה ובעולה.
שנאמר בכהן גדול "אלמנה וגרושה, וחללה זונה - את אלה לא יקח. כי אם בתולה מעמיו יקח אשה".
וכל הכהנים אסורים לישא גרושה [וכן חלוצה מדרבנן], ואשה זונה, או חללה.
שנאמר "אשה זונה וחללה לא יקחו [הכהנים]. ואשה גרושה מאישה לא יקחו".
<B>הזונה</B> האמורה בתורה, היא כל אשה שנבעלה לאדם שהיא אסורה להבעל לו.
[ולדעת רש"י, הכי קיימא לן. ונחלקו תנאים בדבר לעיל דף סא].
<B>החללה</B> האמורה בתורה, היא זו שנבעלה למי שהוא אסור בה משום כהונתו [פסולי כהונה], או מי שנולד מביאה זו.
<B>החלל</B> פוסל בביאתו את אשתו, ואת זרעו אחריו, שנעשים אף הם חללים.
<B>ואלו הם האוכלים</B> ב<B>תרומה</B>, בנוסף לכהנים:
בתו של כהן אוכלת תרומה [ונקראת אכילתה "אכילת תרומה דבי נשא". כלומר, תרומת בית אביה]. בת כהן שנישאת לישראל הרי זו אינה אוכלת בתרומה, ואולם אם נתאלמנה או נתגרשה וזרע אין לה ממנו, הרי היא חוזרת לאכול בתרומת בית אביה, ופרטי דין זה מתבארים בפרק שלפנינו.
אשתו של כהן אוכלת מן התורה מיד כשנתארסה, ואילו מגזירת חכמים אינה אוכלת אלא לכשתינשא.
עבדו ושפחתו הכנעניים של כהן, וכן בהמתו של כהן אוכלים בתרומה.
בת ישראל שניסת לכהן ויש לה הימנו זרע קיים, אפילו הוא היה זר או פסול, הרי אמו או אם אמו אוכלת בתרומה, אף שבעלה אינו קיים. שנאמר "וכהן כי יקנה, ויליד ביתו - הם יאכלו בלחמו". ודרשו חכמים: הם "יאכילו" בלחמו.
ופרטי דין זה מתבארים בפרק שלפנינו.
ג. <B>נשים הפסולות באכילת תרומה</B>:
כל אשה שנעשית חללה מביאת פסולי כהונה, הרי זו אינה אוכלת לא בתרומת בית אביה, ולא בתרומת בעלה.
ונסתפקו האחרונים האם היא אוכלת בתרומה בשביל בנה מכהן.
התוספות נסתפקו האם "זונה" פסולה מתרומה הואיל והוקשה לחללה [ראה דבריהם בדף לה א ומד ב]. ודעת כמה ראשונים היא שהזונה פסולה מן התרומה.
ואולם בדעת רש"י הוכיחו האחרונים, שאין בשם "זונה" בעצמותו כדי לפוסלה מתרומה.
ועוד אמרה תורה "ובת כהן כי תהיה לאיש זר, היא בתרומת הקדשים לא תאכל", ללמד שכל אשה שנבעלה לאדם שהוא זר ופסול לה, הרי היא אסורה מלאכול בתרומה. ופרטי דין זה מתבארים בפרק שלפנינו.
ועוד אמרה תורה: "ובת כהן כי תהיה אלמנה וגרושה [מבעלה, וכשנישאה לו נפסלה מלאכול בתרומת בית אביה], ושבה אל בית אביה כנעוריה, מלחם אביה תאכל".
ודרשו חכמים ממקרא זה, שאין האשה אוכלת בתרומה אלא אם כן נבעלה למי שיש לו בה קדושין וגירושין. אבל אם נבעלה האשה למי שאין קידושין תופסין לו בה, שוב אינה אוכלת בתרומה. ופרטי דין זה מתבארים בפרק שלפנינו.
בת כהן שיש לה בן מישראל, הרי היא נפסלת מלאכול בתרומה.
שנאמר "ובת כהן כי תהיה אלמנה וגרושה וזרע אין לה, ושבה אל בית אביה כנעוריה". לימד הכתוב שאם יש לה זרע שאינו כהן היא אינה אוכלת בתרומה. וגם פרטי דין זה מתבארים בפרק שלפנינו.
<big><b>מתניתין:</b></big>
<b>אלמנה</b> שנישאה באיסור <b>לכהן גדול</b>, וכן <b>גרושה וחלוצה</b> שנישאו באיסור <b>לכהן הדיוט</b>, ו<b>הכניסה לו</b>, הביאה האשה עמה לבית בעלה כשנישאת - עבדים, שיהיו ברשותו בתורת <b>"עבדי מלוג</b>" [כמו שמפרש לה ואזיל].
<b>ו</b>עבדים שיהיו ברשותו בתורת <b>"עבדי צאן ברזל</b>" [כמו שמפרש לה ואזיל].
הרי <b>עבדי מלוג</b>, שהם של האשה, <b>לא יאכלו בתרומה</b>, הואיל ובאיסור היא נישאת, ובגמרא מפרש טעמא.
<b>עבדי צאן ברזל</b> - הרי אלו <b>יאכלו</b> בתרומה מכח הבעל שהוא כהן [ובהמשך המשנה יתבאר מה הם עבדי צאן ברזל, ומאיזה טעם מאכיל אותם הבעל בתרומה].
<b>ואלו הן עבדי מלוג: אם מתו</b> - <b>מתו לה</b> [היא זו המפסדת מן המיתה], <b>ואם הותירו</b> - <b>הותירו לה</b> [היא זו שמרוויחה מהשבחת העבדים].
והיינו, שאין לבעל באותם עבדים אלא זכות אכילת פירות [השתמשות בעבדים וזכות בולדות] בלבד, ואילו גוף העבדים - של האשה הם. ואין הבעל מקבל אחריות על גוף העבדים, אלא אם מתו העבדים, האשה מפסידה והבעל אינו חייב לשלם לה את תמורתם. וכן אם הושבחו העבדים, היא זו שנהנית מכך, ולא הוא.
וכיון ששלה הן העבדים, והיא עצמה אינה יכולה להאכילם בתרומה, כיון שהיא נפסלה, הרי <b>אף על פי ש</b>הבעל הכהן <b>הוא</b> זה ש<b>חייב במזונותן</b>, בכל זאת <b>הרי אלו</b> העבדים <b>לא יאכלו בתרומה</b>, לפי שאין חיוב המזונות של העבדים המוטל על הכהן מתיר אותם באכילת תרומה.
<b>ואלו הן עבדי צאן ברזל: אם מתו</b> העבדים <b>מתו לו</b> [לבעל], והוא צריך לשלם את תמורתם.
<b>ואם הותירו</b> העבדים, שהושבחו או נתייקרו - <b>הותירו לו</b>.
והיינו, שמים את ערך העבדים בעת הנישואין, והבעל מקבל עליו אחריות לשלם את ערכם לאשה ביחד עם כתובתה בשעה שהוא מת או שמגרשה.
והסכום הזה הוא סכום קבוע, בין אם העבדים קיימים ובין אם אינם קיימים, ואפילו הוזלו הנכסים. ומאידך, אם השביחו העבדים או שהתייקרו אין מתחייב הבעל לשלם לאשתו יותר ממה שנישומו העבדים בשעת הנישואין.
ו<b>הואיל והוא חייב באחריותן</b> - <b>הרי אלו יאכלו בתרומה</b>.
ובגמרא יתבאר, אם הטעם שמאכיל אותם הבעל בתרומה, הוא משום שעל ידי חיוב האחריות נחשבים העבדים כ"קנין כספו", או משום שהם ממש שלו.
אבל <b>בת ישראל</b> [שאינה מפסולי כהונה] <b>שניסת לכהן, והכניסה לו עבדים, בין</b> היו <b>עבדי מלוג</b> שהם של האשה והבעל אוכל פירות, <b>בין עבדי צאן ברזל</b> שהם שלו - ה<b>רי אלו יאכלו בתרומה</b>.
וטעם הדבר שאוכלים עבדי מלוג שהם שלה בתרומה, על אף שהיא בת ישראל, כי "קנינו של כהן שקנה קנין, הרי הוא אוכל בתרומה". וכגון אשתו של כהן או עבדו, שקנו לעצמם "קנין" עבד, הרי "קנין" זה אוכל בתרומה, כאילו היה קנינו של הכהן עצמו, וכפי שמתבאר מקור הדין הזה בגמרא. (2)
<b>ובת כהן שניסת לישראל</b>, ונפסלה מלאכול בתרומה שהיתה אוכלת עד עתה, כשהיתה בבית אביה, <b>והכניסה לו עבדים</b> -
<b>בין עבדי מלוג בין עבדי צאן ברזל</b>, הואיל ובין האיש ובין האשה אינם אוכלים בתרומה - <b>הרי אלו</b> העבדים <b>לא יאכלו בתר ומה</b>.
<big><b>גמרא:</b></big>
שנינו במשנה: אלמנה לכהן גדול. הכניסה לו עבדי מלוג - לא יאכלו בתרומה:
קא סלקא דעתין, שאין עבדי אשה פסולה שנישאה לכהן אוכלים בתרומה, היות שנתחללה האשה כשנבעלה בפסלות לכהן.
וכיון שנתחללה, הרי היא עצמה אינה אוכלת בתרומה. ומשום כך אין עבדיה אוכלים בתרומה. (3)
והוינן בה: <b>ועבדי מלוג לא יאכלו בתרומה</b> - <b>אמאי?</b> והרי אף אם מכח האשה אין העבדים יכולים לאכול בתרומה כיון שהיא עצמה נתחללה -
מכל מקום, <b>ליהוי</b> [יהיו] עבדים אלו, <b>כקנינו</b> של כהן [כגון עבדו ואשתו] <b>שקנה</b> לעצמו <b>קנין</b>, כגון עבדים, שזכותו של הכהן היא להאכיל את "קנין קנינו" בתרומה.
והואיל ויש לעבדי האשה לאכול בתרומה מכח הכהן, שהם קנין קנינו, למה ייפסלו מלאכול בתרומה בגלל חללותה של האשה!? וכ<b>דתניא</b> (4) בברייתא, שהכהן מאכיל את קנין קנינו בתרומה: <b>מנין לכהן שנשא אשה, וקנה עבדים, שיאכלו</b> האשה או העבדים <b>בתרומה?</b>
<b>שנאמר "וכהן כי יקנה נפש קנין כספו</b> - <b>הוא יאכל בו</b>".
<b>ומנין לאשה</b> של כהן, שהיא קנינו של הבעל הכהן, <b>שקנתה עבדים</b>, שגם הם אוכלים בתרומה? <b>ו</b>כן מנין ש<b>עבדיו</b> (5) של כהן, שהם קנינו, <b>שקנו עבדים</b> לעצמם (6) -
<b>שיאכלו</b> גם עבדי העבדים <b>בתרומה?</b>
<b>שנאמר "וכהן כי יקנה נפש קנין כספו</b> - <b>הוא יאכל בו</b>".
ויכול היה הכתוב לומר "וכהן כי יקנה נפש - הוא יאכל בו".
אלא, מלמד הכתוב ש<b>קנינו שקנה קנין</b> הרי הוא <b>אוכל</b> בתרומה. (7)
הרי למדת שהכהן מאכיל את קנין קנינו בתרומה. (8) ואם כן, מה איכפת לן שהקנין עצמו הוא חלל ואינו אוכל בתרומה?! ומשנינן: רק <b>כל האוכל</b> תרומה בעצמו הרי הוא <b>מאכיל</b> את אחרים בתרומה.
אבל <b>כל שאין אוכל</b> בעצמו בתרומה <b>אינו מאכיל</b> אחרים.
ואשה זו, שנישאה באיסור לכהן, ונתחללה אינה אוכלת, ולכן אינה מאכילה. (9)
והניחה הגמרא שכלל זה אמור בכל מי שגורם להאכיל אחרים בתרומה, שאם הוא עצמו אינו אוכל, הוא אינו יכול לגרום שיאכלו אחרים בתרומה, ולפיכך תמהינן:
<b>ולא</b>, וכי מי שאינו אוכל - אינו מאכיל!?
<b>והרי</b> כהן <b>ערל, וכל הטמאים שאינן אוכלין, ו</b>מכל מקום <b>מאכילין</b> הם את עבדיהם בתרומה, וכמו ששנינן לקמן [ע א]: הערל וכל הטמאים לא יאכלו בתרומה, נשותיהן ועבדיהן יאכלו בתרומה!
ומשנינן: <b>התם</b> - <b>פומייהו כאיב להו!</b>
פיהם הוא שכואב ומונעם מאכילת תרומה] באופן זמני.
כלומר, אין הם אלא מחוסרי תקנה, ועומדים הם להיתקן ולאכול בתרומה. אבל זו שהיא נעשית חללה, אין לה תקנה עולמית. (10)
ואכתי תמהינן: <b>והרי ממזר</b>, כלומר: בת ישראל שניסת לכהן וילדה בת והבת ניסת לממזר וילדה בן ומתה, והבן עדיין קיים, ושנינו לקמן סט א, שאם אמו אוכלת בתרומה בגרמתו, כי כל אשה שנתעברה מכהן וזרעה או זרע זרעה קיים הרי היא אוכלת בתרומה, ואפילו ישראל הוא ואפילו ישראל ממזר הוא -
<b>ש</b>הוא - זרע הזרע עצמו - <b>אין אוכל</b> בתרומה שהרי זר הוא, <b>ו</b>מכל מקום <b>מאכיל</b> את אם אמו בתרומה! (11)
<b>אמר</b> פירש <b>רבינא</b> את יישוב הגמרא "אוכל מאכיל שאינו אוכל אינו מאכיל":
לא נאמר כלל זה בכל המאכילים, אלא רק: <b>"קנין</b> - שהוא עצמו - <b>אוכל</b>" הוא ד<b>קאמר</b> שהוא גם מאכיל, והכי קאמר:
<b>קנין</b> שהוא עצמו <b>אוכל</b> - הרי הוא <b>מאכיל</b>.
קנין <b>שאינו אוכל</b> - <b>אינו מאכיל</b>. (12)
ולפיכך: אשה - שהיא קנין - אין עבדיה אוכלים בתרומה כשהיא חללה, שהרי היא אינה "קנין אוכל". אבל זרע זרעה של בת ישראל מכהן, הרי הוא מאכיל את אם אמו בתרומה אף שהוא עצמו אינו אוכל, שהרי אין זרעה של בת ישראל מכהן מאכיל משום שהוא קנין. (13)
<b>ורבא אמר</b> ליישב טעם משנתנו שאין עבדי אלמנה הנישאת לכהן גדול באיסור אוכלים בתרומה מדין "קנינו של כהן שקנה קנין", באופן אחר:
<b>מדאורייתא</b> אכן <b>מיכל אכלי</b>, הואיל וקנינו שקנה קנין הוא.
<b>ורבנן הוא דגזרו בהו</b> [בעבדי אשה הנישאת לכהן באיסור] שלא יאכלו בתרומה.
והטעם: <b>כדי שתאמר</b> אשה זו שנישאה לכהן באיסור: <b>אני אינה אוכלת</b> בתרומת בעלי, ואף <b>עבדי אינן אוכלין</b>, אם כן <b>זונה היא</b> <b>אצלו</b> [זונה אני אצל בעלי]. ו<b>הילכך אתי לאפוקה</b> [יוציאנה בעלה], ולא ישהה עמה באיסור.
<b>רב אשי אמר</b> אף הוא כדברי רבא, שמן התורה יכולים העבדים לאכול בתרומה מדין "קנינו שקנה קנין", ומדרבנן הוא שאסרו את העבדים לאכול בתרומה, ומשום <b>גזירה שמא תאכיל</b> את עבדיה אף <b>לאחר מיתה</b> של בעלה, והרי כשמת בעלה אין מי שיאכילם בתרומה.
ותמהינן: <b>אלא מעתה</b>, אף <b>בת ישראל</b> כשרה <b>שנשאת לכהן לא תאכיל</b> את עבדיה בתרומה, <b>גזירה שמא תאכיל</b> אותם אף <b>לאחר מיתה</b>, שהרי מה טעם יש לגזור כן רק על בת ישראל פסולה שנישאת לכהן.
ואילו במשנתנו שנינו: בת ישראל שניסת לכהן והכניסה לו עבדים בין עבדי מלוג וכו יאכלו בתרומה! (14)
<b>אלא, אמר רב אשי</b>: אכן בבת ישראל שניסת לכהן, אין מקום מעיקר הדין לגזור שמא תבוא להאכילם לאחר מיתה, כשחזרה להיות זרה, כי יודעת היא, שאחר מיתת בעלה, שוב אינה מאכלת, לא את עצמה ולא את עבדיה, בתרומה.
אלא שעיקר גזירת חכמים היתה <b>באלמנה כהנת</b> [בת כהן] שנישאת לכהן גדול [או גרושה כהנת שנישאת לכהן הדיוט].
ומשום, <b>ד</b>אם תאמר: עבדיה אכלי בתרומה מכח כהונת בעלה ואף שהיא חללה, <b>אתיא</b> האלמנה <b>לאורויי</b> היתר להאכיל את עבדיה אף לאחר מיתת בעלה משום כהונתה שלה [שהרי היא חזרה לבית אביה, ואוכלת בתרומה] ולא תחוש לכך שנעשית חללה, כי תאמר:
הרי <b>מעיקרא</b>, קודם שנישאתי, <b>אכלי</b> עבדי <b>בתרומה דבי נשא</b> [בתרומת בית אבי], כלומר, מתוך שאכלתי אני בגין היותי בת כהן, אף עבדי אכלו בתרומה.
ואף כש<b>אינסבי ליה להאי</b> [וכשנשאתי לזה], ונתחללתי, <b>אכלי</b> עבדי <b>בתרומה דגבראי</b> [של בעלי].
<b>ו</b>אם כן <b>השתא</b> שנתאלמנתי מבעלי, אף שאני עצמי איני אוכלת כיון שנתחללתי, מכל מקום <b>הדרי לי למילתיה קמייתא</b> [אחזור למצבי הקודם], להאכיל את עבדי בתרומה, ואף שנתחללתי, שהרי החללות לא מנעה את העבדים מלאכול כשהייתי בבית בעלי.
<b>ו</b>אולם היא <b>לא ידעה, דמעיקרא</b>, קודם שנישאת, אכן היו עבדיה אוכלים בתרומה, כיון ד<b>לא שויתה לנפשה חללה</b> [לא היתה חללה].
ואילו <b>השתא שויתה לנפשה חללה</b> [הרי נעשתה חללה], ושוב אינה יכולה להאכיל את עבדיה בתרומה.
כלומר, שהיא לא תדע להבחין, שהחללות כשהיתה בבית בעלה אינה מונעת את העבדים מלאכול, אבל עכשיו שמכחה הם אוכלים, הרי החללות מונעת את עבדיה מלאכול.
ולפיכך אמרו חכמים שאף כשהיא אצל בעלה, שאין החללות פוסלתה מעיקר הדין, לא תאכל זו בתרומה.
ומפרשינן: <b>תינח אלמנה כהנת</b>, שפיר אתה אומר שאין עבדיה אוכלים בתרומת בעלה.
אבל <b>אלמנה בת ישראל</b> - <b>מאי איכא למימר!?</b> מה הטעם שלא יאכלו עבדיה בתרומה מכח בעלה הכהן, שהרי לא תבוא להאכילם לאחר מיתה, כשחזרה להיות זרה ככל הזרות?!
ומשנינן: <b>באלמנותה</b> - <b>לא פליגי רבנן</b>.
היות ובאלמנה כהנת מן הראוי לגזור שלא יאכילנה בעלה, שוב לא חילקו חכמים, ואסרו אף את עבדי אלמנה בת ישראל שלא יאכלו בתרומה מכח בעלה הכהן.
ומאותו טעם עצמו, אסרו חכמים את כל הפסולות שנישאות לכהן באיסור, וכגון גרושה וחלוצה לכהן הדיוט.
<b>איתמר: המכנסת שום לבעלה</b> [הכניסה לו נכסי צאן ברזל, שהוא שם את ערכם בשעה שהכניסה אותם, ומקבל על עצמו בכתובתה, לשלם לה שומא זו כשימות או יגרשנה].
וכשגירשה בעלה, היו הכלים או הקרקעות שהכניסה עדיין קיימים:
<b>היא</b>, האשה <b>אומרת: כלי</b> שהכנסתי - אותם עצמם <b>אני נוטלת</b>, לפי הערך של החיוב שאתה התחייבת לי עבורם בכתובתי, ואיני נוטלת דמים.
<b>והוא</b> הבעל <b>אומר</b>: רק <b>דמים אני נותן</b>, כמו שקבלתי עלי בשומא בחיוב כתובתך עבור נכסי צאן ברזל, ומאז הן באחריותי, ושלי הן, [רש"י], ואיני חפץ ליתן אותם עצמם.
<b>הדין עם מי?</b>
<h3> דף סו:</h3>
<b>רב יהודה אמר</b>: <b>ע</b> <b>הדין עמה</b>, ותטול כליה. (1)
<b>ורבי אמי אמר: הדין עמו</b>, ונותן לה דמים, ואינה נוטלת את הכלים.
ומפרשת הגמרא את טעמם:
<b>רב יהודה אמר: הדין עמה</b>, כי <b>משום "שבח בית אביה</b>" - <b>דידה הוי!</b> [יש סוברים שהוא שלה ממש, ויש אומרי שזכותה היא לגבותם. (2)
<b>רבי אמי</b>, ש<b>אמר הדין עמו</b>, סבר, <b>כיון דאמר מר</b>, במשנתנו בענין העבדים שהכניסה לו בתורת נכסי צאן ברזל:
<b>אם מתו</b> העבדים שהכניסה לו כנכסי צאן ברזל - <b>מתו לו, ואם הותירו</b> העבדים לאחר שהושבחו או התייקרו - <b>הותירו לו</b>.
ו<b>הואיל וחייב</b> הבעל <b>באחריותן</b> - <b>יאכלו</b> העבדים בתרומתו של אדוניהם הכהן [וראה תוספת ביאור בהערות (3)].
<b>אמר רב ספרא: מי קתני "והן שלו</b>"?
והרי <b>"הואיל וחייב באחריותן</b>" הוא ד<b>קתני! ולעולם</b> - <b>לאו דידיה נינהו</b> [וראה תוספת ביאור בהערות (4)].
ותמהינן: <b>ו</b>כי <b>כל היכא דחייב</b> האדון <b>באחריותן</b> של העבדים, <b>אכלי</b> העבדים <b>בתרומה?</b> וכי משום שיש לבעל חיוב אחריות עליהם יאכלו העבדים בתרומה, והרי אינם שלו! וכיון ששנינו "עבדי צאן ברזל יאכלו", הרי למדת שדידיה נינהו. (5) <b>והתנן</b> במשנה במסכת תרומות, שחיוב אחריות של כהן על עבד או בהמה, אינו חשוב "קנין כספו" להאכילם בתרומה:
דתנן: <b>ישראל ששכר פרה מכהן, הרי זה יאכילנה כרשיני תרומה</b>. (6)
אבל <b>כהן ששכר פרה מישראל, אף על פי שמזונותיה עליו</b> [על הכהן] - הרי זה <b>לא יאכילנה כרשיני תרומה!</b> היות ולענין תרומה צריך שתהא הבהמה "קנין כספו", ובהמה זו אינה קנין כספו של השוכר הכהן, אלא של בעליה הזר [וראה תוספת ביאור בהערות (7)].
והוינן בה: <b>ותסברא</b>, וכי סבור אתה שראיה זו שהבאת, ראיה היא?! והרי <b>נהי</b>, על אף <b>דמחייב</b> השוכר <b>בגניבה ואבידה</b> (8) -
<b>באונסיה, בכחשה ובפחיתת</b> [רשב"א] <b>דמיה</b> - <b>מי מחייב!?</b> וכי חייב השוכר באחריות הבהמה אם תיאנס או תיכחש או שייפחתו דמיה, כשם שחייב הבעל בנכסי צאן ברזל?!
ואם כן, אין לך להוכיח ממשנה זו שאין חיוב אחריות כמו של הבעל בנכסי צאן ברזל מאכלת בתרומה; ויכולים אנו לומר שמשום חיוב אחריות הבעל אוכלים העבדים בתרומה, ולעולם נכסי צאן ברזל לאו דידיה נינהו.
<b>הא</b> - בעל שחייב באחריות נכסי צאן ברזל שלו - <b>לא דמיא אלא לסיפא</b> של אותה משנה בתרומות:
<b>ישראל ששם</b> [שי"ן ימנית] <b>פרה מכהן</b> [קיבל על עצמו אחריות הפרה אף מאונס, כחש ופחת דמים (9)], <b>לא יאכילנה כרשיני תרומה</b>, דכשלו הן חשובים ולא של הכהן.
<b>אבל כהן ששם פרה מישראל, יאכילנה כרשיני תרומה</b>, דכשלו הם חשובים.
הרי למדת: כל שנתחייב באחריות גמורה, הרי זה מאכילם בתרומה, והכי נמי יש לפרש במשנתנו, ומכל מקום לאו דידיה נינהו.
<b>יתוב</b> [אחרונים, ישבו] <b>רבה ורב יוסף בשלהי פירקיה דרב נחמן</b> [לאחר דרשת רב נחמן], <b>ויתבי וקאמרי</b> [ישבו ואמרו]: (10)
<b>תניא כוותיה דרב יהודה, ותניא כוותיה דרבי אמי</b>.
<b>תניא כוותיה דרבי אמי</b> שנכסי צאן ברזל כשלו הם חשובים, ועל כרחך שאם באה ליטול כליה אין הדין עמה:
אמרה תורה: וכי יכה איש את עין עבדו או את עין אמתו ושחתה לחפשי ישלחנו תחת עינו. ואם שן עבדו או שן אמתו יפיל לחפשי ישלחנו תחת שנו.
<b>עבדי צאן ברזל</b> - <b>יוצאין בשן ועין לאיש</b>.
שאם הבעל הוא זה שחבל והוציא את השן או את העין של העבד, הרי הוא יוצא לחרות.
<b>אבל לא לאשה</b>, שאם האשה היא שחבלה בהם, אין הם יוצאים לחרות.
ומוכח שעבדי צאן ברזל הם של הבעל, וכדעת רבי אמי [וראה תוספת ביאור בהערות (11)].
<b>תניא כוותיה דרב יהודה</b>, שהדין עמה:
דתניא: אשה <b>המכנסת שום לבעלה</b> [נכסי צאן ברזל, הנישומים בכתובתה] -
<b>אם רצה הבעל למכור</b> את הנכסים - <b>לא ימכור</b>, כדי שאם יגרשנה תוכל ליטול כליה, וכדעת רב יהודה.
<b>ולא עוד, אלא אפילו הכניס לה</b> הבעל <b>שום משלו</b>, שהוא זה שהביאם, וקיבלם על עצמו כמו נכסי צאן ברזל, אף בנכסים האלו, <b>אם רצה הבעל למכור</b> את הנכסים - <b>לא ימכור!</b>
ומשום שאף בנכסים אלו זכותה של האשה ליטול את אותם כלים שהוא הכניס, על אף שבהם אין לה את טענת הזכות לקבל "שבח בית אביה".
<b>מכרו שניהם</b>, הבעל או האשה, את נכסי צאן הברזל <b>לפרנסה</b> [למזונות (12)] -
<b>זה היה מעשה לפני רבן שמעון בן גמליאל, ואמר: הבעל מוציא מיד הלקוחות</b>.
כלומר: לא מיבעיא שכשמכר הוא בלא דעתה ומת או גירשה, שהיא מוציאה מיד הלקוחות את כליה, אלא אפילו הוא מוציא מיד הלקוחות מיד, דבשעת מכירה לאו מכירה ודאית היא שמא ימות בחייה ונמצאת מכירתו בטילה, [רשב"א בהבנת רש"י]; וכשהיא מכרה, ודאי מוציא הבעל שהרי שלו הוא. (13)
<b>אמר רבא אמר רב נחמן: הלכה כרב יהודה</b>.
<b>אמר</b> תמה <b>ליה רבא לרב נחמן: והתניא כוותיה דרבי אמי</b>, וכפי שהביאה הגמרא לעיל?!
ומשני ליה רב נחמן: <b>אף על גב דתניא כוותיה דרבי אמי, מסתברא טעמא דרב יהודה, משום "שבח בית אביה</b>"
<b>ההיא איתתא, דעיילה ליה לגברא איצטלא דמילתא בכתובתה</b> [אשה אחת הכניסה בגד של משי כנכסי צאן ברזל בכתובתה]. <b>שכיב</b> [מת] בעלה. <b>שקלוה יתמי, ופרסוה אמיתנא</b> [נטלו היתומים את האיצטלה ופרסו אותה על המת]. ותכריכים של מת אסורים בהנאה. (14) <b>אמר רבא: קנייה מיתנא</b>, "קנהו" המת לאיצטלה, מחמת היתומים שפרסוה עליו, וכאילו שלו היא!
כלומר, מתוך שפרסוה היתומים לאיצטלה על המת - הרי היא נאסרת בהנאה.
ואין זה נחשב כאדם האוסר על חבירו דבר שאינו שלו, שאין בכוחו לאוסרו.
<b>אמר</b> תמה <b>ליה נאנאי, בריה דרב יוסף, בריה דרבא, לרב כהנא</b>:
<b>והאמר רבא אמר רב נחמן: הלכה כרב יהודה</b>, שאמר שהאיצטלה הוא של האשה ולא של היתומים, ואיך יכולים היתומים לאסור בהנאה את הבגד שאינו שלהם?!
<b>אמר ליה</b> רב כהנא לנאנאי: <b>מי לא מודה רב יהודה ד</b>אף על גב שהדין עמה, מכל מקום בגד זה עדיין <b>מחוסר גוביינא</b> הוא! וכל עוד שלא גבתה את האיצטלא מהיתומים אין האיצטלה שלה [או אין היא נחשבית ברשותה] אלא רק "שעבודא בעלמא" יש לה על האיצטלא!
והראיה שעדיין אין האיצלה שלה [או שאין היא עדיין ברשותה, שהרי <b>אילו מיגניב</b> [אם האיצטלא היתה נגנבת מהיתומים] וכי <b>לאו יורשים חייבים לשלומי</b> [האם לא היה מוטל חיוב על היתומים לשלם לה את האיצטלא]?!
כי אם תמצי לומר שכבר הם ברשותה, אף בלי גוביינא, אם כן, למה לא פקע מיד בשעת המיתה חיוב האחריות שיש לבעל.
ו<b>כיון דאילו מיגניב</b> - <b>יורשין חייבים לשלומי</b>, הרי <b>ברשותייהו</b> של יורשים <b>קיימי</b>, (15) עד שתגבה אותה מהם.
וכיון שאיצטלה ברשות היתומים היא, בא ה"הקדש" שהקדישוהו היתומים [דהיינו, איסור ההנאה שהחילו היתומים על החפץ], ומפקיע את שעבוד האשה מן האיצטלא, ונותנים היורשים את דמי האיצטלא (16).
ומפרשת הגמרא: <b>רבא</b>, שאמר מתוך שמחוסרת גוביינא היא, חל ההקדש, ופקע שעבוד האשה - <b>לטעמיה</b> [לשיטתו] הוא!
<h3> דף סז.</h3>
<b>דאמר רבא: הקדש, חמץ</b>, <b>ע</b> <b>ושחרור מפקיעין מידי שעבוד</b>.
הקדש מפקיע מידי שעבוד: כגון אם עשה שורו "אפותיקי" לבעל חובו, והקדישו למזבח, שהוא קדושת הגוף, פקע שעבודו של בעל חובו. (1)
חמץ מפקיע מידי שעבוד: כגון מי שעשה את חמצו אפותיקי לבעל חובו גוי, והרי הוא מונח בידו של הישראל, ובאו שש שעות של ערב הפסח, פקע שעבוד הגוי, הואיל ולא היה החמץ שייך ממש לגוי, ולכן, חייב הישראל לבערו. (2)
שחרור מפקיע מידי שעבוד: כגון עשה עבדו אפותיקי לחבירו, ושחררו, הרי הוא משוחרר, ופקע שעבודו של המלוה.
<b>אמר רב יהודה</b>: אשה ש<b>הכניסה לו</b> לבעלה, בתורת נכסי צאן ברזל, <b>שני כלים ב</b>שווי <b>אלף זוז, ושבחו</b> הכלים, <b>ועמדו על</b> ערך של <b>שני אלפים</b> זוז.
ואותו הרווח של היוקר שייך לבעל, וכמו ששנינו במשנתנו בענין נכסי צאן ברזל: "ואם הותירו הותירו לו". ונמצא, שאין הוא חייב לתת לה מתוך האלפיים אלא אלף זוז, כפי שהיה ערך הנכסים בשעה שהכניסתם לו -
<b>אחד</b> מן הכלים שהכניסה, השוה היום אלף זוז - האשה <b>נוטלתו בכתובתה</b>, כתשלום האחריות על נכסי צאן ברזל שקיבל על עצמו בעלה בכתובתה.
<b>ואחד</b> מן הכלים שהכניסה, דהיינו, הכלי השני גם שוה אלף זוז, אך הוא יתר על החוב שחייב לה בעלה - יש לה לאשה זכות, שתהא <b>נותנת דמים</b> לבעלה כפי ערכו של הכלי השני, <b>ו</b>תהא <b>נוטלתו</b>, על כרחו של בעלה, <b>מפני "שבח בית אביה</b>".
ומקשינן: <b>מאי קא משמע לן</b> רב יהודה במימרא זו?!
האם את הדין ש<b>"שבח בית אביה</b>" - <b>דידה הוי</b>, שזכאית היא ליטלו בתשלום?!
ו<b>הא אמרה רב יהודה חדא זימנא</b> [הרי כבר אמרה רב יהודה, לעיל]?!
ומשנינן: <b>מהו דתימא: הני מילי</b> - שהיא זכאית ליטול כליה משום "שבח בית אביה" - <b>היכא דמטיא למישקל בכתובתה</b> [כאשר ערך הכלים הוא לפי המגיע לה מכח האחריות שנטל עליהם בכתובתה].
<b>אבל מיתן דמי ומישקל</b>, לתת דמים ולקחת את הנכסים שאינם מגיעים לה לפי ערך הדמים של הנכסים שהכניסה לו, הוה אמינא ד<b>לא</b> אמר רב יהודה שיכולה לשלם דמים, וליטלם.
<b>קא משמע לן</b> רב יהודה, שאפילו נכסים העולים בשווים על מה שמגיע לה לפי הסכום שהכניסה לו, יכולה היא לשלם עבורם, וליטול את הנכסים שהכניסה לו מבית אביה!
<big><b>מתניתין:</b></big>
<b>בת ישראל שניסת לכהן</b> וילדה לו בנים, <b>ומת</b> בעלה <b>והניחה מעוברת</b> -
הרי <b>לא יאכלו עבדיה</b> [עבדי צאן ברזל שהכניסה לבעלה (3)] - שירשו אותם בניו - <b>בתרומה</b>, על אף שהם עבדים של בניו הכהנים -
<b>מפני חלקו של עובר</b>, באותם עבדים, (4) שאין בכוחו של העובר להאכילם [כדמפרש ואזיל], ולפיכך אין הם אוכלים בתרומה כלל. (5)
לפי <b>שהעובר</b> הנמצא במעי אמו:
א. <b>פוסל</b> את אמו בת כהן - שנישאת לישראל ומת בעלה - מלשוב לבית אביה לאכול בתרומה, כשם שבן ילוד פוסלה מלשוב, כמאמר הכתוב "ובת כהן כי תהיה אלמנה וגרושה, וזרע אין לה, ושבה אל בית אביה כנעוריה, מלחם אביה תאכל".
הרי למדת שאם יש לה זרע, ואפילו אינו אלא עובר - אינה שבה לבית אביה. (6)
ב. <b>ואינו מאכיל</b> בתרומה את אמו בת ישראל שניסת לכהן ומת בעלה.
ואינו כבן ילוד, שמאכיל את אמו בת ישראל בתרומה, כמאמר הכתוב "וכהן כי יקנה נפש קנין כספו, הוא יאכל בו, ויליד ביתו הם יאכלו בלחמו". ודרשו חכמים: "יאכילו בלחמו!", ללמדך שבת ישראל שניסת לכהן וילדה לו בן, הרי היא אוכלת תרומה בגללו. (7)
וכשם שאין העובר, בנו של כהן, מאכיל בתרומה את אמו שהיא בת ישראל, כך אין העובר הכהן מאכיל את עבדיו בתרומה, <b>דברי רבי יוסי</b>. (8)
<b>אמרו לו</b> חכמים לרבי יוסי: <b>מאחר שהעדת לנו על בת ישראל</b> שנישאת <b>לכהן</b> שאין העבדים שירשו בניו של הכהן אוכלים בתרומה, הואיל ואף לעובר, בנו של הכהן, יש חלק בעבדים, והוא אינו יכול להאכילם.
אם כן, <b>אף בת כהן</b> שנישאת <b>לכהן, ומת, והניחה מעוברת, לא יאכלו עבדיה</b> [עבדי צאן ברזל שלה, שהם עבדיו של בני בעלה] <b>בתרומה, מפני חלקו של עובר</b>, שאינו יכול להאכיל את עבדיו בתרומה. (9)
<big><b>גמרא:</b></big>
שנינו במשנה: בת ישראל שניסת לכהן ומת והניחה מעוברת, לא יאכלו עבדיה בתרומה מפני חלקו של עובר:
<b>איבעיא להו</b>:
האם <b>טעמא דרבי יוסי</b> שאין העובר מאכיל (10) הוא <b>משום דקסבר</b> רבי יוסי: <b>עובר במעי זרה</b> (11) - <b>זר הוא</b>.
<b>או דילמא</b> מטעם אחר הוא שאינו מאכיל, כי: רק <b>ילוד</b> הוא ש<b>מאכיל</b> בתרומה, אבל עובר, <b>שאינו ילוד</b> - <b>אינו מאכיל</b> את העבדים?
<b>למאי נפקא מינה: לעובר במעי כהנת</b> [בת כהן המעוברת מכהן], אם מאכיל הוא את עבדיו.
אם אתה בא עליו מדין "עובר במעי זרה זר הוא", הרי עובר זה שבמעי כהנת כהן הוא, והרי הוא מאכיל בתרומה.
ואם אתה בא עליו משום "ילוד מאכיל שאינו ילוד אינו מאכיל", אף עובר שבמעי כהנת אינו יכול להאכיל.
<b>מאי</b> טעמיה דרבי יוסי?
<b>אמר רבה: היינו טעמא דרבי יוסי, דקסבר: עובר במעי זרה זר הוא</b>.
<b>רב יוסף אמר: ילוד מאכיל, שאין ילוד אינו מאכיל</b>. (12) <b>מיתיבי</b> לרב יוסף, שביאר טעמו של רבי יוסי משום "ילוד מאכיל שאין ילוד אין מאכיל", מברייתא שלמדנו:
<b>אמרו לו לרבי יוסי: מאחר שהעדת לנו על בת ישראל לכהן</b> שלא יאכלו עבדיה בתרומה מפני חלקו של עובר -
<b>בת כהן</b> המעוברת <b>לכהן</b> - <b>מהו</b> שיאכלו העבדים בתרומה?
<b>אמר להם</b> רבי יוסי: <b>זו</b> [בת ישראל לכהן] <b>שמעתי</b> לאיסור.
<b>ו</b>אולם <b>זו</b> [בת כהן המעוברת לכהן] <b>לא שמעתי</b> לאיסור, אלא להתיר את העבדים בתרומה. (13)
והשתא תיקשי:
<b>אי אמרת בשלמא</b> טעמו של רבי יוסי הוא משום ש<b>"עובר במעי זרה זר הוא</b>", שפיר <b>היינו דקאמר להו</b> רבי יוסי: <b>זו שמעתי, וזו לא שמעתי!</b> כי בבת כהן לכהן הרי אין אתה יכול לפוסלם לאכול בתרומה מטעם זה, שהרי אינו עובר במעי זרה אלא במעי כהנת.
<b>אלא אי אמרת</b> שטעמו של רבי יוסי הוא משום <b>"ילוד מאכיל, שאין ילוד אין מאכיל</b>", תיקשי:
<b>מאי "זו שמעתי, וזו לא שמעתי</b>" שאמר רבי יוסי?! והרי <b>איהי</b> - <b>היא!</b> [הרי הכל דבר אחד הוא]!? (14)
ומסקינן: <b>קשיא!</b>
<b>אמר רב יהודה אמר שמואל: זו</b> ששנינו במשנתנו: מי שמת והניח עובר, הרי העובר זוכה בעבדים, וכיון שהעובר אין בכחו להאכילם, הרי העבדים נפסלים מלאכול בתרומה - <b>דברי רבי יוסי</b> הם.
<b>אבל חכמים אומרים</b>: אין לעובר חלק בעבדים. (15) ולפיכך:
אם <b>יש לו</b> - לאבי העובר שמת - <b>בנים</b>, הרי העבדים <b>אוכלים משום בנים</b>, הואיל ולעובר אין חלק בהם.
ואף אם <b>אין לו בנים</b>, הרי העבדים <b>אוכלים משום</b> ה<b>אחים</b> של המת שיורשים אותו כשאין לו בנים. (16) ואף אם <b>אין לו</b> למת <b>אחים</b>, הרי העבדים <b>אוכלים משום משפחה כולה</b>. (17)
ומדייקת הגמרא את לשונו של שמואל: <b>"זו</b>" דברי רבי יוסי, <b>ו</b>משמע ד<b>לא סבירא ליה</b> לשמואל כרבי יוסי, אלא כחכמים הסוברים שעובר אינו זוכה (18) -
<b>הא אמר ליה שמואל לרב חנא בגדתאה</b> [בעל האגדה (19)]: <b>פוק אייתי לי בי עשרה</b> [צא והבא לי עשרה איש], <b>דאימא לך באנפייהו</b> [כדי שאומר לך בפניהם ויתפרסם הדבר על ידיהם] את הדין ש<b>המזכה לעובר קנה!</b> הרי שלדעת שמואל יתכן אפילו לזכות לעובר. וכל שכן בירושה הבאה מאליה שיש לעובר זכיה [ריטב"א]!
ומשנינן: <b>אלא</b>, כך אמר שמואל: <b>"זו</b>" דברי רבי יוסי.
<b>ו</b>אף שמואל עצמו <b>סבירא ליה</b> כן.
ותמהינן: וכי <b>מאי קא משמע לן</b> שמואל? <b>דפליגי רבנן עליה דרבי יוסי?!</b>
<b>ומי פליגי?</b> וכי חלוקים עליו חכמים ולא הודו לו? <b>והאמר רבי זכאי</b> [ב"ח]: <b>זו עדות, העיד רבי יוסי מפי שמעיה ואבטליון, והודו לו</b> חכמים
<b>אמר</b> תירץ <b>רב אשי: מי קתני "וקבלו</b>" הימנו חכמים?
<b>ו</b>הרי <b>"הודו לו</b> חכמים" הוא ד<b>קתני</b>, לומר: <b>דמסתבר טעמיה</b> דרבי יוסי, אך אינם מודים לו בדין.
<b>תנו רבנן</b>:
א. כהן שהיו לו עבדים שהכניסה לו אשתו בנישואיה, ומת, ו<b>הניח בנים</b>, ואין אשתו מעוברת, הרי <b>אלו</b> [עבדי מלוג], <b>ואלו</b> [עבדי צאן ברזל] <b>אוכלים</b> בתרומה.
עבדי מלוג שהם שלה אוכלים מכוחה, שהרי היא אוכלת בתרומה מכח בניה שיש לה מבעלה הכהן.
עבדי צאן ברזל, שהם של הבנים - אוכלים מכוחם של הבנים.
ב. <b>הניחה מעוברת</b> ולא הניח בנים, הרי <b>אלו ואלו אין אוכלים</b>.
עבדי מלוג שהם שלה אינם אוכלים בתרומה, הואיל ואף היא אינה אוכלת בתרומה, כי העובר שיש לה מבעלה הכהן אינו מאכילה בתרומה, שעובר אינו מאכיל.
עבדי צאן ברזל אינם אוכלים בתרומה, כי העובר יש לו זכיה בעבדים, ואינו יכול להאכילם כי עובר אינו מאכיל.
ג. <b>הניח בנים והניחה</b> גם <b>מעוברת</b>:
<b>עבדי מלוג</b> שהם שלה, <b>אוכלים כדרך שהיא אוכלת</b>, מכח בניה שיש לה מבעלה הכהן.
ואילו <b>עבדי צאן ברזל לא יאכלו</b> בתרומה, <b>מפני חלקו של עובר, שהעובר פוסל ואינו מאכיל</b>, (20) <b>דברי רבי יוסי</b>, וכפי שנתבאר במשנתנו.
<b>רבי ישמעאל ברבי יוסי אומר משום אביו: הבת מאכלת</b>, אבל <b>הבן אינו מאכיל</b>, ויתבארו דבריו בהמשך הסוגיא.
<b>רבי שמעון בן יוחי אומר</b>: אף שעובר יש לו זכיה ועובר אינו מאכיל את עבדיו, מכל מקום:
אם הניח בנים <b>זכרים</b> עם העובר, (21) הרי <b>יאכלו</b> העבדים <b>כולן</b> [בין עבדי צאן ברזל ובין עבדי מלוג].
עבדי מלוג יאכלו כדרך שהיא אוכלת מכח בניה.
עבדי צאן ברזל יאכלו, משום שאנו תולים שאין לעובר חלק בירושת אביו, וכפי שיתבאר בהמשך הסוגיא.
אבל אם הניח בנות <b>נקבות</b> בלבד עם העובר, הרי עבדי צאן ברזל שהם של הבנות <b>לא יאכלו</b> מכוחן, כי <b>שמא ימצא עובר זכר, ואין לבנות</b> ירושה <b>במקום הבן כלום</b>, והוא עצמו הרי אינו יכול להאכיל, שעובר אינו מאכיל.
ומקשינן: <b>מאי איריא</b>, מדוע נקט את הטעם שאין העבדים אוכלים מכח הבנות משום <b>"שמא ימצא עובר זכר</b>, ואין לבנות במקום הבן כלום"?
<b>תיפוק ליה, ד</b>אפילו אם <b>נקבה</b> היא העובר - <b>נמי פסלה</b> את העבדים מלאכול בתרומה, שהרי אף לעובר יש חלק בעבדים, ועובר אינו מאכיל, וכדרך שאמרו במשנה, שאין העבדים אוכלים מפני חלקו של עובר?!
ומשנינן: <b>"חדא, ועוד</b>" - <b>קאמר</b>.
<b>חדא, דנקבה נמי פסלה</b>, ואפילו אם היינו יודעים שנקבה היא [ולכן יש חלק לאחיותיה בעבדים], מכל מקום חלקו של עובר פוסלם מלאכול בתרומה.
<b>ועוד</b>, הרי אפשר שאין לבנות חלק כלל בעבדים, כי <b>שמא ימצא עובר זכר, ואין לבנות במקום הבן כלום</b>. (22)
ועתה מבארת הגמרא את מה שאמר רבי שמעון בן יוחי "זכרים יאכלו כולן";
והוינן בה: וכי כאשר יש בנים <b>זכרים</b> - <b>יאכלו</b> עבדי צאן ברזל בתרומה?!
<b>והאיכא עובר!</b>
ואם כן, יש לנו לומר: שמא ימצא עובר זכר, ויש לו חלק בעבדים, ופוסל אותם מלאכול בתרומה?!
ומשנינן: <b>קסבר</b> רבי שמעון בן יוחי:
<h3> דף סז:</h3>
<b>אין חוששין למיעוטא</b> של עוברים שהם זכרים בני קיימא, אלא יש לנו לתלות שהעובר הוא מן הרוב שהן נקבות או נפלים. (1)
<b>ואיבעית אימא: לעולם קסבר</b> רבי שמעון בן יוחי ש<b>חוששין למיעוטא</b> של עוברים זכרים בני קייימא.
ודקשיא לך, אם כן, למה יאכלו העבדים מכח שאר הבנים הזכרים, והרי יש לנו לחוש שמא ימצא עובר זכר, ויש לו חלק בעבדים ופוסלם מלאכול בתרומה - לא תיקשי:
<b>דעבדינן ליה</b> לעובר <b>תקנתא</b>, (2) <b>כרב נחמן אמר שמואל</b> [כדמפרש ואזיל], שבוררין לעובר חלק אחר בנכסי האב, ונמצאו העבדים שייכים לאחיו הזכרים בלבד. (3)
<b>דאמר רב נחמן אמר שמואל: יתומים</b> קטנים <b>שבאו לחלוק בנכסי אביהם</b>, הרי <b>בית דין</b> <b>מעמידים להם אפוטרופוס</b> לכל אחד ואחד, <b>ובורר להם</b> [כל אפוטרופוס ליתום שהתמנה עבורו] <b>חלק יפה</b>. (4)
ואם <b>הגדילו</b> היתומים, <b>יכולים</b> הם <b>למחות</b> על אופן החלוקה, ולבטלה, ואין מועילה החלוקה אלא כדי לאכול פירות עד שידילו וימחו.
<b>ורב נחמן דידיה</b> - שלא בשם שמואל - <b>אומר: הגדילו</b> היתומים, <b>אין</b> הם <b>יכולים למחות</b>.
היות <b>דאם כן</b>, שאתה אומר יכולים הם למחות ולבטל את החלוקה - <b>מה כח בית דין יפה!?</b>
ומאחר שביארנו את טעמו של רבי שמעון בן יוחי, שהוא על ידי תקנה שעושים ומעמידים אפוטרופוס לעובר, אם כן, חכמים שנחלקו עליו בברייתא, בהכרח שאפילו על ידי תקנה הוא שנחלקו.
וכיון שכך, יש לנו לדון:
<b>לימא</b> שיטתו <b>דרב נחמן</b> - <b>תנאי היא</b>, ולדעת חכמים אין בית דין עושין תקנה!? (5)
ומשנינן: <b>לא</b>. אין לבאר שדברי רבי שמעון בן יוחי הם על ידי תקנה, עד שתשמע מכאן שלפי חכמים אין עושים תקנה.
אלא <b>דכולי עלמא</b> - בין חכמים ובין רבי שמעון בן יוחי - <b>אית להו דרב נחמן</b>, שעושים תקנה.
ואילו היו רוצים לעשות תקנה זו, היו אפילו חכמים מודים שעושים אותה, ויאכלו העבדים. אלא מדובר כשלא עשו תקנה.
<b>והכא, בחוששין למיעוטא קמיפלגי</b>
כלומר: טעמו של רבי שמעון בן יוחי הוא משום דלא חיישינן למיעוטא, ולא משום תקנה, וכתירוץ הראשון של הגמרא. (6)
שנינו בברייתא: <b>רבי ישמעאל ברבי יוסי אומר משום אביו: הבת מאכלת, הבן אינו מאכיל</b>:
ומניחה הגמרא שכוונתו לומר שאם היו נקבות, יאכלו כולם, ואם היו זכרים, לא יאכלו עבדי צאן ברזל.
ולפיכך תמהינן:
<b>מאי שנא בן</b> - שנותר עם העובר - <b>דלא מאכיל</b> את העבדים, <b>משום חלקו של עובר</b> שמא ימצא זכר ויש לו חלק בעבדים.
<b>בת נמי</b> (7) - שנותרה עם העובר - <b>לא תאכיל, מפני חלקו של עובר?!</b>
<b>אמר</b>, פירש <b>אביי</b> את דברי רבי ישמעאל ברבי יוסי משום רבי יוסי אביו:
תיקנו חכמים: מי שמת והניח בנים ובנות.
בזמן שהנכסים "מרובין", שיש לבנים ולבנות כדי ליזון מן הנכסים עד שיתבגרו - הבנים יירשו את הנכסים, והבנות ייזונו מן הנכסים, עד שיתבגרו, או עד שיינשאו לאיש [שהרי תנאי כתובה הוא, שייזונו הבנות מן הנכסים עד אז].
ובזמן שהנכסים מועטים מן השיעור הנזכר - הבנות יזונו מן הנכסים, והבנים ישאלו למזונותיהם על הפתחים. <b>הכא</b> - דאמר רבי ישמעאל ברבי יוסי: הבת מאכלת - מיירי בבת שעדיין לא בגרה ולא נישאה לאחר, שיש לה זכות לקבלת מזונות מנכסי הירושה.
ו<b>ב</b>עבדים שהם <b>"נכסים מועטים</b>" (8) <b>עסקינן</b>, שהבת זוכה בהם מתקנת חכמים, ומאכילה אותם בתרומה.
<b>וכגון דאיכא בן בהדי בת</b> [עם הבת], (9) ומתוך כך מסתלק העובר, אם נקבה הוא, מדין ירושה דאורייתא, שהרי הבן קודם לה. ולכן יכולה הבת הקיימת להאכיל את העבדים בתרומה. שהרי:
<b>מה נפשך</b> [בין אם זכר הוא העובר, ובין אם נקבה היא], הרי הבת הילודה לבדה היא זו שזוכה בעבדים מתקנת חכמים, ואילו לעובר אין חלק בעבדים כלל, ואינו פוסלם מלאכול בתרומה -
כי <b>אי האי דמעברא בן הוא</b> [אם העובר שהיא מעוברת הימנו זכר הוא], הרי אין לו חלק בעבדים, היות ו<b>לא עדיף</b> העובר <b>מהאי</b> בן <b>דקאי</b> [מהבן האחר שנותר], שאין לו חלק בעבדים הואיל והבת זוכה בהן מתקנת חכמים.
ו<b>אי</b> עובר זה <b>בת היא</b>, הרי אין לה חלק בעבדים כלל, כיון שיש בן זכר לפנינו ומסלק את הבנות מירושה של תורה.
שמא תאמר: תזכה אף היא חלק בעבדים מדין "נכסים מועטים", ותפסול את העבדים מלאכול בתרומה על ידי הבת הילודה, זה אינו, שהרי:
<b>אמאי אכלה</b> בת בנכסים מועטים? - <b>בתקנתא דרבנן!</b>
אבל <b>כמה דלא נפק לאויר העולם</b> [עובר שעדיין לא יצא לאויר העולם] <b>לא תקינו</b> לה <b>רבנן</b> זכות בנכסים מועטים. (10)
ותמהינן עלה: <b>במאי אוקימתא</b> לברייתא - <b>בנכסים מועטים</b>.
אם כן, <b>אימא סיפא</b>, בדברי רבי שמעון בן יוחי: <b>שמא ימצא העובר זכר, ואין לבנות במקום בן כלום</b>.
ואם הברייתא עוסקת בנכסים מועטים, הרי <b>אדרבה, נכסים מועטים</b> - <b>דבנות נינהו?!</b> ומשנינן: <b>סיפא</b> - דברי רבי שמעון בן יוחי
- <b>אתאן לנכסים מרובין</b> [מיירי בנכסים מרובין].
ואכתי תמהינן: <b>ו</b>כי אטו <b>נכסים מועטים דבנות נינהו</b>, כלומר: וכי עבדי נכסים מועטים כשלהן ממש הם חשובים, שיאכילום בתרומה?!
<b>והאמר רבי אסי אמר רבי יוחנן: יתומין</b> זכרים <b>שקדמו</b> קודם שבאו הבנות לבית דין והעמידום בית דין לנכסים בחזקת בנות [רש"י בסוטה ובכתובות] <b>ומכרו בנכסים מועטים, מה שמכרו מכרו</b>, הרי שלענין מכירה ברשות הבנים הם עומדים, וכיון שכן האיך תאכיל הבת בתרומה, והרי שמא העובר זכר הוא ויש לו חלק בעבדים. (11)
ומכח קושיא זו מבארת הגמרא ביאור אחר בדברי רבי ישמעאל ברבי יוסי: <b>ואלא מאי</b> ה<b>"בת</b> מאכלת" <b>דקתני</b> בדבריו: <b>"אם</b> מאכלת" (12) את עבדי מלוג שלה מכח בניה שיש לה מבעלה ואף שהניח גם עובר שאין יכול להאכילה, ו"הבן - בין זכר בין נקבה - אינו מאכיל" את עבדי צאן הברזל שלו, מפני חלקו של עובר; והרי זה כאילו אמר: עבדי מלוג יאכלו כדרך שהיא אוכלת, עבדי צאן ברזל לא יאכלו.
ותמהינן: <b>אי הכי היינו</b> תנא קמא בשם <b>רבי יוסי</b>, שהרי אף הוא אמר: עבדי מלוג יאכלו כדרך שהיא אוכלת, עבדי צאן ברזל לא יאכלו מפני חלקו של עובר.
ומשנינן: <b>כולה</b> ברייתא <b>רבי ישמעאל ברבי יוסי קתני לה</b>, כלומר: הכי קאמרה הברייתא: וכן היה רבי ישמעאל ברבי יוסי אומר משום אביו, הבת מאכלת והבן אינו מאכיל, [מאירי].
<big><b>מתניתין:</b></big>
במשנה הקודמת שנינו: "העובר פוסל" את אמו בת ישראל שנתאלמנה או נתגרשה מבעלה מלשוב ולאכול בתרומת בית אביה, וכשם שהילוד פוסל; "ואינו מאכיל" את אמו בת ישראל שניסת לכהן ונתעברה ממנו, ואינו כמו ילוד שהוא מאכיל את אמו.
המשנה שלפנינו, מונה יחד עם העובר עוד אחרים, שהם פוסלים את בת כהן מלאכול בתרומת בית אביה, ומאידך אין בכחם להאכיל בת ישראל בתרומה, כמו הדומים להם שמאכילים.
<b>העובר</b> שעיברה אותו בת כהן מבעלה ישראל, או שעיברה אותו בת ישראל מבעלה הכהן. (13) <b>והיבם</b> כלומר: אשה בת כהן שנתאלמנה מבעלה והיא זקוקה ליבם ישראל להתיבם, או אשה בת ישראל שנתאלמנה מבעלה והיא זקוקה ליבום לאחיו הכהן. (14)
<b>והאירוסין</b>, כלומר: אשה בת כהן שנתארסה לישראל, או אשה בת ישראל שנתארסה לכהן.
<b>והחרש</b> [אינו שומע ואינו מדבר, ואין בו דעת] ישראל שנשא אשה בת כהן, ואין נישואיו חלים אלא מתקנת חכמים, או שהיה כהן ונשא את בת ישראל.
הקטן נעשה ראוי לביאה משעה שנעשה בן תשע שנים ויום אחד, אבל בפחות מגיל זה אין ביאתו ביאה לגבי כל התורה.
<b>ובן תשע שנים ויום אחד</b>, פיסקא זו מתבארת בגמרא.
הרי אלו <b>פוסלין</b> את בת הכהן מלאכול בתרומת בית אביה, <b>ולא מאכילין</b> אשה בת ישראל בתרומה כשהם כהנים, [ביאור פיסקא זו לענין בן תשע שנים ויום אחד מתבאר בגמרא].
ואף אם <b>ספק שהוא בן תשע שנים ויום אחד, ספק שאינו</b>, הרי אף הוא לחומרא בכלל הדין האמור בודאי בן תשע.
וכן מה ששנינו: האירוסין פוסלין, הרי דין זה אמור אף בקטן שקידש את האשה <b>ספק הביא שתי שערות</b> וקידושיו קידושין, <b>וספק שלא הביא</b> שתי שערות, ואין קידושיו קידושין, כי הואיל וספק הוא מחמירים בו.
ומתוך ששנינו שני דינים בספיקות לחומרא, מוסיפה עוד המשנה:
<b>נפל הבית עליו ועל</b> אשתו שהיא <b>בת אחיו</b> ומתו שניהם, ולא היו לו בנים והיתה לו אשה אחרת צרתה של בת אחיו, <b>ואין ידוע אי זה</b> - הוא או בת אחיו - <b>מת ראשון</b>.
הואיל וספק הוא, מחמירים בו ואומרים: <b>צרתה</b> של בת אחיו <b>חולצת</b> לאחיו <b>ולא מתייבמת</b> לו.
שהרי ספק הוא אם צרתה זקוקה ומותרת ביבום.
כי אם הבעל מת ראשון ונפלו לפני אחיו ליבום בתו וצרתה, הרי נפטרה צרתה מן היבום ומן החליצה כדין צרת ערוה, ואסורה ביבום כאשת אח שלא במקום מצוה, ולפיכך אינה מתיבמת.
ואם האשה, בתו של היבם, היא זו שמתה קודם לבעלה, הרי שלא נפלה לפני אחיו ליבום אלא צרתה בלבד, וזקוקה היא ליבום, ולפיכך הרי היא חולצת.
<big><b>גמרא:</b></big>
שנינו במשנה: <b>העובר</b> פוסל ולא מאכיל:
ומפרשינן טעמא: <b>אי</b> אמו המעוברת <b>בת כהן לישראל היא</b> שמת בעלה, <b>פסיל לה</b> העובר מלשוב לתרומת בית אביה, הואיל ואמרה תורה: ושבה אל בית אביה <b>"כנעוריה</b>", ללמדך: אינה שבה לבית אביה אלא בזמן שהיא דומה לנעוריה - <b>פרט למעוברת</b>.
ו<b>אי</b> אמו המעוברת <b>בת ישראל לכהן היא</b> שמת בעלה, <b>לא מאכיל לה</b> העובר בתרומה, ומשום שאמרה תורה: "ויליד" ביתו הם יאכלו בלחמו, וקרינן ביה "יאכילו בלחמו", ללמדך: <b>ילוד</b> הוא ש<b>מאכיל</b>, אבל <b>שאינו ילוד אינו מאכיל</b>.
שנינו במשנה: <b>היבם</b> וכו' פוסלין ולא מאכילין:
ומפרשינן טעמא: <b>אי בת כהן לישראל היא, פסיל לה</b> היבם מתרומת בית אביה, הואיל ואמרה תורה <b>"ושבה" אל בית אביה</b>.
מי שבידה לשוב לבית אביה - <b>פרט לשומרת יבם</b>, שאינה יכולה לשוב, כיון שזקוקה היא ליבום.
ו<b>אי בת ישראל לכהן היא, לא מאכיל לה</b> היבם הכהן בתרומה עד שלא כנסה, הואיל: וכהן כי יקנה נפש <b>"קנין כספו</b>" הוא יאכל בו <b>אמר רחמנא, והא קנין דאחיו הוא</b>
שנינו במשנה: <b>והאירוסין</b> פוסלין ולא מאכילין:
בת כהן שנישאה לישראל, שהוא פוסלה מתרומת בית אביה, נלמד ממה שאמרה תורה: ובת כהן כי תהיה אלמנה וגרושה, ושבה אל בית אביה מלחם אביה תאכל.
הרי למדת: עד שלא שבה לבית אביה אינה אוכלת בתרומה.
ואף שאין אנו צריכים למקרא זה, שהרי אמרה תורה: "ובת כהן כי תהיה לאיש זר היא בתרומת הקדשים לא תאכל", פירשו חז"ל, שאין פסוק זה בא ללמד שהנישאת לאיש זר הרי היא נפסלת בתרומה, שהרי יש לנו ללומדו מן הכתוב: ובת כהן כי תהיה אלמנה וגרושה.
ולא בא כתוב זה אלא ללמד על הנבעלת לאיש זר ופסול, שהיא נפסלת מלאכול בתרומה, [וכפי שמבואר כל זה בגמרא לקמן בדף זה].
ומכל מקום, כיון שאם לא הכתוב "ובת כהן כי תהיה אלמנה וגרושה", היינו מפרשים את הפסוק "ובת כהן כי תהיה לאיש זר" על הנישאת לישראל, מביאה הגמרא כאן מקרא זה כדי ללמד פרטי דינים בדין בת כהן שנישאת לישראל [תוספות].
ומפרשינן טעמא: <b>אי</b> ארוסתו <b>בת כהן לישראל היא, פסיל לה</b> הארוס הישראל מתרומת בית אביה,
<h3> דף סח.</h3>
<b>דהא קניה</b> הארוס לארוסתו <b>בהויה</b>, ואמרה תורה "ובת כהן כי תהיה לאיש זר, היא [מאותה שעה ש"נהיתה" אשת זר, דהיינו, שנתארסה לאיש זר], בתרומת הקדשים לא תאכל".
<b>ואי</b> ארוסתו <b>בת ישראל לכהן היא</b> - <b>לא מאכיל לה</b> הארוס הכהן לארוסתו בתרומה, <b>משום דעולא</b>.
דאמר עולא: דבר תורה, בת ישראל המאורסת לכהן אוכלת בתרומה, דכתיב: "וכהן כי יקנה נפש קנין כספו - הוא יאכל בו". ומה טעם אמרו אינה אוכלת, גזירה, שמא ימזגו לה כוס של יין תרומה בבית אביה [שהיא עדיין בביתו בשעה שהיא ארוסה], ותלך ותשקה את היין של תרומה לאחיה ולאחותה הישראלים.
שנינו במשנה: <b>והחרש</b> פוסל ולא מאכיל:
ומבארת הגמרא טעמו של דבר:
<b>אי</b> אשתו של החרש, <b>בת כהן לישראל היא</b> - <b>פסיל לה</b> החרש מתרומת בית אביה, <b>דהא קניה</b> החרש לאשתו <b>בתקנתא דרבנן</b>, שתיקנו לו נישואין, אף שאינו בר דעת.
<b>ואי</b> אשתו של החרש, <b>בת ישראל לכהן היא</b> - <b>לא מאכיל</b> החרש הכהן לאשתו, הואיל "וכהן כי יקנה נפש <b>קנין כספו" אמר רחמנא, והאי</b> חרש, <b>לאו בר קנין הוא</b> מן התורה, אלא רק חכמים תיקנו לו נישואין, אבל אין הוא יכול להאכילה בתרומה לפי שאינה קנויה לו מן התורה.
שנינו במשנה: <b>ובן תשע שנים</b> ויום אחד - פוסל ולא מאכיל:
<b>קא סלקא דעתין</b> שהמשנה עוסקת <b>בשומרת יבם לבן תשע</b> שנים <b>ויום אחד</b>.
ומקשינן: <b>למאי</b>, לאיזה ענין של פסול אומרת זאת המשנה?
<b>אי למיפסל</b> בת כהן, ומלמדת המשנה שאם היא זקוקה ליבם ישראל בן תשע שנים [שהוא ראוי לביאה] הרי הוא פוסלה מלאכול בתרומה, וזו היא ששנינו "ובן תשע שנים ויום אחד פוסלין". (1)
אי אפשר לפרש כן.
שהרי יבם <b>קטן</b> ישראל, אפילו אם הוא פחות מבן תשע שנים - <b>נמי מיפסל פסיל</b> בת כהן מלשוב אל בית אביה ולאכול בתרומה, היות והיא זקוקה לו. וכיון שהיא אגודה בו, ואינה מותרת לשוק, אין אני קורא בה "ושבה אל בית אביה כנעוריה"!
<b>ואי לאכולי</b> [להאכיל] בת ישראל תרומה, שאם היתה זקוקה ליבם כהן בן תשע שנים הרי הוא מאכילה בתרומה; וזו היא ששנינו בן תשע שנים ויום אחד "מאכיל".
אף כך אי אפשר לומר.
שהרי אפילו יבם <b>גדול</b> ממש <b>נמי לא מאכיל</b> שומרת יבם. (2) וכמו ששנינו במשנתנו שהיבם אינו מאכיל.
ואם כן, לאיזה ענין מחלקת המשנה בין קטן בן תשע שנים, לקטן פחות ממנו?! <b>אמר אביי</b>: (3) <b>הכא, ביבם</b> כהן שהוא <b>בן תשע שנים ויום אחד</b> [שביאתו ביאה], <b>הבא על יבמתו</b> בת ישראל <b>עסקינן</b> - <b>דמדאורייתא קניא ליה</b>, והיא אשתו מן התורה. ו<b>סלקא דעתך אמינא, הואיל ומדאורייתא קניא ליה, וביאתו</b> של בן תשע <b>ביאה</b> היא, <b>אימא</b> קנה אותה מן התורה כאילו היא נשואה לו לגמרי, על אף שקטן הוא, ו<b>לוכיל</b> [יאכילנה ליבמתו בתרומה] כשם שיבם גדול מאכיל את יבמתו לאחר ביאה.
<b>קא משמע לן</b> משנתנו שאין קנינו של הקטן קנין גמור:
אלא, <b>עשו</b> חכמים את גדרה של <b>ביאת</b> קטן <b>בן תשע שנים ויום אחד</b> ביבמתו, שתהא קונה את היבמה <b>כ</b>מו שקונה <b>מאמר ב</b>יבם <b>גדול</b>, שאינו קונה מן התורה קנין גמור.
<b>אמר ליה רבא</b> לאביי: <b>אי הכי</b> - שמשנתנו אומרת רק שקטנים בני תשע שנים ויום אחד "לא מאכילין", ואין היא עוסקת בהם לענין "פוסלין" -
<b>סיפא, דקתני</b> בה: <b>ספק</b> אם הוא <b>בן תשע שנים ויום אחד, ספק שאינו</b> בן תשע -
הרי בהכרח לפרש, שכונת המשנה היא להמשיך את האמור לעיל, ולומר, שאף מי שהוא ספק בן תשע שנים ויום אחד, הרי הוא בדין האמור בודאי בן תשע, שאינו מאכיל - ואם כן, תיקשי: וכי צריכה משנתנו להשמיע שספק בן תשע אינו מאכיל?
והרי <b>השתא, ודאי בן תשע לא מאכיל</b> -
<b>ספק</b> בן תשע - וכי <b>מיבעיא</b> לתנא לומר שאינו מאכיל!?
<b>אלא, אמר רבא</b>, הכי קתני "בן תשע שנים ויום אחד - פוסל".
והכא <b>בבן תשע שנים ויום אחד דהנך פסולים קתני</b> [משנתנו עוסקת בקטנים פסולים בני תשע כגון ממזר ונתין], <b>דפסלי בביאתן</b> [הפוסלים אשה בביאתן], ומלמדתנו משנתנו, שאין הם פוסלים אלא משהגיעו לגיל תשע, שנעשו אז ראויים לביאה. (4)
<b>וכדתניא: בן תשע שנים ויום אחד</b>:
<b>גר עמוני</b>, או גר <b>מואבי</b>, או גר <b>מצרי, ו</b>כן גר <b>אדומי</b> [האסורים לבוא בקהל],
<b>כותי</b> [הכותים גרי אריות הם, וביאתם אסורה משום "לא תתחתן בם"].
<b>נתין</b>, גבעוני שיתבאר דינו להלן.
<b>חלל</b>, שמחלל אשה לכהונה בביאתו,
<b>וממזר</b>, האסור לבוא בקהל, <b>שבאו על כהנת</b> [בת כהן], או על <b>לויה וישראלית</b> - <b>פסלוה</b> לתרומה ולכהונה [ומתבאר יותר בגמרא בעמוד ב]. (5)
ומקשינן: איך יתכן להעמיד את משנתנו בקטנים פסולים, הפוסלים את האשה בביאתם?
<b>והא מדקתני סיפא</b>, במשנה הבאה: האונס והמפתה, <b>אם אינן ראויין לבוא בישראל</b> - <b>הרי אלו פוסלים!</b> ללמדך, שכל הפוסלים אשה בביאתם, פוסלים אותה אפילו באונס ופיתוי, בלי נישואין.
הרי <b>מכלל</b> זה אתה למד, <b>דרישא</b> [משנתנו, העוסקת בקטן בן תשע, שאין לו קידושין, וביאתו ביאת "פיתוי" היא נחשבת מן התורה] - <b>לאו בפסולים עסקינן!</b>
כי אם משנתנו עוסקת בפסולים, שפוסלים את האשה בביאה בלי קדושין, למה לו לתנא לחזור ולהשמיענו זאת גם בסיפא!? ובהכרח שמשנתנו, שהיא הרישא, אינה עוסקת בפסולים.
ומשנינן: לעולם גם משנתנו וגם הסיפא במשנה הבאה עוסקות בפסולים, אלא שהם שני סוגי פסולים שונים - <b>רישא</b> - עוסקת ב<b>פסולי קהל</b>, שהם פוסלים אשה לכהונה בביאה בלי קדושין.
<b>סיפא</b> - עוסקת ב<b>פסולי כהונה</b>, בחללים, שאף הם פוסלים אשה לכהונה בביאה בלי קדושין. (6)
<b>גופא: בן תשע שנים ויום אחד, גר עמוני ומואבי, מצרי ואדומי, כותי, נתין, חלל וממזר, שבאו על כהנת לויה וישראלית</b> - <b>פסלוה</b>.
עמוני, מואבי וממזר, אסורים לבוא בקהל אפילו דור עשירי שלהם. אבל גר מצרי ואדומי לא אסרה תורה אלא דור ראשון ושני, אך דור שלישי מותר לבוא בקהל.
<b>רבי יוסי אומר: כל ש</b>אף <b>זרעו פסול</b> - הרי הוא <b>פוסל</b> את אשתו.
<b>כל שאין זרעו פסול</b>, כגון דור שני לגר מצרי ואדומי, שאין זרעו פסול - <b>אינו פוסל</b> אף את מי שבא עליה, ואף שבאיסור בא עליה [וכך מפורש בגמרא לקמן].
<b>רבן שמעון בן גמליאל אומר: כל שאתה נושא בתו</b> [שמותר לישא בתו] שהיא כשירה - <b>אתה נושא</b> אף את <b>אלמנתו</b>, כי לא נפסלה על ידי ביאתו.
<b>וכל שאין אתה נושא בתו</b>, לפי שהיא פסולה - <b>אי אתה נושא</b> את <b>אלמנתו</b>, לפי שהיא נפסלה בביאתו.
ובגמרא לקמן יתבאר יותר.
והוינן בה: <b>מנא הני מילי</b> שהנבעלת למי שהוא פסול לה, הרי הוא פוסלה לתרומה ולכהונה?
<b>אמר רב יהודה אמר רב: אמר קרא "ובת כהן כי תהיה לאיש זר</b> - היא בתרומת הקדשים לא תאכל". מלמד הכתוב, ש<b>כיון שנבעלה לפסול לה</b>, הרי זה <b>פסלה</b> לתרומה. (7).
ומקשינן: והרי <b>האי</b> קרא של "ובת כהן כי תהיה לאיש זר היא בתרומת הקדשים לא תאכל" - <b>מיבעי ליה</b>, יש בו צורך לגוף הדבר המבואר בפסוק, ואי אפשר לדרוש ממנו דברים נוספים!
<b>דקאמר רחמנא: בת כהן דמינסבא לזר</b> - <b>לא תיכול!</b> [בת כהן הנישאת לישראל לא תאכל בתרומת בית אביה]!?
ומשנינן: <b>ההיא</b> [דין זה שהנישאת לישראל נפסלת] -
<b>מ</b>" ובת כהן כי תהיה אלמנה וגרושה, <b>ושבה</b> <b>אל בית אביה כנעוריה מלחם אביה תאכל</b>"
- <b>נפקא</b> [הוא נלמד].
שהרי <b>מדקאמר רחמנא</b> [הואיל ואמרה תורה]: <b>"ושבה אל בית אביה</b>", ואז "מלחם אביה <b>תאכל</b>". <b>מכלל</b> זה עתה למד <b>דמעיקרא</b>, קודם ששבה אליו, שהיתה תחת בעלה - <b>לא אכלה</b> בתרומה.
ואכתי מקשינן שאין הפסוק "ובת כהן כי תהיה לאיש זר" מיותר כדי ללמוד לנבעלת לפסול לה, כי אנו צריכים את המקרא לפשוטו, וללמד על הנישאת לישראל שתיפסל מתרומה; ואף שכבר אמרה תורה "ושבה אל בית אביה - מלחם אביה תאכל", וידענו כי עד שלא שבה, לא תאכל, מכל מקום, הוצרכה תורה לכתוב גם "ובת כהן כי תהיה לאיש זר":
כי, <b>אי מההיא</b> קרא של "ושבה אל בית אביה" - <b>הוה אמינא</b> שבת כהן הנישאת לישראל אם אכלה תרומה, אינה עוברת אלא ב<b>לאו הבא מכלל עשה</b> [איסור הנלמד בדרך מכלל הן אתה שומע לאו] שאינו אלא איסור <b>עשה</b>, שהרי לא למדת לאוסרה אלא ממה שאמרה תורה: ושבה - אז תאכל. הא אם לא שבה - לא תאכל.
ולפיכך <b>כתב רחמנא האי</b> "ובת כהן כי תהיה לאיש זר היא בתרומת הקדשים לא תאכל"
- <b>ל</b>יתן <b>לאו</b> על אכילת תרומה של בת ישראל הנישאת לכהן.
וכיון שכן, עדיין לא למדת שהנבעלת לפסול לה הרי היא נפסלת!
ומשנינן: איסור <b>לאו</b> לבת כהן הניסת לישראל לאכול בתרומה - <b>מ"וכל זר לא יאכל קודש" נפקא</b>. שהואיל וניסת לישראל, אף היא בכלל לאו זה.
ומאחר שידענו אף את איסור לאו גם בלי הפסוק "ובת כהן כי תהיה לאיש זר", הרי שיש לך ללמוד ממקרא מיותר זה, שהנבעלת לפסול לה - הרי היא פסולה!
<h3> דף סח:</h3>
ומקשה הגמרא על התירוץ ש"ומכל זר לא יאכל קודש" יש ללמוד את איסור הלאו לבת כהן הנישאת לישראל:
הרי <b>ההוא</b> קרא - וכל זר לא יאכל קודש - <b>מיבעי ליה לגופיה</b>, לזר ממש, שלא יאכל בתרומה, ומנין לך ללמוד ממקרא זה לבת כהן שאינה זרה?!
ומשנינן: <b>תרי "וכל זר" כתיבי</b>.
א. "וכל זר לא יאכל קודש". ומפסוק זה אי אפשר ללמוד לבת ישראל הניסת לכהן, כיון שהיא אינה זרה.
ב. "ושבה אל בית אביה כנעוריה, מלחם אביה תאכל, וכל זר לא יאכל בו". ומשמעות הפסוק היא: אם עדיין לא שבה לא תאכל ואסורה היא בלאו.
<b>ואכתי</b> מקשינן: הרי <b>מיבעי ליה</b> - וכל זר לא יאכל בו - <b>לכדרבי יוסי ברבי חנינא</b> שלמד ממקרא זה שהאונן מותר בתרומה?!
<b>דאמר רבי יוסי ברבי חנינא: וכל "זר</b>" לא יאכל בו, הרי למדת: <b>זרות אמרתי לך</b> לאסור באכילת תרומה, <b>ולא אנינות</b>.
נמצא שאין לנו לאו לבת ישראל הנישאת לכהן אלא מ"ובת כהן כי תהיה לאיש זר", ואכתי מנין שהנבעלת לפסול לה הרי היא פסולה?!
ומשנינן: עיקר קרא ש"וכל זר לא יאכל בו" ללמד בא על בת ישראל הנישאת לכהן שהיא בלאו.
ו<b>ד</b>אמר <b>רבי יוסי ברבי חנינא</b> שהאונן מותר בתרומה, <b>מן "זר</b>" <b>"וכל זר" נפקא</b>, כלומר: מיתור "וכל" יש לנו ללמוד שהאונן מותר בתרומה. (1)
ולכן נשאר הפסוק "ובת כהן כי תהיה לאיש זר", ללמד על הנבעלת לפסול לה, שהיא פסולה.
<b>ואכתי</b> מקשינן: איך נלמד מ"ובת כהן כי תהיה לאיש זר" לנבעלת לפסול לה, והרי <b>מיבעי ליה</b> - למקרא זה - <b>לכדתניא</b>:
כשם שבת כהן אוכלת בתרומה, כן אוכלת היא בחזה ושוק, הניתנים לכהן מכל קרבן שלמים, וכמאמר הכתוב "ואת חזה התנופה, ואת שוק התרומה, אשר הונף ואשר הורם תאכלו אתה [אהרן הכהן] ובניך ובנותיך אתך".
<b>כשהיא</b> - בת כהן שנישאת לישראל - <b>חוזרת</b> לבית אביה כשנתארמלה או נתגרשה, הרי היא <b>חוזרת</b> רק <b>לתרומה, ו</b>אולם <b>אינה חוזרת לחזה ושוק</b>, אלא אסורה היא באכילתם אף לאחר שנתארמלה ונתגרשה, כשם שנאסרה באכילתם משעה שנתארסה לישראל.
<b>ואמר רב חסדא אמר רבינא בר רב שילא, מאי קרא?</b> <b>דכתיב: "ובת כהן כי תהיה לאיש זר</b> - <b>היא בתרומת הקדשים לא תאכל</b>", ללמדך ש<b>לא תאכל</b> ב<b>"מורם" מן הקדשים</b>, דהיינו חזה ושוק. (2)
ומשנינן: עיקר מקרא זה, ללמד על התרומה הוא בא, שהנבעלת לפסול לה הרי היא נפסלת. ומכל מקום, אתה למד ממקרא זה גם את הדין שאינה חוזרת לחזה ושוק, כי:
<b>אם כן</b> - שאין הפסוק בא אלא לפוסלה לתרומה כשנבעלה לפסול לה - <b>לכתוב קרא: היא בקדשים לא תאכל</b>, וממילא נדע שעל תרומה הוא מדבר, כיון שכל הפרשה בתרומה היא מדברת.
<b>מאי "בתרומת" הקדשים?</b>
<b>שמעת מינה תרתי</b>:
א. הנבעלת למי שהוא זר ופסול אצלה, הרי הוא פוסלה לתרומה.
ב. כשהיא חוזרת, הרי היא חוזרת לתרומה אבל אינה חוזרת לחזה ושוק. (3)
ועכשיו שידענו כי "ובת כהן כי תהיה לאיש זר" ללמד הוא בא שהנבעלת לפסול לה "היא בתרומת הקדשים לא תאכל", מוסיפה הגמרא לפרש את שאר הפרטים שנאמרו בברייתא בפסול זה, ושאר דינים שבו.
<b>אשכחן כוהנת</b> [בת כהן] שהיא פסולה לתרומה, שזה הוא עיקר הכתוב;
<b>לויה וישראלית</b> - <b>מנלן</b> שאף הן נפסלות? ומפרשינן: <b>כדאמר רבי אבא אמר רב</b> לקמן לדרוש את יתור האות וי"ו במילה <b>"בת</b>", דכתיב <b>"ובת</b> כהן כי תהיה אלמנה גרושה", כדי ללמוד ממנו לענין אחר. (4)
<b>הכא נמי</b>, דרשינן מיתור האות וי"ו במילה <b>"בת</b>", דכתיב <b>"ובת</b> כהן כי תהיה לאיש זר היא בתרומת הקדשים לא תאכל", כדי ללמדך שאף הלויה והישראלית נפסלים בביאת פסול.
ותמהינן: <b>כמאן</b>, האם סוברים אנו <b>כרבי עקיבא דדריש</b> אותיות <b>ווין</b> הנוספות, כמו שמצאנו שאמר "בת ובת" אני דורש?!
ומשנינן: <b>אפילו תימא רבנן</b> היא.
היות שאין זו דרשה מיתור האות וי"ו בלבד, אלא <b>כוליה "ובת</b> כהן כי תהיה לאיש זר"
- <b>קרא יתירא היא</b>.
כי היה לו לומר "וכהן כי יקנה נפש קנין כספו הוא יאכל בו, ויליד ביתו הם יאכלו בלחמו. וכי תהיה לאיש זר - היא בתרומת הקדשים לא תאכל". ולמה אמר הכתוב "ובת כהן"?
אלא, ללמד אף על כהנת לויה וישראלית, שנבעלה לפסול, שפסלה. (5) ומוסיפה הגמרא לבאר מקור לפרט נוסף בדין זה:
<b>אשכחן</b> שהנבעלת לפסול נפסלת <b>לתרומה</b>.
<b>לכהונה</b>, לאסור אותה לינשא לכהן - <b>מנלן?</b> (6)
ותמהה הגמרא על השאלה:
<b>אטו</b>, האם <b>לויה וישראלית</b> - שנזכרו בברייתא שהם פסולות ולמדנום מיתור "ובת" - <b>לא</b> לענין לפסול <b>לכהונה</b> הוא ד<b>מרבינן להו?!</b>
והרי ודאי שלענין כהונה נתרבו להפסל.
<b>דאי לתרומה</b> נתרבו להפסל, יש לתמוה: וכי לויה וישראלית <b>בנות מיכל תרומה נינהו</b> עד שאתה צריך לפסלן מתרומה בביאת פסול!?
ומשיבה הגמרא, בתמיהה על התמיהה:
<b>אלמה לא</b>, וכי לא שייך בלויה ובישראלית אכילת תרומה?!
והרי <b>משכחת לה, דקאכלה</b> לויה או ישראלית <b>בשביל בנה</b> שיש לה מכהן, וצריך ללמדנו שהיא פסולה מלאכול בתרומה כשנבעלה לפסול לה?!
ודוחה הגמרא את האפשרות שהריבוי בא לרבות לויה וישראלית לענין תרומה:
שהרי לויה או ישראלית האוכלת <b>בשביל בנה</b> - <b>קל וחומר</b> הוא שתיפסל, מבת כהן, שנפסלת לאכול בתרומה:
<b>ומה כהנת</b> [בת כהן], <b>דבקדושה דנפשה אכלה</b> [מכח קדושתה העצמית כבת כהן היא אוכלת בתרומה], ומכל מקום <b>פסיל לה</b> בעילת הפסול מלאכול בתרומה.
<b>לויה וישראלית, דלא אכלה אלא בשביל בנה</b>, ואין לה קדושה עצמית, <b>לא כל שכן</b> שתיפסל מלאכול בתרומה כשנבעלה לפסול לה.
וכיון שקל וחומר הוא, אין אנו צריכים את ריבוי "ובת" לרבות לויה וישראלית נפסלות לתרומה, ונמצאת למד שהנבעלת לפסול לה הרי היא פסולה לכהונה.
דוחה הגמרא את הקל וחומר:
<b>והיא</b> - סברא זו עצמה שאתה מחלק בין בת כהן שיש לה קדושה עצמית, ללויה וישראלית האוכלות בשביל הבן - <b>הנותנת</b> לומר: אדרבה אלו לא ייפסלו מלאכול בתרומה:
כי דוקא <b>כהנת דקדיש גופה</b> הוא ד<b>פסיל לה</b> הפסול ומחלל קדושתה, ולכן אינה אוכלת בתרומה.
אבל <b>הא</b>, לויה או ישראלית, האוכלת בשביל הבן, <b>דלא קדיש גופה</b> - <b>לא פסיל לה</b> הפסול בביאתו.
ומכח דחיה זו, אכן מפרשינן שהריבוי "ובת" בא לפסול מאכילת תרומה את הלויה וישראלית האוכלות בשביל הבן בתרומה. אך אין לנו מקור לפסול להנשא לכהונה את הנבעלת לפסול לה.
<b>אלא</b>, לפסול את הנבעלת לפסול, שתהיה פסולה להנשא <b>לכהונה</b>, יש ללמוד ב<b>קל וחומר מגרושה</b>, שהיא פסולה לכהונה.
וכך הוא הלימוד:
<b>ומה גרושה, שמותרת בתרומה</b>, הרי היא <b>אסורה</b> להנשא <b>לכהונה</b>.
<b>זו ש</b>נבעלה לפסול לה, ו<b>אסורה בתרומה</b> - <b>אינו דין ש</b>תהא <b>פסולה לכהונה</b>.
ותמהינן: <b>וכי מזהירין מן הדין</b> [מקל וחומר]?
והיינו, וכי על ידי קל וחומר הוי לאו גמור? והרי קיימא לן שאין מזהירין מן הדין!
ומשנינן: הלימוד מהקל וחומר - רק <b>גלוי מילתא בעלמא הוא</b> שאיסור "ובת כהן כי תהיה לאיש זר" הוא פסול לכהונה כמו לתרומה, כי אכילת תרומה מכח קדושת כהונה היא. (7)
כאן שבה הגמרא לגוף הדין שהנבעלת לכל מי שהוא פסול לה, הרי היא נפסלת לכהונה ולתרומה, ולמקור הדין שהוא מן הפסוק "ובת כהן כי תהיה לאיש זר היא בתרומת הקדשים לא תאכל".
ומקשינן: (8) <b>ואימא</b> לא פסל הכתוב את זאת ש<b>נבעלה לפסול לה</b>, אלא רק את זאת שנבעלה ל<b>חייבי כריתות</b>, שאין קידושין תופסין לו בה.
אבל הנבעלת לחייבי לאוין, שקידושין תופסין לו בה - ככל אלו שנזכרו בברייתא - מנין שהם פוסלים? (9) ומשנינן: "ובת כהן <b>כי תהיה</b> לאיש זר" - <b>אמר רחמנא</b>.
ומשמע, <b>הנך דאית בהו הויה</b> [שיש בהן תפיסת קדושין].
ואילו <b>חייבי כריתות</b> - <b>לאו בני הוייה</b> הן. (10)
ומקשינן: <b>אי הכי</b>, שאתה דורש "כי תהיה" בבני הויה, הרי יש לומר להיפך: לא פסלה תורה אלא רק את מי שנבעלה למי שקידושין תופסין לו בה.
אבל <b>עובד כוכבים ועבד</b> [והוא הדין חייבי כריתות (11)], שהם לאו בני הויה וקידושין, (12) - <b>לא ליפסלו</b> את הנשים לתרומה בביאתם!
ומשנינן: <b>הנך</b> - עובד כוכבים ועבד וחייבי כריתות - <b>פסלי</b> לאכילת תרומה <b>מדרבי ישמעאל</b>.
<b>דאמר רבי יוחנן משום רבי ישמעאל: מנין לעובד כוכבים ועבד שבא על בת ישראל ועל כהנת ולויה שפסלוה?</b>
<b>שנאמר "ובת כהן כי תהיה אלמנה וגרושה</b>, ושבה אל בית אביה".
ודי היה לו לומר אחד מהם [תוספות].
<h3> דף סט.</h3>
אלא ללמדך: <b>מי שיש לו אלמנות וגירושין בה</b>, הוא זה שאין ביאתו פוסלת אותה, ולכן היא שבה לבית אביה.
<b>יצאו עובד כוכבים ועבד, שאין לו אלמנות וגירושין</b> בה [שאין קידושין תופסין לו בה], שלא שייך בה "ושבה אל בית אביה", הואיל וביאת עובד כוכבים ועבד פוסלים אותה מתרומה.
ומכאן אנו לומדים גם לחייבי כריתות, שהם פוסלים אשה בביאתם.
והוינן בה: <b>אשכחן</b>, אמנם מצאנו את הלימוד מ"אלמנה וגרושה", לגבי דין <b>כוהנת</b> בתרומת בית אביה, שהיא נפסלת על ידי גוי, עבד, וחייבי כריתות, הואיל וקדיש גופה.
אבל <b>לויה וישראלית</b>, האוכלת בשביל בנה שיש לה מכהן, שלא קדיש גופה - <b>מנא לן</b> שגם היא נפסלת כשנבעלה למי שאין לו אלמנות וגירושין בה?
ומשנינן: <b>כדאמר רבי אבא אמר רב</b> לקמן, שיש לדרוש את יתור האות וי"ו, כאשר היא נוספת על המילה <b>"בת</b>", כדכתיב <b>"ובת</b>". (1)
<b>הכא נמי</b> דרשינן מתוספת האות וי"ו במילה <b>"בת</b>", שנאמר <b>"ובת</b> כהן תהיה אלמנה וגרושה", לרבות אף לויה וישראלית האוכלות בשביל בניהן, שהן נפסלות בבעילת מי שאין לו בה אלמנות וגירושין.
והוינן בה: <b>כמאן</b>, כמו מי אנו דורשים כך?
האם סוברים אנו <b>כרבי עקיבא, דדריש</b> את האותיות <b>ווי?!</b>
ומשנינן: <b>אפילו תימא רבנן</b> היא, שאינם דורשים "ווין", כאן הם כן דורשים מהאות וי"ו הנוספת, היות ו<b>כולה "ובת</b>" - <b>קרא יתירא היא!</b> (2)
שהרי נאמר תחילה "ובת כהן כי תהיה לאיש זר", ובפסוק שלאחריו נאמר "ובת כהן כי תהיה אלמנה וגרושה". והיה לו לומר "וכי תהיה אלמנה וגרושה". (3)
ועתה חוזרת ומקשה הגמרא על הדרשה שלמדנו מ"ובת כהן כי תהיה אלמנה וגרושה וזרע אין לה ושבה אל בית אביה כנעוריה", שאין שבה לבית אביה אלא אם בא עליה מי שיש לו אלמנות וגירושין בה, יצאו גוי ועבד וחייבי כריתות, כיון שאין קדושין תופסין להם בה, הרי הם פוסלים אותה בביאתם.
<b>ואימא</b> לפרש את המיעוט "כי תהיה אלמנה וגרושה", על "וזרע אין לה", ולהקל הוא בא, ולומר:
רק <b>מי שיש לו אלמנות וגירושין בה</b>, דהיינו זר ישראל, אז -
<b>כי לית ליה</b> (4) <b>זרע</b> - <b>קאכלה</b> בתרומת בית אביה.
<b>כי אית ליה זרע</b> - <b>לא אכלה</b>, כי הזרע שיש לה מישראל הרי הוא פוסלה.
ואילו <b>מי שאין לו אלמנות וגירושין בה</b> ובא עליה, <b>אף על גב דאית ליה זרע, נמי תיכול!</b> (5)
ומשנינן: <b>אם כן</b>, שהפסוק בא להקל, ולומר שאין זרע מגוי ועבד פוסל - <b>רבויי לויה וישראלית</b> לענין זה [כדדרשינן לעיל מ"ובת"] - <b>למה לי?!</b>
וכי היה מקום לומר שכוהנת אינה נפסלת בזרע של גוי, ואילו לויה וישראלית תיפסל בזרע של גוי? והרי אם כוהנת, דקדיש גופה, אינה נפסלת - כל שכן שלא תיפסל בזרע של גוי. (6)
ואכתי מקשינן: <b>ולרבי עקיבא, דאמר אין קדושין תופסין בחייבי לאוין, ומאי</b> "ובת כהן <b>כי תהיה לאיש זר</b>", אין "תהיה" לשון קידושין, שהרי אין קידושין תופסים בחייבי לאוין, אלא כאילו אמר הכתוב "ובת כהן <b>כי תיבעל</b> לאיש זר", כי לא יתכנו קידושין באיש זר ופסול (7) - ואם כן, הרי נכללים הכל בפסוק זה, בין הנבעלת לחייבי לאוין ובין הנבעלת לגוי עבד וחייבי כריתות, שהיא נפסלת.
ואם כן <b>"אלמנה וגרושה</b>" - הבא לרבות פסול במי שנבעלה לגוי עבד וחייבי כריתות - <b>למה לי</b>, הרי כבר שמענו את כל אלו מן הכתוב "ובת כהן כי תהיה לאיש זר"!?
ומשנינן: אכן לדעת רבי עקיבא לא בא הכתוב ללמד על בעילת מי שאין לו אלמנות וגירושין שהוא פוסל את האשה, אלא לשון "אלמנה וגרושה" הוא על עיקר דין הכתוב, המלמד שהיא שבה לבית אביה כשאין לה זרע מן הישראל שנישאת לו, ופסול מתרומה כשיש לה זרע מן הישראל שנישאת לו.
ולשון <b>"אלמנה</b>" - <b>להחמיר עליה</b> הוא בא, ללמד שאף האלמנה אינה שבה לבית אביה אם יש לה זרע.
<b>ו</b>לשון <b>"גרושה</b>" - <b>להקל עליה</b> הוא בא, וללמד שאף הגרושה שבה לבית אביה כשאין לה זרע.
<b>וצריכא</b>, צריך הכתוב להשמיע את שני הדברים.
<b>דאי אשמועינן "אלמנה</b>" שהיא שבה לבית אביה כשאין לה זרע, הייתי אומר: רק <b>אלמנה</b> - <b>הוא דכי לית ליה זרע אכלה, משום דחזיא לכהונה</b> [שאינה פסולה אלא לכהן גדול].
<b>אבל גרושה, דלא חזיא לכהונה</b> [שאינה ראויה לינשא לכהונה], <b>אימא: אף על גב דלית לה זרע לא אכלה</b>, שאינה שבה לבית אביה אחר שנישאת ונפסלה מן התרומה אפילו כשאין לה זרע. (8)
<b>ואי אשמעינן "גרושה</b>" שהיא פסולה לתרומה כשיש לה זרע מבעלה, הייתי אומר: רק <b>גרושה הוא דכי אית לה זרע לא אכלה, משום דלא חזיא לכהונה. אבל אלמנה</b> <b>דחזיא לכהונה, אימא: אף על גב דאית לה זרע, נמי תיכול</b>
ולפיכך <b>צריכא</b> לכתוב לומר את שני הדברים.
וכאן שבה הגמרא לבאר את דין "ובת כהן כי תהיה לאיש זר", שאם נבעלה לפסול לה הרי היא פסולה לתרומה ולכהונה.
ומקשינן: <b>ואימא: נבעלה לפסול לה</b>, היינו <b>אף מחזיר גרושתו</b> לאחר שנישאת לאחר, שהוא פוסל את אשתו מתרומת בית אביה, (9) כיון שאסור הוא בה.
והרי בברייתא לעיל, בפרק החולץ, למדנו שהיא אינה נפסלת?!
ומשנינן: "כי תהיה <b>לאיש זר" אמר רחמנא</b>, ומשמע: <b>מי שזר אצלה מעיקרא</b> הוא זה שפוסל אותה בביאתו.
<b>לאפוקי האי</b>, להוציא מחזיר גרושתו - <b>דלא זר אצלה מעיקרא</b>, שהרי מתחילה, לפני שגירשה, הוא היה כשר אצלה. (10)
ומקשינן: <b>אי הכי</b>, (11), <b>חלל, דלאו "זר" הוא</b>, שאינו בכלל "ובת כהן כי תהיה לאיש זר" [כי אפילו בת כהן אינה אסורה להינשא לחלל] - <b>לא לפסול</b> אשה לתרומה בביאתו! ואילו בברייתא שנינו גם את החלל?!
ומשנינן: <b>אמר קרא</b>: "אלמנה וגרושה וחללה זונה - את אלה לא יקח [הכהן הגדול] וגו' ו<b>לא יחלל זרעו בעמיו, מקיש "זרעו</b>" - של כהן גדול באלמנה - <b>לו</b> [לכהן גדול], <b>מה הוא פוסל</b> את האלמנה בביאתו מן התרומה (12), <b>אף זרעו</b> של כהן גדול באלמנה היינו החלל <b>נמי פוסל</b> אשה בביאתו.
ואכתי מקשינן על הדין הנלמד מ"ובת כהן כי תהיה לאיש זר", שהנבעלת לפסול לה הרי היא נפסלת לתרומה:
<b>ואימא</b> תיפסל כבר <b>משעת הויה</b> [קדושין] ואפילו מת קודם שבא עליה, שהרי אמרה תורה: כי "תהיה" לאיש זר?!
ומשנינן: הפסול והזר אצלה הרי הוא פוסלה <b>דומיא דכהן גדול באלמנה, מה כהן גדול באלמנה</b>, הרי הוא פוסלה רק <b>בביאה</b> (13), <b>אף האי</b> - זר ופסול אצלה - <b>נמי</b> אינו פוסלה לתרומה אלא <b>בביאה</b>, אבל בהויה לחוד לא.
ואכתי מקשינן: <b>ואימא</b> לא יפסלנה הזר והפסול <b>עד דאיכא הויה וביאה</b> כאחד, אבל לא בביאה לחוד.
ומשנינן: <b>דומיא דכהן גדול באלמנה, מה כהן גדול באלמנה בביאה לחודה</b> היא נפסלת ואפילו בלי קדושין (14), <b>אף האי</b> - זר ופסול - <b>נמי, בביאה לחודה</b> הוא פוסלה ואפילו בלי קדושין.
למדנו בברייתא: ר<b>בי יוסי אומר: כל שזרעו פסול</b> - <b>פוסל, וכל שאין זרעו פסול אינו פוסל</b>:
ומפרשינן: <b>מאי איכא בין תנא קמא לרבי יוסי?</b>
<b>אמר רבי יוחנן: מצרי שני</b> [בנו של גר מצרי] שאין זרעו פסול, שהרי לא אסרה תורה מצרי שלישי, <b>ואדומי שני</b> שאין זרעו שהוא דור שלישי אסור לבוא בקהל, <b>איכא בינייהו</b>.
דעת תנא קמא: כל שהוא זר ופסול אצלה הרי הוא פוסלה, ואפילו כשאין זרעו פסול.
דעת רבי יוסי: כל שאין זרעו פסול אינו פוסל, ולפיכך מצרי שני ואדומי שני אינו פוסל את הנבעלת לו.
<b>ושניהם</b> - תנא קמא ורבי יוסי - <b>לא למדוה אלא מכהן גדול באלמנה</b> שהוא פוסלה. (15) <b>תנא קמא סבר: מה כהן גדול באלמנה שביאתו</b> בה היא <b>בעבירה, ופוסל</b> אותה, <b>אף האי נמי</b> - מצרי שני ואדומי שני, שביאתו בקהל ישראל היא בעבירה - הרי הוא <b>פוסל</b> אותה.
<b>רבי יוסי סבר: ככהן גדול, מה כהן גדול שזרעו פסול</b> - כשבא בעבירה על האלמנה שהרי נתחלל על ידי ביאת פסולי כהונה - <b>ופוסל</b> אותה, <b>אף כל שזרעו פסול</b> כגון עמוני שאף בנו אסור [ואפילו בא בהיתר] הרי הוא <b>פוסל</b> את הנבעלת לו בעבירה, <b>לאפוקי מצרי שני דאין זרעו פסול, דכתיב: בנים אשר יולדו להם דור שלישי יבוא להם בקהל ה'</b>.
למדנו בברייתא: <b>רבן שמעון בן גמליאל אומר: כל שאתה נושא בתו אתה נושא אלמנתו</b> [כלומר: את הנבעלת לו], וכל שאין אתה נושא בתו אי אתה נושא אלמנתו:
ומפרשינן: <b>מאי איכא בין רבי יוסי לרבן שמעון בן גמליאל?</b>
<b>אמר עולא: גר עמוני ומואבי</b> - שבתו אינה פסולה כדלקמן - <b>איכא בינייהו, ושניהם לא למדוה אלא מכהן גדול באלמנה</b> שהוא פוסלה.
<b>רבי יוסי סבר: מה כהן גדול באלמנה שזרעו פסול, ופוסל, אף כל שזרעו פסול, פוסל</b> <b>רבן שמעון בן גמליאל סבר: מה כהן גדול באלמנה, שכל זרעו</b> - בין בנו ובין בתו - <b>פסול, ופוסל</b> אותה.
<b>אף שכל זרעו פסול ופוסל</b> [הוא שפוסל], <b>לאפוקי עמוני ומואבי, דאין כל זרעו פסול, דאמר מר: "עמוני</b>" אסרה תורה לבוא בקהל <b>ולא עמונית, "מואבי" ולא מואבית</b>, נמצא שאין כל זרעו פסול ואתה נושא את בתו, ולפיכך אתה נושא את אלמנתו.
<big><b>מתניתין:</b></big>
בת כהן אינה נפסלת בביאה לזר, אלא בנישואין לזר, ואין כהן מאכיל בת ישראל אלא על ידי אירוסין ונשואין, ולפיכך:
<b>האונס והמפתה</b> אשה ולא נשאה, <b>והשוטה</b>, שאפילו נשאה בחופה וקידושין אין הם חלים (16) - הרי אלו <b>לא פוסלין</b> (17) בת כהן אם זרים הם, <b>ולא מאכילין</b> את בת ישראל אם כהנים הם. (18)
<b>ואם אינן</b> - האונס המפתה והשוטה - <b>ראויין לבוא בישראל</b> [כגון שהיו ממזר או אדומי וכיוצא בזה הפסולים לבוא בקהל ישראל] <b>הרי אלו פוסלין</b> את האשה מלאכול בתרומה, כיון שנתחללה בביאת פסול לה [רש"י]. (19) <b>כיצד</b> האונס והמפתה לא פוסלין ולא מאכילין:
אונס ומפתה לא פוסלין: <b>הרי</b> [ב"ח] <b>ישראל שבא</b> באונס או בפיתוי <b>על בת כהן</b> שהיא בבית אביה, הרי זו <b>תאכל בתרומה</b>.
שהרי אמרה תורה: ובת כהן כי תהיה אלמנה וגרושה ושבה אל בית אביה מלחם אביה תאכל.
אבל קודם שנתאלמנה או נתגרשה אינה אוכלת מלחם אביה, והרי לא למדת לפוסלה אלא במי שהיא מאורסת או נשואה לישראל.
<h3> דף סט:</h3>
אבל אם <b>עיברה</b> בת הכהן ממנו ואפילו באונס או פיתוי, הרי זו <b>לא תאכל בתרומה</b>.
לפי שהעובר מישראל פוסל, שנאמר: ובת כהן ושבה אל בית אביה "כנעוריה" - פרט למעוברת, והוא פוסל אפילו בזנות. (1) ואם <b>נחתך העובר במעיה</b> [וכן אם ילדתו ומת אחר כך, רש"י] הרי זו תשוב ו<b>תאכל</b> בתרומה.
אונס ומפתה לא מאכילין: <b>הרי</b> [ב"ח] <b>כהן שבא על בת ישראל</b> באונס או פיתוי, הרי זו <b>לא תאכל בתרומה</b>, שהרי אמרה תורה: וכהן כי יקנה נפש "קנין כספו" הוא יאכל בו, ואלו אינן קנין כספו.
<b>עיברה</b> ממנו באונס ופתוי <b>לא תאכל</b>, שהרי עובר אינו מאכיל.
ואם <b>ילדה</b> ממנו באונס ופתוי, הרי זו <b>תאכל</b>, שהרי אמרה תורה: "ויליד ביתו הם יאכלו בלחמו" וקרינן ביה "יאכילו בלחמו". (2)
<b>נמצא כחו של בן גדול משל אב</b>, שהבן מאכיל את אמו בלי נשואין, ואין אביו מאכילה בלי נשואין [מאירי].
<b>העבד פוסל משום ביאה</b>, כלומר: אם בא עבד על אשה הרי הוא פוסלה מלאכול בתרומה, שכל הנבעלת לגוי או לעבד שאין קידושין תופסין לו בה, הרי הוא פוסלה מתרומה, משום שנאמר: ובת כהן כי תהיה "אלמנה וגרושה", וכפי שנתבאר לעיל סח ב.
<b>ואינו פוסל משום זרע</b>, כלומר: בדין "ובת כהן וזרע אין לה ושבה", אבל יש לה זרע אינו שבה לאכול בתרומת אביה.
וכן אינו מאכיל, כדין זרע מכהן שבא על בת ישראל. (3)
<b>כיצד</b> העבד אינו מאכיל ואינו פוסל? (4)
א. אין זרע מישראל פוסל בת כהן אלא אם הוא קיים, ואולם אם מת והניח זרע, הרי אותו זרע פוסל כל עוד שהוא קיים.
ב. אין זרע מכהן מאכיל את אמו בת ישראל בתרומה, אלא אם הוא קיים, ואולם אם הניח זרע הרי אותו זרע מאכיל את אמו, אפילו אם היה הזרע זר.
ג. בן חורין הבא על השפחה, הרי בנה או בתה עבד כמותה, שנאמר: אם אדוניו יתן לו [לעבד עברי שהוא ישראל גמור] אשה [שפחה כנענית], וילדה לו בנים או בנות "האשה וילדיה תהיה לאדוניה".
ד. אין הבן או הבת הנולדים מבן חורין הבא על השפחה מתיחסים אחרי אביהם כלל, וכפי ששנינו במשנה לעיל כב א "חוץ ממי שיש לו בן מן השפחה והעובדת כוכבים".
<b>בת ישראל לכהן, ובת</b> [או בת] <b>כהן לישראל, וילדה הימנו בן, והלך הבן ונכבש</b> [נדחק ונדבק עליה, ולשון גנאי הוא (5), רש"י] <b>על השפחה וילדה הימנו בן</b> (6), <b>הרי זה עבד</b>
העבד אינו מאכיל: אם <b>היתה אם אביו בת ישראל לכהן</b> [ומת בעלה הכהן ומת בנה אבי העבד], הרי זו <b>לא תאכל בתרומה</b> משום העבד שהוא זרע שלה מכהן.
העבד אינו פוסל: אם היתה אם אביו <b>בת כהן לישראל</b> [ומת בעלה הכהן ומת אבי העבד] הרי זו <b>תאכל בתרומה</b>, ואף שהעבד הוא זרע שלה מן הישראל. (7) <b>ממזר פוסל</b> אשה בת כהן מלאכול בתרומה כשהוא זרע שלה מישראל, <b>ומאכיל</b> בת ישראל בתרומה כשזרעה הוא מכהן, כדמפרש ואזיל.
<b>כיצד</b> הממזר מאכיל ופוסל:
<b>בת ישראל לכהן ובת כהן לישראל וילדה הימנו בת, והלכה הבת ונישאת</b> [כלומר: נבעלה לו] (8) <b>לעבד או לעובד כוכבים, וילדה הימנו בן, הרי זה ממזר</b>
ממזר מאכיל: אם <b>היתה אם אמו</b> של הממזר <b>בת ישראל לכהן</b> [ומת בעלה הכהן, ומתה אם הממזר], הרי זו <b>תאכל בתרומה</b> מכחו ואף שזר הוא וממזר הוא, כי כל זרע קיים מכהן הרי הוא מאכיל.
ממזר פוסל: אם היתה אם אמו <b>בת כהן לישראל</b>, [ומת בעלה הכהן, ומתה אם הממזר] הרי זו <b>לא תאכל בתרומה</b>, שהרי יש לה זרע מן הישראל. (9)
<b>כהן גדול פעמים שהוא פוסל</b> בת כהן מלאכול בתרומה, כדמפרש ואזיל.
<b>כיצד: בת כהן לישראל, וילדה הימנו בת, והלכה הבת</b> שהיא זרה <b>וניסת לכהן וילדה</b> <b>הימנו בן, הרי זה</b> הבן <b>ראוי להיות כהן גדול</b> ו<b>עומד ומשמש על גבי המזבח</b>.
והרי זה <b>מאכיל את אמו</b> הזרה שהרי יש לה זרע מכהן.
<b>ופוסל</b> את <b>אם אמו</b> [אם מתה אמו (10)], שהרי זרע זרעה הוא מן הישראל.
<b>זאת</b> - אם אמו - מתרעמת ו<b>אומרת: לא כבני</b> [כלומר: בן בתי] <b>כהן גדול, שהוא פוסלני מן התרומה</b>, כלומר: לא ירבו כמותו בישראל.
<big><b>גמרא:</b></big>
שנינו במשנה: האונס והמפתה וכו' לא פוסלין ולא מאכילין: <b>תנינא</b> - במשנתנו שמבואר בה כי אין לשוטה נישואין כלל - <b>להא דתנו רבנן: שוטה וקטן שנשאו נשים ומתו, נשותיהן פטורות מן החליצה ומן היבום</b>, ומשום שאין קנין ונישואין לשוטה.
שנינו במשנה: <b>כיצד: הרי</b> [ב"ח] <b>ישראל שבא על בת כהן</b> באונס ופתוי <b>תאכל בתרומה, עיברה</b> ממנו <b>לא תאכל</b>:
ותמהינן: והרי <b>כיון ד</b>אם <b>עיברה</b> ממנו הרי זו <b>לא תאכל</b>, אם כן למה שנינו: ישראל שבא על בת כהן תאכל בתרומה, והרי <b>ליחוש שמא עיברה</b> באותה ביאה, ונפסלה מלאכול בתרומה?!
<b>מי לא תנן</b> שאפילו אם אין ידועה אלא ביאה אחת, הרי אנו חוששים לעיבור. (11) והרי שנינו לעיל בפרק ארבעה אחין: שנים שקידשו שתי נשים ובשעת כניסתן לחופה החליפו את של זה לזה, ואת שלזה לזה, <b>מפרישין אותן</b> שלא יחזרו לבעליהן <b>שלש חדשים</b> - שהוא זמן הכרת עובר - <b>שמא מעוברות הן</b> מאותה ביאה ובניהם ממזרים, וצריך הבחנה להבחין בין זרע כשר לזרע פסול.
הרי שבביאה אחת לבד שאינה אלא ספק עיבור, חוששין שמא נתעברו?!
<b>אמר רבה בר רב הונא: ליוחסין חששו</b> חכמים אפילו לביאה אחת ולספק [רש"י], אבל <b>לתרומה לא חששו</b> שמא נתעברה בביאה אחת. (12)
ואכתי תמהינן: וכי אטו לתרומה אין חוששין מספק:
<b>והתניא</b>: כהן שנתן גט לאשתו ואמר לה: <b>הרי זה גיטיך שעה אחת קודם למיתתי</b>, הרי זו <b>אסורה לאכול בתרומה מיד</b>, שמא ימות בשעה הקרובה, וחל הגט, ואסורה לאכול בתרומה, הרי אנו רואים שאוסרים אותה בתרומה מספק [רש"י].
וכיון שכן, אף במשנתנו היה לנו לחוש ןלאוסרה שמא עיברה?!
<b>אלא אמר רבה בר רב הונא: ב</b>ביאה על ידי <b>נישואין חששו</b> חכמים שמא נתעברה באותה ביאה.
אבל <b>ב</b>ביאת <b>זנות לא חששו</b>, שדרך אשה מזנה להתהפך כדי שלא תתעבר.
ותמהינן: <b>וב</b>ביאה שעל ידי <b>נישואין מי חששו</b> לאוסרה לאכול בתרומה בביאה אחת ומספק?!
<b>והתניא: בת כהן שנישאת לישראל ומת</b> בעלה בו ביום, הרי זו <b>טובלת</b> כשאר המשמשות (13), <b>ואוכלת בתרומה לערב</b>, כי שבה היא לבית אביה כנעוריה.
הרי שאין אנו חוששים לעיבור בביאה אחת מספק; ותיקשי מהא שחששו לאוסרה בתרומה בספק מיתת בעלה הכהן?!
<b>אמר</b> תירץ <b>רב חסדא</b>: אכן חוששים אנו שמא עיברה, ומה שאמרו בברייתא: טובלת ואוכלת בטומאה לערב, היינו: <b>טובלת ואוכלת בתרומה עד ארבעים</b> יום מיום שנבעלה, כי עד ארבעים יום אין כאן חשש איסור כלל, כיון:
<b>דאי לא מיעברא הא לא מיעברא</b> [אם לא נתעברה הרי ודאי אוכלת שהרי לא נתעברה], <b>ו</b>אף <b>אי מיעברא</b> באותה ביאה, הרי <b>עד ארבעים</b> יום <b>מיא בעלמא הוא</b>, מים בעלמא הוא ואינו חשוב עובר לאוסרה בתרומה.
<b>אמר</b> תמה <b>ליה אביי</b> לרב חסדא: <b>אי הכי</b> - שאתה מפרש, שאין היא אוכלת אלא עד ארבעים יום שודאי אין כאן עובר שיפסלנה מתרומה - <b>אימא סיפא</b>:
זר האוכל תרומה בשוגג, הרי זה משלם קרן וחומש על אכילתו; וכן בת כהן שהיה לה זרע מישראל ואכלה תרומה בשוגג, הרי זו משלמת קרן וחומש. (14)
אכלה בערב בתרומה, ואחר כך <b>הוכר עוברה במעיה</b>, ונמצא שאכלה תרומה שלא כדין בשוגג, <b>תהא מקולקלת למפרע</b> לשלם קרן וחומש על אכילתה, כדין זר שאכל תרומה.
ואם כדבריך שלא אכלה אלא קודם ארבעים יום, אם כן אף שהוכר עוברה, הרי בשעת אכילתה היתה מותרת לאכול בתרומה כיון שלא היה העובר אלא מים בעלמא, ולמה מקולקלת היא למפרע?!
ומשנינן: <b>מאי מקולקלת?</b> <b>עד ארבעים!</b>
כלומר: הכי קאמרה הברייתא, ואם אכלה - שלא בהיתר - לאחר ארבעים יום, תהא מקולקלת על כל אכילותיה שאכלה למפרע עד ארבעים יום. (15)
השמועה הבאה מתבארת על פי שיטת התוספות בסוגייתנו.
<b>איתמר: הבא על ארוסתו בבית חמיו</b>, וילדה.
<b>רב אמר: הולד</b> ספק <b>ממזר</b>. (16) כי אנו חוששים שמא אף אחר בא עליה, ומפרש לה הגמרא ואזיל.
<b>ושמואל אמר: הולד שתוקי</b> [ספק ממזר], כלומר: הולד "בדוקי", ללמדך: אם בדקו את אמו ואמרה לארוס בלבד הוא שנבעלתי, הרי היא נאמנת. (17)
<b>אמר רבא: מסתברא מילתיה דרב</b> דאמר: הולד ממזר, היכא <b>דדיימא מעלמא</b> [חשודה (18) לזנות עם העולם]. (19) <b>אבל</b> אם <b>לא דיימא מעלמא</b> אין אנו חוששים שזינתה עם אחר, ו<b>בתרא דידיה שדינן ליה</b> [תולים אנו את הולד בארוס] הואיל וביאה זו ידועה לנו, והוא כשר.
<b>אמר רבא: מנא אמינא לה</b> שאם לא דיימא מעלמא תולים אנו את העובר בביאה הידועה לנו? <b>דקתני</b> במשנתנו: כהן שבא על בת ישראל [באונס או פיתוי] ו<b>ילדה</b>, הרי זו <b>תאכל</b> בתרומה, מכח הילוד.
והרי <b>היכי דמי?</b>
<b>אילימא דדיימא מעלמא</b>, אם כן <b>ילדה אמאי תאכל</b>, והרי שמא אין הולד מאותה ביאה ידועה של כהן, אלא מאחר שהוא ישראל.
<b>אלא לאו</b> כגון ד<b>מיניה דיימא</b> (20) <b>ולא דיימא מעלמא</b>, הרי למדנו: כל היכא דלא דיימא מעלמא, תולים אנו את הולד בביאה הידועה לנו.
והרי הדברים קל וחומר: <b>ומה התם</b> - במשנתנו - <b>דלהאי</b> [להיבעל לכהן זה] <b>איסורא</b> הוא אצלה שחכמים גזרו איסור ביאה על פנויה, <b>ולהאי</b> [להיבעל לכל העולם] <b>איסורא</b> הוא אצלה, כלומר: אף להיבעל לזה שזינתה עמו אסורה היא כמו לשאר אנשים, ויש לחוש שמא מתוך שזינתה עם זה, כך זינתה עם אחר.
מכל מקום <b>בתרא דידיה שדינן ליה</b> [תולים אנו את העובר בביאה הידועה] ואין חוששים שמא זינתה גם עם אחר.
<b>הכא</b> - בארוס שבא על ארוסתו וילדה - <b>דלהאי</b> [לכל העולם] <b>איסורא, ולהאי</b> [לארוס שזינתה עמו] <b>התירא</b>, (21) <b>לא כל שכן</b> שאנו תולים את העובר בארוס הואיל וביאתו ידועה לנו, ואין חוששים שזינתה עם אחרים באיסור. (22)
<b>אמר ליה אביי</b> לרבא: <b>לעולם אימא לך: כל</b> <b>היכא דדיימא מיניה</b>, (23) <b>אף על גב דלא דיימא מעלמא</b>, נמי <b>אמר רב</b> ש<b>הולד ממזר</b>.
ו<b>מאי טעמא</b> חוששים אנו לביאתם של אחרים אף שלא נחשדה מהם, משום <b>דאמרינן: מדאפקרה נפשה</b> [מתוך שהפקירה את עצמה] <b>לגבי ארוס</b>, שמא <b>אפקרא נפשה</b> אף <b>לעלמא</b> [הפקירה את עצמה אף לאחרים].
<b>ומתניתין</b> - דמשמע: תולים אנו את הולד בביאה הידועה, ואין חוששים לביאות אחרות - מיירי, כגון <b>שהיו שניהם חבושין בבית האסורים</b>, ואין לחוש לביאה מאחרים שאינם בבית האסורים.
<b>איכא דאמרי: בבא עליה</b> ארוס בודאי (24) ולא דיימא מעלמא, <b>כולי עלמא</b> - בין רבא ובין אביי - <b>לא פליגי דבתריה דידיה שדינן ליה;</b> ומחלוקתם של רבא ואביי היא בבא עליה ארוס בודאי ודיימא מעלמא, ומפרש לה ואזיל.
<b>והכי איתמר</b> מחלוקת רב ושמואל, וכך הוא שאמרו רבא ואביי:
<b>ארוסה שעיברה</b> ואין ידוע שבא עליה הארוס בודאי:
<b>רב אמר: הולד</b> ספק <b>ממזר</b>.
<b>ושמואל אמר: הולד שתוקי</b> [בדוקי].
<b>אמר רבא: מסתברא מילתיה דרב</b> - שאמר: הולד ספק ממזר - רק בשני תנאים:
א. <b>דלא דיימא מיניה</b> כלומר: אין ידוע לנו שבא עליה הארוס.
ב. <b>ודיימא מעלמא</b> [חשודה היא לזנות עם אחרים].
<h3> דף ע.</h3>
<b>אבל דיימא מיניה</b>, כלומר: ידוע לנו שבא עליה הארוס [תוספות], <b>אע"ג דדיימא</b> נמי <b>מעלמא, בתריה דידיה שדינן ליה</b>. (1)
<b>אמר רבא: מנא אמינא לה?</b>
<b>דקתני</b> במשנתנו: <b>ילדה תאכל</b>.
והרי <b>היכי דמי?</b>
<b>אילימא דדיימא מיניה</b> (2) <b>ולא דיימא מעלמא</b>, וכי אטו <b>צריכא למימר דתיכול!</b> (3)
<b>אלא לאו דדיימא נמי מעלמא</b>, ומכל מקום תולים את העובר בביאה הידועה; ואם כן אתה למד בקל וחומר לארוסה שבא עליה ארוס בודאי שאנו תולים את העובר בארוס אף שדיימא מעלמא, כי:
<b>ומה התם</b> - במשנתנו - <b>דלהאי</b> [לכהן שזינתה עמו] <b>איסורא</b> הוא <b>ולהאי</b> [לאחר] <b>איסורא</b>, כלומר: אף לזה שזינתה עמו הרי היא אסורה, מכל מקום <b>בתריה דידיה שדינן ליה</b> ואין חוששים לזנות של אחרים, <b>הכא</b> - גבי ארוס שבא עליה בודאי - <b>דלהאי</b> [לאחר] <b>איסורא</b> הוא, <b>ולהאי</b> [לארוס] <b>התירא, לא כל שכן</b> שלא נחוש לזנות של אחרים.
<b>אמר ליה אביי</b> לרבא: <b>לעולם אימא לך: כל היכא דדיימא מעלמא, אף על גב דדיימא מיניה</b> [ידועה לנו ביאת הארוס], <b>אמר רב הולד ממזר</b>.
<b>ומתניתין</b> - ששנינו: ילדה תאכל - <b>בדלא דיימא כלל</b>, כלומר: לא דיימא מאחרים.
שנינו במשנתנו: <b>העבד פוסל משום ביאה</b> ואינו פוסל משום זרע, כיצד: בת ישראל לכהן, בת כהן לישראל וילדה הימנו בן והלך הבן ונכבש על השפחה וילדה הימנו בן הרי זה עבד, היתה אם אביו בת ישראל לכהן לא תאכל בתרומה, בת כהן לישראל תאכל בתרומה:
ומפרשינן: <b>מאי טעמא?</b>
יש לפרש בשני אופנים:
האחד: מאי טעמא עבד הוא.
השני: מאי טעמא אינו חשוב זרע לפסול ולהאכיל.
כי <b>אמר קרא: האשה וילדיה תהיה</b> לאדוניה, הרי למדנו שהוא עבד, ואינו חשוב זרע של אביו.
שנינו במשנה: <b>ממזר פוסל ומאכיל</b>:
<b>תנו רבנן</b>: כתיב: ובת כהן כי תהיה אלמנה וגרושה <b>"וזרע אין לה</b>" ושבה אל בית אביה כנעוריה מלחם אביה תאכל.
<b>אין לי אלא זרעה</b> שהוא פוסל אותה בתרומת בית אביה, וכמו שנאמר: "וזרע" אין לה.
אבל <b>זרע זרעה</b> - וכגון שמת הזרע הראשון ונשאר זרע זרעה - <b>מנין</b> שהוא פוסלה?
<b>תלמוד לומר: וזרע אין לה, מכל מקום</b>. (4)
<b>אין לי אלא זרע כשר</b> - שיש לה מן הישראל - שהוא פוסלה.
אבל <b>זרע פסול</b> - שיש לה מן הישראל - מנין?
<b>תלמוד לומר: וזרע אין לה, עיין עלה</b>.
ותמהינן: <b>והא אפיקתיה</b> [כבר הוצאתו למקרא זה לדרשה אחרת] <b>ל</b>למד על <b>זרע זרעה</b> שהוא פוסלה?!
ומשנינן: <b>זרע זרעה לא איצטריך קרא</b>, כי <b>בני בנים הרי הן כבנים</b>, (5) <b>כי איצטריך קרא</b> ד"ובן אין לו": <b>ל</b>ללמדך <b>זרע פסול</b> שהוא פוסל מן התרומה.
שנינו במשנה: כיצד בת ישראל לכהן ובת כהן לישראל, וילדה הימנו בת והלכה הבת ונישאת לעבד או לעובד כוכבים וילדה הימנו בן הרי זה ממזר:
<b>אמר ליה ריש לקיש לרבי יוחנן: כמאן</b> היא משנתנו הסוברת: עבד הבא על בת ישראל הרי הולד ממזר?
<b>כרבי עקיבא, דאמר: יש ממזר מ</b>ביאת <b>חייבי לאוין</b>, והרי בעבד הבא על בת ישראל איכא לאו ד"לא תהיה קדשה", ובגוי הבא על בת ישראל יש לאו ד"לא תתחתן בם", ומטעם זה הולד ממזר.
ודחינן: <b>אפילו תימא רבנן</b> החולקים וסוברים אין ממזר מחייבי לאוין, <b>בעובד כוכבים ועבד</b> הבא על בת ישראל <b>מודו</b> שהולד ממזר.
<b>דכי אתא רב דימי אמר רבי יצחק בר אבדימי משום רבינו</b> [רבי] הסובר בעלמא: אין ממזר מחייבי לאוין:
<b>עובד כוכבים ועבד הבא על בת ישראל הולד ממזר</b>, [ונתבאר כל זה בסוגיא לעיל דף מה].
שנינו במשנה: היתה אם אמו [של הממזר] בת ישראל לכהן תאכל בתרומה וכו'. <b>כהן גדול פעמים שפוסל</b>, כיצד בת כהן לישראל וילדה הימנו בת והלכה הבת וניסת לכהן וילדה הימנו בן הרי זה ראוי להיות כהן גדול וכו' ופוסל אם אמו:
<b>תנו רבנן: הריני כפרת בן בתי</b> שהוא <b>כוזא</b> [כלי קטן] כלומר: גרוע הוא שהוא ממזר <b>שמאכילני בתרומה, ואיני כפרת בן בתי</b> שהוא <b>כדא</b> [כלי חשוב] כלומר, שהוא כהן גדול <b>שפוסלני מן התרומה</b>.
<br><center><big><b>הדרן עלך פרק אלמנה לכהן גדול</b></big></center>
<h2> פרק שמיני - הערל</h2>
<big><b>מתניתין:</b></big>
הכהן <b>הערל</b>, (6) <b>וכל</b> הכהנים <b>הטמאים</b> - <b>לא יאכלו בתרומה</b>.
אבל <b>נשיהן ועבדיהן</b> - <b>יאכלו בתרומה</b>.
שהרי לא יצאו הערל והטמאים מכלל הכהנים, אלא מחוסרי תקנה הם, ולכן מאכילים הם את נשיהם ועבדיהם בתרומה. (7)
אבר הזכרות של אדם מורכב מ"גיד", שבראשו "עטרה", ומכיס של ביצים.
העטרה היא שורת הבשר העבה והגבוהה, המתרוממת בראש הגיד.
אם נחתך חלק מן הגיד, באופן המונע מהאדם את היכולת להוליד, נקרא האיש הזה "כרות שפכה" [לפי שהגיד הוא המקום ממנו נשפכים מי רגליו של אדם].
ואם נחתכו או נפצעו הביצים, נקרא האיש "פצוע דכא".
פצוע דכא וכרות שפכה - אסורים לבוא בקהל ה'
כהן שהוא <b>פצוע דכא, ו</b>כן כהן שהוא <b>כרות שפכה</b> [מפרש לה ואזיל], שהם אסורים לבוא בקהל:
<b>הן</b> עצמן, <b>ו</b>כן <b>עבדיהן</b> - <b>יאכלו</b> בתרומה.
<b>ו</b>אולם <b>נשיהן</b> - <b>לא יאכלו</b> בתרומה. כיון שנפסלו הנשים על ידם, בביאתם, שהרי נבעלו למי שפסול להן. (8)
<b>ואם לא ידעה</b>, שלא בא הבעל הכהן על אשתו (9) <b>מ</b>שעה <b>שנעשה פצוע דכא וכרות שפכה</b> (10) - <b>הרי אלו</b>, נשותיהן, <b>יאכלו</b> בתרומה, (11) שהרי לא נפסלו בביאה.
<b>ואיזהו פצוע דכא?</b>
<b>כל שנפצעו הביצים שלו, ואפילו אחת מהן</b>
<b>ו</b>איזהו <b>כרות שפכה?</b>
<b>כל שנכרת הגיד</b>.
<b>ואם</b> נחתכה העטרה ו<b>נשתייר מ</b>ן ה<b>עטרה אפילו כחוט השערה</b>, הרי הוא <b>כשר</b> לבוא בקהל, לפי שהעטרה אינה אלא בשר בעלמא, ולא גיד, שאין הגיד נחשב, אלא מעטרה ואילך, לצד הגוף.
<big><b>גמרא:</b></big>
<b>תניא</b>:
<b>אמר רבי אליעזר: מנין לערל שאין אוכל בתרומה?</b> <b>נאמר: "תושב ושכיר</b> לא יאכל בו", <b>ב</b>קרבן <b>פסח</b>.
<b>ונאמר: "תושב</b> [של] כהן <b>ושכיר</b> [של כהן] לא יאכל קודש", <b>בתרומה</b>.
והרי אתה למד בגזירה שוה: <b>מה "תושב ושכיר" האמור בפסח, ערל אסור בו. אף</b> <b>"תושב ושכיר" האמור בתרומה, ערל אסור בו</b>.
<b>רבי עקיבא אומר אינו צריך</b> ללומדו מגזירה שוה:
אלא, <b>הרי הוא אומר</b> [ויקרא כב ד]: <b>"איש איש</b> מזרע אהרן והוא צרוע או זב, בקדשים לא יאכל".
וכפלה התורה לשון "איש", כדי <b>לרבות</b> את <b>הערל</b>, שנחשב כמו טמא לענין איסור אכילת תרומה. (12)
<b>אמר מר</b> בברייתא: <b>רבי אליעזר אומר: נאמר "תושב ושכיר" בפסח, ונאמר "תושב ושכיר" בתרומה, מה</b> <b>"תושב ושכיר" האמור בפסח, ערל אסור בו, אף "תושב ושכיר" האמור בתרומה ערל אסור בו</b>:
ומבארת הגמרא: בהכרח, ש"תושב ושכיר" האמור, הוא פסוק <b>מופנה</b> [מיותר, לשם לימוד]!
<b>דאי לא מופנה</b>, אלא צריכים אותו לענין שנאמר בו, לא היינו יכולים ללמוד ממנו גזירה שוה, כי בגזירה שוה כזו, אם יש פירכא, אין למדים הימנה -
וכאן הרי <b>איכא למיפרך</b>:
<b>מה לפסח, שכן חייבין עליו</b> קרבן חטאת באכילתו בשוגג <b>משום פיגול</b>, (13) <b>ונותר</b>, (14) <b>וטמא</b> [שאוכל קרבן פסח בטומאת הגוף].
תאמר בתרומה, שלא שייך בה פיגול ונותר, והאוכלה בטומאת הגוף אינו חייב חטאת.
ומאשרת הגמרא: <b>לאיי</b> [באמת, רש"י שבת סד א] <b>אפנויי מופנה!</b>
והוינן בה: <b>הי</b>, איזה "תושב ושכיר" מבין השניים הוא <b>מופנה?</b>
האם זה האמור בפסח, או זה האמור בתרומה?
<b>אי</b> "תושב ושכיר" <b>דתרומה</b> הוא המופנה, זה לא יתכן, כי הרי <b>מצרך צריכי</b> הן "תושב" והן "שכיר" ליכתב, ושניהם אינם מופנים!
<b>דתניא: "תושב</b>" של כהן האמור בתרומה: <b>זה</b> עבד עברי שנרצע, שהוא <b>קנוי</b> לכהן <b>קנין עולם</b>, עד שנת היובל. (15) <b>"שכיר</b>" של כהן: <b>זה</b> עבד עברי ה<b>קנוי</b> לכהן <b>קנין שנים</b>. סתם עבד עברי, היוצא לאחר שש שנים.
ומלמד הכתוב שזה וזה אין גופם קנוי לרבם, כמו עבד כנעני, ולכן אינם אוכלים בתרומת רבם כמוהו.
שמא תאמר, בכל זאת יש כאן כתוב מיותר, והוא מופנה לגזירה שוה:
<b>ויאמר</b> הכתוב ש<b>"תושב</b>" של כהן אינו אוכל בתרומה, <b>ואל יאמר</b> גם ש<b>"שכיר</b>" של כהן אינו אוכל. <b>ואני</b> מעצמי <b>אומר</b>: אם עבד עברי ה<b>קנוי</b> לכהן <b>קנין עולם אינו אוכל</b> בתרומה, עבד עברי ה<b>קנוי קנין שנים, לא כל שכן</b> שאינו אוכל, ונמצא הכתוב "שכיר" מופנה.
אי אפשר לומר כך. כי:
<b>אילו</b> היה הכתוב אומר <b>כן, הייתי אומר</b>: ש<b>"תושב</b>" האמור בפסוק, שאינו אוכל בתרומה, הוא <b>זה</b> ה<b>קנוי קנין שנים</b>.
<b>אבל</b> עבד עברי של כהן ה<b>קנוי</b> לו <b>קנין עולם</b>, כן <b>אוכל</b> בתרומה.
ולכן <b>בא "שכיר", ולימד על "תושב", שאף על פי שקנוי קנין עולם אין אוכל</b>;
והיינו, ייתור הכתוב "שכיר" בנוסף ל"תושב", בא ללמד שאחד מהם קנוי קנין עולם.
ומסתבר לפרש "תושב" על הקנוי קנין עולם, שהוא יושב אצלו הרבה [ואילו לשון "שכיר" משמע יותר שהוא עומד לצאת], וללמד, שאף תושב אינו אוכל בתרומת רבו הכהן.
ולכן צריך הכתוב שיאמר בתרומה גם "תושב" וגם "שכיר", ואין אחד מהם מופנה ללימוד של גזירה שוה.
<b>אלא</b> צריך לומר, ש"תושב ושכיר" <b>ד</b>קרבן <b>פסח</b> הוא זה ש<b>מופני</b> לגזירה שוה.
שהרי <b>האי "תושב ושכיר</b> לא יאכל בו", <b>דכתב רחמנא בפסח</b> - <b>מאי ניהו</b>, באיזה תושב ושכיר הכתוב מדבר?
<b>אי נימא: "תושב ושכיר" ממש</b>, דהיינו עבד עברי הקנוי קנין שנים או קנין עולם, ובא הכתוב לפטור אותם מן הפסח -
הרי ודאי שאי אפשר לומר כן!
כי האם <b>משום דהוה</b>, שנהיה העבד הישראלי ל<b>תושב ושכיר</b> של כהן - <b>איפטר ליה</b> בכך <b>מ</b>קרבן <b>פסח!?</b>
<b>והא קייימא לן</b>, שהכתוב אומר במפורש <b>גבי תרומה, ד</b>עבד עברי <b>לא אכיל</b> בתרומת רבו.
<h3> דף ע:</h3>
<b>אלמא</b>, הרי מוכח, ש<b>לא קני ליה</b>, גופו של העבד העברי, <b>לרביה</b>. (1)
אין קונה אותו אדונו "קנין הגוף", אלא יש לו בו רק זכות של שיעבוד לעבודה. ולכן אינו נקרא העבד העברי "קנין כספו" של אדונו הכהן, (2) ומשם כך אינו אוכל תרומה.
ואם כן, <b>הכא נמי</b> לגבי קרבן פסח, <b>לא קני ליה</b> גופיה <b>לרביה</b>.
שהיות וגילה הכתוב בתרומה, שאין עבד עברי קנוי לאדונו קנין הגוף, אם כן ישראל גמור הוא לענין פסח. ובודאי שאינו פטור מלעשות קרבן פסח, ומלאוכלו. ואיך יתכן שיאמר עליו הכתוב "תושב ושכיר לא יאכל בו"!? (3)
<b>אלא</b>, כיון שתושב ושכיר כן אוכלים קרבן פסח, הרי זה שאמר הכתוב בפסח "תושב ושכיר לא יאכל בו" - בהכרח, שלא בא הכתוב לומר שהם לא יאכלו בו, אלא רק <b>לאפנויי</b>, להיות פנוי לגזירה שוה, כדי שנלמד מפסח בגזירה שוה לתרומה, שאין הערל אוכל בה. (4)
ותמהינן: <b>ואכתי</b>, עדיין לצורך הלימוד בגזירה שוה "תושב ושכיר", אין זה מספיק, שהרי הפסוק הזה - <b>מופנה מצד אחד</b> בלבד <b>הוא</b>.
<b>ו</b>הרי <b>שמעינן ליה לרבי אליעזר, דאמר</b>: גזירה שוה שיש לצורך הלימוד פסוק שהוא <b>מופנה מצד אחד</b> בלבד - <b>למדין</b> הימנה רק אם אין ללימוד הזה פירכא.
<b>ו</b>אולם, <b>משיבין</b> עליה פירכא כאשר יש מה לפרוך. ואז אין למדין הימנה.
והרי גזירה שוה זו, יש לפרוך עליה, כמבואר לעיל! (5)
ומשנינן: <b>כיון ד</b>כל הפסוק של "תושב ושכיר" האמורים בפסח - <b>לגופיה לא צריך</b> כלל, הרי יש לפנינו שתי תיבות מיותרות של "תושב ושכיר" כדי לאפנויי. ולכן -
<b>שדי</b>, הטל <b>חד</b> מתיבות אלו <b>א"למד</b>".
דהיינו, העבר תיבה אחת ממקומה, והטל אותה, תצרפנה, אל הדבר הלמד [הנלמד], דהיינו, אל ענין אכילת התרומה, הנלמד מפסח, וכאילו נכתבה אותה התיבה המיותרת בענין תרומה.
<b>ושדי חד</b> - <b>א"מלמד</b>".
את התיבה המיותרת השניה, הטל אותה, תצרפנה אל קרבן פסח, שהוא המלמד לאכילת תרומה.
והיינו, השאר אותה במקומה, ושייך אותה לקרבן פסח בתורת תיבה מיותרת, שתהיה המילה הזאת פנויה לצורך הלימוד של גזירה שוה.
<b>והוה ליה</b>, ויש לנו בכך לימוד של <b>גזירה שוה</b>, שהוא <b>מופנה משני צדדין</b>.
ועל גזירה שוה שיש לה פסוק המופנה משני צדדים - לכולי עלמא למדין ואין משיבין, אפילו אם יש מה להשיב. (6)
עוד מקשה הגמרא על לימודו של רבי אליעזר מן הגזירה שוה מפסח:
אם יש גזירה שוה בין פסח לתרומה, נשוה את דינם גם לגבי איסור אכילה באנינות, ונאמר: <b>אי מה</b> קרבן <b>פסח</b> - אדם שהוא <b>אונן</b> (7) <b>אסור בו</b> באכילתו [כשאר כל הקדשים, שהם נלמדים בקל וחומר ממעשר שני, שנאמר בו "לא אכלתי באוני ממנו"] -
<b>אף תרומה</b> - <b>אונן אסור בה!</b>
<b>אמר</b> תירץ <b>רבי יוסי ברבי חנינא</b>:
<b>אמר קרא "וכל</b> (8) <b>זר</b> לא יאכל בו" [בתרומה].
ולא אמר הכתוב "זר לא יאכל בו".
מלמד הכתוב שלא לכל דבר נאמרה הגזירה שוה.
אלא, רק איסור של <b>"זרות" אמרתי לך</b> באכילת תרומה, <b>ולא</b> איסור אכילת תרומה ב<b>אנינות</b>.
והוינן בה: ו<b>אימא</b>, אמור שלא בא "וכל זר לא יאכל קודש" למעט אנינות, ולהתיר אונן באכילת תרומה.
אלא, כוונת הכתוב היא לומר: רק זרות אמרתי לך לאיסור באכילת תרומה, <b>ולא ערלות</b>. ויהיה כהן ערל מותר לאכול בתרומה.
ומשנינן: אי אפשר לומר כך. כי - <b>הא כתיב</b> גזירה שוה של <b>"תושב ושכיר</b>", ללמד מפסח על תרומה.
וכשם שערל אינו אוכל קרבן פסח, כך אינו אוכל תרומה.
והוינן בה: <b>ומה ראית</b> לרבות את הערל שהוא אסור בתרומה, מגזירה שוה, ולא את האונן, שאותו מיעטת מהלימוד של "וכל זר"?
והרי יש לומר להיפך: הגזירה שוה באה לרבות את האונן שאסור בתרומה, ו"וכל זר" בא להתיר את הכהן הערל בתרומה?
ומשנינן: <b>מסתברא</b> ש<b>ערלות הוה ליה לרבויי</b> בגזירה שוה לאיסור בתרומה, ולא את האנינות.
<b>שכן</b> חמור הוא הערל מן האונן בארבעה דברים. וסימנך:
א. <b>מעשים</b> ב. <b>כרותים</b> ג. <b>בדבר</b> ד. <b>העבד</b>
א. מעשים:
הערל <b>מחוסר מעשה</b> מילה כדי לתקן גופו.
<b>ו</b>אותו <b>מעשה</b> שהוא מחוסר בו - <b>בגופו</b> של הערל הוא מחוסר.
ב. כרותים:
<b>ו</b>הערל <b>ענוש כרת</b> אם לא מל וביטל מצות מילה.
ג. בדבר:
<b>וישנו</b> למצות מילה גם <b>לפני הדיבור</b> [מתן תורה], שהרי כבר נצטוה עליה אברהם אבינו.
ד. העבד:
<b>ומילת זכריו</b> של האב, <b>ו</b>מילת <b>עבדיו</b> של האדון - <b>מעכבת</b> את האב, או את האדון, מלעשות פסח.
שאם יש לו בן הראוי למול, או עבד למול, אסור האב או האדון לאכול בפסח, אלא אם כן מלו. (9)
וכל ארבעת הדברים הללו הם חומרות הנוהגות רק בערל, ולא באונן, ולכן לומדים בגזירה שוה מפסח לרבות את הערל לאיסור, ולא את האונן.
ומקשינן: <b>אדרבה! אנינות הוה ליה לרבויי</b> לאיסור מן הגזירה שוה יותר מאשר את הערל, ולפרש "וכל זר" שהוא בא למעט את הערל מאיסור אכילת תרומה, <b>שכן</b> חמורה האנינות מן הערלות בדברים הללו:
א. אנינות <b>ישנה בכל שעה</b> שמת לו מת.
ולעומת זאת הערל, משהסיר ערלתו - שוב אינה חוזרת עליו לעולם.
ב. <b>ונוהגת</b> אנינות <b>באנשים ונשים</b>.
מה שאין כן ערלות, שנוהגת באנשים ובנשים.
ג. <b>ואין בידו</b> של האונן <b>לתקן את עצמו</b>.
אבל הערל יכול למול עצמו.
ומשנינן: <b>הנך</b> חומרות שמנינו בערלות <b>נפישן</b> [רבות] הן מן החומרות שבאנינות, כי לערלות ארבע חומרות, ולאנינות רק שלוש.
<b>רבא אמר</b>: גם <b>בלא</b> התירוץ ש<b>"הנך נפישן</b>", <b>נמי לא מצית אמרת</b> שהגזירה שוה באה לרבות את האונן לאיסור, ואילו הערל מותר בתרומה משום מיעוט "וכל זר". (10)
<b>שבקינן</b>, וכי עלינו להניח מללמוד בגזירה שוה מפסח את איסור <b>ערלות, דכתיב</b> [שהיא כתובה] <b>בגופיה ד</b>קרבן <b>פסח</b>.
<b>ו</b>במקום זאת <b>ילפינן</b> בגזירה שוה את איסור אכילת תרומה ב<b>אנינות</b> מקרבן <b>פסח</b>,
בעוד <b>ד</b>איסור האונן באכילת קרבן <b>פסח גופיה</b> - <b>ממעשר גמרינן!?</b>
והיינו, וכי נלמד את דין האנינות מפסח, כשהאנינות עצמה בפסח אינה כתובה בפרשת קרבן פסח, אלא נלמדת היא ממעשר שני, שנאמר בו "לא אכלתי באוני ממנו", בעוד שהערלות נאמרה במפורש בקרבן פסח!?
אך עדיין מקשה הגמרא על רבי אליעזר, הלומד גזירה שוה תרומה מפסח לאסור את הערל:
<b>אי מה פסח, מילת זכריו ועבדיו מעכבת</b> מלעשות את קרבן פסח, <b>אף תרומה</b>, תהא <b>מילת זכריו ועבדיו מעכבת</b> אותו מלאכול תרומה עד שימול אותם?
ומשנינן: <b>אמר קרא</b> גבי מילת עבדים בפסח מיעוט, <b>"ומלתה אותו</b> - <b>אז יאכל בו</b>" [האדון בפסח].
ואמר הכתוב מיעוט "בו", בקרבן פסח בלבד, כדי ללמדך:
<b>מילת זכריו ועבדיו מעכבת בו</b>, בקרבן הפסח, <b>מלאכול בפסח</b>.
<b>ואין מילת זכריו ועבדיו מעכבת ב</b>אכילת <b>תרומה</b>. (11)
ותמהינן: <b>אי הכי</b>, שאתה דורש מ"בו" האמור במילת עבדיו למעט שאין מילת עבדיו מעכבתו באכילת תרומה -
<b>אימא</b>, אמור את אותו דרשה, ממיעוט המילה "בו", להתיר ערל באכילת תרומה.
שהרי נאמר בקרבן פסח <b>"כל ערל לא יאכל בו</b>".
ונמעט, <b>בו</b>, בקרבן פסח, <b>אינו אוכל</b> הערל.
<b>אבל אוכל הוא</b> כהן ערל <b>בתרומה!</b>
ומשנינן: <b>הא</b>, הרי מאידך <b>כתיב "תושב ושכיר</b>", ללמד מן קרבן הפסח בגזירה שוה על התרומה, ונתרבה ממנה הערל.
והוינן בה: <b>ומה ראית</b> לרבות את הערל לאיסור באכילת תרומה מגזירה שוה "תושב ושכיר", ולפרש "בו" האמור במילת עבדיו שהוא בא למעט את התרומה.
והרי יש לומר להיפך, שהגזירה שוה באה לרבות את מילת זכריו ועבדיו שתעכב באכילת תרומה, ואילו "בו" האמור בערל בא למעט את התרומה? (12) ומשנינן: <b>מסתברא, ערלות דגופיה</b> [של האוכל עצמו] <b>הוה ליה לרבויי</b> לאיסור בתרומה, ולא ערלותם של בניו או עבדיו, <b>שכן</b> חמורה היא הערלות של גופו מערלת זכריו ועבדיו בשני דברים:
א. ערלת עצמו, היא <b>מעשה</b> מילה שחסר <b>בגופו</b> של האדם.
ב. <b>וענוש כרת</b> על ערלת עצמו אם לא מל.
ואילו ערלת זכריו ועבדיו אינה מעשה שחסר בגופו שלו, ואינו ענוש עליה כרת.
ומקשינן: <b>אדרבה, מילת זכריו ועבדיו הוה ליה לרבויי</b> לאיסור בתרומה מגזירה שוה ולא את הערל, <b>שכן</b>:
ערלת זכריו ועבדיו <b>ישנה בכל שעה</b> שנולד לו בן או שקונה עבד, ואילו ערלת עצמו, משעה שמל פעם אחת, שוב אינה חוזרת לעולם.
ומשנינן: <b>הנך</b> שתי חומרות שבערלת עצמו <b>נפישן</b> [רבות הן] מהחומרא היחידה שבמילת זכריו ועבדיו.
ולכן מסתבר לפרש את הגזירה שוה לרבויי איסור בערלות של גופו, ואילו "בו" האמור במילת זכריו ועבדיו בא למעט את התרומה.
[ו"בו" האמור בערל - מפרש לה ואזיל לקמן עא א].
<b>ואי בעית אימא</b> יש לתרץ: גם <b>בלא</b> התירוץ של <b>"הנך נפישן", נמי לא מצית אמרת</b> שהריבוי בא לאוסרו בתרומה מחמת ערלותם של זכריו ועבדיו, ו"בו" בא להתיר לאכול בערלת עצמו, שהרי:
<b>מי איכא מידי</b>, האם יש כדבר הזה, <b>דערלות דגופיה לא מעכבא ביה</b> [אינה מעכבת בו] מלאכול בתרומה, ואילו <b>ערלות דאחריני</b> [של אחרים, זכריו ועבדיו] <b>מעכבא ביה</b> מלאכול בתרומה!?
ועתה מפרשת עוד הגמרא:
והוינן בה: <b>השתא</b>, עתה <b>דאמרת</b>, ש<b>"בו</b>" האמור בפסוק של מילת זכריו ועבדיו, <b>לדרשה הוא דאתא</b> [לדרשה הוא בא], שאתה למד מהמילה "בו" שמילת זכריו ועבדיו מעכבת רק מאכילת פסח ולא מאכילת תרומה -
זה שאמר הכתוב בקרבן פסח <b>"כל ערל לא יאכל בו</b>".
וכן זה שאמר הכתוב בקרבן פסח <b>"כל בן נכר</b> [מי שנשתמד, ונתנכרו מעשיו לאביו שבשמים (13)] <b>לא יאכל בו</b>" -
<b>למה לי</b>, לאיזה דרשה אמר הכתוב "בו" בשני הפסוקים הללו? (14)
ומשנינן:
א. בפסוק <b>"כל ערל לא יאכל בו</b>", משמשת המילה <b>"בו</b>" לדרשה הזאת: רק בקרבן פסח <b>אינו אוכל</b> בו הערל, <b>אבל אוכל</b> בו, חייב (15) <b>הוא, במצה ומרור</b>.
ב. ובפסוק <b>"כל בן נכר לא יאכל בו</b>" -
משמשת המילה <b>"בו</b>" לדרשה הזאת:
<h3> דף עא.</h3>
רק בקרבן פסח <b>המרת דת</b> [משומדות, לגירסת הראשונים] <b>פוסלת</b> בו.
אם אחד מישראל המיר דתו, ונתנכרו בכך מעשיו לאביו שבשמים, נפסל הוא מלאכול קרבן פסח.
<b>ואין המרת דת</b> [משומדות] <b>פוסלת במעשר</b> שני.
ועתה מוסיפה הגמרא לפרש את המקראות בפרשת קרבן פסח:
<b>ואיצטריך למיכתב</b> גם "כל <b>ערל</b> לא יאכל בו", <b>ואיצטריך</b> נמי <b>למיכתב "כל בן נכר</b> לא יאכל בו".
<b>דאי כתב רחמנא</b> רק "כל <b>ערל</b> לא יאכל בו", הייתי אומר, רק הערל לא יאכל בקרבן פסח, <b>משום דמאיס</b> [מאוס הוא הערל].
<b>אבל בן נכר, דלא מאיס</b> - <b>אימא לא</b> ייאסר מלאכול בפסח.
<b>ואי כתב רחמנא "כל בן נכר</b> לא יאכל בו", הייתי אומר, דוקא בן הנכר לא יאכל בו, <b>משום דאין לבו</b> של זה שהמיר דתו, לכוון דעתו באכילת קרבן הפסח <b>לשמים</b>.
<b>אבל ערל, דלבו לשמים</b>, כגון שמתו אחיו מחמת מילה, (1) <b>אימא לא</b> נפסל לאכילת קרבן פסח.
לפיכך: <b>צריכא</b> לומר שגם הוא פסול לאכול בקרבן פסח.
ועוד הוינן בה: מאחר שאמרנו כי הכתוב "בו", לדרשה למעט הוא בא -
הרי הכתוב <b>"ממנו</b>" משמעותו מיעוט, כמו ש"בו" הוא מיעוט.
ואם כן, זה שאמר הכתוב בפרשת קרבן פסח "לא תאכלו <b>ממנו</b> (2) נא", [בשר שאינו צלוי כל צרכו] -
<b>למה לי?</b> מה בא "ממנו" זה ללמד למעט? ומשנינן: "ממנו" - אתא <b>לכדרבה אמר רבי יצחק</b>, כמבואר לקמן עד א.
ועתה באה הגמרא להסביר את שיטת רבי עקיבא, הלומד את איסור הערל בתרומה מדרשת הפסוק "איש איש".
<b>אמר מר</b> לעיל, בברייתא ע א:
<b>רבי עקיבא אומר: אינו צריך</b> ללמוד איסור ערל בתרומה מגזירה שוה, אלא <b>הרי הוא אומר: "איש איש</b>" - <b>לרבות את הערל</b> לאיסור אכילת תרומה.
ומקשינן: <b>ואימא</b>, אמור ש"איש איש" בא <b>לרבות את האונן</b> לאיסור אכילת תרומה, ולא לרבות את הערל!
<b>אמר</b> תירץ <b>רבי יוסי ברבי חנינא: אמר קרא</b> מיעוט, במילה "וכל", שנאמר <b>"וכל זר</b> לא יאכל בו [בתרומה] ", ולא אמר "זר לא יאכל בו" -
מלמד הכתוב: רק <b>זרות אמרתי לך</b> לאיסור אכילת תרומה, <b>ולא אנינות</b>.
והוינן בה: <b>אימא</b>, אמור להיפך, לא בא "וכל" למעט אנינות, אלא לומר לך: זרות אמרתי לך לאיסור <b>ולא ערלות</b>.
ומשנינן: אי אפשר לומר כן, ד<b>הא כתיב "איש איש</b>" לרבות את הערל שהוא כטמא.
ותמהינן: <b>ומה ראית</b> לרבות מ"איש איש" את הערל שאף הוא אסור בתרומה, ולא את האונן משום "וכל זר"?
והרי יש לומר להיפך: "איש איש" בא לרבות את האונן, שאף הוא אסור בתרומה, ו"וכל זר" בא לומר שערל מותר בתרומה? וומשנינן: <b>מסתברא</b> ש<b>ערלות הוה ליה לרבויי</b> לאיסור בתרומה, <b>שכן</b> חמורה היא מן התרומה בארבעה דברים:
א. <b>מעשים</b> ב. <b>כרותים</b> ג. <b>בדבר</b> ד. <b>העבד</b>
א. מעשים:
הערל <b>מחוסר מעשה</b> מילה כדי ליתקן, <b>ומעשה</b> זה שהוא מחוסר, הוא <b>בגופו</b> של הערל.
ב. כרותים:
<b>ו</b>הערל <b>ענוש כרת</b> אם לא מל, וביטל מצות מילה.
ג. בדבור:
<b>וישנו</b> למצות מילה <b>לפני הדיבור</b> [מתן תורה], שכבר נצטוה עליה אברהם אבינו.
ד. העבד:
<b>ומילת זכריו</b> של האב <b>ועבדיו</b> של האדון <b>מעכבת</b> את האב או את האדון מלעשות פסח, שאם יש לו בן ראוי למול או עבד למול אסור האב או האדון לאכול בפסח, אלא אם כן מלו.
ומקשינן: <b>אדרבה, אנינות הוה ליה לרבויי</b> לאיסור מ"איש איש" יותר מאשר את הערל, ולפרש "וכל זר" שהוא בא למעט את הערל מאיסור אכילת תרומה.
<b>שכן</b> חמורה האנינות מן הערלות:
א. אנינות <b>ישנה בכל שעה</b> שמת לו מת, אבל משהסיר ערלתו שוב אינה חוזרת עליו לעולם.
ב. <b>ונוהגת</b> אנינות <b>באנשים ונשים</b>.
ג. <b>ואין בידו</b> של האונן <b>לתקן את עצמו</b>.
ומשנינן: <b>הנך</b> חומרות שמנינו בערלות, <b>נפישן</b> [רבות] הן מן החומרות שבאנינות, כי לערלות ארבע חומרות, ולאנינות שלוש.
<b>רבא אמר: בלא</b> סברת <b>"הנך נפישן</b>" שאמרנו, <b>נמי לא מצית אמרת</b> ש"איש איש" לרבות הוא בא את האונן לאיסור, ואילו הערל מותר בתרומה משום מיעוט "בו":
שהרי <b>אמר קרא: "איש איש". איזהו דבר</b> <b>שישנו באיש ואינו באשה, הוי אומר זה ערלות</b>.
והוינן בה: <b>ורבי עקיבא, האי "תושב ושכיר</b> לא יאכל בו" האמור בקרבן פסח, שרבי ישמעאל למד את ייתור הפסוק כולו לאפנויי לגזירה שוה -
<b>מאי עביד ליה</b>, מה יעשה עמו רבי עקיבא, שהרי אי אפשר לפרשו כפשוטו שעבד עברי לא יאכל בקרבן פסח, כיון שעבד עברי ודאי ישראל מעליא הוא, וחייב בקרבן פסח [כמבואר בגמרא לעיל], ואם כן, מה בא "תושב ושכיר" ללמד? (3)
<b>אמר</b> פירש <b>רב שמעיא</b>: "תושב ושכיר לא יאכל בו" שאמרה תורה גבי פסח, בא <b>לאתויי</b>, להביא וללמד על <b>ערבי מהול וגבעוני מהול</b>, (4) שאינם אוכלים בפסח.
ותמהינן: <b>ו</b>כי <b>הני</b> גויים שמלו את עצמם, <b>מולין נינהו</b>, האם נחשבים הם נימולים ויצאו מכלל ערלים, עד שהוצרך כתוב מיוחד של "תושב ושכיר לא יאכל בו", לאוסרם באכילת קרבן פסח!?
<b>והא תנן</b>: מי שאמר הריני אסור באיסור <b>קונם</b> (5) <b>שאני נהנה "לערלים</b>", הרי הוא <b>מותר בערלי ישראל, ואסור במולי עובדי כוכבים</b>.
ואם אמר <b>קונם שאני נהנה "למולין</b>", הרי זה <b>מותר במולי עובדי כוכבים, ואסור בערלי ישראל</b>.
לפי שאין הערלה קרויה אלא על שם עובדי כוכבים, שנאמר: כי כל הגויים ערלים, וכל בית ישראל ערלי לב.
ומוכח, שאפילו גוי שנימול בכלל ערל הוא.
ואם כן, למה לי קרא לרבויי תושב ושכיר גוי שנימולו שאינם אוכלים בקרבן פסח? והרי הוא ערל אפילו אם הוא מל את עצמו! (6)
<b>אלא</b> - תושב ושכיר האמור בקרבן פסח שאינו אוכל - <b>לאתויי</b>:
א. <b>גר שמל</b> כדי להתגייר, וכבר אינו ערל, <b>ו</b>עדיין <b>לא טבל</b> ליהדותו.
וקסבר רבי עקיבא: אינו גר עד שימול ויטבול. (7)
ב. <b>וקטן שנולד כשהוא מהול</b>.
<b>וקסבר</b> רבי עקיבא: <b>צריך להטיף ממנו דם ברית</b>, ולפיכך אסור בקרבן פסח, כיון שעדיין ערל הוא. (8)
ומוסיפה ומפרשת הגמרא:
<b>ורבי אליעזר</b>, הסובר ש"תושב ושכיר לא יאכל בו" מופנה הוא לגזירה שוה, הואיל וכפשוטו אי אפשר לפרשו, ולא פירש כמו רבי עקיבא -
אזיל <b>לטעמיה</b> [הולך הוא לשיטתו], <b>דאמר: גר שמל ולא טבל</b> - <b>גר מעליא הוא</b>, ואם כן, חייב הוא בקרבן פסח.
<b>ו</b>גם <b>קסבר</b> רבי אליעזר <b>קטן שנולד כשהוא מהול אין צריך להטיף ממנו דם ברית</b>, ואינו ערל, ומותר באכילת פסח.
ולכן הוא אינו דורש את "תושב ושכיר לא יאכל בו" כרבי עקיבא, ומופנה הוא לגזירה שוה.
ועוד הוינן בה: <b>ורבי אליעזר</b>, הלומד את איסור ערל בתרומה מגזירה שוה, <b>האי "איש איש</b>" - שלמד מכאן רבי עקיבא לאסור ערל בתרומה - <b>מאי עביד ליה?</b>
ומפרשינן: <b>דברה תורה כלשון בני אדם</b> הכופלים לשונם, ואינו בא לרבות.
<b>בעי רב חמא בר עוקבא: קטן</b> שהוא פחות מבן שמונת ימים, והוא <b>ערל</b> משום של הגיע זמנו למול - <b>מהו לסוכו בשמן של תרומה?</b> (9)
וצידי הספק הם:
האם <b>ערלות שלא בזמנה</b>, לפני היום השמיני, <b>מעכבא</b> מאכילת תרומה.
<b>או לא מעכבא?</b>
<b>אמר רבי זירא, תא שמע</b> מהא דכתיב בפרשת קרבן פסח "המול לו כל זכר, ואז יקרב לעשותו".
הרי למדת שאם היו לו בנים בשעת עשיה ולא מל אותם, הרי הם מעכבים אותו מן הפסח.
וכתיב עוד "וכל עבד איש מקנת כסף ומלתה אותו, אז יאכל בו".
הרי למדת שאם היו לו עבדים בשעת אכילה ולא מל אותם, הרי אלו מעכבין מאכילת הפסח.
<b>אין לי אלא מילת זכריו</b> שהם מעכבים <b>בשעת עשיה</b>.
<b>ו</b>אין לי אלא מילת <b>עבדיו</b> שהם מעכבים <b>בשעת אכילה</b>.
<b>מנין ליתן את האמור של זה בזה</b>, שיהיו זכריו הערלים מעכבים אף כשלא היו ערלים אלא בשעת אכילה, ובשעת עשייה לא היו כדי לעכב.
<b>ואת האמור של זה בזה</b>, שיהיו עבדיו הערלים מעכבים אף שלא היו אלא בשעת עשייה, ובשעת אכילה לא היו ערלים.
<b>תלמוד לומר</b>:
"המול לו כל זכר, ו<b>אז</b> יקרב לעשותו".
"וכל עבד איש מקנת כסף, ומלתה אותו, <b>אז</b> יאכל בו".
מלמד הכתוב "אז אז" - <b>לגזירה שוה</b>.
ומדאמרינן "ועבדיו בשעת אכילה", משמע שיש מציאות שיהיו עבדים ערלים שלא עיכבו אותו בעשיה, אבל הם מעכבים אותו בשעת האכילה.
ומדאמר "מנין ליתן את האמור של זה בזה", משמע שיש בנים ערלים שלא עיכבו אותו בשעת עשייה אבל הם מעכבים אותו בשעת אכילה:
והרי <b>בשלמא עבדיו</b> ערלים, <b>משכחת לה דאיתנהו בשעת אכילה, וליתנהו בשעת עשיה</b> [אתה מוצא שיהיו לו עבדים ערלים רק בשעת אכילה, ובשעת עשיה הם לא היו], ו<b>כגון דזבנינהו ביני ביני</b> [שקנה עבדים בין אכילת הפסח לעשייתו].
<b>אלא זכריו</b> ערלים, <b>דאיתנהו בשעת אכילה וליתנהו בשעת עשיה</b> - <b>היכי משכחת לה?</b> האיך אפשר שיהיו לו בנים ערלים רק בשעת אכילה ואילו כשעשה את הפסח עדיין לא היו לו בנים ערלים? (10)
<b>לאו</b>, הלא בהכרח, הוא במקום <b>דאיתילוד בין עשיה לאכילה</b>, שנולדו לו בנים זכרים בין שעת עשיית הפסח לזמן האכילה -
ו<b>שמע מינה: ערלות שלא בזמנה הויא ערלות</b>, שהרי בשעת אכילה לא הגיע זמן המילה לאלה שנולדו אחר העשייה.
<b>אמר רבא: ותסברא</b> שאכן כך הוא פירוש הברייתא!?
והרי <b>"המול לו כל זכר" אמר רחמנא, "ואז יקרב לעשותו</b>".
<b>והאי</b> - <b>לאו בר מהילא הוא!</b>
שהרי אמרה תורה "המול לו כל זכר", ואי קיום מצות מילה הוא המונע את האב מלעשות קרבן פסח, וזה התינוק הרי עתה הוא אינו בר מילה.
וכי יש צד לומר שערלה שלא בזמנה מעכבת את האב בקרבן פסח?
והרי לגבי אב פשיטא שאינה מעכבת, כיון שלא נתחייב עדיין למולו!
<b>אלא</b>, מה שמבואר בברייתא, שיתכן מצב שיהיו לו בנים ערלים בין עשייה לאכילה - <b>הכא במאי עסקינן: כגון</b> שהיה בנו חולה בשעת עשיית הפסח, <b>שחלצתו חמה</b> [שנתרפא על ידי כך שנתחלצה ונשתלפה ממנו החמה שהיתה בגופו] בין עשיה לאכילה.
ונמצאו בנים אלו ראויים לעכב אותו רק בשעת אכילה, ובשעת עשייה אנוס היה האב מלמולם.
ומקשינן עלה: <b>ו</b>הרי כיון שממתינים לו לאחר יום הבראתו עוד שבעה ימים עד שמלים אותו, אם כן, <b>ניתיב ליה כל שבעה</b> [ניתן לו שבעה ימים] שלא יעכב בהם את האב מלעשות קרבן פסח.
והאיך אתה אומר שאם נתרפא הבן בין עשייה לאכילה הוא מעכב את אביו באכילה?
ומשנינן: <b>דיהבינן ליה כל שבעה!</b>
אכן אין הוא מעכב את אביו בקרבן פסח אלא לאחר שבעה, וכאן מדובר בכגון שכבר נשלמו שבעת הימים אחר הבראתו מן המחלה בערב פסח אחר חצות, לאחר שעשה את הפסח.
וקא סלקא דעתין, שאם שלמו שבעת ימים שלמים מהבראתו באמצע היום, הרי זמן מילתו היא בתחילת אותו יום, שהוא היום השמיני להבראתו, ולפיכך מקשינן:
<b>ונימהליה מצפרא</b> [ימולנו מהבוקר]!?
שהרי בערב פסח, כבר מתחלת היום, שהוא יום השמיני להבראתו, ראוי הוא למילה, ואף שבלילה אין יכול למולו כיון שאין מילה אלא ביום, מכל מקום, כבר מן הבוקר הגיע זמן מילתו, ואם לא מל אותו כשעשה את הפסח, נמצאו זכריו מעכבים אותו גם בעשיה, וכיצד יתכן שמילת זכריו תעכב אותו בשעת אכילה ולא בשעת עשיה?!
<h3> דף עא:</h3>
ומשנינן: אותם שבעת ימים שממתינים לחולה מעת שהבריא - <b>בעינן</b> שיהיו שבעה ימים <b>ע</b> <b>מעת לעת</b> [מאותה שעה שהבריא ועד אותה שעה ביום השמיני], ומיירי כגון שנשלמו שבעת הימים השלמים בערב פסח לאחר עשיית קרבן הפסח. (1)
ומקשינן עלה: <b>והתני לודאה</b> [שם חכם, (2)] ברייתא:
<b>יום הבראתו</b> של תינוק ממחלתו הוא <b>כיום הולדו</b> של תינוק, וצריך להמתין שמונה ימים עד שימולנו.
<b>מאי לאו, מה יום הולדו לא בעינן</b> למנות אותו <b>מעת לעת</b>, אלא כבר מבוקרו של יום השמיני מלין אותו - <b>אף יום הבראתו, לא בעינן מעת לעת?!</b>
ומשנינן: <b>לא! עדיף יום הבראתו מיום הולדו</b>.
<b>דאילו יום הולדו, לא בעינן מעת לעת</b> כדי למנותו.
<b>ואילו יום הבראתו בעינן מעת לעת</b>. (3)
<b>רב פפא אמר</b>, לפרש את מה שאמרו בברייתא שמשכחת לה זכרים ערלים שאינם בשעת עשיה וישנם בשעת אכילה:
לעולם לא בעינן שבעת ימים מעת לעת מיום הבראתו.
והכא במאי עסקינן: <b>כגון דכאיב ליה עיניה לינוקא</b>. (4) [כאבה עינו של תינוק] ואינו ראוי למילה, <b>ואיתפח ביני ביני</b> [הבריא בערב פסח בין עשיה לאכילה], שאין נותנין שבעה ימים אלא למי שחלצתו חמה. (5)
<b>רבא אמר</b> לפרש הברייתא: <b>כגון שהיו אביו ואמו</b> בשעת עשיית הפסח <b>חבושין בבית האסורין</b>, שאז אין מילת הבן מעכבת אותם בשעת עשיה, שהרי אנוסים הם ואין יכולים למול, ונשתחררו בין עשיה לאכילה. (6)
<b>רב כהנא בריה דרב נחמיה אמר</b> לפרש הברייתא: <b>כגון</b> שהיה <b>טומטום, שנקרע</b> העור המכסה את מקום זכרותו, <b>ונמצא</b> שהוא <b>זכר</b>, ואירע הדבר <b>ביני ביני</b> בין עשיה לאכילה.
כי בשעת עשיה לא היה חייב לקורעו ולמולו, ולא עיכב עליו באותה שעה [תוספות לעיל ע א].
<b>רב שרביא אמר</b> לפרש הברייתא: <b>כגון שהוציא</b> התינוק <b>ראשו חוץ לפרוזדור</b> מבטן אמו שבעת ימים קודם ערב הפסח, ומאותה שעה כילוד הוא. (7) ומונין לו שמונת ימים למילתו. אלא שאינו ראוי למול, ולא עיכבה מילתו בעשייה, הואיל ולא היה ראוי למילה, ולאחר שעשה אביו את הפסח יצא כל גופו, ונעשה אז ראוי למילה.
ותמהינן עלה: <b>ומי חיי</b>, וכי יכול תינוק לחיות באופן שכזה שמונה ימים!?
<b>והתניא</b>: למה הולד דומה במעי אמו? פיו סתום, וטבורו פתוח, ואוכל ממה שאמו אוכלת, ושותה ממה שאמו שותה [דרך הטבור, המחובר לאמו].
<b>כיון שיצא</b> התינוק <b>לאויר העולם</b> - <b>נפתח</b> פיו <b>הסתום, ונסתם</b> טבורו <b>הפתוח</b>.
<b>שאלמלא כן, אין יכול</b> התינוק שנולד <b>לחיות אפילו שעה אחת</b>. (8)
וקא סלקא דעתין, מאחר שיצא ראשו לאויר העולם, אף שהטבור עדיין מחובר לאמו, הרי הוא נסתם, ושוב אינו אוכל ממה שאמו אוכלת. ואם כן, האיך יחיה תינוק זה שאינו יכול לינוק מאמו עד יום השמיני?!
ומשנינן: <b>הכא במאי עסקינן: כגון דזנתיה אישתא</b> [החולי עצמו "זן" אותו, שבהיות לו חום אין הוא זקוק למאכל].
והיינו, שאחזתו חמה בבטן אמו, והיא "זנה" אותו, וכשיצא לאויר העולם חלצתו חמה, וראוי הוא למילה.
והוינן בה: <b>אישתא דמאן?</b> חום החולי שזן אותו, של מי הוא החום, של אמו או שלו?
<b>אילימא אישתא דידיה</b> [אם תאמר שהיה התינוק עצמו חולה], <b>אי הכי</b>, כשיצא מבטן אמו והבריא, הרי <b>כל שבעה בעי</b> להמתין עד שיהא ראוי למילה.
וכיון שלא צריכים להמתין שבעה ימים מעת לעת, לא יתכן שישלמו שבעת ימים בין עשיה לאכילה?!
<b>אלא</b>, מדובר בכגון <b>דזנתיה אישתא דאימיה</b>, חום החולי של אמו הוא זה ש"זן" אותו בבטן אמו.
<b>ואיבעית אימא: הני מילי</b> שבנסתם הטבור הוא אינו חי יותר, זה <b>היכא דלא מערי</b> [כאשר שוב אין הטבור מעורה לאמו].
<b>אבל היכא דמערי</b> - <b>מחייא חיי!</b> כשהטבור עדיין מעורה הרי הוא חי, שאינו נסתם אלא לאחר שנותק מטבורה של אמו. (9) וכל עוד הטבור מעורה לאמו הרי הוא אוכל ממה שאמו אוכלת, וחי. (10)
<b>אמר רבי יוחנן משום רבי בנאה</b>:
<b>ערל</b> ישראל שנטמא במת, הרי זה <b>מקבל הזאה</b> של מי חטאת של אפר פרה אדומה כדי ליטהר מטומאתו.
ולכשימול, אינו צריך לחזור ולהזות, ומותר באכילת קדשים ותרומה, ואין אומרים: הזאת ערלות לא שמה הזאה. (11)
<b>שכן מצינו באבותינו</b> הנולדים במדבר - כשעשו את הפסח בגלגל מיד אחר עלותם מן הירדן - <b>שקבלו הזאה</b> מטומאת מת, שהיו טמאים מאבותיהם שמתו במדבר, (12) <b>כשהן</b> עדיין <b>ערלים</b>.
ומנין שקבלו הזאה כשהם ערלים?
שהרי במדבר לא מלו, כמבואר לקמן, ואחר שמלו, לא היה סיפק בידם להזות הזאת שלישי ושביעי קודם זמן עשיית הפסח, שהוא בארבעה עשר לחודש -
<b>ש</b>הרי <b>נאמר</b> בספר יהושע: <b>והעם עלו מן הירדן בעשור לחודש הראשון</b>.
ובאותו יום שעלו, <b>בעשרה</b> בניסן, ודאי <b>לא מהילי משום חולשא דאורחא</b> [לא מלו את עצמם, משום חולשת הדרך], והזמן המוקדם ביותר למילתם הוא בי"א של ניסן.
ואם כן <b>הזאה, אימת עביד להו</b> [מתי היזו עליהם מאפר פרה]?
<b>לאו</b>, הלא <b>כשהן ערלים!</b>
כי אם היזו עליהם הזאת שלישי בי"א לחודש, אחר מילתם, נמצאת הזאת שביעי שלהם בט"ו בניסן, ארבעה ימים לאחר הזאתם הראשונה, והם הרי צריכים היו להיטהר עד י"ד בניסן שהוא זמן עשיית קרבן פסח!
ומוכח שהזאת ערל, שמה הזאה.
ומקשינן עלה: <b>ודילמא לא עבוד פסח כלל</b> [שמא לא עשו פסח באותה שנה כלל]?
ואף שמפורש בכתוב שעשו פסח בגלגל, שמא לא עשאוהו אלא אותם שיצאו ממצרים, שהם כבר היו נמולים [ריטב"א]?!
ומשנינן: <b>לא סלקא דעתך</b> לומר כך.
<b>ד</b>הא <b>כתיב</b>: ויחנו "בני ישראל" בגלגל, <b>ויעשו את הפסח</b> בארבעה עשר יום לחודש בערב בערבות יריחו.
ומשמע שרוב בני ישראל עשו אותו, אף שרובם לא יצאו ממצרים, אלא נולדו במדבר. (13)
<b>מתקיף לה מר זוטרא: ודלמא פסח הבא בטומאה היה</b>, כי הואיל ורוב ציבור טמאים היו, יכולים הם לעשותו בטומאה, ולא תשמע מכאן שערל מקבל הזאה! (14)
<b>אמר ליה רב אשי</b>: הרי <b>תניא בהדיא</b> על אותו הדור: <b>מלו, וטבלו, ועשו פסחיהן בטהרה</b>.
ועתה מבארת הגמרא את ענין מצות מילה:
<b>אמר רבה בר יצחק אמר רב: לא ניתנה</b> מצות <b>"פריעת מילה</b>" (15) <b>לאברהם אבינו</b>, כשנצטוה על המילה. ולא נתחדשה מצות הפריעה אלא בזמן יהושע. (16)
<b>שנאמר: בעת ההיא</b> - אחר שעלו ישראל מן הירדן - <b>אמר ה'</b> <b>אל יהושע: עשה לך חרבות צורים</b>, ושוב מול את בני ישראל שנית.
ואותה מילה - פריעת מילה היתה, כי הם לא פרעו את מילתם, כשמלו קוודם לכן. (17)
ומקשינן עלה: מנין שעל פריעת מילה הכתוב מדבר?
<b>ודילמא</b> על המילה עצמה נצטוה יהושע, שימול את <b>הנך</b> - את ילידי המדבר - <b>דלא מהול</b> כלל?!
<b>ד</b>הא <b>כתיב</b> באותה פרשה שילידי המדבר עדיין לא מלו כלל: <b>"כי מולים היו כל העם היוצאים</b> [ממצרים]. <b>וכל העם הילודים</b> במדבר בדרך בצאתם ממצרים לא מלו" [והטעם שלא מלו מתבאר בגמרא בהמשך]! (18)
ומשנינן: <b>אם כן</b>, אם תאמר שהכתוב מדבר רק על ילידי המדבר שעדיין לא מלו, <b>מאי</b> "ו<b>שוב</b> ומול את בני ישראל"? <b>אלא לאו</b>, בהכרח, שאף על העם היוצאים נצטוה יהושע, <b>ל</b>שוב ולעשות להם <b>פריעה</b>.
ושואלת הגמרא: <b>ו</b>מאחר שאתה דורש לשון הכתוב "ושוב" - <b>מאי</b> תדרוש במה שאמר הכתוב בהמשך "ומול את בני ישראל <b>שנית</b>"?
ומפרשינן: <b>לאקושי סוף מילה</b>, הסרת כל חתיכות העור שנשארות אחר חיתוך הערלה - <b>לתחילת מילה</b>, לחיתוך עור הערלה:
<b>מה תחילת מילה</b>, חיתוכה של הערלה, <b>מעכבת</b> - <b>אף סוף מילה</b>, כל שלא הסיר את כל העור, הרי הציצין של העור שנשתיירו ולא הוסרו <b>מעכבין בו</b>.
[רבינו תם בתוספות כתב המדובר בפריעת הציצין של הקרום הרך (19)], וכדמפרש ואזיל. (20) ומפרשת הגמרא מה הן הציצין המעכבין את המילה:
<b>דתנן: אלו הן ציצין המעכבין את המילה</b>: אם נשתייר <b>בשר</b> [עור] <b>החופה את רוב העטרה. ואין אוכל בתרומה</b> עד שיסירנה. (21)
<b>אמר רבינא, ואיתימא רב ירמיה בר אבא אמר רב</b>, לפרש את המשנה:
<b>בשר</b> [עור] <b>החופה את רוב גובהה של עטרה</b>, ואף שאינו חופה את רוב היקיפה. (22)
מפרשת הגמרא: <b>ובמדבר מאי טעמא לא מהול</b> [למה לא מלו בני ישראל במדבר] כמבואר בכתוב ביהושע שהביאה הגמרא? <b>איבעית אימא: משום חולשא דאורחא</b> [חולשת הדרך]. (23)
<h3> דף עב.</h3>
<b>ואיבעית אימא: משום דלא נשיב להו רוח צפונית</b>, שהיא נוחה, לא חמה ולא צוננת, וחמה זורחת, (1) וסכנה היא למול בלא זה.
<b>דתניא: כל אותן ארבעים שנה שהיו ישראל במדבר, לא נשבה להם רוח צפונית</b>
ומפרשינן: <b>מאי טעמא?</b>
<b>איבעית אימא: משום דנזופים הוו</b> על מעשה העגל, (2) ולא היו ראויין לאור נוגה.
<b>ואיבעית אימא</b>: משום הכי לא נשבה רוח צפונית, כדי <b>דלא נבדור</b> [לא יתפזרו] <b>ענני כבוד</b> שהיו מקיפין אותם, ולא היתה יכולה חמה ליכנס. (3)
<b>אמר רב פפא: הלכך</b>, ב<b>יומא דעיבא</b> [יום המעונן], <b>ויומא דשותא</b> [יום שרוח דרומית מנשבת והיא קשה מכל הרוחות] -
<b>לא מהלינן ביה</b> [אין מלין בו], <b>ולא מסוכרינן ביה</b> [אין מקיזין בו דם], וכמו שלא מלו ישראל במדבר.
<b>ו</b>אולם <b>האידנא, דדשו בה רבים</b> [עתה, שהורגל הצבור לעשות כן אף בימים אלו], על כך נאמר: <b>שומר פתאים ה'</b>.
<b>תנו רבנן: כל אותן ארבעים שנה שהיו ישראל במדבר</b> - אף שביום לא נשבה להם רוח צפונית - <b>לא היה יום שלא נשבה בו רוח צפונית בחצי הלילה</b> -
הואיל ושעה זאת היא עת רצון.
וכמו <b>שנאמר: ויהי בחצי הלילה, וה'</b> <b>הכה כל בכור</b> בארץ מצרים.
<b>מאי תלמודא</b> [מה בא דבר זה ללמדנו]? <b>הא קא משמע לן, דעת רצון</b> - <b>מילתא היא</b>
<b>אמר רב הונא: דבר תורה</b>, כהן שהוא <b>משוך</b> בערלתו [מהול, שנמשכה ערלתו, וכיסתה את העטרה] הרי הוא <b>אוכל בתרומה</b>, כי אינו חייב למול.
<b>ו</b>רק <b>מדבריהם, גזרו עליו</b> שימול, ואסרוהו בתרומה כערל, <b>מפני שנראה כערל</b>.
<b>מיתיבי</b> לרב הונא שאמר אין המשוך חייב למול מדאורייתא:
והא תניא: <b>משוך צריך שימול!</b>
וקא סלקא דעתין מן התורה צריך למול.
ומשנינן: צריך שימול <b>מדרבנן</b>.
ותמהה הגמרא על הקושיא:
<b>ודקארי לה</b> - <b>מאי קארי לה</b> [מה עלתה על דעתו של המקשה מתחילה להקשות]? <b>הא</b> לא נאמר משוך הרי הוא כערל, אלא <b>"צריך</b>" שימול <b>קתני</b>, ומשמע שהוא מדרבנן?!
ומפרשינן: <b>קטעי</b> המקשה <b>בסיפא</b> [סיפא של הברייתא הטעתו למקשה להבין שהוא מדאורייתא].
שכך למדנו בסיפא של הברייתא: <b>רבי יהודה אומר</b>: משוך <b>לא ימול, מפני שסכנה היא לו</b>, שמא ייעשה כרות שפכה ולא יוכל להוליד. (4)
<b>אמרו לו</b> חכמים לרבי יהודה: <b>והלוא הרבה</b> משוכים בערלתם <b>מלו בימי בן כוזיבא</b>, (5) <b>והולידו</b> אחר כך <b>בנים ובנות</b>.
ומפרשת הברייתא את מקור הדין שמשוך צריך שימול:
<b>שנאמר</b> בפרשת מילה שנאמרה לאברהם <b>"המול ימול</b>".
ובא כפל הלשון ללמד: <b>אפילו מאה פעמים</b> ימול, וכגון זה שנמשכה ערלתו אחר שנימול.
<b>ואומר</b> עוד הכתוב שם: וערל זכר אשר לא ימול את בשר ערלתו ונכרתה הנפש ההיא מעמיה <b>"את בריתי הפר</b>". ומיותר הוא, כדי <b>לרבות את המשוך</b>.
ומפרשת הגמרא תחילה את הברייתא, ואחר מכן שבה הגמרא לבאר את דעת המקשה:
<b>מאי "ואומר</b>"?
כלומר: למה הוצרך התנא של הברייתא להביא עוד פסוק ללמד על המשוך?
ומפרשינן: <b>וכי תימא</b> ד<b>האי "המול ימול</b>" לא לרבות את המשוך הוא בא, אלא <b>לרבות ציצין המעכבים את המילה</b>, (6) לכן <b>תא שמע: "את בריתי הפר", לרבות את המשוך</b>.
וכאן שבה הגמרא לפרש את סברת המקשה, שחיוב המשוך במילה הוא מדאורייתא:
<b>הוא</b>, המקשה <b>סבר: מדקא נסיב לה הש"ס קרא</b>, מכך שהברייתא מביאה את מקור ההלכה מן המקרא, הרי הלכה <b>דאורייתא היא</b>.
אבל, <b>ולא היא!</b>
אלא רק <b>מדרבנן</b> חייב המשוך למול שוב, <b>ו</b>אילו <b>קרא</b> - <b>אסמכתא בעלמא</b> הוא.
השמועה הבאה מתבארת כלשונו השניה של רש"י, וכגירסתו.
<b>לימא מסייע ליה</b> לרב הונא, שאמר דבר תורה משוך אוכל בתרומה, מדברי הברייתא:
דתניא: <b>טומטום</b> [שהזכרות שלו מחופה בעור], <b>אין אוכל בתרומה</b>, שמא אם ייקרע ימצא שהוא זכר והרי הוא ערל. (7)
אבל <b>נשיו ועבדיו אוכלין</b> כנשי הערל ועבדיו.
<b>משוך</b> בערלתו, <b>ו</b>כן מי ש<b>נולד כשהוא מהול</b>, (8) <b>הרי אלו אוכלים</b> בתרומה [מכאן מסייעת הגמרא לדברי רב הונא, כדמפרש ואזיל].
<b>אנדרוגינוס</b> [מי שיש לו זכרות ונקבות] שהיה מהול הרי הוא <b>אוכל בתרומה</b> הואיל ואינו ערל. (9)
<b>ואין אוכל</b> האנדרוגינוס <b>ב</b>קדשי <b>קדשים</b>, שאין נאכלים אלא לזכרי כהונה, והרי אנדרוגינוס ספק אשה הוא. (10)
<b>טומטום אינו אוכל לא בתרומה</b> [ולקמן מפרשת הגמרא למה חזר ושנה התנא דין זה], <b>ולא בקדשים</b>, ואפילו לא בקדשים קלים ומטעם ערל.
<b>קתני מיהת</b> בברייתא: <b>משוך, ונולד כשהוא מהול</b> - <b>הרי אלו אוכלין</b>, והיינו שהמשוך אוכל בתרומה מן התורה, כדעת רב הונא [אבל מדרבנן אינו אוכל תרומה, וכמו שאמר רב הונא]. (11)
<b>אמר מר</b> בברייתא: <b>טומטום אינו אוכל בתרומה</b> מטעם ערל, אבל <b>נשיו ועבדיו אוכלים</b>.
ותמהינן: <b>נשיו לטומטום</b> - <b>מנא ליה?</b> [מנין לו לטומטום אשה] להאכילה בתרומה?!
<b>אילימא דקדיש</b> [קידש] אשה בת ישראל, והרי הוא מאכילה בתרומה משום <b>דתניא: טומטום שקידש</b> אשה <b>קדושיו קדושין</b>, ואף טומטום ש<b>נתקדש</b> על ידי איש <b>קדושיו</b> של האיש <b>קדושין?</b> (12)
אי אפשר לפרש כן שיהא הטומטום מאכיל את אשתו בתרומה, כי:
<b>אימר דאמר</b> בברייתא, שקידושי הטומטום תופסין, הוא רק <b>לחומרא</b>, להצריכה גט קודם שתתקדש לאחר.
אבל <b>לקולא</b> - להאכיל את אשתו הזרה בתרומה - <b>מי אמרינן!?</b>
והרי טומטום <b>ספק אשה הוא, ו</b>לחומרא צריכים אנו לומר ש<b>אין אשה מקדשת אשה!</b> (13)
<b>אמר אביי</b>: הברייתא מדברת <b>כשביציו</b> של הטומטום <b>ניכרות מבחוץ</b>, שודאי זכר הוא, ויכול לקדש אשה, ולפיכך מאכיל הוא אותה בתרומה. (14)
<b>רבא אמר</b> לפרש הברייתא:
<b>מאי "נשיו</b>" שהטומטום מאכילם בתרומה? - <b>"אמו</b>" של הטומטום, שהיא בת ישראל הנישאת לכהן, שמת בעלה.
והרי היא אוכלת בתרומה בשביל בן טומטום שיש לה מבעלה הכהן, וכמו שאמרה תורה "ויליד ביתו, הם יאכלו בלחמו", וקרינן ביה "יאכילו" בלחמו, ללמד על זרע שיש לבת ישראל מכהן, שהוא מאכילה בתרומה. (15)
ותמהינן: <b>אמו?!</b> הרי <b>פשיטא</b> שיאכילנה הטומטום! (16)
ומפרשינן: <b>מהו דתימא</b>: הואיל ואמר הכתוב: "ויליד" ביתו הם יאכלו בלחמו, אם כן: בן שהוא <b>מוליד</b> [ראוי להוליד] וקרינן ביה "יליד" אכן <b>מאכיל</b> הוא את אמו, אבל בן <b>שאינו מוליד</b>, ולא קרינן ביה "יליד", הייתי אומר ש<b>אינו מאכיל</b>.
<b>קא משמע לן</b>. (17)
<b>תא שמע</b> להקשות על פירושו של רבא בברייתא, מן הסיפא:
<b>טומטום אינו אוכל לא בתרומה ולא בקדשים</b>.
<b>בשלמא לאביי</b>, המפרש את הרישא של הברייתא שלמדנו: טומטום אין אוכל בתרומה נשיו ועבדיו יאכלו, שמדובר בה בטומטום שביציו ניכרות מבחוץ, הרי ניחא שחזר ואמר התנא: טומטום אין אוכל בתרומה.
כי <b>תנא רישא</b>: טומטום שביציו מבחוץ, שהוא <b>ערל ודאי</b>.
<b>וקתני סיפא</b>: טומטום סתם, שהוא <b>ספק ערל</b>.
<b>אלא לרבא</b>, המפרש אף את הרישא של הברייתא בסתם טומטום, אם כן <b>טומטום דסיפא למה לי</b> להשמיענו שאינו אוכל בתרומה, הרי כבר נתבאר זה ברישא?!
ומשנינן: <b>מאי "טומטום</b>" אינו אוכל, דקתני בסיפא של הברייתא: <b>ערל</b>. (18)
ותמהינן: למה צריך התנא לומר שהערל אינו אוכל בתרומה וקדשים?
הרי <b>השתא, ספק ערל לא אכיל</b> בתרומה, כמבואר ברישא, ואם כן, היתכן ש<b>ודאי ערל אכיל</b> בתרומה!?
ומפרשינן: <b>"מה טעם" קאמר</b> התנא של הברייתא:
<b>מה טעם טומטום</b> שאין ביציו ניכרות מבחוץ <b>אינו אוכל בתרומה, מפני שספק ערל הוא, וערל אינו אוכל לא בתרומה ולא בקדשים</b>.
<b>לימא כתנאי</b>, האם נאמר שתנאים נחלקו בדבר, האם המשוך חייב למול מן התורה, או אינו צריך למול אלא מדרבנן, וכדברי רב הונא:
דתניא: <b>משוך</b>, (19) <b>וגר שנתגייר כשהוא מהול</b> וצריך להטיף ממנו דם ברית (20), <b>וקטן שעבר זמנו</b> (21), <b>ושאר כל הנימולים לאתויי מי שיש לו שתי ערלות</b> [עורות ערלה זו על גבי זו] (22), אף אלו <b>אינן נימולין אלא ביום</b> כמילה גמורה שאינה אלא ביום.
<b>רבי אלעזר ברבי שמעון אומר</b>: תינוק הנימול <b>בזמנו</b> [ביום השמיני] -
<h3> דף עב:</h3>
<b>אין נימולין</b> (1) <b>אלא ביום</b>.
אבל תינוק הנימול <b>שלא בזמנו</b> - <b>נימול</b> בין <b>ביום ו</b>בין <b>בלילה</b>.
וכן שאר הנימולין שנזכרו בברייתא, נימולין בין ביום ובין בלילה.
<b>מאי לאו</b> - גבי משוך - <b>בהא קמיפלגי: דמר</b> תנא קמא <b>סבר: משוך</b> מ<b>דאורייתא</b> הוא נימול, ולפיכך אינו נימול אלא ביום.
<b>ומר</b> - רבי אלעזר ברבי שמעון - <b>סבר: משוך</b> מ<b>דרבנן</b> הוא נימול, ולא החמירו להצריכו מילה דוקא ביום ולא בלילה.
הרי שנחלקו תנאים בדברי רב הונא.
ופרכינן: <b>ותסברא</b>, וכי יש לפרש כן את מחלוקתם!? והרי -
<b>קטן שעבר זמנו</b> - <b>מי איכא למאן דאמר</b> שרק מצוה <b>דרבנן</b> הוא, ובכל זאת לפי רבי אלעזר ברבי שמעון הוא נימול אפילו בלילה!
<b>אלא</b>, באמת לא נחלקו תנאים בדברי רב הונא. ו<b>דכולי עלמא, משוך</b> רק מ<b>דרבנן</b> הוא נימול, <b>ו</b>אילו <b>קטן שעבר זמנו</b> נימול מ<b>דאורייתא</b>.
<b>והכא</b> - בקטן שעבר זמנו - <b>בהא קמיפלגי</b>, תנא קמא ורבי אלעזר בר שמעון:
<b>מר</b>, תנא קמא, <b>סבר</b>: הואיל ולא אמר הכתוב "ביום השמיני ימול", אלא "וביום", <b>דרשינן</b> מתוספת האות וי"ו במילה <b>"וביום</b>" - לרבות גם את הנימול שלא בזמנו, שיהיה נימול רק ביום.
<b>ומר</b> - רבי אלעזר ברבי שמעון - <b>סבר: לא דרשינן "וביום</b>", ולא אמרה תורה שיהיה נימול ביום אלא רק התינוק הנימול בזמנו.
ומתוך שנחלקו בקטן שעבר זמנו מן התורה, נחלקו אף במשוך, שהוא מדרבנן:
תנא קמא סבר: הואיל ואף הנימול שלא בזמנו נימול ביום, אף המשוך, שהוא מדרבנן, תיקנו חכמים בו כעין דאורייתא.
ורבי אלעזר סבר: כיון שאפילו קטן שעבר זמנו נימול בלילה, כל שכן משוך, שאינו אלא מדרבנן. (2)
<b>כי הא דיתיב רבי יוחנן, וקדריש</b>: (3)
בשר קדשים <b>"נותר</b>", שמצוותו בשריפה - כשהוא נשרף <b>בזמנו</b>, ביום שנעשה בו נותר, הרי זה <b>אינו נשרף אלא ביום</b>. משום דכתיב לגבי שלמים, הנאכלים לשני ימים ולילה אחד "והנותר מבשר הזבח "ביום" השלישי, באש ישרף".
אבל כשהוא נשרף <b>שלא בזמנו</b>, הרי הוא <b>נשרף בין ביום ובין בלילה</b>.
<b>ואיתיביה רבי אלעזר לרבי יוחנן</b>, מהא דתניא:
<b>אין לי אלא נימול לשמיני, שאין נימול אלא ביום</b>, כדכתיב: וביום השמיני ימול בשר ערלתו.
<b>מנין לרבות</b> גם את הנימול <b>לתשעה</b> ימים, או <b>לעשרה</b>, או <b>לאחד עשר</b>, או <b>לשנים עשר</b> יום, שאף הוא אינו נימול אלא ביום?
<b>תלמוד לומר: "וביום</b>".
ויש כאן יתור אות וי"ו, המרבה גם את הנימולים שלא ביום השמיני. (4)
ומוסיף רבי אלעזר, כדי להקשות על רבי יוחנן: <b>ואפילו למאן דלא דריש</b> את יתור האות <b>וא"ו</b> לבדה, ואינו מרבה מ"וביום" מילה שלא בזמנה -
משתי האותיות <b>וא"ו וה"י</b> כאחד - כדכתיב בנותר "והנותר" מבשר הזבח ביום השלישי באש ישרף - הוא כן <b>דריש</b>.
ואם כן, ודאי שהנותר, אפילו כשהוא שלא בזמנו, הוא נשרף רק ביום.
הרי למדנו שהנותר אפילו שלא בזמנו אינו נשרף אלא ביום, וקשיא לרבי יוחנן.
<b>אישתיק</b> [שתק] רבי יוחנן ולא ידע להשיב.
<b>בתר דנפק</b> [אחר שיצא] רבי אלעזר - שהוא רבי אלעזר בן פדת - מלפני רבי יוחנן, <b>אמר ליה רבי יוחנן לריש לקיש</b> בהתפעלות:
<b>ראיתי ל</b> [רבי אלעזר] <b>בן פדת, שיושב ודורש</b> את המקראות הללו <b>כמשה מפי הגבורה</b>, בלשון תנאים!
[והוא אינו תנא, אלא אמורא, שהיה תלמידו של רבי יוחנן].
<b>אמר ליה ריש לקיש</b> לרבי יוחנן: וכי דרשות אלו, דרשות <b>דידיה היא!?</b> וכי הם דרשותיו של רבי אלעזר!? והרי <b>מתניתא</b> [ברייתא] <b>היא</b>, שדורשת כך את המקראות הללו?!
ושאל רבי יוחנן את ריש לקיש: <b>היכא תנא ליה</b> [היכן היא ברייתא זו]?
אמר לו ריש לקיש: <b>בתורת כהנים</b>, שהיא מדרש התנאים על ספר ויקרא!
<b>נפק</b> [יצא] רבי יוחנן, <b>תנייה</b> שנה לתורת כהנים <b>בתלתא יומי</b> [למד את תורת כהנים בשלשה ימים], <b>וסברה</b> [עיין בה בסברא] <b>בתלתא ירחי</b> [בשלשה חדשים].
<b>אמר רבי אלעזר</b>: אף על גב שהערל לענין תרומה וקדשים הרי הוא אסור באכילתם כטמא [תוספות], מכל מקום:
<b>ערל שהזה</b> מי חטאת של אפר פרה אדומה על טמא מת, הרי <b>הזאתו</b> של הערל <b>כשירה</b>, ואינה כהזאתו של טמא, שהיא פסולה.
והטעם: <b>מידי</b> כמו <b>דהוה אטבול יום</b>, (5) <b>שאף על פי שאסור</b> טבול יום <b>בתרומה, כשר</b> הוא <b>בפרה</b>, על אף שכל מעשי הפרה צריכים להעשות באנשים טהורים בלבד.
ופרכינן עלה: <b>מה לטבול יום, שכן מותר</b> הוא <b>ב</b>אכילת <b>מעשר</b> שני [אף שהטמא אסור בו], לכן הוא כשר גם למעשי הפרה, תאמר בערל, שאסור לו לאכול מעשר שני, ומנין לך שיוכשר במעשי פרה!? (6)
ומשנינן: <b>אטו</b>, האם <b>אנן לאכילה</b> של פרה אדומה <b>קאמרינן</b>, שיהא הערל מותר בה כמו טבול יום, עד שאתה בא לפרוך מכך שערל אסור באכילת מעשר שני בעוד שטבול יום מותר באכילת מעשר שני!?
והרי <b>אנן לנגיעה</b> (7) של פרה אדומה <b>קאמרינן</b>, שהערל מותר בה כמו טבול יום, ושוב לא שייך לפרוך מה לטבול יום שמותר בנגיעת מעשר שני, תאמר בערל שהוא אסור בנגיעת מעשר שני, שהרי הערל מותר אפילו בנגיעת קדשים, וכל שכן במעשר שני -
והכי דרשינן: <b>ומה טבול יום, שאסור בנגיעה דתרומה</b>, הרי הוא <b>מותר בהזאה</b> דפרה [גירסת רש"י].
<b>ערל, שמותר בנגיעה</b> דתרומה, <b>אינו דין ש</b>יהא <b>מותר בהזאה</b>.
<b>תניא נמי הכי: ערל שהזה</b> - <b>הזאתו כשירה</b>.
<b>ו</b>אף <b>מעשה היה</b> שהיזה הערל, <b>והכשירו חכמים</b> את <b>הזאתו</b>.
כשם שהזאת הטמא פסולה, כך קידושו של הטמא למי חטאת [עירוב אפר הפרה במים חיים] פסול. ואילו טבול יום כשר בהם.
וכשם שהזאת הערל כשירה לדעת רבי אלעזר, כך קידושו כשר, שטעם אחד להם.
<b>מיתיבי</b> מהא דתניא: <b>טומטום שקידש</b> מי חטאת [עירב אפר במים], הרי <b>קידושו פסול, מפני שהוא ספק ערל</b>, שמא זכר הוא וטעון מילה הוא, <b>וערל פסול לקדש</b>.
<b>ואנדרוגינוס</b> מהול <b>שקידש</b> - אף שספק אשה הוא - הרי <b>קידושו כשר</b>, הואיל ולדעת חכמים אף האשה כשירה לקידוש.
<b>רבי יהודה אומר: אף אנדרוגינוס שקידש</b> - <b>קדושיו פסולים, מפני שספק אשה</b> הוא, <b>ואשה פסולה לקדש</b>.
<b>קתני מיהא</b> בבריתא: <b>ערל, וספק ערל, פסול מלקדש</b>, וכשם שפסול לקדש כך פסול להזות. וקשיא לרבי אלעזר.
<b>אמר</b> תירץ <b>רב יוסף: האי תנא</b> דברייתא - שפסל את קידושו של הערל - <b>תנא דבי רבי עקיבא הוא</b> [בתחילת הפרק לענין ערל באכילת תרומה], <b>דמרבי ליה לערל</b> שיהיה דינו <b>כטמא</b>.
<b>דתניא: רבי עקיבא אומר</b>: נאמר בפרשת טמאים, שאסרתם התורה בתרומה, <b>"איש איש</b>" - <b>לרבות את הערל</b> מכפל המילה "איש".
ולדעת רבי עקיבא: הואיל ולגבי טמאים ריבתה התורה את הערל, שמע מינה שוים הם, ואפילו בנגיעת תרומה אסור הערל. (8)
ושוב אי אפשר ללמוד את דין הערל בהזאה בקל וחומר מטבול יום. כיון שלדעת רבי עקיבא אין טבול יום חמור מן הערל לענין נגיעה בתרומה, היות ולדעתו אף הערל אסור בנגיעה בתרומה.
ואילו רבי אלעזר [והתנא בברייתא שהביאה הגמרא, המכשיר את הזאתו של ערל] בשיטת רבי אליעזר הוא הולך, (9) שאיסור ערל באכילת תרומה נלמד בגזירה שוה מקרבן פסח, ולא למדנו משם אלא לענין אכילה. אבל בנגיעת תרומה מותר הערל, וקל הוא מטבול יום, האסור בנגיעת תרומה.
<b>אמר רבא: הוה יתיבנא קמיה דרב יוסף, וקשיא לי</b> על תירוצו:
איך אפשר ד<b>לא לישתמיט תנא וליתני</b> [שלא ימצא שום תנא שישנה] לענין מגע <b>"הערל והטמא", ולימא</b> [ונאמר] ש<b>רבי עקיבא היא?!</b>
ומאחר שלא מצאנו כן, בהכרח שאכן אין אסור הערל אף לדעת רבי עקיבא במגע תרומה, ואף לדעתו יש לנו ללמוד מטבול יום להקל בערל.
ומה שהחמירו בברייתא בקידוש הערל, אינו אלא חומרא בעלמא, שהחמירו בפרה כשאר חומרות שעשו בה. ונמצא, שבין לרבי עקיבא ובין לרבי אליעזר, יהיה הערל פסול לקידוש והזאה.
ותמהינן: <b>ו</b>כי אכן <b>לא</b> לישתמיט תנא?!
<b>והא קתני: הערל והטמא פטורין מן הראיה</b>. (10)
הרי שלענין ביאת מקדש משוינן ערל לטמא. וכך יש לנו לומר אף לענין מגע, שדין הערל כדין הטמא, לדעת רבי עקיבא.
ודחינן: <b>התם</b> גבי ראיה, <b>משום ד</b>הערל <b>מאיס</b> [מאוס] הוא להיראות בעזרה, ואפילו רבנן מודים בזה [תוספות בפירוש ראשון ועוד ראשונים]. (11)
מאחר שהביאה הגמרא את מחלוקת רבי יהודה וחכמים אם אנדרוגינוס כשר לקידוש, מפרשת הגמרא את מחלוקתם:
<b>ואזדו</b> - חכמים ורבי יהודה שנחלקו בקידוש אנדרוגינוס - שהוא ספק אשה - אם קידושו פסול, <b>לטעמייהו</b> [לשיטתם] הם הולכים, שנחלקו בהכשר קידושה של אשה: (12)
<b>דתניא: הכל</b> (13) <b>כשרין לקדש</b> מי חטאת ואפילו אשה, <b>חוץ מחרש שוטה וקטן</b>.
<b>רבי יהודה מכשיר</b> קידוש <b>בקטן</b>, (14) <b>ופוסל</b> קידוש <b>באשה ובאנדרוגינוס</b>.
ומפרשינן: <b>מאי טעמא דרבנן</b> הפוסלים את הקטן לקידוש ומכשירים את האשה? <b>דכתיב</b>: ואסף איש טהור את אפר הפרה, והניח מחוץ למחנה במקום טהור.
ומדכתיב: "איש" (15) טהור, למדנו: חרש שוטה וקטן (16) פסולים לאסיפת אפר הפרה.
ומדכתיב: "טהור" - שהוא מיותר, כי למעט את הטמא אינו צריך, הואיל ופרה אדומה "חטאת" קרייה רחמנא וטמא פסול לעבודה - למדנו שאשה כשירה לאסיפת אפר הפרה.
והרי אתה למד אף לקידוש כן, הואיל ובעבודת הקידוש - הכתובה אחר עבודת האסיפה בלא הפסק עבודה אחרת בינתיים - אמרה תורה <b>"ולקחו לטמא מעפר שריפת החטאת</b>, ונתן עליו מים חיים אל כלי".
ומשמע: אותם שאמרתי לך באסיפה, הם אלו שיקחו - הרי למדת: <b>הנך דפסלי באסיפה</b> [אותם הפסולים באסיפה] <b>פסולין</b> נמי <b>בקידוש</b>. ולפיכך קטן הפסול לאסיפה פסול אף לקידוש.
אבל <b>הנך דכשרין באסיפה</b>, והיא האשה - <b>כשרים בקידוש</b>.
<b>ורבי יהודה</b> - הסובר: אף קטן הפסול לאסיפה, הרי הוא כשר לקידוש - <b>אמר לך</b>:
<b>אם כן</b> - ש"ולקחו" הם האוספים - <b>נימא בהאי קרא: "ולקח</b> לטמא מעפר שריפת החטאת", וכמו שאמר: "ואסף איש טהור" בלשון יחיד.
<b>מאי "ולקחו</b>" שהוא לשון רבים?
ללמד הוא בא: <b>דאפילו הנך דפסולין התם</b> באסיפה, דהיינו קטן, <b>כשרים הכא</b> לקידוש. (17)
ומקשינן לרבי יהודה: <b>אי הכי</b>, (18) <b>אשה נמי</b> תהא כשרה לקידוש ולמה פסל רבי יהודה את האשה לקידוש?!
ומשנינן: כתיב: <b>"ונתן</b>" עליו מים חיים אל כלי, ומיותר הוא כדי ללמדך: <b>ולא "ונתנה</b>" אשה. (19) המשך הגמרא מתבאר על פי התוספות כאן, ותוספות ישנים ביומא מג א.
<b>ורבנן</b>, הסוברים ש"ולקחו" הם האוספים, ואין חוששים לשינוי הלשון מלשון יחיד ללשון רבים, אמרי לך: לפיכך שינה הכתוב לשונו ואמר "ולקחו" בלשון רבים:
ד<b>אי כתיב "ולקח ונתן</b>" ["ולקח" לטמא מעפר שריפת החטאת "ונתן" עליו מים חיים] <b>הוה אמינא: שקיל חד</b>, שאחד נותן את האפר על המים, <b>ויהיב חד</b>, אותו אחד מערבו במים. (20) ולפיכך: <b>כתב רחמנא "ולקחו</b>".
<b>ואי כתב רחמנא "ולקחו ונתנו", הוה אמינא: דשקלי תרי ויהבי תרי</b> [דוקא שנים יקחו, ושניהם יתנו].
לפיכך <b>כתב רחמנא "ולקחו, ונתן" שאפילו שקלי תרי ויהיב חד</b>.
אין מקפידים בין אחד לשנים, ובין אותו שעשה הלקיחה לאדם אחר.
<h3> דף עג.</h3>
ומפרשת הגמרא את המקור לדין טבול יום שכשר בפרה:
כתיב: <b>והזה "הטהור" על הטמא</b>.
ולא היה צריך הכתוב לאומרו, שהרי "חטאת קרייה רחמנא" לפרה אדומה, ולכן הזאת מי אפרה של פרה אדומה חייבת שתיעשה על ידי אדם טהור דוקא. (1)
אלא ללמד הוא בא:
שלענין הזאה בלבד הוא נחשב <b>"טהור</b>" -
ו<b>מכלל</b> זה אתה למד <b>שהוא טמא</b> לענין אחר. (2)
<b>לימד</b> כאן הכתוב <b>על טבול יום</b> [שהוא טמא עדיין לתרומה, אך כבר נקרא "טהור", כדכתיב "ורחץ במים, וטהר"] - <b>שכשר</b> הוא <b>ב</b>מעשי <b>פרה</b>.
<b>בעו מיניה</b> בני הישיבה <b>מרב ששת: ערל</b> - <b>מהו במעשר</b> שני?
ומפרשת הגמרא את צדדי הספק:
האם נאמר: <b>כי היכי דיליף</b> אכילת <b>פסח</b> <b>ממעשר</b> שני <b>לענין אנינות</b>, (3) <b>יליף נמי מעשר</b> שני <b>מפסח לענין ערלות</b> שהערל אסור בו.
<b>או דילמא</b>: רק <b>חמור</b> [פסח ושאר קדשים] <b>מקל</b> [מעשר שני] <b>יליף</b>.
אבל <b>קל מחמור</b> - <b>לא יליף</b>.
<b>אמר להו</b> רב ששת: <b>תניתוה</b>, שנינו את הפשיטות לשאלה זו במשנה במסכת בעכורים [ב א]:
<b>התרומה והבכורים</b> - <b>חיייבין עליהן מיתה</b> בידי שמים, אם אכלן טמא. (4)
<b>ו</b>מוסיף הזר <b>חומש</b> על הקרן אם אכלן בשוגג.
<b>ואסורין</b> התרומה והבכורים <b>לזרים</b>. (5)
<b>והן</b>, התרומה והבכורים, <b>נכסי כהן</b>, (6) לקדש בהם את האשה, וליקח בהן עבדים וקרקעות ובהמה טמאה.
<b>ועולין</b> [מתבטלים] <b>באחד</b> של תרומה <b>ומאה</b> של חולין שנתערבו בו, ואין די ברוב כדי לבטלם.
<b>וטעונין</b> התרומה והבכורים <b>רחיצת ידים</b> אפילו אם הן פירות, כיון דסתם ידים שניות הם לטומאה ופוסלות מדרבנן את התרומה והבכורים.
<b>ו</b>טעונים <b>הערב שמש</b>, אבל כשהוא עדיין טבול יום הרי הוא אסור בהם.
<b>הרי</b> כל <b>אלו בתרומה ובבכורים, מה שאין כן במעשר</b> שני.
שהמעשר מותר לזרים; ואינו נכסי הבעלים, (7) ואם נתערב מעשר שני בחולין, הרי הוא מתבטל ברוב; ומעשר שני כחולין הוא ואין טעון נטילת ידים, שהנוטל ידיו להן הרי הוא מגסי הרוח; וטבול יום מותר בו, ואין טעון הערב שמש.
ומוכיח רב ששת ממשנה זו, שהערל אסור אף במעשר שני, כשם שהוא אסור בתרומה, שהרי:
<b>ואם איתא</b> שהערל מותר במעשר שני, <b>ניתני</b> גם חילוק זה: <b>ערל אסור בהן</b> בתרומה ובכורים (8), <b>מה שאין כן במעשר</b> שני.
אלא ודאי מוכח מן המשנה, שאף במעשר שני אסור הערל.
ודחינן: <b>תנא</b>, שנה התנא של המשנה כמה חילוקים, <b>ושייר</b> חילוק זה.
<b>ומאי שייר</b> עוד התנא, <b>דהאי שייר?</b> (9)
ומפרשינן: <b>שייר</b> הא <b>דקא תני</b> ב<b>סיפא</b>.
אף שברישא לא שייר התנא דבר מלבד ערל, מכל מקום, בחילוקים ששנה התנא בסיפא - שייר:
וכך שנינו בסיפא של אותה משנה:
<b>יש במעשר ובבכורים מה שאין כן בתר ומה</b>.
<b>שהמעשר והבכורים</b> -
<b>טעונין הבאת מקום</b>, את המעשר שני מעלה לירושלים, והבכורים מביאן לעזרה.
<b>וטעונין</b> מעשר ובכורים <b>וידוי</b>.
על מעשר שני מתודה בשעת הביעור, ואומר: בערתי הקודש מן הבית [דברים כו יג], ועל הבכורים מתודה כשמביאן לעזרה, ואומר: ארמי אובד אבי [דברים כו ה]. (10) <b>ואסורין</b> מעשר ובכורים <b>לאונן, ורבי שמעון מתיר</b> את הבכורים לאונן, [בהמשך הסוגיא מתבאר טעמו].
<b>וחייבין</b> מעשר ובכורים <b>בביעור</b>. (11) <b>ורבי שמעון פוטר</b> את הבכורים מן הביעור, [בהמשך הסוגיא מתבאר טעמו].
הרי אלו במעשר ובכורים, מה שאין כן בתרומה.
שהתרומה נאכלת אפילו בגבולין; אינה טעונה וידוי, (12) מותרת לאונן; ואינה חייבת בביעור. (13) <b>ואילו</b> את החילוקים הבאים בין מעשר ובכורים לתרומה:
א. <b>אסור לבער מהן</b> מן המעשר והבכורים [להשתמש בהן להדלקה] אפילו <b>בטומאה</b> של המעשר והבכורים, (14) [ורבי שמעון מתיר]; מה שאין כן בתרומה, שטומאתה מתירתה בהבערה.
<h3> דף עג:</h3>
ב. <b>ו</b>ה<b>אוכלן</b> למעשר ובכורים <b>בטומאת עצמן</b> [טומאת החפץ ולא האדם] <b>לוקה</b> [ולרבי שמעון אינו לוקה].
<b>מה שאין כן בתרומה</b>, שאם אכלה בטומאת עצמה אינו לוקה, כי אינו אלא איסור עשה [ובהמשך הסוגיא מתבאר המקור לכל המבואר כאן] -
את כל החילוקים האלו - <b>לא קתני</b> התנא.
<b>אלמא: תני, ושייר</b>. וכשם ששייר בסיפא את אלו, כן שייר ברישא את הערל.
<b>אמר מר</b>:
<b>ואסורין</b> מעשר ובכורים <b>לאונן, ורבי שמעון מתיר</b> את הבכורים לאונן:
והוינן בה: <b>מנא להו</b> לחכמים שהבכורים אסורים לאונן? (1)
ומשנינן: מהא <b>דכתיב "לא תוכל לאכול בשעריך</b> [בגבולין] <b>מעשר דגנך תירושך ויצהרך</b> [זה מעשר שני] <b>ובכורות בקרך, ותרומת ידך</b>".
<b>ואמר מר: "תרומת ידך</b>" - <b>אלו בכורים</b>, שנאמר בהן "ולקח הכהן הטנא מידך". (2)
<b>ו</b>מכיון ש<b>איתקש ביכורים למעשר</b> בפסוק זה, הרי אתה למד: <b>מה מעשר אסור לאונן</b>, וכמו שנאמר "לא אכלתי באני ממנו", <b>אף בכורים אסור לאונן</b>.
<b>ורבי שמעון</b>, המתיר את הבכורים לאונן, טעמו הוא משום ד<b>"תרומה" קרינהו רחמנא</b> לבכורים, וכמו שאמר: ותרומת ידך.
<b>מה תרומה מותרת לאונן</b>, וכמבואר בסוגיא לעיל, "זרות אמרתי לך ולא אנינות", <b>אף בכורים מותרים לאונן</b>. (3)
אמר מר: <b>וחייבין</b> מעשר ובכורים <b>בביעור</b>. <b>ורבי שמעון פוטר</b> את הבכורים מן הביעור:
ומפרשת הגמרא את טעם מחלוקתם:
<b>מר</b> - תנא קמא - <b>מקיש</b> בכורים למעשר.
והמעשר טעון ביעור, וכמו שנאמר בביעור מעשר, "כי תכלה לעשר את כל מעשר תבואתך בשנה השלישית שנת המעשר".
ואומר בוידוי בשעת ביעור המעשר "בערתי הקדש מן הבית" - זה מעשר שני ונטע רבעי.
וכשיטתו לגבי אונן.
<b>ומר</b> - רבי שמעון - <b>לא מקיש</b> בכורים למעשר שני, הואיל והבכורים "תרומה קרייה רחמנא" [תוספות], והתרומה אינה טעונה ביעור -
וכשיטתו לגבי אונן.
אמר מר: <b>ואסור לבער מהן</b>, מן המעשר והבכורים, <b>בטומאה, ו</b>ה<b>אוכלן בטומאת עצמן לוקה</b>:
ומפרשינן: <b>מנלן?</b>
<b>דתניא: רבי שמעון אומר</b>: מאחר שבוידוי מעשר שני אומר המתודה: <b>"לא בערתי ממנו</b> [לא בערתי אותו באש ולא הדלקתי בו] <b>בטמא</b>", מונח בדבריו: לא רק שלא בערתי ממנו בטהור, אלא השתמשתי בו לאכילה שתיה וסיכה בלבד, אלא אף בטמא, כשהייתי מנוע מלאוכלו, אף אז לא בערתי ממנו -
והרי לשון "בטמא" כולל: <b>בין שאני</b> הייתי <b>טמא, והוא</b> המעשר שני <b>טהור</b>.
ו<b>בין</b> כ<b>שאני טהור, והוא</b> - המעשר שני <b>טמא</b> -
לא השתמשתי בו בטומאה.
אם כן אני למד מוידויו, שבאופנים אלו מנוע היה מלאכול את המעשר שני.
<b>ו</b>אולם <b>היכא מוזהר על אכילתו</b> בטמא <b>איני יודע</b> לאו מפורש לזה, [וסיום הברייתא: לכך אמר הכתוב: לא תוכל לאכול בשעריך].
וקודם סיום העתקת הברייתא המפרשת את מקור לאו זה, מקשה הגמרא עליה, משום דקסלקא דעתין, הכי קאמר רבי שמעון: אף "כשאני טמא והוא טהור" איני יודע היכן מוזהר על אכילתו, ולפיכך תמהינן:
והרי איסור אכילת מעשר שני ב<b>טומאת הגוף</b> של האוכל <b>בהדיא כתיב ביה!</b>
שנאמר: <b>נפש אשר תגע בו, וטמאה עד הערב, ולא יאכל מן הקדשים כי אם רחץ בשרו במים</b>.
ופסוק זה, על מעשר שני נאמר, שהרי התיר אותו לטבול יום [וכמו שאמר: כי אם רחץ בשרו במים], שאינו מותר בקדשים ובתרומה?! (4)
אלא, <b>הכי קמיבעיא ליה</b> לרבי שמעון בברייתא.
כלומר: לא על "כשאני טמא והוא טהור" אמר רבי שמעון: איני יודע היכא מוזהר על אכילתו.
אלא <b>טומאת עצמו</b> של המעשר שני - <b>מנין?</b>
כלומר: על "כשאני טהור והוא טמא" הוא שאמר רבי שמעון איני יודע היכא מוזהר על אכילתו.
וכאן שבה הגמרא לסיום הברייתא, המפרשת את מקור הלאו לאכילת מעשר שני בטומאת עצמו:
<b>תלמוד לומר</b> במעשר שני: <b>לא תוכל לאכול "בשעריך" מעשר דגנך</b> תירושך ויצהרך.
<b>ולהלן</b> - גבי פסולי המוקדשין לאחר פדיונם - <b>הוא אומר: "בשעריך" תאכלנו הטמא והטהור יחדיו כצבי וכאיל</b>.
<b>ותנא דבי רבי ישמעאל</b>, מלמד הכתוב ש<b>אפילו טמא וטהור אוכלין</b> את פסולי המוקדשין שנפדו <b>על שולחן אחד, בקערה אחת, ואינן חוששין!</b>
שאין חושש הטהור לטומאה שנטמאו האוכלין על ידי מגע הטמא, שאף כשנטמאו הם נאכלים.
<b>וקאמר רחמנא</b> [ולימדך הכתוב] בפסוק "לא תוכל לאכול":
<b>ההיא, דאמרי לך התם "בשעריך תאכלנו</b>", טומאת עצמן שהתרתי לך בפסולי המוקדשין -
<b>הכא</b>, במעשר שני - <b>לא תיכול</b> [אל תאכל]!
נמצאת למד מברייתא זו:
א. מעשר שני אינו מתבער בטומאת עצמו, ואם כן הוא הדין בכורים שהרי הוקשו למעשר לדעת תנא קמא, [ואילו לרבי שמעון המשוה את דין הבכורים לתרומה לכל דבר, הרי הבכורים מתבערים בטומאת עצמן כשם שהתרומה מתבערת, רש"י בעמוד א].
ב. האוכל מעשר שני בטומאת עצמו הרי הוא לוקה, והוא הדין לבכורים לדעת תנא קמא [ואילו לדעת רבי שמעון אינו לוקה, כשם שאינו לוקה בתרומה, רש"י שם].
אמר מר: אסור לבער מהן בטומאה, <b>מה שאין כן בתרומה</b>:
<b>מנא לן</b> שטומאה מתירה בהבערה את התרומה? (5)
<b>אמר רבי אבהו אמר רבי יוחנן</b>: משום <b>דאמר קרא</b> גבי מעשר שני: <b>לא בערתי "ממנו" בטמא</b>.
<b>ממנו</b> [ממעשר שני], <b>אי אתה מבעיר</b> בטומאת עצמו.
<b>אבל אתה מבעיר שמן של תרומה שנטמא</b>.
ומקשינן: <b>ואימא</b>: לא למעט את התרומה בא הכתוב, אלא: <b>ממנו אי אתה מבעיר, אבל אתה מבעיר שמן של קודש</b> - כגון שמן של מנחות - <b>שנטמא</b>.
ומיישבת הגמרא את הקושיא בדרך תמיהה:
וכי <b>לאו קל וחומר הוא</b>, שיהא הקודש הטמא אסור בהבערה?!
<b>ומה מעשר</b> שני, <b>הקל</b> מן הקודש, <b>אמרה</b> בו <b>תורה: "לא בערתי ממנו בטמא</b>".
<b>קודש</b>, ה<b>חמור</b> מן המעשר - <b>לא כל שכן</b> שיהא אסור.
ומקשינן: <b>אי הכי</b>, שאתה דן כזה קל וחומר, איך אתה ממעט את התרומה שהיא מתבערת בטומאה?
והרי <b>תרומה נמי, קל וחומר הוא</b> שתהא אסורה, כי אף התרומה חמורה היא מן המעשר?!
ומשנינן: <b>הא כתיב</b> במעשר שני "לא בערתי <b>ממנו</b> בטמא".
ועל כרחך, למעט את התרומה בא הכתוב.
והוינן בה: <b>ומה ראית</b> למעט את התרומה ולא את הקודש? והרי שניהם חמורים הם מן המעשר?!
ומשנינן: <b>מסתברא</b>, ש<b>קודש לא ממעטינא</b> אלא תרומה, <b>שכן</b> חמור הקודש מן התרומה בחומרות הללו, שסימנן: <b>פנקעכ"ס</b> -
<b>פ</b> הקודש נאסר משום <b>פ</b>גול, ולא התרומה.
<b>נ</b> הקודש נאסר משום <b>נ</b>ותר, ולא התרומה.
<b>ק</b> הקודש קרוי <b>"ק</b>רבן" להביאו לפנים לעזרה, ואין התרומה קרויה קרבן.
עעע הנהנה מן הקודש בשוגג הרי הוא חייב קרבן מעעעילה, ואילו מן התרומה מוסיף חומש ואינו מביא קרבן. (6)
<b>כ</b> האוכל קודש בטומאת הגוף הרי הוא חייב <b>כ</b>רת, ואילו האוכל מן התרומה חייב מיתה בידי שמים.
ומקשינן: <b>אדרבה</b>, יש לנו לומר ש<b>תרומה לא ממעיטנא</b> להתיר הבערתה בטומאה אלא את הקודש -
<b>שכן</b> חמורה התרומה מן הקודש בחומרות הללו, שסימנן: <b>מחפ"ז</b> -
<b>מ</b> האוכל תרומה בטומאת הגוף הרי זה חייב עליה <b>מ</b>יתה בידי שמים, [רש"י], ואילו על אכילת קודש בטומאה הרי הוא חייב כרת. (7)
<b>ח</b> וחייב זר האוכל תרומה בשוגג, בתשלום תוספת <b>ח</b>ומש, אף בשעה שהתרומה מותרת לכהן.
ואילו מן הקודש, משעה שהותר לכהנים שוב אין בו לא קרבן מעילה ולא חומש [רש"י].
<b>פ</b> ואין לה לתרומה <b>פ</b>דיון, ואילו בקודש מצינו פדיון כשעדיין לא נתקדש קדושת הגוף בכלי.
וכיון שאף התרומה חמורה מן הקודש, שוב תיקשי: מה ראית למעט את הקודש ולא את התרומה?!
ומפרשינן: <b>הנך</b> חומרות שהקודש חמור מן התרומה <b>נפישן</b> [מרובות הן] מן החומרות שהתרומה חמורה מן הקודש.
<b>ואיבעית אימא</b>: חומרת <b>כרת</b> שיש בקודש למי אוכלו בטומאת הגוף <b>עדיפא</b> מכל שאר החומרות שיש בתרומה.
אמר מר: <b>ואוכלן בטומאת עצמן "לוקה" מה שאין כן בתרומה</b>:
ומדייקת הגמרא: <b>מילקא הוא דלא לקי</b> האוכל תרומה בטומאת עצמה.
<b>הא איסורא</b> - <b>איכא!</b>
והוינן בה: <b>מנלן</b> איסור אכילת תרומה בטומאת עצמה?
ומפרשינן: כי <b>אמר קרא</b> גבי פסולי המוקדשין שנפדו <b>"בשעריך תאכלנו</b> הטמא והטהור יחדיו".
מלמד הכתוב שאין חושש הטהור לטומאה שנטמאו על ידי הטמא.
ומשמע מלשון הכתוב "תאכלנו", שהוא בא למעט, ולומר: דוקא <b>לזה</b> תאכלנו, <b>ולא לאחר!</b>
ובא הכתוב למעט את התרומה.
<b>ולאו הבא מכלל עשה</b>, גדרו הוא <b>איסור עשה</b>, ואין לוקין עליו.
כאן שבה הגמרא לבעיה שנסתפקו בני הישיבה לעיל, אם ערל מותר במעשר שני; ולהוכחה שהובאה - לאיסור הערל במעשר - מן הרישא שלא נכתב הערל בין הדברים שיש בתרומה ובכורים מה שאין במעשר; ולדחייה שדחתה הגמרא, כי "תנא ושייר" כשם ששיר בסיפא:
<b>אמר רב אשי</b> להוסיף על דחיית הגמרא: <b>מרישא</b> עצמה <b>נמי שמעת מינה, דתנא ושייר</b>.
<b>מדלא קתני</b> ברישא גם את החילוקים הבאים בין תרומה ובכורים למעשר:
<h3> דף עד.</h3>
<b>ונוהגין</b> תרומה ובכורים אף <b>בשאר שני שבוע</b> [שנה שלישית וששית משנות השמיטה], שאין מעשר שני נוהג בהם.
<b>ואין להם</b> לתרומה ובכורים <b>פדיון</b> -
<b>מה שאין כן במעשר</b> שני, שאינו נוהג בשנה שלישית וששית של שמיטה, ויש לו פדיון.
<b>שמע מינה</b>, כי התנא שייר. וכשם ששייר אלו, כן שייר אף את הערל.
<b>תא שמע</b> פשיטות לספק שנסתפקו בני הישיבה, האם הערל אסור במעשר שני:
דתניא: <b>נשתיירו בו</b> [במי שנימול] <b>ציצין המעכבין את המילה, הרי זה אינו אוכל לא בתרומה</b> שהערל אסור בה, <b>ולא בפסח, ולא בקדשים, ולא במעשר</b>
<b>מאי לאו</b> "ולא במעשר" היינו <b>מעשר דגן</b>, דהיינו מעשר שני כי במעשר ראשון ובמעשר עני אין כל קדושה, ואין חידוש בדבר. הרי למדת שערל אסור במעשר.
ודחינן: <b>לא</b> כאשר פירשת "ולא במעשר" היינו מעשר שני.
אלא <b>מעשר בהמה</b>, שהערל אסור בה לאכול, כשאר כל הקדשים.
ותמהינן עלה: והרי <b>מעשר בהמה היינו קדשים</b>, וכבר שנינו "ולא בקדשים", ולמה צריך התנא להוסיף מעשר בהמה?
ותמהה הגמרא על התמיהה: <b>וליטעמיך</b> - שאתה מוכיח מזה שמעשר הינו מעשר שני, ומשום שמעשר בהמה אין צריך לשנותו כיון שהוא בכלל הקדשים - הרי נמי תיקשי:
<b>מי לא תנן פסח, ו</b>בכל זאת <b>קתני</b> נמי <b>קדשים</b>, והרי פסח בכלל קדשים הוא, ולמה הוצרך התנא לשנותו בפני עצמו?
ומשנינן: <b>בשלמא פסח וקדשים צריכי</b> לשנות את שניהם.
<b>דאי תנא פסח</b> בלבד שהציצין מעכבין מלאכול בו, הייתי אומר: פסח דוקא, <b>משום ד</b>עיקר איסור אכילת קדשים ב<b>ערלות</b> - <b>בפסח</b> הוא ד<b>כתיבא</b> [שלגבי פסח נאמר בתורה איסור ערלות], וכמו שנאמר "וכל ערל לא יאכל בו", וכל הקדשים נלמדים מפסח.
<b>אבל קדשים</b> אחרים, שלא נאמר בהם בהדיא איסור אכילה לערל, <b>אימא לא</b> יהא אסור בהם הנימול כשנשתיירו בו ציצין.
<b>ואי תנא</b> בברייתא <b>קדשים</b> בלבד שהציצין מעכבין מלאכול בהם, <b>הוה אמינא: מאי "קדשים</b>" - <b>פסח</b>, ובו בלבד הוא שנאסר, משום שעיקר ערלות בפסח כתיבא, ואילו שאר הקדשים לא הייתי יודע, ולפיכך שנה התנא גם קדשים.
<b>אלא</b> לדבריך, שאתה מפרש "ולא במעשר"
- <b>מעשר בהמה</b>, תיקשי: <b>למה לי</b> לשנותו?
והרי כיון ששנה התנא "קדשים", על כרחך מעשר - "מעשר דגן" הוא ולא מעשר בהמה; וחזרה ההוכחה שהערל אסור במעשר שני.
ודחינן את הראיה באופן אחר: <b>ודילמא</b> מאי "ולא במעשר" - <b>מעשר ראשון, ורבי מאיר היא, דאמר: מעשר ראשון אסור לזרים</b>, וכשם שחמור הוא לענין זרות, כך חמור הוא לענין ערלות.
<b>תא שמע</b> שהערל אסור במעשר שני, <b>מדתני רבי חייא בר רב מדפתי: ערל אסור בשתי מעשרות</b>.
<b>מאי לאו</b>, הכי קאמר: <b>אחד מעשר דגן</b> [מעשר שני] <b>ואחד מעשר בהמה</b> - בשתי מעשרות אלו אסור הערל.
ומוכח שערל אסור במעשר שני.
ודחינן: <b>הכא נמי</b> כוונת התנא ל<b>מעשר ראשון, ורבי מאיר</b> היא, האוסר מעשר ראשון לזרים.
<b>תא שמע: אונן</b> - <b>אסור במעשר</b> שני, <b>ומותר בתרומה</b> [כפי שכבר נזכר לעיל], <b>וב</b>מעשי ה<b>פרה</b> [שהרי אינה קדשי מזבח. (1) וטבול יום מותר בה, וכל שכן אונן]. (2) <b>טבול יום</b> - <b>אסור בתרומה, ומותר</b> טבול יום, כיון שאינו "מחוסר כפורים" <b>בפרה, ובמעשר</b> [וכפי שכבר נזכר כל זה לעיל].
<b>מחוסר כפורים</b> [כגון זב בעל שלש ראיות, ומצורע מוחלט, ויולדת, הצריכים להביא קרבן אחר שנטהרו] - <b>אסור בפרה</b> (3), <b>ומותר בתרומה ובמעשר</b> שני. (4)
<b>ואם איתא</b>, שהערל מותר במעשר שני, <b>ניתני</b>:
[טבול יום ו] <b>ערל אסור בתרומה, ומותר בפרה ובמעשר!?</b>
אלא ודאי אסור הערל, במעשר.
ודחינן: לעולם מותר הערל במעשר שני. אלא שלפיכך לא שנה התנא "ערל אסור בתרומה ומותר בפרה ובמעשר", כיון שאף בפרה סובר התנא שהערל אסור.
כי <b>האי תנא</b> - <b>דבי רבי עקיבא היא, דמרבי ליה לערל</b> שיהיה דינו <b>כטמא</b>.
<b>דתניא: רבי עקיבא אומר: "איש איש</b>" - <b>לרבות את הערל!</b>
ולדעת רבי עקיבא אסור הערל בפרה, וכפי שנתבאר לדעתו בסוגיא לעיל עב ב. (5)
<b>ומאן תנא דפליג עליה דרבי עקיבא?</b>
כלומר: הרי בברייתא שהובאה לעיל עב ב איתא: ערל שהזה הזאתו כשירה, ומי הוא תנא זה שנחלק על רבי עקיבא הסובר ערל שהזה הזאתו פסולה? (6) ומפרשינן: <b>תנא</b> קמא <b>דרבי יוסף הבבלי היא!</b>
שהוא התנא שנחלק על רבי יוסף הבבלי בבריתא הבאה:
<b>דתניא: שריפת</b> הפרה על ידי <b>אונן ומחוסר כפורים</b>, הרי היא <b>כשירה</b>. ולא כפי ששנינו בברייתא הקודמת, שפירשנוה כרבי עקיבא: מחוסר כפורים אסור בפרה.
<b>רבי יוסף הבבלי אומר</b>: שריפת <b>אונן</b> הרי היא <b>כשירה</b>. אבל שריפת <b>מחוסר כפורים</b> הרי היא <b>פסולה</b>, וכמו הברייתא שהובאה לעיל, ופירשנוה כרבי עקיבא.
הרי למדת: תנא קמא דרבי יוסף הבבלי נחלק על רבי עקיבא המכשיר מחוסר כפורים בפרה. וכשם שנחלק עליו במחוסר כפורים, כך נחלק עליו בערל. והוא התנא של הברייתא שהובאה לעיל עב ב, האומרת: ערל שהזה - הזאתו כשירה. (7)
<b>ואף</b> (8) <b>רבי יצחק סבר: ערל אסור במעשר</b> שני.
<b>דאמר רבי יצחק: מנין לערל שאסור במעשר</b> שני?
גזירה שוה היא: <b>נאמר "ממנו" במעשר</b> (9), <b>ונאמר "ממנו" בפסח</b>. (10) <b>מה "ממנו" האמור בפסח</b>, ה<b>ערל אסור בו</b> - <b>אף "ממנו" האמור במעשר, ערל אסור בו</b>.
וגזירה שוה זו <b>מופני</b> [לא נכתב "ממנו" אלא ללמוד ממנו את הגזירה שוה, ובהמשך הסוגיא יתבאר איזה "ממנו" מופנה]!
<b>דאי לא מופני</b>, הרי אין למדים מגזירה שוה כעין זו אם יש לפרוך פירכא עליה, וכאן הרי <b>איכא למיפרך: מה לפסח שכן חייבים עליו משום פיגול נותר</b> [האוכל פיגול או נותר חייב כרת] <b>וטמא</b> שאכל את הקודש. תאמר במעשר, שאין חייבים עליו בכל אלו [כי פגול ונותר לא שייך בו כלל, והאוכל מעשר שני בטומאה אינו חייב כרת]. (11)
<b>לאיי</b> [באמת] - <b>אפנויי מופני!</b>
<b>מאי מופני</b>, איזה "ממנו" מופנה, האם זה האמור במעשר שני, או זה האמור במעשר?
<b>אמר רבא</b> [לעיל עא א הגירסא: <b>רבה</b>] <b>אמר רבי יצחק: תלתא "ממנו" כתיבי בפסח</b> [שלוש פעמים כתבה התורה "ממנו" בפרשת קרבן פסח]:
<b>חד</b> "ממנו" [צלי אש ומצות על מרורים יאכלוהו. אל תאכלו "ממנו" נא] - <b>לגופיה</b>, כלומר: אם לא שאמר הכתוב "ממנו" הייתי אומר: אין הכתוב מדבר על הפסח, אלא על "מצות ומרורים" שהוזכרו בפסוק קודם [תוספות].
<b>וחד</b> "ממנו" [לא תותירו "ממנו" עד בוקר] מופנה הוא <b>לגזירה שוה</b>.
<b>וחד</b> "ממנו" [והנותר "ממנו" עד בוקר באש תשרופו], הרי הדבר תלוי במחלוקת:
<b>למאן דאמר בא הכתוב</b> "והנותר ממנו עד בוקר באש תשרופו" כדי <b>ליתן לך עשה אחר לא תעשה</b> של "לא תותירו ממנו עד בוקר" בשביל לנתק אותו לעשה, לומר שאין לוקין עליו, כדקיימא לן: לאו הניתק לעשה אין לוקין עליו -
לפיכך אמר הכתוב "ממנו", כי <b>איידי</b> היות <b>דכתיב נותר</b> - <b>כתיב נמי "ממנו</b>". (12)
<b>ולמאן דאמר</b> בא הכתוב "והנותר ממנו עד בוקר" - שהוא מיותר, כי היה לו לומר "והנותר ממנו באש תשרופו", הואיל וכבר אמר "לא תותירו ממנו עד בוקר" - <b>ליתן לך בוקר שני לשריפתו</b>, כלומר: שבא הכתוב לומר שאין שורפין קדשים ביום טוב, ואם נותר מן הפסח לא תשרפנו בבוקר הראשון של יום טוב, אלא בבוקר שני של חול המועד.
לפיכך אמר הכתוב "ממנו", כי <b>איידי דכתיב "עד בוקר", כתיב נמי "ממנו</b>". (13) ומאחר שפירשה הגמרא כל "ממנו" שנאמר בפסח, מפרשת הגמרא כן גם במעשר שני:
<b>תלתא "ממנו" כתיבי במעשר</b>:
<b>חד</b> "ממנו" [לא אכלתי באוני "ממנו"] <b>לגופיה</b>, כלומר: למעט מעשר ראשון, שמותר באנינות [תוספות ישנים].
<b>וחד</b> "ממנו" [ולא בערתי "ממנו" בטמא] <b>לדרבי אבהו אמר רבי יוחנן</b> [לעיל עג ב], דאמר: "ממנו" אי אתה מבעיר, אבל אתה מבעיר שמן של תרומה שנטמא, ללמדך שטומאה מתרת תרומה בהבערה.
<b>וחד</b> "ממנו" [ולא נתתי "ממנו" למת] <b>לדריש לקיש</b> -
<b>דאמר ריש לקיש אמר רבי סמיא: מנין למעשר שני שנטמא שמותר לסוכו</b>, ואין אומרים: הואיל וסיכה כשתיה, הרי זה כמי ששתה ממנו בטומאה, ואסור משום "לא תוכל לאכול בשעריך"? (14)
<b>שנאמר</b> בוידוי מעשר שני "ולא בערתי ממנו בטמא [כשהמעשר שני טמא], <b>ולא נתתי "ממנו</b>" [מן המעשר הטמא] <b>למת</b>.
מלמד הכתוב ש<b>למת הוא ד"לא נתתי</b>" ממעשר טמא.
<b>הא לחי דומיא דמת</b> [הנאה דומה להנאת הנתינה למת] - <b>"נתתי</b>".
והרי <b>איזה</b> הוא <b>דבר ששוה בחיים ובמתים?</b> (15) <b>הויאומר זוסיכה</b>. ללמדך: למת הוא דלא סכתי ממעשר טמא, אבל לחי - סכתי.
<b>מתקיף לה מר זוטרא: ואימא</b>, אמור שכך יש לפרש מה שאמרה תורה: ולא נתתי ממנו למת, שלא בסיכה הכתוב מדבר, אלא כך הוא מתודה: אפילו כשנטמא שלא הייתי יכול לאוכלו, מכל מקום לא שיניתי את המעשר לדבר שאינו לאכילה, דהיינו צרכי המת (16), ולא חללתיו כדי <b>ליקח לו</b> למת <b>ארון ותכריכים</b> (17) -
ותדייק: הא לחי דומיא דמת, דהיינו, לקנות חלוק לחי - נתתי.
ומלמד הכתוב שאף על גב שמעשר שני טהור לא ניתן אלא לאכילה שתיה וסיכה, ולא לחללו לקנות בו חלוק (18), מכל מקום מעשר שני שנטמא, שאינו יכול לאוכלו, הרי זה יכול לחללו ולקנות בו חלוק!
<b>אמר</b> תירץ <b>רב הונא בריה דרב יהושע</b>: הואיל ואמרה תורה: ולא נתתי <b>"ממנו</b>" למת, הרי משמע שהכתוב מדבר בנתינה <b>מגופו</b> של מעשר שני, והיינו סיכה ולא ארון ותכריכים, שאין נהנה מן המעשר עצמו, אלא מחללו ולוקח ממנו ארון ותכריכים למת.
<b>רב אשי אמר</b> [תירץ]: <b>"לא נתתי</b> ממנו למת"
- <b>דומיא ד"לא אכלתי</b> ממנו בטמא" משמע.
<b>מה להלן</b> - גבי לא אכלתי - <b>מגופו</b> של מעשר מתודה הוא שלא אכל.
<b>אף כאן</b> - גבי לא נתתי ממנו למת - <b>מגופו</b> של מעשר שני לא נתן, והיינו סיכה.
ומלמד הכתוב שסיכה מותרת לחי.
וכאן שבה הגמרא לגזירה שוה "ממנו ממנו" מפסח, המלמדת כשם שהערל אסור בפסח, כן אסור הוא במעשר, ולמה שנתבאר: גזירה שוה מופנה היא, הואיל וחד "ממנו" האמור בפסח מיותר הוא, ולפיכך אין משיבין על הגזירה שוה, אף שיש לפרוך עליה.
ומקשינן: <b>ואכתי "מופנה" מצד אחד</b> בלבד <b>הוא?!</b>
<b>הניחא למאן דאמר</b>: גזירה שוה המופנה מצד אחד <b>למדין, ואין משיבין</b>.
<b>אלא למאן דאמר</b>: גזירה שוה המופנה מצד אחד <b>למדין, ומשיבין</b> עד שתהא גזירה שוה מופנה משני צדדים -
<b>מאי איכא למימר?!</b> והרי אף ש"ממנו" האמור בפסח מופנה הוא, הרי כל שלושת "ממנו" שאמרה תורה במעשר אינם מיותרים, אלא ללמד הם באים, וכפי שנתבאר.
ואם כן, האיך נילף בגזירה שוה, מאחר שיש לפרוך: מה לפסח שכן חייבים עליו משום פגול נותר וטמא?!
ומשנינן: מאן דאמר זה לא יפרש את מה שאמר הכתוב: ולא בערתי "ממנו" בטמא, שהוא בא ללמד את דינו של רבי אבהו אמר רבי יוחנן, ממנו אי אתה מבעיר, אבל אתה מבעיר בשמן של תרומה שנטמא.
כי <b>הך דרבי אבהו</b> - <b>מדרב נחמן אמר רבה בר אבוה</b> [מפרש לה ואזיל] <b>נפקא</b>, (19) ולכן מיותר הפסוק "ולא בערתי ממנו בטמא" לאפנויי גם מצד מעשר שני.
<b>דאמר רב נחמן אמר רבה בר אבוה: מאי דכתיב "ואני הנה נתתי לך את משמרת תרומותי</b>"? -
<b>בשתי תרומות הכתוב מדבר: אחת תרומה טהורה, ואחת תרומה טמאה</b>
<b>ואמר רחמנא: "לך</b>" - <b>שלך תהא להסקה תחת תבשילך</b>.
הרי למדת שמותר להבעיר בשמן של תרומה שנטמא.
שנינו במשנתנו: הערל <b>וכל הטמאים</b> לא יאכלו בתרומה:
והוינן בה: <b>מנא הני מילי</b> שאסור לאכול תרומה בטומאת הגוף? <b>אמר רבי יוחנן משום רבי ישמעאל: אמר קרא</b> בפרשת אמור:
<b>"איש איש מזרע אהרן, והוא צרוע או זב</b> - בקדשים לא יאכל עד אשר יטהר.
והנוגע בכל טמא נפש, או איש אשר תצא ממנו שכבת זרע, או איש אשר יגע בכל שרץ אשר יטמא לו לכל טומאתו.
נפש אשר תגע בו, וטמאה עד הערב. ולא יאכל מן הקדשים כי אם רחץ בשרו במים. ובא השמש וטהר, ואחר יאכל מן הקדשים, כי לחמו הוא".
ומאחר שאמר הכתוב: "איש איש מזרע אהרן", הרי משמע: כל זרע אהרן כשהוא טמא אסור לאכול בקדשים הניתנים לכהנים, ואי אתה יכול לפרשו על קדשי קדשים הניתנים לכהנים -
<h3> דף עד:</h3>
כי <b>אי זהו דבר ששוה</b> <b>ע</b> <b>בזרעו של אהרן</b> - כלומר: כל זרעו של אהרן בין בנים ובין בנות שייכים בו - <b>הוי אומר זו תרומה</b>, שהשוה בהן הכתוב בנות לבנים, ולא בקדשי קדשים, שאין נאכלים אלא לזכרי כהונה.
הרי למדת: טמא אסור באכילת תרומה.
ומקשינן: <b>ואימא</b>, אמור, הואיל ואמר הכתוב "בקדשים" לא יאכל, אין הכתוב בא לאסור את הטמא אלא <b>בחזה ושוק</b> של קדשים - הניתן לכהנים, ועשה בהם הכתוב בנות כבנים?!
ומשנינן: חזה ושוק אינו שוה בכל זרעו של אהרן. שהרי <b>אינה ב"חוזרת</b>" [בת כהן שנישאת לישראל ונתאלמנה או נתגרשה וחזרה אל בית אביה, אינה חוזרת ואוכלת בחזה ושוק, שפסקה מלאכול בעת שנתארסה לישראל, וכפי שנתבאר בגמרא לעיל סח ב], ולפיכך מפרשינן את הכתוב על תרומה, שישנה אף ב"חוזרת".
ומקשינן: והרי <b>תרומה נמי</b> אינה שוה בכל זרעו של אהרן. שהרי <b>אינה בחללה</b> שנולדה מכהן שבא על פסולי כהונה, או בת כהן שנבעלה למי שפסול לה ונפסלה מן התרומה [ריטב"א]?! (1)
ומשנינן: <b>חללה</b> - <b>לאו זרעו דאהרן היא</b> נחשבת אלא כזרה!
ומקשינן: <b>וממאי דהאי</b> קרא: "איש איש מזרע אהרן והוא צרוע או זב בקדשים לא יאכל <b>עד אשר יטהר</b>" - המלמדנו איסור אכילה בטומאת הגוף - היינו <b>עד דאיכא הערב שמש</b> בלבד, ואילו מחוסר כפורים מותר הוא בתרומה [וכפי שנתבאר בברייתא שהובאה לעיל בעמוד א] -
<b>אימא</b>: "עד אשר יטהר" היינו <b>עד דמייתי כפרה</b>, ומחוסר כפורים יהיה אסור בתרומה, ותיקשי על הברייתא דלעיל, המתרת מחוסר כפורים בתרומה?! ומשנינן: <b>לא סלקא דעתך</b> לומר כך!
<b>דהא תנא דבי רבי ישמעאל</b> לפרש: "והוא צרוע או זב", דהיינו: <b>בזב בעל שתי ראיות</b> (2) <b>ובמצורע מוסגר</b> (3) - שאין צריכים להביא כפרה - הכתוב מדבר.
וטעמו: משום דכתיב: והוא צרוע או זב בקדשים לא יאכל עד אשר יטהר והנוגע בכל טמא נפש.
הרי למדת: "צרוע או זב" דינו הוא <b>דומיא ד"טמא נפש</b>" [טמא מת].
<b>מה "טמא נפש" דלאו בר כפרה הוא</b>, אף <b>הני</b> [צרוע או זב] <b>נמי, דלאו בני כפרה נינהו</b>.
ואכתי מקשינן: <b>ואימא הני מילי</b> - שדי לו לטמא בהערב שמש - בטומאה <b>דלאו בר כפרה</b> הוא כזב בעל שתי ראיות ומצורע מוסגר.
<b>אבל</b> בטומאה <b>דבר כפרה</b> הוא, כזב בעל שלש ראיות ומצורע מוחלט וכיוצא בזה, אימא לא יאכל בתרומה <b>עד דמייתי כפרה?!</b>
<b>ותו</b> יש לשאול: <b>הא דתנן: טבל</b> - הטמא שצריך להביא כפרה לכשיטהר - <b>ועלה</b> מן המים, הרי זה <b>אוכל במעשר</b> שני ואף שעדיין לא העריב שמשו, כי טבול יום מותר במעשר שני. אבל בתרומה לא יאכל בעודו טבול יום.
וכש<b>העריב שמשו</b> הרי זה <b>אוכל</b> אף <b>בתרומה</b> ואף שלא הביא כפרתו, שהמחוסר כפורים אוכל רק בתרומה, אבל בקדשים עדיין לא יאכל.
וכש<b>הביא כפרה</b> - הרי זה <b>אוכל</b> אף <b>בקדשים</b> -
<b>מנא לן</b> שהמחוסר כפורים אסור בקדשים?
<b>אמר רבא אמר רב חסדא</b> לפרש המקור שמחוסר כפורים אינו אוכל בקדשים: (4)
<b>תלתא קראי כתיבא</b> [שלש מקראות כתובים]:
א. כתיב בפרשת איש איש מזרע אהרן והוא צרוע: <b>ולא יאכל מן הקדשים, כי אם רחץ בשרו במים</b>.
ומשמע: <b>הא רחץ</b> במים - הרי זה <b>טהור</b>, ואף שעדיין לא העריב שמשו. (5)
ב. <b>וכתיב</b> [באותה הפרשה]: <b>ובא השמש וטהר, ואחר יאכל מן הקדשים</b> ומשמע: כשהוא טבול יום אינו אוכל, אבל משהעריב שמשו הרי זה אוכל, ואף שלא הביא עדיין את כפרתו.
ג. <b>וכתיב</b> גבי יולדת "ובמלאות ימי טהרה לבן או לבת, תביא כבש בן שנתו. <b>וכפר עליה הכהן, ו</b> [אז] <b>טהרה</b>"
הרי למדת שלא נשלמה טהרתה עד שתביא כפרתה.
<b>הא כיצד</b> יתקיימו שלשת המקראות הללו:
<b>כאן</b> - המקרא הראשון - אמור <b>ל</b>ענין <b>מעשר</b> שני, ללמדך: אף כשהוא טבול יום הרי הוא אוכל במעשר.
<b>כאן</b> - המקרא השני - אמור <b>ל</b>עניין <b>תרומה</b>, ללמדך: כשהוא טבול יום אינו אוכל בתרומה, אבל כשהעריב שמשו הרי זה אוכל, ואף שלא הביא עדיין את כפרתו.
<b>כאן</b> - המקרא השלישי - אמור <b>ל</b>ענין <b>קדשים</b>, ללמדך: כל הטעון כפרה, הרי זה אינו אוכל בקדשים עד שיביא כפרתו.
ומקשינן: <b>ואיפוך אנא</b> את פירוש המקראות הראשון והשני, ונאמר: המקרא הראשון בא לענין לתרומה, כדי ללמדך: טבול יום אוכל בתרומה, והמקרא השני בא לענין מעשר שני, וללמדך: טבול יום אינו אוכל במעשר שני עד שיעריב שמשו?!
ומשנינן: <b>מסתברא</b> ש<b>תרומה עדיפא</b> ממעשר להחמיר בדינה, <b>שכן</b> יש בה חומרות שסימנם <b>מחפ"ז</b>.
חייבים עליה <b>מ</b>יתה, כשאוכלה בטומאת הגוף, וזר האוכלה בשוגג ומשלם את תמורתה מוסיף <b>ח</b>ומש על הקרן, ואין לה <b>פ</b>דיון, ואסורה ל<b>ז</b>רים.
תאמר במעשר, שאין בו מיתה כשאוכלו בטומאת הגוף, אלא רק עבירת לאו, ואין בו חומש, שהרי מותר הוא לזרים, ויש לו פדיון, ומותר לזרים.
ומקשינן עלה: <b>אדרבא, מעשר עדיפא, שכן</b> יש בו חומרות שסימנם: <b>הד"ס ט"ב</b>:
מעשר טעון <b>ה</b>באת מקום לירושלים, ואילו התרומה נאכלת בגבולין.
מעשר טעון וי<b>ד</b>וי, ואילו התרומה אינה טעונה וידוי אלא אגב מעשר [תוספות לעיל עג א ד"ה וטעונין].
מעשר א<b>ס</b>ור לאונן, ואילו התרומה מותרת לו.
אין מבערין מן המעשר ב<b>ט</b>ומאה, ואילו תרומה הטומאה מתירתה בהבערה.
מעשר טעון <b>ב</b>יעור מן העולם ואילו התרומה אינה טעונה ביעור. (6) ומשנינן: <b>אפילו הכי</b>, חומרת <b>מיתה</b> שיש בתרומה למי שאוכלה בטומאת הגוף <b>עדיפא</b> מכל החומרות שיש במעשר.
<b>רבא אמר</b> [תירץ]: אף <b>בלא</b> סברת <b>"מיתה עדיפא" נמי לא מצית אמרת</b> שהכתוב "ולא יאכל מן הקדשים כי אם רחץ בשרו במים" [דמשמע: כיון שטבל הרי הוא אוכל], במעשר הוא מדבר -
כי <b>אמר קרא: "נפש</b> אשר (7) תגע בו, וטמאה עד הערב, ולא יאכל מן הקדשים כי אם רחץ בשרו במים".
והרי <b>איזהו דבר ששוה בכל נפש</b>, בין כהנים ובין זרים?
<b>הוי אומר זה מעשר</b> שני, שהוא מותר לזרים, ולא תרומה, שהיא אסורה לזרים.
<b>ואכתי</b> תיקשה הקושיא ראשונה, דאקשינן לעיל: הואיל ולא למדנו לתרומה אלא מן המקרא "ובא השמש וטהר, ואחר יאכל מן הקדשים" האמור גבי צרוע או זב, שאינם טעונים כפרה [כפי שפירש תנא דבי רבי ישמעאל], אם כן נאמר:
<b>הני מילי היכא דלאו בר כפרה</b> הוא.
<b>אבל היכא דבר כפרה</b> הוא, נאמר שאינו אוכל בתרומה <b>עד דמייתי כפרה</b>, וכפי שהקשינו לעיל?! (8)
<b>אמר</b> תירץ <b>אביי: תרי קראי כתיבי ביולדת</b>, הטעונה כפרה:
<b>כתיב</b> "אשה כי תזריע וילדה זכר, וטמאה שבעת ימים, כימי נדת דוותה תטמא. [ומשעברו שבעת ימים הרי היא טובלת לטהרתה]. ושלושים יום ושלושת ימים תשב בדמי טהרה [אף אם ראתה דם אינה נעשית נדה, והיא קרויה בימים אלו: טבולת יום ארוך עד שיעריב השמש בסוף ימי טוהר שלה]. בכל קודש לא תגע ואל המקדש לא תבוא - <b>עד מלאת ימי טהרה</b>" (9).
הרי למדת: <b>כיון שמלאו ימיה</b> [העריב השמש בסוף ימי טוהר שלה] - <b>טהרה</b>, ואף שלא הביאה כפרתה עדיין.
<b>וכתיב</b> עוד ביולדת "ובמלאת ימי טהרה לבן או לבת תביא כבש בן שנתו לעולה ובן יונה או תור לחטאת. <b>וכפר עליה הכהן, וטהרה</b>" -
ומשמע שעד אשר תביא כפרתה היא אינה טהורה.
<b>הא כיצד</b> יתקיימו שני מקראות הללו? <b>כאן</b> - עד מלאת ימי טהרה - <b>ל</b>אכילת <b>תרומה</b>.
וללמדך: אף שלא הביאה כפרתה הרי זו אוכלת בתרומה. (10)
<b>כאן</b> - וכפר עליה הכהן וטהרה - <b>ל</b>אכילת <b>קדשים</b>.
וללמדך: עד שלא תביא כפרתה אל תאכל בקדשים.
ומקשינן: <b>ואיפוך אנא!</b> ונאמר: תרומה אינה אוכלת עד שלא תביא כפרתה, ואילו קדשים הרי זו אוכלת במלאת ימי טהרה?!
ומפרשינן: <b>מסתברא, קודש חמור, שכן</b> יש בו חומרות, שסימנם: <b>פנקעכ"ס</b> [כמבואר לעיל עג ב], ומן הראוי להחמיר בהם שלא יאכל אותם מי שמחוסר כפורים.
ואכתי מקשינן: <b>אדרבה, תרומה חמורה, שכן</b> יש בה חומרות שסימנם: <b>מחפ"ז</b> [כמבואר בגמרא שם].
ומפרשינן: <b>הנך</b>, החומרות שיש בקודש על התרומה <b>נפישן</b> [רבות הן] מן החומרות שיש בתרומה על הקודש. (11)
<b>רבא אמר</b>: אף <b>בלא</b> סברת <b>"הנך נפישן</b>", גם <b>לא מצית אמרת</b> שהכתוב בא ללמדנו שמחוסר כפורים אוכל בקדשים -
כי <b>אמר קרא "וכפר עליה הכהן</b> - <b>וטהרה</b>".
<b>מכלל</b> זה אתה למד <b>שהיא טמאה</b> עד שלא תביא כפרתה.
<b>ואי סלקא דעתך בקדשים</b> מדבר הכתוב "עד מלאת ימי טהרה", וללמדנו שמחוסר כפורים אוכל בקדשים, הרי לא יתכן שיהא הדין כן!
כי <b>איקרי כאן "והבשר אשר יגע בכל טמא לא יאכל</b>".
כלומר: כיון שהכתוב קורא את המחוסרת כפורים "טמאה", הרי נטמא הבשר במגעה, אם תאכלנו קודם שתביא כפרתה, והאיך תאכל בקדשים!? (12)
<b>אלא, שמע מינה: בתרומה</b> הכתוב מדבר, ומתירה לאכול בתרומה אף קודם שתביא כפרתה.
<b>מתקיף לה רב שישא בריה דרב אידי: ומי מצית אמרת</b> ש<b>תרומה כתיבא הכא!?</b>
וכי אפשר שהתורה מדברת בפרשת יולדת על תרומה, וכאשר אמרת: "עד מלאת ימי טהרה", ללמד על התרומה הוא בא?!
<b>והתניא</b>: כתיב בפרשת יולדת <b>"דבר אל בני ישראל</b> ואמרת אליהם: אשה כי תזריע, וילדה זכר, וטמאה".
<b>אין לי אלא</b> נשים מ<b>"בני ישראל</b>" (13) שהן טמאות לידה.
<b>גיורת ושפחה משוחררת</b> - <b>מנין</b> שגם הן טמאות לידה?
<b>תלמוד לומר: "אשה</b>" כי תזריע.
<b>ואי סלקא דעתך</b> ש<b>בתרומה</b> הכתוב מדבר, תקשי: וכי <b>גיורת ושפחה</b> משוחררת <b>בנות מיכל תרומה נינהו?</b> (14) והרי אף על ידי נישואין לכהן אי אפשר שיאכלו, כיון שאסורות הן לכהן!
<b>אמר</b>, תירץ <b>רבא: ו</b>כי <b>לא</b> מצינו בפרשת יולדת בדברי הכתוב ענין של אכילת תרומה, שאינה שייכת בגיורת ושפחה, הכלולים בפרשת יולדת?!
<h3> דף עה.</h3>
<b>והכתיב</b> בפרשת יולדת בימי טוהר שלה: <b>"בכל" קודש לא תגע</b> [כלומר: לא תאכל, כמבואר לקמן], ושנינו במסכת מכות [יד ב]: לפיכך אמר הכתוב "בכל", כדי <b>לרבות</b> את <b>התרומה</b>.
ותיקשי לך נמי: הואיל ואף בגיורת ושפחה הכתוב מדבר - וכי בנות מיכל תרומה נינהו -
<b>אלא</b> ודאי, <b>קרא מילי מילי קא חשיב</b>, שאין הפרשה כתובה בענין אחד, אלא יש בכלל הפרשה דינים שבהם ריבתה התורה אף את הגיורת והמשוחררת, ויש באותה פרשה דינים שביחס אליהם לא ריבתה התורה את הגיורת והמשוחררת, הואיל ואין הן שייכות בהם.
תו מפרשינן: <b>ותלתא קראי בתרומה</b>, שהם:
א. איש איש מזרע אהרן, והוא צרוע או זב בקדשים [בתרומה שהיא שוה בזרעו של אהרן] לא יאכל, עד אשר יטהר.
ב. ובא השמש, וטהר, ואחר יאכל מן הקדשים [ונתבאר לעיל שבתרומה הכתוב מדבר].
ג. עד מלאת ימי טהרה [ונתבאר לעיל שבתרומה הכתוב מדבר] -
<b>למה לי</b> כל השלושה?
<b>צריכי!</b>
<b>דאי מ</b>" בקדשים לא יאכל <b>עד אשר יטהר</b>"
- <b>לא הוה ידענא במאי</b> יטהר לתרומה, אם בטבילה או בהערב שמש (1) -
לפיכך <b>כתב רחמנא</b> "ולא יאכל מן הקדשים כי אם רחץ בשרו במים [טבילה במקוה]. <b>ובא השמש וטהר</b>, ואחר יאכל מן הקדשים".
ולכן הסמיך הכתוב הערב שמש לטבילה, כדי לגלות על מה שאמרה תורה: "בקדשים לא יאכל עד אשר יטהר", דהיינו טהרה בטבילה והערב שמש גם יחד [תוספות (2)].
<b>ואי כתב רחמנא</b> רק "ולא יאכל מן הקדשים עד אשר יטהר", וכן את הפסוק <b>"ובא השמש</b> וטהר" האמור בפרשת "צרוע או זב", שאינם מחוסרים כפרה [כפי שפירש התנא דבי רבי ישמעאל] -
הוה אמינא: <b>הני מילי</b> - שמספיק הערב שמש - היכא <b>דלאו בר כפרה</b> הוא.
<b>אבל</b> היכא <b>דבר כפרה</b> הוא, <b>אימא עד דמייתי כפרה</b> אינו אוכל בתרומה.
לפיכך <b>כתב רחמנא</b> - ביולדת הטעונה כפרה - <b>"עד מלאת</b> ימי טהרה", כיון שמלאו ימיה והעריב שמשה הרי היא טהורה, ואף קודם שהביאה כפרתה.
<b>ואי כתב רחמנא</b> רק <b>"עד מלאת</b> ימי טהרה", <b>הוה אמינא</b> שיולדת נטהרת לתרומה מששלמו ימי טוהר שלה [דהיינו הערב שמש] ו<b>אפילו בלא טבילה</b> [בסוף ימי טומאתה קודם שהחלו ימי טהרתה (3)], הואיל ולא נזכרה טבילה באותה פרשה כלל [תוספות].
לפיכך <b>כתב רחמנא "עד אשר יטהר</b>", דמשמע טבילה והערב שמש כאחד, כפי שנתבאר ממשמעות המקראות [תוספות]. (4)
ומקשינן: <b>ולהך תנא דפליג עליה דתנא דבי רבי ישמעאל</b> - המפרש "והוא צרוע או זב", בצרעת וזיבה שאינה טעונה כפרה - <b>דאמר</b> האי תנא:
"והוא צרוע או זב" - <b>בזב בעל שלוש ראיות, ובמצורע מוחלט, הכתוב מדבר</b> <b>והאי "עד אשר יטהר</b>" האמור באותה פרשה, לדבריו הוא <b>עד דמייתי כפרה</b>.
ובהכרח שבקדשים הכתוב מדבר, שהרי תרומה אינה טעונה הבאת כפרה, כדילפינן מ"עד מלאת ימי טהרה" -
ואם כן: <b>תרי קראי בקדשים</b> [א. וכפר עליה הכהן וטהרה, הכתוב ביולדת; ב. והוא צרוע או זב בקדשים לא יאכל עד אשר יטהר], המלמדים שמחוסר כפורים אסור בקדשים - <b>למה לי?</b> (5)
ומשנינן: <b>צריכי</b> לשניהם!
<b>דאי כתב רחמנא</b> רק <b>ביולדת</b> שהיא אינה אוכלת בקדשים עד שתביא כפרתה, הייתי אומר: לפיכך אינה אוכלת, <b>משום</b> שחמורה היא בכך <b>דמרובה טומאתה</b>, שאסורה שמונים יום [כשיולדת נקבה] באכילת תרומה וקדשים, דבר שלא מצינו בשאר טומאות.
<b>אבל בזב</b>, שאינו טמא אלא שבעה ימים, <b>אימא לא</b> יהא חמור לאוסרו באכילת קדשים עד שיביא כפרתו.
<b>ואי כתב רחמנא</b> רק <b>בזב</b> [או צרוע], הייתי אומר: יש בו חומרה, <b>דלא הותר מכללו</b>, שכל עוד לא פסק מלראות הרי הוא טמא.
<b>אבל יולדת</b>, שהותרה מכללה בימי הטוהר שלה, שאין דם נדותה מטמאתה לבעלה, <b>אימא לא</b> החמיר בה הכתוב לאוסרה באכילת קדשים עד שתביא כפרתה.
לפיכך: <b>צריכא</b> לשניהם.
עוד מפרשת הגמרא את הכתוב במקום אחר: "וכל אשר יפול עליו מהם [מן השרצים] במותם יטמא, מכל כלי עץ או בגד - <b>במים יובא וטמא עד הערב</b> וטהר" -
<b>למה לי</b> גם להאי קרא? (6)
<b>אמר</b> פירש <b>רבי זירא: לנגיעה</b>.
שהרי בלא פסוק זה לא למדנו אלא לאכילת תרומה שהיא טעונה הערב שמש, כי בענין זה עוסקים כל המקראות שהובאו לעיל, ואילו פסוק זה - המדבר בכלים - ללמדנו הוא בא, שלא יגע כלי טמא או אדם טמא בתרומה קודם הערב שמש.
<b>דתניא</b>: מצד אחד כתיב: "וכל אשר יפול עליו מהם - במים יובא, <b>וטמא</b>".
ומשמע שאף לאחר ביאת מים [הטבילה] הרי האדם או הכלי ממשיך להיות טמא עד הערב.
<b>יכול לכל</b> - בין למעשר בין לתרומה - יהיה טמא עד הערב שמש?
<b>תלמוד לומר</b> מאידך, "עד הערב, <b>וטהר</b>".
מכך שלא אמר הכתוב "ויטהר", משמע שהוא הולך על האמור לעיל: "וטהר", אפילו קודם הערב שמש -
<b>אי</b> "עד הערב <b>וטהר</b>", <b>יכול</b> שיטהר בלא הערב שמש <b>לכל</b> דבר?
<b>תלמוד לומר</b> מאידך, "במים יובא <b>וטמא</b>"
<b>הא כיצד</b> יתקיימו שני מקראות הללו?
הוי אומר: <b>כאן</b> - "עד הערב, וטהר" - <b>למעשר</b> שני, שאינו טעון האדם הטובל לטהרתו [או הכלי], גם בנגיעה.
<b>כאן</b> - "במים יובא וטמא" - <b>לתרומה</b>.
ללמדך שאף נגיעה אינה מותרת בתרומה קודם הערב שמש.
ופרכינן: <b>ואיפוך אנא!?</b>
ואומר כך: מעשר שני הוא זה שאסור בנגיעה עד הערב שמש, (7) ואילו התרומה מותרת בנגיעה קודם שיעריב שמשו?! (8) ומשנינן: <b>מסתברא: כי היכי דחמירא</b> אכילה של <b>תרומה מאכילה דמעשר</b> לענין טבול יום - <b>הכי נמי חמירא נגיעה דתרומה מנגיעה דמעשר</b> לענין טבול יום.
<b>ואיבעית אימא: נגיעה דתרומה</b> שהיא אסורה בטבול יום <b>מהכא</b> - מ"בכל קודש לא תגע", האמור ביולדת, שהיא "טבולת יום ארוך" <b>נפקא</b> [ומפרש לה ואזיל]. (9)
<b>דתניא</b>: כתיב גבי יולדת, בימי טוהר שלה, שהיא טבולת יום ארוך <b>"בכל קודש לא תגע</b>".
ומפרשת הברייתא: <b>אזהרה</b> היא <b>לאוכל</b>, שלא תאכל היולדת בתרומה עד שיעריב שמשה במלאת ימי טהרה -
<b>או אינו</b> בא הכתוב לומר <b>אלא</b> אזהרה <b>לנוגע?</b>
<b>תלמוד לומר: "בכל קודש לא תגע, ואל המקדש לא תבוא</b>".
<b>מקיש הכתוב</b> טומאת <b>קודש ל</b>טומאת <b>מקדש</b>, כדי ללמדך:
<b>מה</b> טומאת <b>מקדש</b>, כשנכנס אדם למקדש כשהוא טמא בגופו, הוא <b>דבר שיש בו</b> עונש של <b>נטילת נשמה</b> [כרת] -
<b>אף</b> אכילת <b>קודש</b> בטומאת הגוף, הוא <b>דבר שיש בו</b> עונש של <b>נטילת נשמה</b> [מיתה בידי שמים].
ומוכח שבאכילה בטומאת הגוף הכתוב מדבר, שהרי <b>בנגיעה</b> המטמאה דבר קודש - <b>נטילת נשמה ליכא!</b> לפי שאין עונש של נטילת נשמה על נגיעה של כלי טמא או אדם טמא בדבר קודש!
וכאן מפרשת הגמרא מהיכן למדנו לאיסור נגיעה בתרומה לטבול יום:
<b>ומדאפקיה</b> התורה לאכילה <b>בלשון נגיעה</b>, הרי <b>הכי קאמר</b>:
<b>נגיעה</b> הרי היא <b>כאכילה!</b>
ללמדך: כל האסור באכילה בטומאה, אסור גם בנגיעה.
ומוכח שטבול יום, שהוא אסור באכילת תרומה, הרי הוא אסור גם בנגיעה בתרומה.
שנינו במשנתנו: <b>פצוע דכא</b> וכרות שפכה - הן ועבדיהן יאכלו ונשיהן לא יאכלו; ואם לא ידעה משנעשה פצוע דכא וכרות שפכה - הרי אלו יאכלו:
א. במשנה ובסוגיא לעיל נו ב מתבאר, שנחלקו רבי מאיר וחכמים באשה ה"משתמרת לביאה פסולה" אם אוכלת בתרומה. כלומר: המצפה וממתנת [כמו "שומרת יבם", וכמו "ואביו שמר את הדבר"] להיבעל ביאה הפוסלת אותה בתרומה, הרי היא פסולה, לדעת רבי מאיר, מלאכול בתרומה כל עוד היא משתמרת לביאה זו, ולפיכך שנינו לעיל [והיא דעת רבי מאיר]:
אלמנה המאורסת לכהן גדול, גרושה וחלוצה לכהן הדיוט, לא יאכלו [הנשים] בתרומה", שהרי משתמרות הן לביאה פסולה, העושה את האשה חללה דאורייתא.
רבי אלעזר ורבי שמעון מכשירין את המשתמרת לביאה פסולה לאכול בתרומה, ואינה נפסלת עד שתיבעל ותיעשה חללה.
ב. משנתנו עוסקת בבנות ישראל שנישאו לכהן ונעשה בעליהן פצוע דכא או כרות שפכה, אלא שלא באו עליהן בעליהן לאחר שנפסלו. ומכל מקום, הרי הן "משתמרות לביאה פסולה", שהרי אם יבואו עליהן בעליהן, יפסלום, וכפי ששנינו: "נשיהן [אחר שבאו עליהן בעליהן] ועבדיהן - לא יאכלו".
ומפרשת הגמרא את דעתו של התנא ששנה את משנתנו:
והוינן בה: <b>מאן תנא</b>, מי הוא התנא של משנתנו, הסובר: <b>משתמרת לביאה פסולה דאורייתא</b> [לביאה הפוסלת אותה מן התורה, כגון פצוע דכא] <b>אכלה</b>, מותרת היא לאכול בתרומה, ולפיכך שנה התנא: ואם לא ידעה משנעשה פצוע דכא וכרות שפכה - ולא פסלה - הרו אלו יאכלו, אף שמכל מקום משתמרות הן לביאת בעליהן הפוסלן?
<b>אמר רבי אלעזר</b>: הלכה זו - <b>במחלוקת</b> תנאים היא <b>שנויה</b>.
<b>ו</b>משנתנו, בשיטת <b>רבי אלעזר ורבי שמעון היא</b>, המכשירים את ה"משתמרת לביאה פסולה דאורייתא" לאכול בתרומה.
אבל לדעת רבי מאיר, הפוסל אשה אלמנה שנישאת לכהן גדול או גרושה לכהן הדיוט מלאכול בתרומה, הואיל ומשתמרות הן לביאה פסולה, אף כאן לא יאכלו נשותיהן בתרומה מאותה שעה שנפסלו בעליהן, ואם יבואו עליהן ייפסלו נשותיהן.
<b>רבי יוחנן אמר: אפילו תימא רבי מאיר</b> היא - הפוסל אלמנה הנישאת לכהן גדול או גרושה הנישאת לכהן הדיוט מלאכול בתרומה - כי לא אמר רבי מאיר אלא בנשים שמתחילת נישואיהן משתמרות הן לביאה פסולה.
אבל <b>שאני הכא</b>, במשנתנו - שלא נפסלו בעליהן אלא אחר שנשאום - כיון <b>שכבר אכלה</b> האשה בתרומת בעלה קודם שנעשה פצוע דכא או כרות שפכה, לכן ממשיכות הן לאכול מכוחו, כל עוד לא נתחללו בביאתו.
<b>ו</b>אילו <b>רבי אלעזר</b> אמר: אי אפשר להעמידה כרבי מאיר, אלא כרבי אלעזר ורבי שמעון, כי את הנימוק <b>"שכבר אכלה</b>" - <b>לא אמרינן</b> שהוא סיבה להאכיל בתרומה הלאה.
<b>דאי לא תימא הכי</b>, אלא אכן אמרינן "שכבר אכלה" בתורת סיבה לאכילת תרומה, תיקשי לך: האם <b>בת ישראל שנשאת לכהן, ומת בעלה</b>, הרי זו <b>תאכל</b> בתרומה כיון <b>"שכבר אכלה</b>" עד שמת בעלה.
<b>ורבי יוחנן</b> הסובר אמרינן "שכבר אכלה", אמר לך, שאין הנידון דומה לראיה:
<b>התם</b> - בבת ישראל שניסת לכהן ומת בעלה - הרי <b>פקע קנייניה</b> [פקע קנינו] של הבעל באשתו.
אבל <b>הכא</b> - שנעשה בעלה פצוע דכא - <b>לא פקע קנייניה</b> של הבעל באשתו.
שנינו במשנה: <b>איזהו פצוע</b> דכא כל שנפצעו הביצים שלו ואפילו אחת מהן:
<b>תנו רבנן</b>:
<b>איזהו פצוע דכא</b>:
<b>כל שנפצעו ביצים שלו</b> על ידי מכת חרב או סכין, <b>ואפילו אחת מהן</b> בלבד נפצעה הרי הוא פצוע דכא.
<b>ואפילו ניקבו</b> ביציו, <b>ואפילו נימוקו</b> [הוקטנו] מחמת מכה, <b>ואפילו חסרו</b> ביציו כל שהוא.
<b>אמר רבי ישמעאל בנו של רבי יוחנן בן ברוקה: שמעתי מפי חכמים</b> שהיו <b>בכרם ביבנה: כל שאין לו אלא ביצה אחת, אינו אלא סריס חמה, וכשר</b>.
ותמהינן: וכי <b>סריס חמה</b> - <b>סלקא דעתך!?</b>
וכי תעלה על דעתך שזה סריס חמה הוא, והרי סריס חמה הוא הסריס מחמת חולי, וזה אינו חולי?!
<b>אלא</b> כך תאמר: <b>הרי הוא כסריס חמה, וכשר</b> לבוא בקהל.
ותמהה הגמרא על דברי הברייתא שלמדנו "ואפילו ניקבו":
<b>ו</b>כי כש<b>ניקב</b> הביצה הרי זה <b>לא מוליד?</b> והרי מוליד הוא - כפי שמוכיחה הגמרא - ואם כן אינו "פצוע דכא"?!
<h3> דף עה:</h3>
<b>והא</b> מעשה שהיה ב<b>ההוא גברא דסליק לדיקלא</b> [באדם שעלה על דקל] <b>ע</b> <b>וחרזיה סילוא</b> [ניקב אותו קוץ] <b>בביצים, ונפק מיניה כחוט דמוגלא</b> [ויצא מביציו שכבת זרע כמין ליחה], <b>ו</b>מכל מקום <b>אוליד</b>, הרי שאף כשניקבו ביציו הרי הוא מוליד!
ומשנינן: <b>הא שלח שמואל לקמיה דרב</b> [שלח שמואל הודעה לרב] <b>ואמר ליה: צא וחזר על בניו מאין הם!</b>
כלומר: ממזרים הם מזנות שזינתה עם איש אחר, כי בעלה אינו מוליד.
<b>אמר רב יהודה אמר שמואל: פצוע דכא בידי שמים</b> [על ידי מכה או פחד מרעמים וברד, או שנולד כך ממעי אמו] - הרי זה <b>כשר</b>.
<b>אמר רבא: היינו דקרינן</b> [זה הוא שאנו קוראים] בתורה: לא יבוא <b>"פצוע</b>" דכא, <b>ולא קרינן "הפצוע</b>".
היות ש"הפצוע" - משמע פצוע מעיקרו, כגון ממעי אמו.
כי אכן הפצוע ממעי אמו הרי הוא כשר.
<b>במתניתא תנא</b> [בברייתא למדנו] לימוד אחר, שאין פצוע דכא אסור אלא אם נפצע בידי אדם, בגזירה שוה:
<b>נאמר: לא "יבוא" פצוע</b> דכא, <b>ונאמר: לא "יבוא" ממזר</b>.
<b>מה להלן</b> גבי ממזר <b>בידי אדם</b> הוא, שהרי על ידי ביאת זנות הוא נוצר, <b>אף כאן</b> פצוע דכא, שנפצע <b>בידי אדם</b> הוא.
<b>אמר רבא</b>: כתיב: לא יבוא פצוע דכא וכרות שפכה בקהל ה':
<b>פצוע</b> שאסרה תורה הוא הפצוע <b>בכולן</b>, וכדמפרש ואזיל.
<b>דך</b> שאסרה תורה [וכדכתיב "דכא"] הוא הדך <b>בכולן</b>, וכדמפרש ואזיל.
<b>כרות</b> שאסרה תורה הוא הכרות <b>בכולן</b>, וכדמפרש ואזיל.
<b>פצוע בכולן</b> -
<b>בין שנפצע הגיד</b> הרי הוא פצוע דכא, ואסור לבוא בקהל, <b>בין שנפצעו ביצים, בין שנפצעו חוטי ביצים</b> [חוטים שהביצים תלויים בהם בכיס].
<b>דך בכולן</b> -
<b>בין שנידך הגיד, בין שנידכו ביצים, בין שנידכו חוטי ביצים</b>, בכל אלו הרי זה פצוע דכא ופסול מלבוא בקהל.
<b>כרות בכולן</b> -
<b>בין שנכרת הגיד, בין שנכרתו ביצים, בין שנכרתו חוטי ביצים</b>.
<b>אמר ליה ההוא מרבנן</b> [אחד מן החכמים] <b>לרבא</b>:
<b>ממאי דהאי "פצוע דכא" באותו מקום</b>, מנין אנו יודעים לפרש כי "פצוע דכא" הוא מי שפצוע בגיד או בביצים?
<b>אימא מראשו</b>, שמא "פצוע דכא" הוא הפצוע בראשו?
<b>אמר ליה</b> רבא: <b>מדלא מנה ביה</b> - בפצוע דכא - <b>דורות</b>, הואיל ולא מצינו שתמנה התורה את דורותיו של הפצוע דכא, ללמדנו האם אסורים הם, ועד כמה דורות הם אסורים, כשם שמצינו בעמוני ומואבי, שאסרה התורה אותם בפירוש עד עולם, וכשם שמצינו במצרי ואדומי שהתירה התורה בהם דור שלישי, הרי למדת: פצוע דכא אינו מוליד ואין לו דורות -
<b>שמע מינה</b>, פצוע דכא <b>באותו מקום</b> הוא, ואין לו דורות כלל, כי אינו מוליד.
ומקשה הגמרא על ראיה זו:
<b>ודילמא האי דלא מנה ביה דורות</b>, משום <b>ד</b>רק <b>איהו הוא דאסור</b>, ואילו <b>בריה ובר בריה כשר?!</b>
כלומר: שמא יש לו לפצוע דכא אפשרות שיוולדו לו דורות אחריו, אלא שלא התייחסה אליהם התורה, כיון שאין הם אסורים כלל, שאין אסור אלא הפצוע דכא עצמו.
ומכח קושיא זו, מוכיחה הגמרא באופן אחר ש"פצוע דכא" באותו מקום הוא, כי:
פצוע דכא הוא <b>דומיא ד"כרות שפכה</b>".
<b>מה כרות שפכה באותו מקום</b> הוא, <b>אף האי</b>
- פצוע דכא - <b>נמי באותו מקום</b> הוא.
ומקשינן: <b>ו"כרות שפכה" גופיה</b> [עצמו] - <b>ממאי דבאותו מקום הוא?</b>
<b>אימא משפתיה</b> [בשפתו], שם הוא שופך רוק.
ומשנינן: כרות <b>"שפכה" כתיב</b>.
<b>במקום ששופך</b> [שותת], והוא הגיד, ואילו הרוק שבשפתים אינו שותת ממנו, אלא האדם זורק אותו למרחוק.
ומקשינן: <b>ואימא</b> כרות שפכה הוא הכרות <b>מחוטמו</b>, שהוא מקום ששותת ממנו מי האף!? ומשנינן: <b>מי כתיב</b> "כרות <b>בשפוך</b>", שיהיה משמע שנכרת המקום שהוא שותת קודם כריתה וכמו חוטם!? והרי <b>"כרות שפכה" כתיב</b>, שמשמע: <b>מי שעל ידי כריתה</b> הוא נעשה ל<b>"שופך</b>", אבל <b>שלא על ידי כריתה, אינו שופך אלא מקלח</b>, והוא הגיד.
<b>לאפוקי האי</b> - חוטם - <b>דאידי ואידי</b> [בין קודם כריתה ובין לאחר כריתה] <b>שופך הוא</b>.
<b>במתניתא תנא</b> מקור אחר שפצוע דכא באותו מקום הוא, כי:
<b>נאמר "לא יבוא פצוע דכא", ונאמר "לא יבוא ממזר</b>", והרי אתה למד בגזירה שוה: <b>מה להלן</b> - ממזר - <b>באותו מקום</b> [על ידי ביאת אותו מקום בא הממזר], <b>אף כאן</b> - פצוע דכא - <b>באותו מקום</b>.
שנינו במשנה: וכרות שפכה - כל שנכרת הגיד, ואם נשתייר מעטרה אפילו כחוט השערה כשר:
א. אם לא ניקב הגיד, אלא ניקבה העטרה עצמה, אין הוא פסול מלבוא בקהל, וכמו ששנינו בתחילת הפרק לגבי נכרת הגיד, שאין חסרון בכריתה מהעטרה, והוא הדין לניקב, שאין נקרא גיד אלא מן העטרה ואילך, לצד הגוף.
ב. אם <b>ניקב למטה מעטרה</b>, לצד הקרקע, שאינו מקום פסול, והיה הולך הנקב באלכסון עד שיצא סוף הנקב <b>שכנגדו, למעלה מעטרה</b>, בגיד, שהוא מקום הנפסל בנקב, אך לא היה הנקב מפולש כולו במקום פסול.
<b>סבר רבי חייא בר אבא לאכשורי</b> לבוא בקהל.
<b>אמר ליה רבי אסי</b> לרבי חייא בר אבא: <b>הכי אמר רבי יהושע בן לוי</b>: אם היה הנקב עובר מצד לצד בכל ה<b>עטרה</b>, הרי אפילו נקב ברוחב <b>כל שהוא, מעכב</b> [לפי גירסת רש"י] את אפשרותו להוליד, ולכן פסול הוא מלבוא בקהל.
שנינו במשנה: <b>ואם נשתייר מעטרה</b> אפילו כחוט השערה כשר:
<b>יתיב רבינא וקמיבעיא ליה</b>:
<b>"מלא החוט" שאמרו</b> חכמים שאם נשתייר בשר בעטרה הרי הוא כשר -
האם הוא <b>על פני כולה</b> של עטרה. <b>או</b> אפילו אם נותר רק <b>על פני רובה?</b>
<b>אמר ליה רבא תוספאה לרבינא</b>:
<b>"מלא החוט</b>" שאמרו היינו שנשתייר בשר <b>על פני רובה</b>, רוב היקפה של העטרה.
<b>ו</b>דוקא אם נשתייר מבשר העטרה על פני רובה <b>כלפי רישא</b>, בצד העטרה הסמוך לגיד, אבל אם בשר העטרה הסמוך לגיד נחתך בצורה כזאת שלא נשתייר שם בשר עטרה שיקיף את היקף רוב הגיד, אלא רק בהמשך העטרה, בצד הסמוך לקרקע, נשאר בשר מהעטרה שיש בו כדי להקיף את ראש הגיד, הרי הוא כרות שפכה.
<b>אמר רב הונא</b>:
אם נחתך הגיד ונעשה <b>כקולמוס</b> [שהוא חתוך באלכסון כדי לכתוב בו], <b>כשרה</b>.
נחקק הגיד <b>כמרזב</b> כמו צינור פתוח מצידו העליון [אך יש לו דפנות, והחקק הוא באמצע] - <b>פסולה</b>.
ומפרשת הגמרא את טעמו של רב הונא:
כי <b>האי</b> [כמרזב] - <b>שליט בה אוירא</b> [נכנס אויר אל בין דפנות הגיד ומתקרר הגיד לתוכו ואין מתבשל בתוכו שכבת הזרע].
<b>ו</b>אילו <b>האי</b> [כקולמוס] - <b>לא שליט בה אוירא</b>.
<b>ורב חסדא אמר</b> בהיפוך:
<b>כמרזב, כשרה</b>.
<b>כקולמוס, פסולה</b>.
ומפרשת הגמרא את טעמו של רב חסדא:
כי <b>האי</b> [כקולמוס] <b>גריד</b>, הואיל והגיד צר, אין הגיד מתחמם בשעת תשמיש במקום התשמיש, ועל כן אין שכבת הזרע מקלחת אלא שותתת, ואינה ראויה להולדה.
<b>והאי</b> [כמרזב] <b>לא גריד</b>, הגיד מתחמם בנגיעתו במקום תשמיש, שהרי לא נחסר מעוביו כלום.
<b>אמר רבא</b>:
<b>כוותיה דרב הונא מסתברא</b>, שאמר: כקולמוס כשירה, וכמרזב פסולה, ומשום ש<b>האי לא שליט בה אוירא, והאי שליט בה אוירא</b> -
כי <b>אי משום גרידותא</b>, וכסברתו של רב חסדא, אין זו סברא, <b>מידי דהוה אברזא דחביתא</b> [כי הדבר דומה לפקק החבית], שהוא צר בראשו, וכשנדחק בפיה של חבית, הרי הוא סותמו בצד עוביו, שהרי בסופו הוא אינו צר.
ואף הגיד, אף שבראשו צר הוא, מפני שנכרת שם, הרי בסופו הוא נשאר בעוביו כברייתו, והגיד מתחמם שם, בעוביו שמאחוריו.
<b>אמר ליה רבינא למרימר: הכי אמר מר זוטרא משמיה דרב פפא: הלכתא</b> לא כדברי רב הונא ולא כדברי רב חסדא, אלא <b>בין כקולמוס בין כמרזב כשרה</b>.
<b>מיהו מיבעיא ליה</b>: האם דוקא כאשר נעשה הגיד כמרזב או כקולמוס <b>למטה מעטרה</b> [לצד הקרקע], <b>או</b> אפילו <b>למעלה</b> מעטרה, לצד הגוף?
ומקשינן עלה: והרי <b>פשיטא דלמעלה מעטרה!</b>
<b>דאי סלקא דעתך למטה מעטרה</b>, הרי <b>אפילו נכרת הגיד נמי</b> כשר, וכמו ששנינו במשנתנו שכריתת העטרה אינה פוסלת, אם נשתייר בה בשר כל שהוא כחוט השערה!
ומפרשת הגמרא: <b>ורבינא</b> ששאל שאלה זו אף שהדברים פשוטים הם - <b>לשבושי למרימר הוא דבעי</b> [לידע אם מחודד הוא להשיב על שאלתו].
<b>ההוא עובדא דהוה במתא מחסיא</b> שנחקק הגיד כמרזב, ובאו אל מר בר רב אשי לשואלו אם כשר הוא לבוא בקהל.
<b>שפייה</b> [חתך ושייף את הגיד] <b>מר בר רב אשי</b>, ועשאו <b>כקולמוס, ואכשריה</b> לאותו אדם לבוא בקהל.
<b>ההוא עובדא דהוה בפומבדיתא, איסתתים</b> <b>גובתא דשכבת זרע</b> [נסתם הנקב של הקנה דרכו מוציא אדם שכבת זרע], <b>ואפיק</b> [הוציא אותו אדם] שכבת זרע <b>במקום</b> דרך הנקב שדרכו להוציא <b>קטנים</b> [מי רגלים].
<b>סבר רב ביבי בר אביי לאכשורי</b>.
<b>אמר</b> ליה <b>רב פפי</b>:
<h3> דף עו.</h3>
וכי <b>משום דאתיתו</b> <b>ע</b> <b>ממולאי</b> [האם משום שבאים אתם ממשפחה (1) אומללה, היא משפחת בית עלי (2)] <b>אמריתו מילי מוליתא</b> [אומרים אתם דברים אומללים]!?
ודאי פסול הוא לבוא בקהל, כי רק כאשר שכבת הזרע <b>במקומה</b>, שיוצאת דרך הנקב המיועד לה, הרי היא <b>מבשלה</b> וראויה להוליד, ואילו <b>שלא במקומה לא מבשלה</b>.
<b>אמר רב יהודה אמר שמואל</b>:
<b>ניקב</b> הגיד נקב קטן <b>ונסתם</b> בכל שהוא, ואין ניכר הנקב - בודקים אותו, ורואים -
אם הנקב גדול עד ש<b>כל שאילו נקרי</b> [כאשר רואה הוא קרי] <b>ונקרע</b> [מתרחב הנקב] על ידי שמתאסף שם שכבת זרע, הרי הוא <b>פסול</b>.
<b>ואי לאו</b>, שאינו נקרע כשרואה קרי - הרי הוא <b>כשר</b>.
<b>הוי בה רבא</b> [הקשה על כך רבא]:
<b>היכא</b> [באיזה מקום ניקב הגיד]? <b>אילימא למטה מעטרה</b>, בקצהו של הגיד לצד הקרקע, הרי ודאי כשר הוא, שהרי <b>אפילו נכרת</b> שם הגיד, <b>נמי</b> כשר הוא.
<b>אלא</b> מדובר שניקב <b>בעטרה עצמה</b>, בבשר העבה המוגבה מעל הגיד.
<b>איתמר נמי אמר רב מרי בר מר, אמר מר עוקבא, אמר שמואל</b>:
<b>ניקב בעטרה עצמה, ונסתם</b> הנקב, רואים -
<b>כל שאילו נקרי ונקרע</b> הרי הוא <b>פסול, ואי לאו</b> הרי הוא <b>כשר</b>.
<b>שלח ליה רבא בריה דרבה לרב יוסף</b>:
<b>ילמדנו רבינו היכי עבדינן</b> [כיצד נגרום לכך שיוציא אותו אדם קרי כדי לבודקו]?
<b>אמר ליה</b> רב יוסף לרבא בריה דרבה: <b>מייתינן נהמא חמימא דשערי</b> [מביאין פת חמה של שעורים] <b>ומנחינן ליה אבי פוקרי</b> [ומניחים על נקב בית הרעי] <b>ומקרי וחזינן ליה</b> [ועל ידי כן יוציא קרי ואפשר לבודקו].
<b>אמר אביי</b>: וכי למה לנו כל זה, וכי <b>אטו כולי עלמא יעקב אבינו הואי</b> שלא היה רואה קרי אלא אם כן עשו תחבולות לכך, <b>דכתיב ביה</b> "ראובן בכורי אתה <b>כחי וראשית אוני</b>", ללמדך: <b>שלא ראה</b> יעקב אבינו <b>קרי מימיו?!</b> (3)
והרי שאר בני אדם בקל יראו קרי, ואין צריך לעשות תחבולות כעין אלו.
<b>אלא אמר אביי</b>, כך יש לעשות:
<b>מעברינן קמיה בגדי צבעונין</b> [מעבירין לפני עיניו של אותו אדם בגדי צבעונין של אשה] ועל ידי זה יראה קרי ונבדקנו.
[ועל ההיתר לעשות בדיקה זו על אף שיש בה השחתת זרע, דנו האחרונים, והוכיחו שבדיקה כדי לקבוע את דינו של אדם אם הוא ראוי לבוא בקהל, אין בה איסור של השחתת זרע לבטלה, כי אין זה לבטלה].
<b>אמר</b> הקשה על כך <b>רבא</b>:
<b>אטו</b> האם <b>כולי עלמא ברזילי הגלעדי הוא</b> שהיה שטוף בזימה, עד שאתה אומר שאם יעבירו לפני כל אדם בגדי צבעונין של אשה הוא יראה קרי?!
<b>אלא מחוורתא כדשנינן מעיקרא</b> להביאו לידי קרי על ידי פת חמה.
<b>תנו רבנן: ניקב</b> הגיד, הרי הוא <b>פסול, מפני שהוא שותת</b>, כלומר, שכבת הזרע יוצאת דרך הנקב, ואינה יורה כחץ כדרכה, כאשר היא יוצאת במקום המיועד לה.
אבל אם <b>נסתם</b> אותו נקב, הרי הוא <b>כשר, מפני שהוא מוליד</b>.
<b>וזהו</b> [ניקב הגיד], <b>פסול שחוזר להכשירו</b>.
<b>"זהו</b>" - <b>למעוטי מאי?</b>
<b>למעוטי קרום שעלה מחמת מכה, בריאה</b> של בהמה שניקבה, <b>דאינו קרום</b>, והרי הבהמה טריפה כשהיתה.
<b>שלח ליה רב אידי בר אבין לאביי: היכי עבדינן</b> רפואה לגיד שניקב?
<b>מייתינן שערתא</b> [שעורה] <b>ומסרטינן ליה</b> [סורטים את הגיד סביבות הנקב כדי שיוציא מוגלא ודם, ומתוך כך בשר עולה וסותם את הנקב], <b>ומייתינן תרבא</b>, חלב, <b>ושייפינן</b>.
<b>ומייתינן שומשנא גמלא</b> [ומביאים נמלה גדולה] <b>ומנכתינן ליה</b> [מניחים ראשה של נמלה במקום הנקב כשהיא חיה, והיא נושכת ונדבק ראשה בנקב].
<b>ופסקינן ליה לרישיה</b>.
<b>ו</b>אין מסרטין אלא <b>דוקא</b> ב<b>שערתא</b>.
<b>אבל</b> ב<b>פרזלא</b> [ברזל] <b>מזרף זריף</b> [עושה הוא חבורה].
<b>והני מילי</b> נקב <b>קטן, אבל</b> בנקב <b>גדול</b> אין מועילה תרופה זו, כי <b>איקפולי מיקפל</b> [לאחר שעלה ארוכה, חוזר ונקלף ונסתר].
<b>אמר רבה בר רב הונא</b>:
<b>המטיל מים משתי מקומות</b> [משתי נקבים, זו המיועדת למי רגלים, וזו המיועדת לשכבת זרע], הרי הוא <b>פסול</b> מלבוא בקהל.
<b>אמר רבא</b>:
<b>לית הלכתא לא כברא</b> [לא כמו הבן הוא רבה בר רב הונא] <b>ולא כאבא</b> [ואף לא כאביו הוא רב הונא]!
לית הלכתא כ<b>ברא</b>, היינו <b>הא דאמרן</b>, שהמטיל מים משתי מקומות הרי הוא פסול, ואין הלכה כן, אלא כשר הוא.
ולית הלכתא כ<b>אבא, דאמר רב הונא: נשים המסוללות זו בזו</b> [משפשפות נקבתן זו לזו דרך תשמיש] הרי אלו <b>פסולות לכהונה</b> משום "זונה".
ואין הלכה כן, הואיל <b>ואפילו לרבי אלעזר דאמר: פנוי הבא על הפנויה שלא לשם אישות עשאה זונה, הני מילי איש, אבל אשה</b> - רק <b>פריצותא בעלמא</b> הוא, ולא זנות להיאסר לכהונה.
<big><b>מתניתין:</b></big>
<b>פצוע דכא וכרות שפכה</b> -
<b>מותרין בגיורת ומשוחררת</b>.
<b>ואינן אסורין, אלא מלבוא בקהל</b> ה'
<b>שנאמר: לא יבוא פצוע דכא וכרות שפכה בקהל ה'</b>, וקהל גרים [וכן עבדים משוחררים] לא איקרו קהל.
<big><b>גמרא:</b></big>
<b>בעו מיניה מרב ששת: פצוע דכא</b> שפסול קהל הוא ואסור בישראלית והוא <b>כהן</b> - <b>מהו</b> שיהא מותר <b>בגיורת ומשוחררת</b>, ששאר כהנים אסורים בה? (4)
האם פצוע דכא <b>בקדושתיה קאי</b> [עומד הוא בקדושת יוחסין שלו], (5) <b>ואסיר</b> הוא בגיורת ומשוחררת.
<b>או דילמא לאו בקדושתיה קאי</b> [או שמא אינו עומד בקדושת יוחסין שלו], <b>ושרי</b> [מותר] הוא בגיורת ומשוחררת.
<b>אמר ליה רב ששת: תניתוה</b>, שנינו ענין זה בברייתא: <b>פצוע דכא ישראל, מותר בנתינה</b> [גבעונים, שהיו משבע עממין שבארץ ישראל, ונתגיירו בערמה בימי יהושע, ונקראים "נתינים" על שם שנתנם יהושע לחוטבי עצים ושואבי מים], אף ששאר ישראל אסורים בה.
<b>ואי סלקא דעתך</b> פצוע דכא <b>בקדושתיה קאי</b> [עומד הוא בקדושת יוחסין שלו], האיך מותר הוא בנתינה, והרי <b>איקרי כאן</b> בשבע עממין שבארץ ישראל: <b>"לא תתחתן בם</b>", ואף שהנתינים נתגיירו, הרי הם בכלל האיסור.
אלא ודאי, אין פצוע דכא עומד בקדושת יוחסין שלו, ולפיכך מותר הוא בנתינה.
<b>אמר רבא: אטו</b> האם <b>התם</b> שאסרה תורה להתחתן בשבע עממין, (6) <b>משום קדושה ולאו קדושה הוא</b> שאסרתם תורה, עד שנאמר: אפילו כשהם גרים אסרה התורה אותם [רש"י]?!
והרי הטעם שאסרה תורה אותם הוא משום: <b>דילמא מוליד בן, ואזל פלח לעבודת כוכבים הוא</b> [שמא ילד בן שילך ויעבוד עבודה זרה].
<b>ו</b>כיון שזה הוא הטעם [ולא משום קדושה], הרי ודאי ש<b>הני מילי בהיותן עובדי כוכבים</b> הוא שאסרה אותם התורה.
אבל <b>כי מגיירי בישראל</b> [כשנתגיירו ונעשו ישראל; ויש גורסים: <b>מישרא</b> שרו] <b>שרו</b> מן התורה -
<b>ו</b>על כרחנו שהנתינים אינם אסורים מחמת היותם משבע עממין וכלולים בלאו ד"לא תתחתן בם", אלא <b>רבנן</b> [דוד המלך (7)] <b>הוא</b> <b>דגזרו בהו</b> בנתינים איסור חתנות, כעין איסור שאסרה תורה על כל שבע עממין בהיותם עובדי כוכבים.
<b>ו</b>מעתה לא יקשה לך אם פצוע דכא בקדושתיה קאי, למה מותר הוא בנתינה, משום ד<b>כי גזרו בהו רבנן</b> [למי אסרו חכמים את הנתינים], רק <b>בהנך דבני אולודי</b> [בראויים להוליד], בדומה לאיסור מן התורה, שהוא משום דילמא מוליד.
<b>אבל האי</b>, פצוע דכא <b>דלאו בר אולודי</b> [אינו ראוי להוליד] - <b>לא גזרו ביה רבנן</b>.
ומקשה הגמרא: <b>אלא מעתה</b>, (8) <b>ממזר, דבר אולודי</b> [ממזר שראוי הוא להוליד], ומוזהר על כל איסורין שבתורה, ואסור הוא בשבע עממין בהיותם עובדי כוכבים, (9) האם <b>הכי נמי</b> נאמר <b>ד</b>ממזר <b>אסיר</b> מדרבנן בנתינה?
ו<b>הא תנן: ממזרים ונתינים מותרים לבוא זה בזה?!</b>
<b>אלא</b>, מבארת הגמרא באופן אחר את טעם היתר פצוע דכא בנתינה: <b>כי גזור רבנן</b> - <b>בכשרים</b>, אבל <b>בפסולים</b> כגון פצוע דכא וממזר <b>לא גזור רבנן</b>, וכדאמרינן בעלמא: מילתא דלא שכיחא, לא גזרו בה רבנן. (10)
<b>הדר אמר רבא: לאו מילתא היא דאמרי</b> [חזר בו רבא ואמר: אין נכון מה שאמרתי] שלא אמרה תורה לא תתחתן בם בשבע עממין אלא בגויותן.
שהרי אדרבה, יש לומר שעיקר איסור התורה הוא בגירותן, הואיל ו<b>בהיותן עובדי כוכבים לית להו חתנות</b> [אין קדושין תופסין עם ישראל]. ורק כש<b>נתגיירו אית להו חתנות</b> בישראל, ועל כך אסרה תורה: לא "תתחתן" בם.
ואם כן אתה למד, הואיל ופצוע דכא מותר בנתינה, על כרחך פצוע דכא לאו בקדושתיה קאי. (11)
<b>מתיב רב יוסף</b> לרבא שאמר: אי אפשר שתאסור התורה "להתחתן" בשבע עממין, הואיל ובגויותן לית להו חתנות.
והרי מצינו: <b>"ויתחתן" שלמה את בת פרעה מלך מצרים</b>.
הרי שהכתוב קורא חיתון אף עם גויה שאינה בת חתנות?!
ומשנינן: <b>גיורי גיירה</b> שלמה לבת פרעה, ואחר נתחתן עמה.
ותמהינן עלה: <b>והא לא קיבלו גרין לא בימי דוד ולא בימי שלמה?!</b>
ומשנינן: <b>מידי הוא טעמא</b> שלא קיבלו גרים, <b>אלא</b> משום שלא היו מתגיירים אלא <b>לשולחן מלכים</b>, כלומר: בשביל המלכות והטובה והגדולה שהיו בה ישראל [רמב"ם],
<h3> דף עו:</h3>
אבל <b>הא</b> - בת פרעה המלך, שגדלה בבית מלך - <b>לא צריכא ליה</b> לשולחן מלכים של שלמה, וגירות לשם שמים היתה, ולפיכך קיבלוה.
ואכתי תמהינן על שלמה, שנשא את בת פרעה: <b>ותיפוק ליה דהא</b> - בת פרעה - <b>מצרית ראשונה</b> [דור ראשון לגרות] <b>היא</b>, ולא התירה תורה את המצרים אלא בדור שלישי שלהם, כמאמר הכתוב: דור שלישי יבוא להם בקהל ה'. ותיקשי: האיך נשאה שלמה!? (1)
<b>וכי תימא</b> ליישב: <b>הנך</b> - האומה המצרית אותה אסרה התורה - <b>אזלי לעלמא</b> [טבעו בים (2)], <b>והני</b> הגרים במצרים - <b>אחריני נינהו</b> [אומות אחרות הן שבאו וישבו במצרים], ולא אסרה אותם התורה, ולפיכך נשא שלמה את בת פרעה, ואין איסור התורה אלא על ערב רב שנתערבו בישראל.
<b>והא תניא: אמר רבי יהודה: מנימין, גר מצרי, היה לי חבר, מתלמידי רבי עקיבא</b> ו<b>אמר</b> מנימין: <b>אני מצרי ראשון, ונשאתי מצרית ראשונה</b>.
ואני <b>אשיא לבני</b> - שהוא מצרי שני - <b>מצרית שניה</b>, (3) <b>כדי שיהא בן בני</b> מצרי שלישי ו<b>ראוי לבוא בקהל</b>.
הרי למדת שאף המצרים הגרים כיום במצרים אסורים הם לבוא בקהל. (4)
<b>אמר</b> תירץ <b>רב פפא</b>: האם <b>אנן משלמה ליקו ונתיב</b> [וכי נעמוד אנו ונקשה משלמה]?!
<b>שלמה</b> - <b>לא נסיב מידי!</b>
לא היו לו נישואין בה, אלא רק דרך אהבה ולא דרך חתנות [תוספות]. (5) <b>ד</b>הרי <b>כתיב ביה</b> בשלמה: <b>"מן הגויים אשר אמר ה'</b> <b>אל בני ישראל לא תבואו בהם, והם לא יבואו בכם, אכן יטו את לבבכם אחרי אלהיהם</b> - <b>בהם דבק שלמה "לאהבה</b>"!
הרי שלא היה זה חיתון.
<b>אלא קשיא</b> מן הכתוב: <b>"ויתחתן</b> שלמה את בת פרעה", ומבואר שנשא אותה שלמה, ולא דבק בה לאהבה בלבד.
ומשנינן: <b>מתוך אהבה יתירה שאהבה</b> - <b>מעלה עליו הכתוב כאילו נתחתן בה</b>.
וכאן שבה הגמרא למבואר לעיל, לפשוט את הספק בפצוע דכא, האם בקדושתו הוא עומד, ממה שלמדנו בברייתא: פצוע דכא מותר בנתינה -
<b>אמר</b> הקשה <b>ליה רבינא לרב אשי: והא אנן לא תנן הכי</b> [גירסת רש"י והב"ח] במשנתנו!
דהא תנן: <b>פצוע דכא וכרות שפכה מותרים בגיורת ומשוחררת</b>.
ומשמע שדוקא גיורת ומשוחררת, שהן מותרות לשאר ישראל, הן בלבד מותרות לפצוע דכא.
<b>הא בנתינה</b>, שאף לשאר ישראל היא אסורה - <b>אסירי</b> פצוע דכא וכרות שפכה!
<b>אמר ליה</b> רב אשי לרבינא: <b>וליטעמיך</b>, שאתה בא לדקדק לשון ממשנתנו, <b>אימא סיפא</b>:
<b>ואינן אסורין אלא מלבוא בקהל</b>.
והרי משמע: <b>הא בנתינה</b> - <b>שרו</b>.
<b>אלא מהא</b>, ממשנתנו - <b>ליכא למשמע מינה</b>, הואיל ומן הרישא משמע כך, ומן הסיפא משמע אחרת.
<big><b>מתניתין:</b></big>
<b>עמוני ומואבי</b> שנתגיירו - <b>אסורים</b> לבוא בקהל, <b>ואיסורן</b> הוא <b>איסור עולם</b> [בניהם ובני בניהם, עד סוף העולם].
<b>אבל נקבותיהם</b> של עמון ומואב - <b>מותרות מיד</b>, כשנתגיירו.
<b>מצרי ואדומי</b> שנתגיירו <b>אינם אסורים אלא עד שלשה דורות</b>, ולא עד בכלל, ואין אסור אלא הוא עצמו ובנו, אבל בן בנו מותר.
<b>אחד זכרים ואחד נקבות</b> אסורים.
<b>רבי שמעון מתיר את הנקבות</b> של מצרים ואדום, <b>מיד</b> כשנתגיירו.
<b>אמר רבי שמעון</b>: והרי <b>קל וחומר</b> הם <b>הדברים</b> שיהיו הנקבות של מצרים ואדום מותרות מיד:
<b>ומה אם במקום</b> - עמון ומואב - <b>שאסר</b> הכתוב <b>את הזכרים איסור עולם, התיר את הנקבות מיד</b>.
<b>מקום</b> - מצרים ואדום - <b>שלא אסר את הזכרים איסור עולם</b> אלא עד שלשה דורות, <b>אינו דין שנתיר את הנקבות מיד</b>.
<b>אמרו לו</b> חכמים: <b>אם הלכה</b> שמעת מרבותיך, (6) אכן <b>נקבל</b> דבריך.
<b>ו</b>אולם <b>אם לדין</b> [אם אתה דן קל וחומר מעצמך] - <b>יש תשובה</b> להשיב עליו, ומפרש לה בגמרא.
<b>אמר להם</b> רבי שמעון לחכמים: <b>לא כי</b>.
כלומר: לא כאשר אתם אומרים: אם לדין יש תשובה, כי אפילו אם מעצמי הייתי דורש אין לכם תשובה.
ומכל מקום, <b>הלכה</b> מפי רבותי <b>אני אומר</b>.
<big><b>גמרא:</b></big>
והוינן בה: <b>מנא הני מילי</b> שנקבותיהן של עמון ומואב מותרות מיד?
וכדי לפרש ענין זה, מביאה הגמרא עתה את המשא ומתן שהיה על כשרותו של דוד לבוא בקהל עקב היותו מזרעה של רות המואביה, אשתו של בועז.
שנאמר "ובועז הוליד את עובד. ועובד הוליד את ישי וישי הוליד את דוד [סוף רות]"
<b>אמר</b>. פירש <b>רבי יוחנן: דאמר קרא</b>:
"ויאספו פלשתים את מחניהם למלחמה.
ויצא איש הבנים ממחנות פלשתים גלית שמו. ודוד בן איש אפרתי הזה מבית לחם יהודה, ושמו ישי, ולו שמונה בנים. והאיש בימי שאול, זקן בא באנשים. והוא [דוד] מדבר עמם, והנה איש הבנים עולה, גלית הפלשתי שמו, מגת ממערכות פלשתים. ויאמר שאול אל דוד לא תוכל ללכת אל הפלשתי הזה. ויאמר דוד: ה' אשר הצילני מיד הארי ומיד הדוב - הוא יצילני מיד הפלשתי הזה. ויאמר שאול אל דוד: לך, וה' יהיה עמך. וילבש שאול את דוד את מדיו, ונתן קובע נחושת על ראשו. ויחזק דוד מן הפלשתי בקלע ובאבן, ויך את הפלשתי, וימיתהו, וחרב אין ביד דוד.
<b>וכראות שאול את דוד יוצא לקראת הפלשתי, אמר אל אבנר שר הצבא: בן מי זה הנער אבנר?</b> <b>ויאמר אבנר: חי נפשך המלך אם ידעתי</b>".
ועל כרחנו צריכים אנו לפרש את שאלתו של שאול באופן אחר מפשוטו, שהרי:
<b>ו</b>כי <b>לא ידע ליה</b> [לא הכירו] שאול לדוד?
<b>והכתיב</b> בפרק הקודם: ויבוא דוד אל שאול ויעמוד לפניו <b>ויאהבהו מאד, ויהי לו נושא כלים</b>.
<b>אלא</b>, שמא תאמר: לא על דוד שאל שאול, אלא <b>אאבוה</b> דדוד <b>קא משאיל</b> שאול, וכמו שאמר: "בן מי זה הנער".
אף זו אי אפשר. שהרי: וכי את <b>אביו</b> של דוד <b>לא ידע ליה</b> שאול?!
<b>והכתיב</b>: באותו פרק כשהכתוב מתאר מי הוא דוד: "ודוד בן איש אפרתי הזה מבית לחם יהודה ושמו ישי, ולו שמונה בנים <b>והאיש</b> [ישי] <b>בימי שאול זקן בא באנשים</b>".
<b>ואמר</b> פירש <b>רב, ואיתימא רבי אבא</b> את הפסוק: <b>זה ישי אבי דוד, שנכנס באוכלוסא</b> [שר על ששים ריבוא], <b>ויצא באוכלוסא</b>.
וכיון שהיה שר במלכותו של שאול, ודאי הכירו שאול.
אלא, ודאי מתוך שהיה ברור לו לשאול שדוד יהא מלך, או לכל הפחות אדם חשוב [וכדמפרש ואזיל], <b>הכי קאמר</b> שאול לאבנר:
<b>זיל שאל</b> על אבותיו הראשונים של דוד: <b>אי מפרץ אתי</b> [האם דוד מזרעו של פרץ בן יהודה הוא], <b>אי מזרח</b> [בנו של יהודה] <b>אתי</b>
כי <b>אי מפרץ אתי</b> - <b>מלכא הוי</b> [מלך יהא דוד], כי על כן נקרא שמו "פרץ", <b>שהמלך פורץ</b> גדרות של אחרים <b>לעשות לו דרך</b> קצרה מביתו לפרדסו או כרמו, <b>ואין ממחין בידו</b>.
ו<b>אי מזרח אתי</b> - <b>חשיבא בעלמא הוי</b> [יהא דוד אדם חשוב בלבד].
<b>מאי טעמא אמר ליה</b> שאול לאבנר: <b>"שאל עליה</b>"?
כלומר: למה היה ברור לו לשאול בדוד שיהא מלך או חשוב, עד שביקש לידע את יחוסו?
כי סימני מלכות ראה שאול בדוד. <b>דכתיב: וילבש שאול את דוד, מדיו כמדתו</b>
כלומר: בגדיו של שאול היו מתאימים למדתו של דוד בדרך נס [מהרש"א].
<b>וכתיב ביה בשאול</b>, כלומר: אף שנאמר על שאול: <b>משכמו ומעלה גבוה מכל העם</b>, ובדרך הטבע לא היו תואמים בגדיו את מדותיו של דוד, בכל זאת אירע נס והתאימו בגדי שאול לדוד.
<b>אמר ליה דואג האדומי</b> לשאול: <b>עד שאתה משאיל</b> [שואל ומתעניין לדעת] <b>עליו אם הגון הוא למלכות אם לאו</b> - <b>שאל עליו: אם</b> בכלל <b>ראוי</b> הוא <b>לבוא בקהל, אם לאו!?</b> (7) -
<b>מאי טעמא</b> יש לפקפק בדבר כשרותו של דוד?
כיון <b>דקאתי</b> דוד <b>מרות המואביה</b>, ונמצא שאף דוד פסול לבוא בקהל. (8)
<b>אמר ליה אבנר</b>: הרי <b>תנינא</b>: כתיב "לא יבוא "עמוני" בקהל ה'".
ודרשינן: <b>עמוני ולא עמונית</b>.
וכן דרשינן <b>"מואבי" ולא מואבית!</b>
והואיל ודוד מן המואבית הוא בא, אין לפקפק בכשרותו.
אמר ליה דואג: <b>אלא מעתה</b> שאתה דורש "עמוני" ולא עמונית, שמא תדרוש גם לא יבוא <b>ממזר</b> בקהל ה', <b>ולא ממזרת!?</b>
אמר ליה אבנר: הרי "לא יבוא <b>ממזר" כתיב</b>, ונוטריקון הוא: <b>"מום זר</b>", ללמדך: כל שיש בו מום של "זרות", שאין תפיסת קידושין בין הוריו לפי שהם זרים זה לזו, הרי הוא אסור לבוא בקהל. ואף הנקבה אסורה, כיון שנבעלה אמה ממי שהיה זר ונכרי אצלה [ריטב"א בהבנת רש"י].
עוד הקשה לו דואג: אלא מעתה, שמא גם תדרוש: "לא תתעב מצרי כי גר היית בארצו. בנים אשר יולדו להם, דור שלישי, יבוא להם בקהל ה'" -
<b>מצרי לא מצרית?!</b>
אמר ליה אבנר: <b>שאני הכא</b>, בעמוני, <b>דמפרש טעמא דקרא</b>: לא יבוא עמוני ומואבי בקהל ה' <b>על דבר אשר לא קידמו אתכם בלחם ובמים</b>"
ולכן. אין הנקבות אסורות, כי רק <b>דרכו של איש לקדם, ולא דרכה של אשה לקדם</b>, [וראה תוספת ביאור בהערות (9)].
אמר ליה דואג: מכל מקום <b>היה להם</b> - לעמונים - <b>לקדם אנשים לקראת אנשים, ונשים לקראת נשים</b>.
ומאחר שאף הנשים לא קידמו את ישראל, אסרה התורה אף את הנשים.
<b>אישתיק</b> אבנר.
<b>מיד</b> - "ויאמר אבנר: חי נפשך המלך, אם ידעתי. <b>ויאמר המלך: שאל אתה בן מי זה העלם</b>".
והרי <b>התם</b> [בפנייתו הקודמת של שאול לאבנר], <b>קרי ליה</b> שאול לדוד <b>"נער</b>" [כדכתיב: וכראות שאול, אמר אל אבנר שר הצבא בן מי זה "הנער"], ואיו <b>הכא קרי ליה "עלם</b>"?
אלא ודאי, <b>הכי קא אמר ליה</b> שאול: <b>הלכה "נתעלמה" ממך</b> אם מותר דוד לבוא בקהל. <b>צא ושאל בבית המדרש</b>.
<b>שאל</b> אבנר בבית המדרש: האם עמונית ומואבית אסורות.
<b>אמרו ליה</b> לאבנר בבית המדרש: כתיב: "לא יבוא <b>עמוני</b>", הרי למדת: עמוני <b>ולא עמונית</b>. וכתיב: <b>"מואבי" ולא מואבית</b>.
<h3> דף עז.</h3>
<b>אקשי להו דואג כל הני קושייתא</b> [כל אותן קושיות] שהקשה בתחילה לאבנר.
<b>אישתיקו</b> החכמים שבבית המדרש, ולא ידעו להשיבו.
<b>בעי</b> רצה דואג <b>לאכרוזי עליה</b>, על דוד, שפסול הוא לבוא בקהל.
<b>מיד</b> קם איש בשם "יתרא", שהיה חתנו של ישי, אבי דוד, ומנע מדואג להכריז על דוד שהוא פסול לבוא בקהל!
ומבארת הגמרא, שמצינו לאיש הזה שתי שמות -
מצד אחד מצינו בספר שמואל [ב פרק יז כה] שהיה שמו יתרא הישראלי, דכתיב:
"ואת עמשא שם אבשלום תחת יואב, על הצבא.
<b>ועמשא</b> היה <b>בן איש, ושמו</b> של האיש - <b>יתרא הישראלי</b>, והוא האיש <b>אשר</b> [האיש ההוא, אביו של עמשא] <b>בא אל אביגיל, בת נחש</b>".
וישי, אבי דוד, נקרא "נחש", היות והוא היה אחד מארבעת הצדיקים שלא מתו אלא בעטיו של הנחש, שגרם מיתה לאדם.
הרי למדת, ששם אביו של עמשא הוא "יתרא הישראלי".
<b>ו</b>מאידך, <b>כתיב</b> בדברי הימים שהיה לו שם אחר: "ואבי עמשא - <b>יתר הישמעאלי</b>".
<b>אמר רבא: מלמד</b> הכתוב, שקרא ליתרא הישראלי בשם "יתר הישמעאלי", <b>שחגר</b> יתר את <b>חרבו כישמעאל, ואמר: כל מי שאינו שומע הלכה זו</b> - <b>ידקר בחרב!</b> <b>כך מקובלני</b> (1) <b>מבית דינו של שמואל הרמתי</b>: רק <b>עמוני</b> אסור לבוא בקהל, <b>ולא עמונית</b>. רק <b>מואבי</b> אסור לבוא בקהל, <b>ולא מואבית</b>.
ותמהינן: <b>ומי מהימן</b> יתרא להעיד עתה על כך?
<b>והאמר רבי אבא אמר רב: כל תלמיד חכם שמורה הלכה</b> בשם רבו, <b>ובא</b> -
<b>אם קודם מעשה</b> [קודם שבאת הוראה לידו] <b>אמרה</b> ושנאה לתלמידיו בבית המדרש בשם רבו, אז <b>שומעין לו</b>.
<b>ואם לאו, אין שומעין לו</b>, כי שמא מחמת מעשה הבא לידו אמרה. (2)
ומשנינן: <b>שאני הכא, דהא שמואל ובית דינו קיים!</b> ובדבר העשוי להתגלות כשקר - לא משקר בו אדם. (3) אלא שגם אם יש לנו הלכה למשה מסיני על כך, <b>מכל מקום</b> - <b>קשיא</b> נימוקו של הכתוב לאסור את העמונים והמואבים.
שהרי אמרה תורה שטעם איסורם הוא "על דבר אשר לא קדמו אתכם בלחם", והרי אף נשים היה להם לקדם בלחם לקראת נשים, ומכח הנימוק הזה לא היה מקום לחלק בין זכרים לנקבות! (4)
ומשנינן: לא היה לנשים לקדם לקראת נשים, הואיל ואין דרך אשה לצאת מביתה, וענין זה למדוהו בבבל ובארץ ישראל משני מקורות שונים:
<b>הכא</b>, (5) <b>תרגמו</b> [כאן, בבבל, תירצו]: <b>כל כבודה בת מלך פנימה</b>. (6)
<b>במערבא</b> [בארץ ישראל] <b>אמרי, ואיתימא רבי יצחק</b> אמר זאת: <b>אמר קרא: "ויאמרו אליו</b> [המלאכים לאברהם, כשבאו לבשרו על לידת יצחק]: <b>איה שרה אשתך?</b>
ויאמר: הנה באוהל". - כי אין דרך אשה לצאת מביתה.
<b>כתנאי</b>, תנאים נחלקו בדבר מהיכן נלמד היתר הנקבות בעמון ומואב:
כתיב: "לא יבוא <b>עמוני</b>", הרי למדת, עמוני <b>ולא עמונית</b>.
וכתיב "לא יבוא <b>מואבי</b>". מואבי <b>ולא מואבית, דברי רבי יהודה</b>. (7)
<b>רבי שמעון אומר</b> מקור אחר לכך:
הואיל ואמר הכתוב בטעם האיסור <b>"על דבר אשר לא קדמו אתכם בלחם ובמים</b>", והרי <b>דרכו של איש לקדם</b> ואין דרכה של אשה לקדם.
<b>דרש רבא: מאי</b> האי <b>דכתיב</b> בספר תהילים, שאמר דוד, "אנה ה', כי אני עבדך. אני עבדך בן אמתך, <b>פתחת למוסרי</b>"?
<b>אמר דוד לפני הקב"ה: רבונו של עולם: שני מוסרות</b> [רצועות שקושרים בהם העול על הבהמה] <b>שהיו עלי</b> - <b>פתחתם</b> [פתחת אותם], בכך שהתרת את הנקבות של עמון ומואב.
ואלו הן שני ה"מוסרות" שהותרו: <b>רות המואביה</b> (8) שדוד בא ממנה, <b>ונעמה העמונית</b>, אמו של רחבעם בן שלמה, שממנה יצאו מלכי בית דוד. (9)
<b>דרש רבא: מאי</b> האי <b>דכתיב</b> בספר תהילים, שאמר דוד <b>"רבות עשית, אתה ה'</b> <b>אלהי, נפלאותיך ומחשבותיך אלינו</b>".
<b>"אלי" לא נאמר, אלא "אלינו</b>" - <b>מלמד שהיה רחבעם יושב בחיקו של דוד</b>, זקנו.
ו<b>אמר לו</b> דוד לרחבעם נכדו, בנה של נעמה העמונית: <b>עלי ועליך</b> - <b>נאמרו שתי</b> ה<b>מקראות הללו</b> ["עמוני" ולא נעמה העמונית, "מואבי" ולא רות המואבית, מהרש"ל (10)].
וזה הוא שאמר דוד: "נפלאותיך ומחשבותיך - אלינו", אלי ואל רחבעם, בן בני, חשבת לטובה, כשהתרת את הנקבות של עמון ומואב.
<b>דרש רבא: מאי</b> האי <b>דכתיב</b> שאמר דוד <b>"אז אמרתי הנה באתי במגלת ספר כתוב עלי</b>"?
<b>אמר דוד: אני אמרתי "עתה באתי</b>", זה עתה, בשעה שנמשחתי, באתי לגדולה, שזה ומקרוב פסקו לי גדולה זו.
<b>ולא ידעתי ש</b>כבר <b>במגילת ספר</b> [היא התורה, ראה מהרש"א] כבר <b>כתוב עלי!</b>
כלומר: לא ידעתי שכבר מימי אברהם נכתב עלי ב"מגילת ספר" של התורה.
שהרי <b>התם</b>, בבנות לוט, שמהן יצאו עמון ומואב, <b>כתיב: "הנמצאות</b>".
ו<b>הכא</b>, בבחירת דוד <b>כתיב: "מצאתי דוד עבדי, בשמן קדשי משחתיו</b>. (11)
<b>אמר עולא אמר רבי יוחנן: בת גר עמוני</b> - <b>כשרה לכהונה</b>, ומפרש לה ואזיל.
קא סלקא דעתין לפרש: בת גר עמוני שנתגיירה אשתו עמו, והיתה הורתה ולידתה של בתו בקדושה, הרי הבת הזאת כשרה לכהונה.
<b>אמר</b> הקשה <b>ליה רבא בר עולא לעולא: כמאן</b>, כשיטת מי נאמרו דברי רבי יוחנן?
שהרי ממה נפשך תיקשי:
<b>אי כרבי יהודה, הא אמר: בת גר זכר</b> הרי היא פסולה לכהונה <b>כבת חלל זכר</b>, ואיך הכשיר רבי יוחנן בת גר עמוני!?
<b>ואי כרבי יוסי</b>, החולק על רבי יהודה - הרי <b>פשיטא</b> שמותרת היא לכהונה, ד<b>הא אמר</b> רבי יוסי: <b>אף גר שנשא גיורת</b> - <b>בתו כשירה לכהונה!</b>
כלומר: לא מיבעיא שבתו של גר שנשא ישראלית כשרה, אלא אף אם נשא הגר גיורת, אין הבת פסולה לכהונה.
ואם כן, לשיטת מי חידש רבי יוחנן שבת גר עמוני כשרה לכהונה?!
והוסיף רבא בר עולא להקשות:
<b>וכי תימא</b> לבאר, שלא הכשיר רבי יוסי, אלא <b>בהנך דראויין לבוא בקהל</b>.
<b>אבל האי</b>, גר עמוני, <b>דאין ראוי לבוא בקהל</b> - <b>לא</b> אמר רבי יוסי שבתו כשרה לכהונה, וזהו חידושו של רבי יוחנן להתירה בכהונה.
<b>מנא ליה</b>, מהיכי תיתי לומר כן?
שמא תאמר, <b>דיליף</b> [הוה סלקא דעתין ללמוד] <b>מכהן גדול באלמנה</b>, שהואיל ואינו ראוי בה, בתו חללה ופסולה לכהונה - אף אני אביא בת גר עמוני, שיש בה פגם של איסור קהל, ולכן היא פסולה לכהונה.
הרי איכא למיפרך:
<b>מה לכהן גדול באלמנה</b>, שבתו פסולה לכהונה, <b>שכן ביאתו</b> של הכהן הגדול באשתו האלמנה <b>בעבירה</b> היא, שהרי הוא אסור באלמנה.
אבל עמוני שנתגייר, הרי מותר הוא באשתו העמונית שהתגיירה עמו. (12)
שמא תאמר, <b>חלל</b>, הבא מכהן שבא על פסולי כהונה, <b>יוכיח</b>, שבתו פסולה לכהונה, כיון שיש בו עצמו פגם, היות שהוא נולד מביאת איסור, אף שעתה אין בביאתו של החלל שום עבירה [שהרי לא הוזהרו כשרות שלא להנשא לחללים], ובכל זאת בתו של החלל פסולה -
אף אני אביא גר עמוני, שתהא בתו פסולה, למרות שלא היה איסור בביאה שהיא נולדה ממנה, כיון שפגום הוא אביה, שהרי אסור לבוא בקהל.
יש לפרוך: <b>מה לחלל, שכן יצירתו בעבירה</b>, שנולד מביאת כהן בפסולי כהונה האסורים לו, ולפיכך פוסל הוא את בתו. תאמר בגר עמוני, שכן אין יצירתו בעבירה.
אלא יש לומר, שהיה מקום ללמוד מהצד השוה:
<b>כהן גדול</b> באלמנה <b>יוכיח</b>, שאין יצירתו בעבירה, ובכל זאת פוסל את בתו.
<b>וחזר הדין, לא ראי זה</b> [כהן גדול באלמנה] <b>כראי זה</b> [חלל].
<b>ולא ראי זה כראי זה</b>.
אבל <b>הצד השוה שבהן: שאינו ברוב קהל</b>, כלומר: אינן כשאר רוב ישראל, אלא יש בהם צד פגום, שהכהן גדול ביאתו בעבירה, וכמו כן החלל יצירתו בעבירה, <b>ו</b>לכן <b>בתו פסולה</b>.
<b>אף כאן</b>, עמוני שהתגייר, <b>שאינו ברוב קהל</b>, שהרי אסור הוא לבוא בקהל, <b>ו</b>לכן תהא <b>בתו פסולה</b> לכהונה.
ולכן הוצרך רבי יוחנן לחדש שהיא כשירה.
אי אפשר לומר כן! ופשיטא שאין בת גר עמוני שנשא עמונית פסולה לכהונה, כיון דאיכא למיפרך:
<b>מה להצד השוה שבהן</b> - בת כהן גדול באלמנה, ובת חלל - <b>שכן יש בהן צד עבירה</b>, כי בת כהן גדול באלמנה הרי יצירת הבת היא בעבירה, ובת חלל הרי יצירת אביה היא בעבירה.
תאמר בבת גר עמוני שנשא גיורת עמונית, שאין כאן צד עבירה כלל.
ומאחר שביאר רבא בר עולא שאין מקום לאסור בת גר עמוני שנשא גיורת עמונית, ואין חידוש לומר שהיא כשירה לכהונה, הוסיף ואמר לו לעולא: <b>דילמא בעמוני שנשא בת ישראל</b>, שהיא אסורה לו, <b>קאמרת</b>, שמכל מקום היא כשירה לכהונה.
וחידוש יש בדבר, ש<b>אף על גב דביאתו בעבירה</b>, ויש לדמותו לכהן גדול באלמנה, שביאתו בעבירה ובתו פסולה לכהונה, בכל זאת בעמוני, אין הדין כן, אלא <b>בתו כשירה</b> לכהונה [וכדמפרש הטעם לקמן מ"בעמיו"].
<b>אמר ליה</b> עולא לרבא בר עולא: <b>אין</b>, אכן זו היתה כוונתי בדברי רבי יוחנן, שאמרתי משמו.
<b>דכי אתא רבין אמר רבי יוחנן: בת גר עמוני</b> שהוא פסול קהל, ובכל זאת נשא בת ישראל, וביאתו בעבירה.
<b>ו</b>כמו כן <b>בת מצרי שני</b>, (13) שהוא פסול קהל, ונשא בת ישראל, וביאתו בעבירה - <b>רבי יוחנן אמר: כשירה</b> הבת לכהונה.
<b>וריש לקיש אמר: פסולה</b> הבת לכהונה.
ומפרשינן טעמייהו:
<b>ריש לקיש אמר: פסולה, דיליף לה מכהן גדול באלמנה</b> שביאתו בעבירה ובתו פסולה לכהונה.
<b>רבי יוחנן אמר: כשירה</b>.
<h3> דף עז:</h3>
<b>דתני רבי זכאי קמיה דרבי יוחנן</b>: כתיב גבי כהן גדול: <b>כי אם בתולה "מעמיו" יקח אשה</b>
<b>להביא גיורת מכנה</b> [מלשון "כן", "מכון"]! כלומר זאת שאביה ואמה הם "מעם אחד", (1) כגון עמוני שנשא עמונית, והבת נולדה בקדושה, (2) <b>שהיא כשירה לכהונה</b>. (3)
אבל כשאינה באה מעם אחד, וכגון שנשא גר עמוני את בת ישראל, הואיל והיא אסורה לו וביאתו בעבירה - בתו פסולה לכהונה.
<b>ואמר ליה</b> רבי יוחנן לרבי זכאי: <b>אני שונה: "עמיו</b>" <b>"מעמיו</b>".
כלומר: הואיל ולא אמר הכתוב "בתולת עמיו יקח אשה", אלא אמר: בתולה "מעמיו" יקח אשה, הרי משמע: אפילו בתולה שמקצתה היא מעמיו [מישראל] ומקצתה מעם אחר -
<b>להביא בתולה הבאה משני עממין</b>, שאף היא כשירה לכהונה [ומפרש לה ואזיל].
<b>ו</b>אילו <b>את אמרת: גיורת מכנה</b> בלבד כשרה, <b>ותו לא!?</b>
ומבארת הגמרא: <b>מאי</b>, למה התכוון רבי יוחנן באומרו "להביא בתולה הבאה מ<b>שני עממין</b>"?
<b>אילימא</b> לגר <b>עמוני שנשא</b> גיורת <b>עמונית, ומאי "משני עממין</b>", עם שיש בו שני עממין דהיינו עמון, <b>דזכרים</b> שבעם זה <b>אסורים, ונקבות</b> שבעם זה <b>מותרות</b>, וקרויים הזכרים והנקבות שני עממין. (4)
אי אפשר לומר כן.
דהא <b>היינו "גיורת מכנה</b>", שאף רבי זכאי התירה, ומה בא רבי יוחנן להוסיף עליו? <b>אלא ב</b>הכרח, שגר <b>עמוני שנשא בת ישראל</b> אמר רבי יוחנן להתיר, ומביא מהפסוק שבתו הבאה משני עממין, גר עמוני וישראלית הרי היא מותרת לכהונה.
ומוכח שכוונתו של רבי יוחנן היא לומר שגר עמוני הבא על בת ישראל, בתו כשרה לכהונה. (5)
<b>ואיכא דאמרי</b> שאין צורך להוכיח שכך אמר רבי יוחנן, אלא במפורש <b>אמר ליה</b> רבי יוחנן לרבי זכאי:
<b>אני שונה "עמיו</b>" <b>"מעמיו</b>" - <b>להביא בתולה הבאה משני עממין</b>, דהיינו מישראלית וגר שהיא כשרה לכהונה.
אלא שלפי האיכא דאמרי, מוסיף רבי יוחנן בדבריו נקודה משמעותית:
<b>ו</b>אותו גר, בא <b>מעם שיש בו שני עממין</b>, (6) עמוני או מואבי, שהזכרים אסורים מהעם הזה והנקבות ממנו מותרות.
<b>ו</b>אילו <b>את</b>, רבי זכאי <b>אמרת</b> שרק מי שהיא <b>"גיורת מכנה</b>" כשרה לכהונה, <b>ותו לא!</b>
ומעתה, שואלת הגמרא:
<b>ולהך לישנא</b> בתרא, לפי הלשון של האיכא דאמרי, שלפיו אומר רבי יוחנן במפורש שאין הכתוב מרבה אלא גר עמוני הבא על בת ישראל, שהוא גר הבא מעם שיש בו שני עממין - אחד מותר [הנקבות] ואחד אסור הזכרים.
אבל גר מצרי, שאף הנקבות שלו אסורות, לא שמענו ממקרא זה!
אם כן, <b>בת מצרי שני</b>, (7) שנשא בת ישראל, וביאתו בעבירה, <b>דכשירה</b> היא <b>לכהונה</b> וכמו שאמר רבי יוחנן במפורש בעמוד הקודם - <b>מנא ליה</b> לרבי יוחנן שהיא כשרה, כיון שאינה נכללת בהיתר "מעמיו"? (8)
<b>וכי תימא: דיליף</b> מצרי שנשא בת ישראל <b>מ</b>גר <b>עמוני שנשא בת ישראל</b>, מה זו כשירה אף שביאתו בעבירה, אף אני אביא גר מצרי שביאתו בעבירה ובתו כשירה לכהונה.
הרי יש לפרוך: <b>מה ל</b>גר <b>עמוני שנשא בת ישראל, שכן</b> הקיל הכתוב בעמון, ש<b>נקבות</b> שלהם <b>מותרות</b>, ולכן הקיל בהם גם להתיר את בתו לכהונה.
תאמר במצרי, שהחמיר בהם הכתוב לאסור אף את הנקבות. ואם כן, מנין לך שאף בגר מצרי שבא על בת ישראל בעבירה, בכל זאת הכשיר הכתוב את בתו לכהונה?
ומשנינן: <b>מצרי שני שנשא מצרית שניה</b>, (9) שנקבותיהם אסורות, ויש בהם צד חמור שהרי אסורים כולם לבוא בקהל, <b>יוכיח</b>: מה בתם מותרת לכהונה, אף בת מצרי שנשא בת ישראל מותרת לכהונה.
ודחינן: <b>מה למצרי שני שנשא מצרית שניה, שכן אין ביאתו בעבירה</b>, ואין בהם אלא צד חמור שהם אינם ראויים לבוא בקהל, תאמר במצרי שנשא בת ישראל, שביאתו בעבירה, ומנין לך שבתו כשירה לכהונה?
ומשנינן: <b>עמוני שנשא בת ישראל</b>, שביאתו בעבירה, והתיר הכתוב ["בעמיו"] את בתם, <b>יוכיח</b>. ואף אני אביא מצרי שנשא בת ישראל, שבתו כשירה לכהונה, אף שביאתו בעבירה.
<b>וחזר הדין</b>, לא ראי זה [עמוני שנשא בת ישראל] כראי זה [מצרי שני שנשא מצרית שניה] ולא ראי זה כראי זה.
הצד השוה שבהן: אף שאינם ברוב קהל, מכל מקום הבת כשירה לכהונה.
אף אני אביא מצרי שנשא בת ישראל, שאינו ברוב קהל, ומכל מקום בתו כשירה לכהונה.
<b>אמר רב יוסף: היינו דשמענא ליה לרב יהודה, דאמר: "עמיו</b> - <b>מעמיו", ולא ידענא מאי קאמר</b> [זה הוא ששמעתי לרב יהודה לדרוש "עמיו" "מעמיו", ולא הייתי יודע מה הוא דורש בו]. ועכשיו אני יודע, שבא להתיר בת עמוני שנשא בת ישראל.
<b>כי אתא רב שמואל בר יהודה, אמר: הכי תנא</b> רבי זכאי <b>קמיה</b> דרבי יוחנן:
<b>אשה עמונית</b> - הרי היא <b>כשירה</b>.
<b>בנה מעמוני</b> - <b>פסול</b>. וכפי שיתבאר.
<b>ובתה מעמוני</b> - <b>כשירה</b>.
<b>במה דברים אמורים: בעמוני ועמונית שנתגיירו</b>.
<b>אבל בתה מעמוני</b> - <b>פסול</b> [וכל ביאור הברייתא מתבאר בהמשך הסוגיא].
<b>אמר ליה</b> רבי יוחנן לרבי זכאי: <b>פוק תני לברא</b> [צא ושנה ברייתא שהבאת, בחוץ], כלומר: ברייתא זו אינה, שהרי:
הניחא <b>מאי דאמרת אשה</b> גיורת <b>עמונית</b> הרי היא <b>כשירה</b>, כי: <b>עמוני ולא עמונית</b>.
וכן מה שאמרת: <b>בנה</b> - של הגיורת העמונית - <b>מ</b>גר <b>עמוני</b> הרי הוא <b>פסול</b>, נמי ניחא, <b>דהא "עמוני" הוא</b> הבן, מכח אביו.
אבל זה קשה על דבריך:
כי בתחילה אתה שונה: <b>ובתה</b> של הגיורת העמונית <b>מ</b>גר <b>עמוני</b> הרי היא <b>כשירה</b>.
ויש להבין: <b>למאי</b> היא כשירה?
<b>אילימא</b> להכשיר את בתה <b>לבוא בקהל</b> - הרי אין צורך לומר זאת,
כי <b>השתא</b>, אפילו <b>אמה</b> של הבת הזאת, שהיא עמונית שלא נולדה בקדושה, הרי משנתגיירה היא <b>כשירה</b> לבוא בקהל - <b>היא</b> - בתה, שנולדה בקדושה - <b>מיבעיא!?</b> וכי צריך אתה לומר שהיא כשירה!?
<b>אלא</b> ודאי שלענין כשרות <b>לכהונה</b> אתה שונה: בת עמונית שנישאת לעמוני כשירה.
וכיון שכן, יקשה מה שאתה שונה בהמשך הברייתא:
<b>במה דברים אמורים בעמוני ועמונית שנתגיירו, אבל בתה מעמוני פסולה</b>
<b>מאי "בתה מעמוני</b>" שאתה שונה: פסולה היא לכהונה?
<b>אילימא</b> בת גר <b>עמוני שנשא</b> גיורת <b>עמונית.</b>
והרי <b>היינו "גיורת <b>מ</b>ִ<b>כ</b>ָּ<b>נ</b>ָה</b>" -
שאתה עצמך הכשרת אותה לכהונה. שהרי שנית "ובתה מעמוני כשירה", וכבר נתבאר, שכונתך לומר שהיא כשירה לכהונה!
<b>אלא</b> ודאי, בת גר <b>עמוני שנשא בת ישראל</b>, אותה אתה פוסל לכהונה, כיון שביאתו בעבירה.
ולכן, <b>אמר ליה</b>, רבי יוחנן: <b>פוק תני לברא</b>, צא ושנה משנתך בחוץ, שהיא אינה נכונה, כיון שאף זו כשירה לכהונה, שהרי אני שונה "עמיו - מעמיו".
שנינו במשנה: <b>מצרי ואדומי אינן אסורין</b> אלא עד שלשה דורות. אחד זכרים ואחד נקבות. רבי שמעון מתיר את הנקבות מיד.
אמר רבי שמעון: קל וחומר הדברים, ומה אם במקום שאסר את הזכרים איסור עולם, התיר את הנקבות מיד, מקום שלא אסר את הזכרים אלא עד שלושה דורות, אינו דין שנתיר את הנקבות מיד.
אמרו לו: אם הלכה נקבל, ואם לדין יש תשובה; אמר להם: לא כי, הלכה אני אומר:
ומפרשינן: <b>מאי תשובה</b> יש לקל וחומר שלמד רבי שמעון מעמוני ומואבי, שאף נקבותיהן של מצרים מותרות?
<b>אמר רבה בר בר חנה אמר רבי יוחנן</b>:
<b>משום דאיכא למימר: עריות יוכיחו</b>, כלומר: איסור הבת ובת הבן או בת הבת, <b>שלא אסר בהן</b> הכתוב <b>אלא עד שלשה דורות</b> [בתו, ובת בתו או בנו], ואסר הכתוב <b>אחד זכרים ואחד נקבות</b>.
שהרי אסר את בת בתו כבת בנו.
אף אני אביא מצרי ואדומי, שלא אסר בהן אלא עד שלושה דורות, ואחד זכרים ואחד נקבות אסורים.
ופרכינן: <b>מה לעריות, שכן כרת</b>, ולפיכך החמיר ואסר בהן הכתוב אחד זכרים ואחד נקבות.
תאמר במצרי ואדומי, שאינו אלא איסור עשה, שנאמר: דור שלישי יבוא להם בקהל ה', ולא ראשון ושני!
<b>ממזר</b> שאינו בכרת <b>יוכיח</b>, שעשה בו הכתוב נקבות כזכרים, אף אני אביא מצרי ואדומי לאסור בהם את הזכרים כנקבות.
<b>מה לממזר, שכן אינו ראוי לבוא בקהל לעולם</b>, תאמר במצרי ואדומי שלא אסר בהן הכתוב אלא עד שלשה דורות.
<b>עריות</b>, שאף בהן לא אסר הכתוב לעולם, <b>יוכיחו</b>, שאסר בהן הכתוב את הזכרים כנקבות.
[עיין בלשון רש"י, ובמה שכתב על כך המהרש"א]
<b>וחזר הדין, לא ראי זה</b> [עריות] <b>כראי זה</b> [ממזר], <b>ולא ראי זה כראי זה, הצד השוה שבהן: שאסורין, ואחד זכרים ואחד נקבות, אף אני אביא מצרי ומצרית שיהיו אסורין אחד זכרים ואחד נקבות</b>.
<b>מה להצד השוה שבהן</b> [עריות וממזר] <b>שכן יש בהם צד כרת</b>, כי אף הממזר שאין כרת בביאתו, מכל מקום מחייבי כריתות הוא בא.
<b>ורבנן</b> שהשיבו, כך השיבו: עריות יוכיחו, שלא אסר בהן הכתוב אלא עד שלשה דורות ואחד זכרים ואחד נקבות אסורים.
שמא תאמר: מה לעריות שכן כרת, אף אני אוכיח לך <b>מחלל דחייבי עשה</b> [כגון כהן גדול שנשא אנוסה או מפותה שהיא עליו בעשה: "והוא אשה בבתוליה יקח" ולא בעולה, וילדה] שעשה בהן הכתוב נקבות כזכרים, <b>וכרבי אליעזר בן יעקב</b> הסובר: יש חלל מחייבי עשה.
ומבארת הגמרא את תשובתו של רבי שמעון:
<b>ומאי</b> אמר להם <b>"לא כי</b>" אלא הלכה אני אומר. והיינו, שהוא חולק על תשובתם.
<b>הכי קאמר להו</b> רבי שמעון לרבנן: <b>לדידי, לא</b> <b>סבירא לי דרבי אליעזר בן יעקב</b>, ואין תשובה לקל וחומר שלמדתי.
ואף <b>לדידכו, דסבירא לכו כרבי אליעזר בן יעקב</b> - <b>הלכה אני אומר</b>.
<b>תניא: אמר להן רבי שמעון</b> לחכמים: <b>הלכה אני אומר</b> מפי רבותי, שהנקבות המצריות מותרות. <b>ועוד, מקרא מסייעני</b>, דכתיב: "לא תתעב אדומי, כי אחיך הוא, לא תתעב מצרי, כי גר היית בארצו. <b>בנים</b> אשר יולדו להן, דור שלישי - יבוא להם בקהל ה'". בנים <b>ולא בנות!</b>
כלומר: בנים התרתי לך בדור שלישי בלבד, ואילו בנות התרתי מיד.
<b>תנו רבנן: "בנים" ולא בנות, דברי רבי שמעון</b>.
<b>אמר רבי יהודה: הרי הוא אומר: בנים אשר "יולדו" להם דור שלישי</b>.
הרי שה<b>הכתוב תלאן בלידה</b>, כלומר: כל הנולדים להם אינם מותרים אלא בדור שלישי, ואפילו נקבות במשמע.
<b>אמר רבי יוחנן: אי לאו דאמר רבי יהודה: הכתוב תלאן בלידה</b> - דמשמע: אף הנקבות אסורות - <b>לא מצא ידיו ורגליו בבית המדרש</b> [לא היה יכול לעמוד בדבריו, רש"י], כי איך יפרש את הכתוב "בנים אשר יולדו להם [למצרים], דור שלישי, יבוא להם בקהל ה'".
שהרי אם נקבותיהם של המצרים מותרות, הרי משהתגיירו הן בכלל "קהל" שאסרה התורה לפסולי קהל [כגון למצרי] מלבוא בהן, ואיך ימצא דור שלישי למצרי?
ולרבי יהודה אין אתה יכול להתירן להנשא לפסולי קהל מצד גירותן, משום ההיתר ש"קהל גרים לא איקרי קהל", <b>כיון</b> שרבי יהודה אינו סובר היתר זה.
<b>דאמר מר</b> [כלומר: רבי יהודה]: <b>קהל גרים</b> - <b>איקרי קהל!</b>
ואם כן:
<h3> דף עח.</h3>
<b>מצרי שני</b>, שהוא פסול מלבוא בקהל - <b>במאי יטהר!?</b>
כלומר: את מי ישא בהיתר, ויתיר לבוא בקהל את הדור השלישי?!
אלא ודאי אסרה התורה אף את הנקבות המצריות מלבוא בקהל ה', וממילא מותרות הן להנשא למצרי, שהרי אף הן מפסולי קהל. וכשישא מצרי שני למצרית שניה יהיה הולד מצרי שלישי, ויתקיים מאמר הכתוב "בנים אשר יולדו להם, דור שלישי יבוא להם בקהל ה'. (1)
ומקשינן עלה: הרי אף אם היה סובר רבי יהודה שהנקבות המצריות שהתגיירו מותרות לבוא בקהל ואסורות על המצרים הזכרים שהתגיירו, שפיר היה מתקיים הכתוב: דור שלישי [מצרי] יבוא להם בקהל ה' -
שהרי <b>דילמא</b> לא בבנים שנולדו לו בהיתר מדבר הכתוב, אלא, <b>דאי עבר</b> המצרי או האדומי על איסורו, <b>ונסיב</b> [ונשא] בת ישראל או גיורת מהאומה שלו או מאומה אחרת, על כך אמרה תורה: אותם בנים שיולדו לו הרי הם מותרים.
ודוחה הגמרא: <b>"דאי</b> עבר ונסיב" - <b>לא כתיב קרא</b> [אין דרך הכתוב לכתוב], כיון שלא שכיח שיעבור אדם וישא.
ועל כרחך בדרך היתר מדבר הכתוב, וכגון שנשא מצרית שניה ומשום שהיא פסולה לבוא בקהל ומותרת למצרי.
ותמהה על כך הגמרא: וכי אין הכתוב מדבר אלא בנישואי היתר?
<b>הרי ממזר "דאי</b> עבר - אביו - ונסיב" הוא, שהרי נוצר בעבירה, <b>ו</b>מכל מקום <b>כתביה קרא?!</b>
ומשנינן: <b>"דאי</b> עבר ונסיב" במקום שהכתוב בא <b>לאיסורא</b> של מי שנולד מנישואי עבירה אלו - אכן <b>כתב</b> קרא.
אבל <b>"דאי</b> עבר ונסיב" כשהנידון הוא <b>להיתירא</b> של הנולד מנישואי עבירה אלו, <b>לא כתב</b> קרא.
ומקשינן עלה: <b>הרי מחזיר גרושתו</b> משנישאת לאחר, דכתיב בה "לא יוכל בעלה הראשון אשר שלחה לשוב לקחתה להיות לו לאשה אחרי אשר הוטמאה [שנישאת לאחר] כי תועבה היא".
ודרשינן מהמיעוט "היא": רק היא תועבה, אבל אין בניה - שנולדו לו ממנה לאחר שהחזיר גרושתו באיסור - תועבים.
והרי כאן זה מקרה <b>"דאי</b> עבר, ונסיב" - <b>להיתירא</b> של הבנים הוא. <b>ו</b>מכל מקום <b>כתביה</b> קרא?!
ומשנינן: <b>התם</b>, במחזיר גרושתו, <b>משום עיקר איסורא</b> - הוא ד<b>כתביה</b> קרא, להשמיענו שאם עבר ונסיב היא תועבה, ולפיכך נקטה התורה אופן זה.
<b>תנו רבנן</b>: כתיב גבי מצרי ואדומי: "בנים" אשר יולדו להם דור שלישי יבוא להם בקהל ה'.
ומפרשת הברייתא את הפסוק:
<b>אם נאמר "בנים</b>" [אשר יולדו] - <b>למה נאמר "דורות</b>" [דור שלישי]?
<b>ואם נאמר "דורות</b>" - <b>למה נאמר בנים?</b>
כלומר: לא היה לו לומר אלא: בן שלישי יבוא להם בקהל ה', ותו לא.
או שיאמר: "דור שלישי יבוא להם בקהל ה'", ותו לא!
כי <b>אם נאמר</b> רק <b>"בנים" ולא נאמר</b> גם <b>"דורות</b>", אלא היה הכתוב אומר: בן שלישי יבוא -
<b>הייתי אומר: בן ראשון</b> שנולד למצרי <b>ו</b>כן הבן ה<b>שני</b>, אחיו של ראשון, הוא ש<b>אסור</b>. אבל בן <b>שלישי</b> שיולד לו, <b>מותר</b> לו לבוא בקהל.
<b>לכך נאמר "דורות</b>", להשמיענו שכל בניו אסורים, ורק בני בניו מותרים.
<b>ואם</b> היה <b>נאמר</b> רק <b>"דורות" ולא</b> היה <b>נאמר</b> גם <b>"בנים</b>", אלא היה הכתוב אומר: דור שלישי יבוא להם בקהל ה' -
<b>הייתי אומר</b> שכך הוא פירוש הכתוב: רק <b>לאותן העומדים על הר סיני</b> ולבניהם נאסרו מצרי ואדומי. אבל לדור השלישי של העומדים על הר סיני, לא נאסרו מצרי ואדומי. <b>לכך נאמר "בנים</b>".
ועתה מפרשת הגמרא את המילה "להם", הכתובה פעמיים בפסוק "בנים אשר יוולדו להם, דור שלישי יבוא להם בקהל ה'":
<b>"להם</b>" אחד בא ללמד: <b>מהם</b>, מהגר המצרי עצמו, <b>מנה</b> את מספר הדורות, שהוא עצמו הדור הראשון, ובנו הוא הדור שני, ובבן בנו אתה קורא "דור שלישי יבוא להם בקהל ה'".
<b>"להם</b>" שני בא ללמד: <b>הלך אחר פסולן!</b>
כלומר: אם נטמעו פסולים אלו בכשרים, כגון מצרי שנשא ישראלית, וישראל שנשא מצרית, הלך אחריהן, והולד פסול עד דור שלישי.
ומוסיפה הגמרא ומפרשת את המקרא:
<b>ואיצטריך למיכתב: "להם</b>" לומר לך: מהם מנה.
<b>ואיצטריך למיכתב</b>: בנים <b>"אשר יולדו</b>", שמשמע מן הבנים אתה מונה.
וכדי שלא יהיו סותרים המקראות זה לזה, אתה צריך פרש כך:
<b>דאי כתב רחמנא "אשר יולדו</b>" לבד, <b>הוה אמינא: מבניהם מנה</b>, לפיכך <b>כתב רחמנא "להם</b>" לומר לך: מהגר המצרי עצמו תמנה.
<b>ואי כתב רחמנא "להם</b>" לבד, <b>הוה אמינא: מצרית מעוברת שנתגיירה, היא ובנה חד</b> דור הוא, ולא יהיה מותר אלא בן בנו של העובר. (2)
לפיכך <b>כתב רחמנא</b>: בנים <b>"אשר יולדו</b>" להם דור שלישי יבוא, דמשמע: כל לידה שמן הגירות ואילך מחשיבים אנו אותו לדור.
תו מפרשינן: <b>ואיצטריך למיכתב "להם" הכא</b> גבי מצרי ואדומי, ללמדך: הלך אחר פסולן, <b>ואיצטריך</b> גם <b>למיכתב: "לו" גבי ממזר</b> [גם דור עשירי לא יבוא "לו" בקהל ה' עד עולם], כדי ללמד: הלך אחר פסולו, ואם נשא ממזר אשה כשירה הרי הולד פסול. (3)
<b>דאי כתב רחמנא</b> רק <b>הכא</b>, גבי מצרי ואדומי דהלך אחר פסולן, הוה אמינא דוקא גבי גר מצרי ואדומי, <b>משום דבא</b> הגר או הגיורת <b>מטיפה פסולה</b> של גוי.
<b>אבל ממזר, דבא מטיפה כשירה</b>, שמישראל הוא בא, <b>אימא לא</b> נלך אחר הפסול.
<b>ואי כתב רחמנא</b> רק <b>גבי ממזר</b> שהולכין בו אחר הפסול, הוה אמינא: <b>משום דאין ראוי</b> ממזר <b>לבוא בקהל לעולם</b>, לפיכך החמירה בו תורה, <b>אבל הכא</b> גבי מצרי ואדומי המותרים לאחר שלשה דורות <b>אימא לא</b> נלך אחר הפסול.
לפיכך: <b>צריכא</b>.
השמועה הבאה מתבארת על פי שיטת הרמב"ן הרשב"א והריטב"א בסוגייתנו.
<b>אמר רבה בר בר חנה אמר רבי יוחנן</b>: אף על פי שאמרו בברייתא גבי מצרי וגבי ממזר: הלך אחר פסולן, כל זה אינו אלא כשביאתו בעבירה וכגון ישראל שנשא מצרית או מצרי שנשא ישראלית.
אבל כשאין ביאתו בעבירה, לעולם הולכים בו אחר הזכר; ולפיכך:
<b>מצרי שני שנשא מצרית ראשונה</b>, הואיל וביאתו בהיתר היא כי שניהם פסולי קהל הם, <b>בנה שלישי הואי</b> ומותר לבוא בקהל. (4)
<b>אלמא קסבר</b> רבי יוחנן: כל מקום שאין עבירה - <b>בתר דידיה</b> דאביו <b>שדינן ליה!</b>
<b>מתיב</b> עלה <b>רב יוסף</b>:
<b>רבי טרפון אומר: יכולין ממזרין ליטהר</b>, שלא יהיו בניהם ממזרים כמותם!
<b>כיצד: ממזר שנשא</b> [לשון המשנה] <b>שפחה</b> (5), הרי <b>הולד עבד</b> ואינו ממזר, <b>שחררו נמצא בן חורין</b>, כלומר: הרי הוא בן חורין כשאר בני חורין ואין בו פסלות כלל.
<b>אלמא בתר דידה</b> דאמו <b>שדינן ליה</b> [וראה תוספת ביאור בהערות (6)]?! ומשנינן: <b>שאני התם, דאמר קרא: האשה וילדיה תהיה לאדוניה</b>, גזירת הכתוב היא דולד שפחה כשפחה. (7)
<b>מתיב רבא</b> לדברי רבה בר בר חנה משמו של רבי יוחנן, שאמר: מצרי שני שנשא מצרית ראשונה בנה שלישי:
והא תניא: <b>אמר רבי יהודה: מנימין גר מצרי היה לי חבר מתלמידי רבי עקיבא, ואמר: אני מצרי ראשון ונשאתי מצרית ראשונה, אשיא לבני</b> שהוא מצרי שני <b>מצרית שניה, כדי שיהא בן בני</b> שהוא מצרי שלישי <b>ראוי לבוא בקהל</b>.
<b>ואי סלקא דעתך</b> כדאמר רבי יוחנן: <b>בתריה דידיה שדינן ליה</b>, ואפילו כשאמו מצרית ראשונה אם אביו מצרי שני הרי בנו שלישי, אם כן: <b>אפילו</b> מצרית <b>ראשונה נמי</b> יכול מנימין להשיא לבנו כדי שיהא בן בנו ראוי לבוא בקהל?!
ומשנינן: <b>הא אמר ליה רבי יוחנן לרבי: תני</b>: אשיא לבני מצרית <b>ראשונה</b>, כי אף באופן זה יהא בן בנו שלישי וראוי לבוא בקהל.
<b>כי אתא רב דימי, אמר רבי יוחנן: מצרי שני שנשא מצרית ראשונה</b>, אף על גב דמדין "הלך אחר פסולם" אין לילך דוקא אחר אמו הפסולה, הואיל ויש קידושין ואין עבירה, מכל מקום <b>בנה שני הואי</b> ואסור לבוא בקהל.
<b>אלמא: בתר אימיה שדינן ליה</b> [אחרי אמו אנו הולכים].
וקא סלקא דעתיה דאביי בביאור טעמו של רבי יוחנן לדעת רב דימי, שהוא משום ד"עובר ירך אמו" הוא ואין חוששין לזרע האב [ריטב"א], (8) ולפיכך:
<b>אמר ליה אביי</b>:
המפריש בהמה לחטאתו, ונאבדה, והפריש אחרת תחתיה ונתכפר בה, הלכה למשה מסיני שתלך הבהמה למיתה, והיא נקראת: חטאת שנתכפרו בעליה באחר, שהיא אחת מחמש חטאות המתות.
המפריש בהמה לחטאתו, ונתעברה, וילדה, הרי ולדה הולך למיתה, וזו היא "ולד חטאת" שגם היא אחת מחמש החטאות המתות מהלכה למשה מסיני.
<b>אלא הא דאמר רבי יוחנן: הפריש חטאת</b> <b>מעוברת וילדה, רצה מתכפר בה</b> והולד ירעה עד שיסתאב, <b>רצה מתכפר בולדה</b> ואמו תרעה עד שתסתאב, תיקשי לפי דעתך בדעת רבי יוחנן ש"עובר ירך אמו"; כי:
<b>אי אמרת בשלמא</b> קא סבר רבי יוחנן: <b>"עובר לאו ירך אמו הוא</b>" -
הרי ניחא מה שאמר: "רצה מתכפר בולדה" ואין אנו דנים את הולד כ"ולד חטאת" שהיא מהחטאות המתות, ומשום שחל על העובר קדושה נפרדת (9), ו<b>הוה ליה</b> - הפרשת האם והעובר - <b>כמפריש שתי חטאות לאחריות</b> שאם תאבד האחת יתכפר בחברתה
<b>ו</b>הרי <b>אמר רב אושעיא: הפריש שתי חטאות לאחריות, מתכפר באחת מהן, והשניה תרעה</b> עד שתסתאב [יפול בה מום] ותצא לחולין. (10)
<b>אלא אי אמרת: "עובר ירך אמו הוא", הוה ליה "ולד חטאת</b>".
<b>וולד חטאת</b> - הרי <b>למיתה אזיל!</b> (11) <b>אישתיק</b> רב דימי!
<b>אמר ליה</b> אביי לרב דימי: <b>דילמא</b> אין טעמו של רבי יוחנן משום דעובר ירך אמו, אלא הטעם במצרי שני הנושא מצרית ראשונה, שהולד הולך אחר האם והוא מצרי שני, הוא משום ד<b>שאני התם</b> גבי מצרי, <b>דכתיב "אשר יולדו", הכתוב תלאו בלידה</b> כלומר: הלך אחר האם. (12)
<b>אמר ליה</b> רב דימי לאביי: <b>קרקפנא</b> [אדם חשוב]!
<b>חזיתיה לרישך</b> [ראיתי את רבה רבך שלמד לפני רבי יוחנן, תוספות]] <b>ביני עמודי</b> [בין עמודי בית המדרש] <b>כי אמר</b> [כשאמר] <b>רבי יוחנן להא שמעתא</b> שאמרתי משמו.
כלומר: פירוש זה שאמרת בדברי רבי יוחנן, לא משלך הוא, אלא כך שמעת מרבה, רבך, ששמע כן מרבי יוחנן עצמו.
ומקשינן: <b>טעמא דכתיב "אשר יולדו", הא</b> <b>בעלמא</b>, (13) <b>בתר אבוה שדינן ליה</b>, ואין אומרים: עובר ירך אמו.
<b>אלא, הא דאמר רבא: נכרית מעוברת שנתגיירה בנה</b> לכשיולד <b>אין צריך טבילה</b>, מפני שטבילת אמו עלתה לו (14) -
תיקשי לך: כיון שעובר לאו ירך אמו - <b>אמאי אין צריך</b> הולד <b>טבילה</b> לכשיולד?!
<b>וכי תימא</b>: אין טבילת אמו מועלת לולד, אלא טבילת הולד עצמו בעודו במעי אמו היא שמועלת לו, ואף שגופה של אמו חוצצת בינו ובין המים לא הוי חציצה <b>משום דרבי יצחק</b>.
<b>דאמר רבי יצחק: דבר תורה רובו</b> של טובל שהיה עליו דבר החוצץ בינו ובין המים <b>ומקפיד עליו</b> [מצטער עליו הטובל, רש"י עירובין], הרי הוא <b>חוצץ</b>.
אבל <b>רובו</b> [וכל שכן מיעוטו] <b>שאינו מקפיד עליו, אינו חוצץ</b>
ולפי זה הוא הדין בעובר שאינו מקפיד על החציצה, שכן הוא דרך גידולו של ולד [רש"י], הרי זה אינו חוצץ. (15)
<h3> דף עח:</h3>
??? <b>ו</b>אי אפשר לומר כן, ד<b>הא אמר רב כהנא: לא שנו</b> "אינו מקפיד עליו אינו חוצץ", <b>אלא</b> כשהיתה החציצה על <b>רובו</b> של טובל בלבד.
<b>אבל כולו</b> של טובל שהיתה עליו חציצה, הרי זה <b>חוצץ</b> אף שאינו מקפיד.
ואם כן, הולד שכולו מכוסה הוי חציצה אף שאינו מקפיד עליו, ועל כרחך טעמא הוא משום "עובר ירך אמו" וטבילת אמו עלתה לולד, ותיקשי לך דאמרת: עובר לאו ירך אמו?!
ומשנינן: לעולם הטעם הוא משום שאין אמו חוצצת בטבילת העובר, ו<b>שאני עובר דהיינו רביתיה</b> [כך היא דרך גידולו] ואין שם חציצה עליו כלל.
<b>כי אתא רבין</b> [רש"ש] <b>אמר רבי יוחנן</b>:
<b>באומות</b> - <b>הלך</b> בבניהם <b>אחר הזכר</b>.
<b>נתגיירו</b> - <b>הלך אחר פגום שבשניהם</b>.
כלומר: כשאנו באים לקבוע על ולד הבא משתי אומות אם דינו כאומה שבא אביו ממנה, או כאומה שבאה אמו ממנו, יש חילוק בין אם נולד להם קודם שנתגיירו, שבזה אנו מיחסים את הולד לאומת אביו, לבין אם נולד הולד אחר שנתגיירו אביו ואמו, שבזה אנו מיחסים את הולד למי שהוא פגום יותר, וכדמפרש ואזיל.
<b>באומות הלך אחר הזכר</b>:
<b>כדתניא: מנין ל</b>גוי <b>אחד מן</b> שאר <b>האומות</b> שאינו משבע עממין, <b>שבא על ה</b>גויה ה<b>כנענית</b>, (1) שהיא משבע אומות שנצטוינו עליהם "לא תחיה כל נשמה", <b>והוליד</b> ממנה <b>בן, שאתה רשאי לקנותו בעבד</b>, כלומר: אינו חשוב כנעני, ומותר אתה להחיותו, הואיל והולך הוא אחר אביו.
איש הנושא אשה ממקום אחר, דרך הוא שהאיש גולה אחר אשתו למקום מגוריה, ואין האשה גולה אחר בעלה, לפי שדרכו של איש לגלות, ולא של אשה.
<b>שנאמר</b>: ועבדך ואמתך אשר יהיו לך מאת הגויים אשר סביבותיכם [ולא מן הגויים שבארצכם, עליהם נצטויתם: לא תחיה כל נשמה] מהם תקנו עבד ואמה. <b>"וגם מבני התושבים הגרים עמכם מהם תקנו</b>" [וממשפחתם אשר עמכם אשר הולידו בארצכם], כלומר: מאלו שאבותם באו לגור בארצכם ממקום אחר ונעשו תושבים בה [רש"י]. (2) <b>יכול אפילו אחד מן הכנענים שבא על אחת מן</b> שאר <b>האומות, והוליד בן, שאתה רשאי לקנותו בעבד</b>, (3)
<b>תלמוד לומר</b>: וממשפחתם אשר עמכם <b>אשר "הולידו" בארצכם</b>.
לא התירה תורה אלא <b>מן "הנולדים" בארצכם</b> במקום מגורי אמם, <b>ולא מן "הגרים" בארצכם</b>, שאין אמו מן הארץ הזאת אלא ילדה אותו במקום מגוריה ובא הבן לגור בארץ.
ומן הסתם לא אסרה תורה את הנולדים בארץ אחרץ אלא כשאביו הוא כנעני והלך אחר אשתו ושם ילדה.
תו מפרשינן הא דאמרינן: <b>נתגיירו הלך אחר הפגום שבשניהם</b>:
<b>במאי?</b>
<b>אילימא ב</b>גר <b>מצרי שנשא</b> גר <b>עמונית</b>, והולכים אחר הפגום המצרי לאסור את בניו, ומשום שאמרה תורה: "להם, הלך אחר פסולם".
אי אפשר לומר כן, שהרי: <b>מאי פגום "שבשניהם</b>" - דמשמע: שניהם פגומים הם אלא שהאחד פגום יותר - <b>אית בה?!</b> כי אם בעמונית אנו עוסקים, הרי האשה אינה פגומה כלל, כיון ש<b>עמוני</b> אמרה תורה <b>ולא עמונית</b>. (4)
<b>אלא ב</b>גר <b>עמוני שנשא</b> גיורת <b>מצרית</b> [שהוא והיא פגומים שהרי מצרית ראשונה אסורה, רש"י] הולכים אחר הפגום שבשניהם כיון שאמרה תורה "להם הלך אחר פסולם", (5) ולפיכך:
<b>אי זכר הוי</b> הולד, <b>שדייה בתר עמוני</b> - שהוא פגום יותר מן המצרית שהרי אסור לעולם - להיאסר לעולם.
<b>אי נקבה הויא</b> הולד, <b>שדייה</b> לולד <b>בתר</b> <b>מצרית</b> ותהיה מצרית שניה לאוסרה, ואל תדוננה כעמונית, להתירה "משום עמוני ולא עמונית". (6)
<big><b>מתניתין:</b></big>
<b>ממזרין ונתינין</b> [הם הגבעונים שהיו מבני שבע אומות שבארץ ישראל, ונתגיירו בערמה בימי יהושע, ונתנם יהושע לחוטבי עצים ושואבי מים] <b>אסורין, ואיסורן איסור עולם</b> כלומר: זרעם וזרע זרעם עד עולם -
ואף שלא אמרה תורה אלא "לא יבוא ממזר בקהל ה', גם דור עשירי לא יבוא לו בקהל ה'", ואין בכלל זה אלא עד דור עשירי בלבד, מכל מקום, הרי הם אסורים לעולם. כי לומדים בגזירה שוה מעמוני ומואבי, שאף הממזר אסור איסור עולם כמותם, וכדמפרש בספרי ובגמרא. (7)
<b>אחד זכרים</b> אסורים <b>ואחד נקבות</b>.
<big><b>גמרא:</b></big>
<b>אמר ריש לקיש</b>: אף שהממזר הזכר אכן אסור אף לאחר עשרה דורות, מכל מקום <b>ממזרת</b> נקיבה <b>לאחר עשרה דורות</b>, הרי היא <b>מותרת</b>, ודלא כמבואר במשנתנו, וכדמפרש ואזיל.
והטעם: הואיל וכל עיקר איסור הממזר לאחר עשרה דורות הוא משום ד<b>יליף "עשירי</b>" [גם דור "עשירי" לא יבוא] <b>"עשירי" מעמוני ומואבי</b> שנאמר בהם: לא יבוא עמוני ומואבי בקהל ה' גם דור "עשירי" לא יבוא להם בקהל ה' "עד עולם".
ללמדך: אף כאן בממזר, הרי הוא אסור לאחר עשרה דורות -
אם כן, על כרחך אתה אומר: <b>מה להלן</b> - בעמון ומואב - <b>נקבות מותרות</b> מיד, <b>אף כאן</b> - ממזר לאחר עשרה דורות שמהם הוא נלמד - הרי ה<b>נקבות מותרות</b>, כי אין לך ללמוד לממזר יותר מן העמוני, והרי אין נקבת עמון ומואב אסורים לאחר עשרה דורות.
שמא תאמר: <b>אי מה להלן</b> - בעמון ומואב - הרי הנקבות מותרות <b>מיד</b> כשנתגיירו, <b>אף כאן</b> תהא הממזרת מותרת <b>מיד?!</b>
אל תאמר כן, הואיל ו<b>כי אהני גזירה שוה</b> - להתיר את הנקבות - <b>מ</b>דור <b>עשירי ואילך</b> בלבד שכל איסורו מעמון ומואב הוא נלמד; אבל עד דור עשירי שהתורה אסרתו בפירוש הרי שאף הנקבה אסורה, כי אמרה תורה: לא יבוא "ממזר" בקהל ה', ובכלל "ממזר" כל מי שיש בו "מום זר" [כדלעיל עו ב] בין זכרים ובין נקבות.
ותמהינן: <b>והאנן תנן</b> במשנתנו: <b>ממזרים ונתינים אסורין ואיסורן איסור עולם אחד זכרים ואחד נקבות</b> אסורות לעולם, הרי שלא חילקה המשנה בין זכרים לנקבות אף לאחר עשרה דורות?!
ומשנינן: <b>לא קשיא</b> ממשנתנו על ריש לקיש, כי דין זה תלוי במחלוקת תנאים, וריש לקיש כאותו תנא שנחלק בדבר על התנא של משנתנו.
נחלקו רבי אליעזר ורבי יהושע [בחולין קכ ב], בכל דבר הלמד מחבירו בגזירה שוה ובבנין אב האם אומרים "דון מינה ומינה" [למד ממנו, וממנו], שנלמד מהדבר המלמד אל הדבר הנלמד, שיהיה הנלמד כמו המלמד בכל דיניו, כמותו.
או שאנו אומרים "דון מינה, ואוקי באתרא" [למד ממנו רק את הדבר המסויים, אך העמידהו הלאה במקומו], כלומר: אחר שלמדת בפרט מסויים את דין האחד מחבירו, השאר את הדבר הנלמד כדינו.
<b>הא</b> - ריש לקיש, המתיר את נקבת הממזר לאחר עשרה דורות - <b>כמאן דאמר: דון מינה ומינה</b> -
כלומר: מאחר שלא למדת לאיסור ממזרות לאחר עשרה דורות אלא מעמון ומואב, הרי שעל כרחך אתה למד תוספת זו שלמדת כפי שהיא אצל עמון ומואב. ומאחר שלא אסרה תורה את הנקבות בעמון ומואב לאחר עשרה דורות, אף בממזר לא תהא הנקבה אסורה אלא עד עשרה דורות, אבל מכאן ואילך מותרת היא כנקבת עמון ומואב.
<b>והא</b> - משנתנו האוסרת את נקבת הממזר לאחר עשרה דורות - <b>כמאן דאמר: דון מינה ואוקי באתרא</b> -
כלומר: אף שאת עיקר פסול ממזר לאחר עשרה דורות מעמון אתה למד, אין אתה חייב ללומדו כפי שהוא, ולהתיר את הנקבה כיון שבעמון מותרת היא. אלא השאר את דין הממזר לאחר עשרה דורות במקומו, והואיל ובממזר לא חילקה תורה בין זכרים לנקבות, אף לאחר עשרה דורות לא תחלק בו בין זכר לנקבה.
<b>שאלו את רבי אליעזר</b>:
<b>ממזרת לאחר עשרה דרי</b> [עשרה דורות] - <b>מהו?</b>
<b>אמר להם: מי יתן לי דור שלישי</b> של ממזר <b>ואטהרנו</b>, כלומר: לו אך הייתי רואה בעיני דור שלישי של ממזר אכן הייתי מטהרנו, אלא שאין לממזר דור שלישי.
<b>אלמא קסבר</b> רבי אליעזר: <b>ממזרא לא חיי</b> [ממזר אינו חי], כדי שלא ייטמעו כשרים בדורותיו [רש"י].
<b>וכן אמר רב הונא: ממזרא לא חיי</b>.
ומקשינן עלה: <b>והא אנן תנן</b> במשנתנו: <b>ממזרים אסורין ואיסורן איסור עולם</b>, הרי שיש לממזר דורות?!
<b>אמר רבי זירא: לדידי מפרשא לי מיניה דרב יהודה</b> [כך שמעתי לפרש מרב יהודה]:
ממזר <b>דידיע</b> [ידוע] - לכל בבירור - <b>חיי</b> [חי הוא וחיים דורותיו], כי אין לחוש שייטמעו כשרים בזרעו, כיון שאיסור ידוע לכל הוא.
ממזר <b>דלא ידיע</b> כלל ואפילו לממזר עצמו, <b>לא חיי</b> אפילו הוא, כדי שלא ישא כשירה.
ממזר <b>דידיע ולא ידיע</b> כלומר: ממזר שאין פסולו ברור ומחלט בעיני הבריות, <b>עד תלתא דרי</b> [עד שלשה דורות, כלומר: הוא ובנו] שדרך העולם להיות זהיר - הרי הממזר <b>חיי</b>, אבל <b>טפי</b> משלשה דורות <b>לא חיי</b> הממזר, כי מתוך שאין פסולו ברור משתכח הדבר לאחר זמן, וזה הוא שאמר רבי אליעזר: מי יתן לי דור שלישי ואטהרנו. (8)
<b>ההוא</b> ממזר לא ידוע <b>דהוה בשבבותיה דרבי אמי</b> [שהיה גר בשכנותו של רבי אמי], <b>אכריז עליה</b> רבי אמי <b>דממזרא הוה</b>, הודיע רבי אמי את פסולו ברבים.
הוה <b>בכי</b> ההוא ממזר <b>ואזיל</b>.
<b>אמר ליה</b> רבי אמי: וכי מה לך בוכה?! הרי <b>חיים נתתי לך</b>, כי ממזר שאינו ידוע אין לו תוחלת חיים.
<b>אמר רב חנא בר אדא: נתינים דוד גזר עליהם</b> עבדות, ומכח זה נאסר להתחתן בהם כשאר עבדים [על פי תוספות בכתובות כט א בהבנת רש"י]. (9) <b>שנאמר: ויקרא המלך</b> [דוד] <b>לגבעונים, ויאמר אליהם: והגבעונים לא מבני ישראל המה</b>, כלומר: אינם ראויים לבוא בקהל. (10)
<b>מאי טעמא גזר עלייהו</b> דוד?
המשך השמועה מבאר את הפסוקים בשמואל שהוא הרקע לגזירת דוד, וכך כתוב שם:
א. ויהי רעב בימי דוד שלש שנים שנה אחר שנה, ויבקש דוד את פני ה' [שאל באורים ותומים, כדמפרש ואזיל]; ויאמר ה': [מפני שני דברים הגשמים נעצרו], אל שאול, ואל בית הדמים על אשר המית את הגבעונים, [מפרש לה ואזיל].
ב. ויקרא המלך לגבעונים [לפייסם] ויאמר אליהם; והגבעונים לא מבני ישראל המה, כי אם מיתר האמורי, ובני ישראל נשבעו להם, ויבקש שאול להכותם בקנאתו לבני ישראל ויהודה.
ג. ויאמר דוד אל הגבעונים: מה אעשה לכם, ובמה אכפר, וברכו את נחלת ה'.
ד. ויאמרו לו הגבעונים: אין לנו [תביעת] כסף וזהב עם שאול ועם ביתו [אלא נפשות אנחנו תובעים], ואין לנו איש להמית בישראל [אלא בבית שאול כי הוא אשר חטא לנו]; ויאמר [דוד לגבעונים]: מה אתם אומרים אעשה לכם.
ה. ויאמרו אל המלך: האיש אשר כילנו, ואשר דימה לנו נשמדנו מהתיצב בכל גבול ישראל.
ו. יותן לנו שבעה אנשים מבניו והוקענום [תלייה על עץ] לה' בגבעת שאול בהר ה', ויאמר המלך: אני אתן [לכם מזרעו של שאול, להמיתם].
ז. ויחמול המלך על מפיבושת בן יהונתן בן שאול [שלא יומת] על [בגלל] שבועת ה'
אשר בינותם בין דוד ובין יהונתן בן שאול.
ח. ויקח המלך את את שני בני רצפה בת איה אשר ילדה לשאול, את אדמוני ואת מפיבושת [בן שאול רבו של דוד, תוספות], ואת חמשת בני מיכל בת שאול, אשר ילדה לעדריאל בן ברזילי המחולתי.
ט. ויתנם ביד הגבעונים ויוקיעום בהר לפני ה', ויפלו שבעתים יחד, והם הומתו בימי קציר בראשונים, כתחילת קציר שעורים [בימות ניסן].
<b>דכתיב: "ויהי רעב בימי דוד, שלש שנים שנה אחר שנה";</b> וביקש דוד לידע את הסיבה לבצורת שירדה על ארץ ישראל.
ב<b>שנה</b> ה<b>ראשונה</b> של הבצורת, <b>אמר להם</b> דוד לבני ישראל: (11) <b>שמא עובדי עבודת כוכבים יש בכם</b>, ומשום כך אין מטר על פני הארץ; <b>ד</b>הרי <b>כתיב: ועבדתם אלהים אחרים והשתחויתם להם ועצר את השמים ולא יהיה מטר?</b>
<b>בדקו</b> בני ישראל <b>ולא מצאו</b> ביניהם עובדי עבודה זרה. (12)
בשנה ה<b>שניה</b> של הבצורת <b>אמר להם</b> דוד לבני ישראל: <b>שמא עוברי עבירה</b> [נואפים] <b>יש בכם; ד</b>הרי <b>כתיב: ויימנעו רביבים ומלקוש לא היה, ומצח</b> [כי מצח] <b>אשה זונה היה לך</b> וגו'?
<b>בדקו</b> בני ישראל <b>ולא מצאו</b> עוברי עבירה ביניהם.
בשנה ה<b>שלישית אמר להם</b> דוד לבני ישראל: <b>שמא פוסקי צדקה ברבים יש בכם ואין נותנין; ד</b>הרי <b>כתיב: נשיאים ורוח וגשם אין</b> [כי] <b>איש מתהלל במתת שקר</b>.
<b>בדקו</b> בני ישראל <b>ולא מצאו</b> מאלה בינותם.
כיון שכן <b>אמר</b> דוד: <b>אין הדבר תלוי אלא בי</b>. (13)
<b>מיד</b>: ויהי רעב בארץ, <b>ויבקש דוד את פני ה'</b>!
ומפרשינן: <b>מאי היא</b> בקשה זו?
<b>אמר ריש לקיש: ששאל</b> דוד <b>באורים ותומים</b>.
<b>מאי משמע</b> לפרש "ויבקש דוד את פני ה'" על שאלה באורים ותומים?
<b>אמר רבי אלעזר: אתיא</b> גזירה שוה <b>"פני פני</b>", ד<b>כתיב הכא</b> בדוד: <b>ויבקש דוד את "פני" ה', וכתיב התם</b> [כשנתמנה יהושע למלך]: ולפני אלעזר הכהן יעמוד [יהושע] <b>ושאל לו במשפט האורים לפני ה'</b>.
" [ויבקש דוד את פני ה'] <b>ויאמר ה'</b>: א. <b>אל שאול</b>. ב. <b>ואל בית הדמים על אשר המית</b> [שאול את] <b>הגבעונים</b> [מפני שתי סיבות אלו נעצרו הגשמים]"
ומפרשת. הגמרא: <b>"אל שאול</b>" היינו: <b>שלא נספד כהלכה</b>, שנקבר פתאום בהחבא, שגנבוהו אנשי יבש גלעד וקברוהו ולא נספד לפי כבודו [רש"י בספר שמואל].
<b>"ואל בית הדמים על אשר המית הגבעונים</b>"
-
<b>וכי היכן מצינו בשאול שהמית את הגבעונים!?</b> (14)
<b>אלא, מתוך שהרג</b> שאול את <b>נוב עיר הכהנים, שהיו מספיקין להם</b> [הכהנים לגבעונים] <b>מים ומזון</b> - <b>מעלה עליו</b> [על שאול] <b>הכתוב, כאילו הרגן</b> לגבעונים.
ותמהינן: מצד אחד <b>קא תבע</b> הקב"ה על כבודו של שאול ואמר: <b>"אל שאול</b>" דהיינו <b>שלא נספד כהלכה ו</b>באותו מעמד <b>קא תבע</b> הקב"ה את סורחנו של שאול, <b>על אשר המית</b> שאול את <b>הגבעונים?!</b>
ומשנינן: <b>אין</b>, אכן כן הוא דרכו של הקב"ה!
<b>דאמר ריש לקיש: מאי דכתיב: בקשו את ה'</b> <b>כל ענוי הארץ</b> [כצ"ל], <b>אשר משפטו פעלו</b> [הלמ"ד בשורוק]?
<b>באשר משפטו</b> - <b>שם פעלו</b>, במקום שדנים האדם, שם מזכירים פועל צדקותיו, וכן שאול שנידון על הגבעונים, הרי שבאותו מעמד הזכיר הקב"ה את פועל צדקותיו ותבע את כבודו שלא נספד כהלכה.
אחר ששמע דוד על שתי הסיבות שהביאו לבצורת, <b>אמר דוד</b>:
את התביעה על כבודו של <b>שאול</b> הרי כבר אין בידינו לתקן, הואיל וכבר <b>נפקו להו</b> <b>ע</b> <b>תריסר ירחי שתא</b>, עברו כבר יותר משנים עשר חדשי שנה מאז שנפטר, <b>ולא דרכיה למספדיה</b>, ואין דרך לסופדו לאחר שחלפו שנים עשר חודש.
<h3> דף עט.</h3>
ואולם את אשר נעשה ל<b>נתינים</b>, הרי יש בידינו לתקן. ולכן, <b>ניקרינהו וניפייסינהו</b> [נקרא לנתינים ונפייסם].
<b>מיד</b> - "ויאמר ה' אל שאול ואל בית הדמים, על אשר המית את הגבעונים.
<b>ויקרא המלך לגבעונים, ויאמר אליהם</b>: (1) <b>מה אעשה לכם, ובמה אכפר?</b> <b>וברכו את נחלת ה'</b>!"
<b>ויאמרו לו הגבעונים: אין לנו כסף וזהב עם שאול ועם ביתו</b>, כי אם נפשות!"
ביקש לפייסם בממון ולא רצו, אמר: שמא הם מתביישין זה מזה? הלך ופייס כל אחד לעצמו, ולא נתפייסו.
לכך כתיב: אין "לי" כסף וזהב [רש"י שמואל בשם ירושלמי].
<b>"ואין לנו איש</b> להמית בישראל".
אין לנו איש להמית בכל שאר בני ישראל, שלא חטאו לנו.
"ויאמר [דוד לגבעונים]: מה אתם אומרים - אעשה לכם!" "ויאמרו אל המלך: איש אשר כילנו - <b>יותן לנו שבעה אנשים מבניו</b> [מזרעו של שאול], <b>והוקענום לה'</b>!" נתלה אותם לשמו של מקום, להודיע משפטו, רש"י שמואל]" (2).
<b>פייסינהו</b> דוד <b>ולא מפייסו</b> [גירסת עין יעקב; פייס אותם דוד וביקש מהם למחול ולא נתרצו הגבעונים].
ולפיכך גזר עליהם דוד שלא יתחתנו בהם, כי <b>אמר</b> דוד: <b>שלשה סימנים יש באומה זו</b> [ישראל]:
א. <b>הרחמנים</b>.
ב. <b>והביישנים</b>.
ג. <b>וגומלי חסדים</b>.
וכל זאת מנין:
<b>רחמנים</b> - <b>ד</b>הא <b>כתיב: ונתן לך רחמים</b> [היינו, שיהיה לך מדת הרחמים כדי שתרחם על הבריות, מהרש"א] <b>ורחמך והרבך</b>.
<b>ביישנין</b> - <b>ד</b>הא <b>כתיב: בעבור תהיה</b> <b>יראתו על פניכם</b>, וכמבואר בנדרים [כ א] שהיא הבושה, כי היראה הניכרת בפנים היא הבושה וכפי שהיא נקראת "בושת פנים", [מהרש"א].
<b>גומלי חסדים</b> - <b>ד</b>הא <b>כתיב</b>: כי ידעתיו [את אברהם] <b>למען אשר יצוה את בניו ואת ביתו</b> אחריו ושמרו "דרך ה'" (3) לעשות צדקה ומשפט.
<b>כל שיש בו סימנים הללו, ראוי להדבק באומה זו</b>, וכל שאין בו אין ראוי להדבק בו. (4)
"יותן לנו שבעה אנשים מבניו, ויאמר המלך אני אתן. ויחמול המלך על מפיבושת בו יהונתן בן שאול.
<b>ויקח המלך את שני בני רצפה בת איה אשר ילדה לשאול, את ארמוני ואת מפיבושת ואת חמשת בני מיכל בת שאול אשר ילדה לעדריאל בן ברזילי המחולתי</b>". (5)
<b>מאי שנא הני</b> [למה בחר דוד באלו למות] ולא בשאר זרעו של שאול?
<b>אמר רב הונא: העבירום</b> - לזרעו של שאול - <b>לפני</b> ה<b>ארון, כל ש</b>היה ה<b>ארון קולטו</b>, היה הולך <b>למיתה</b>, ו<b>כל שאין</b> ה<b>ארון קולטו</b>, נבדל <b>לחיים</b>.
<b>מתיב רב חנא בר קטינא</b> על דברי רב הונא:
והא כתיב: <b>"ויחמול המלך על מפיבושת בן יהונתן בן שאול</b>", וקא סלקא דעתין שהעבירו לפני הארון ולא קלטו, וכיון שכן מה חמלה יש בדבר?!
ומשנינן: <b>שלא העבירו</b> דוד למפיבושת לפני הארון.
ותמהינן עלה: ו<b>כי</b> אטו <b>משוא פנים יש בדבר</b>, כלומר: וכי אטו היה לו לדוד לישא פנים בדיני נפשות, היה לו להעביר את כולם?! (6)
<b>אלא שהעבירו</b> למפיבושת <b>וקלטו, וביקש</b> דוד <b>עליו רחמים ופלטו</b>.
<b>ואכתי משוא פנים יש בדבר</b>, כי הואיל וקלטו הארון לא היה לו לדוד להמית אחר תחתיו [רש"י]?! (7)
<b>אלא שביקש</b> דוד <b>רחמים</b> על מפיבושת <b>שלא יקלטנו הארון</b>. (8)
כאן שבה הגמרא לעיקר העונש שהוטל על זרעו של שאול בעוון שאול; ומתמהת הגמרא:
<b>והא כתיב: לא יומתו אבות על בנים</b> ובנים לא יומתו על אבות איש בחטאו יומתו", (9) והאיך הסכימה שכינה כשקלטם הארון - להרוג את זרעו של שאול בעוון אביהם - ולעקור מצוה זו [ריטב"א]?!
<b>אמר רבי חייא בר אבא אמר רבי יוחנן</b>:
לפיכך מתו, כי <b>מוטב שתיעקר אות אחת</b> (10) <b>מן התורה, ואל יתחלל שם שמים בפרהסיא</b>, שהיו האומות אומרים: אין אומה זו ראויין לידבק בה, שהרי פשטו ידיהם בגרים ליטול מזונותיהם ולא עשו בהם נקמה.
כתיב: <b>"ותקח רצפה בת איה את השק, ותטהו לה אל הצור</b> [נטתה ופרשה לעצמה את השק לשבת, אצל ההר שם נתלו, מצודות (11)], <b>מתחילת קציר חטים</b> [הוא הזמן שנתלו בו] <b>עד ניתך מים עליהם מן השמים</b> [כלומר: עד ימות הגשמים, רש"י (12)] <b>ולא נתנה עוף השמים לנוח עליהם יומם, וחית השדה לילה</b>" -
ומקשינן: כיצד הניחום על העץ מתחילת קציר חטים עד רד הגשם?
<b>והא כתיב: "לא תלין נבלתו על העץ</b>"?! (13) <b>אמר רבי יוחנן משום רבי שמעון בן יהוצדק</b>:
<b>מוטב שתיעקר אות אחת</b> ["לא תלין נבלתו על העץ"] <b>מן התורה, ויתקדש שם שמים בפרהסיא</b> על ידי שהיו תלויים -
<b>ש</b>מתוך כך <b>היו עוברים ושבים אומרים</b>:
<b>מה טיבן של אלו?</b> והיו עונים להם: <b>הללו בני מלכים הם</b>.
<b>ומה עשו?</b> והיו עונים להם ואומרים: <b>פשטו ידיהם בגרים גרורים</b>. (14)
אחר שראו ושמעו העוברים את כל זאת, <b>אמרו</b> העוברים והשבים: <b>אין לך אומה</b> <b>שראויה להידבק בה כ</b>אומה <b>זו</b> [ישראל], שהרי:
<b>ומה</b> ל<b>בני מלכים</b> עשו <b>כך</b>, ל<b>בני הדיוטות</b> - אילו היו עושים כמעשיהם - <b>על אחת כמה וכמה</b> שיעשו להם כך.
<b>ומה</b> על פשע שנעשה כנגד <b>גרים גרורים</b> עשו לבני המלכים <b>כך</b>, על פשע שנעשה כנגד <b>ישראל על אחת כמה וכמה</b>.
<b>מיד נתוספו על ישראל מאה וחמשים אלף</b> גרים -
<b>שנאמר: ויהי לשלמה שבעים אלף נושא סבל ושמונים אלף חוצב בהר</b>, והם היו הגרים כדמפרש ואזיל.
ומפרשינן: <b>ודילמא</b> אותם מאה וחמשים אלף עבדים <b>ישראל הוו</b> ולא גרים?!
<b>לא סלקא דעתך, ד</b>הא <b>כתיב: ומבני ישראל לא שם שלמה עבד</b>, ועל כרחך עבדים אלו מן הגרים היו.
<b>ו</b>אכתי מקשינן עלה: <b>דילמא</b> מכל מקום ישראל הוו, ואכן לא היו עבדים אלא <b>דוגזר</b> [שכירים] <b>בעלמא</b>.
<b>אלא</b> מכח קושיא זו מוכיחה הגמרא שאותם מאה וחמשים אלף אכן גרים היו ולא ישראל, <b>מהכא: ויספור שלמה כל האנשים הגרים אשר בארץ ישראל וגו', וימצאו מאה וחמשים אלף וגו'</b> <b>ויעש מהם שבעים אלף סבל ושמונים אלף חוצב בהר</b>.
כאן שבה הגמרא לעיקר מימרתו של רב חנא בר אדא, שאמר: נתינים דוד גזר עליהם, ומתמהת על כך הגמרא:
<b>ו</b>כי <b>נתינים דוד גזר עליהם?!</b> והרי <b>משה</b> כבר <b>גזר עליהם, דכתיב: מחוטב עציך עד שואב מימיך</b>.
ומשנינן: <b>משה גזר לההוא דרא</b> [לאותו דור], ואילו <b>דוד גזר לכולי דרא</b> [לכל הדורות].
<b>ואכתי</b> תמהינן: והרי <b>יהושע</b> הוא ש<b>גזר עלייהו?</b> <b>! דכתיב: ויתנם יהושע ביום ההוא חוטבי עצים ושואבי מים לעדה ולמזבח ה'</b>.
ויהושע הרי לדורות הבאים גזר, וכמו שנאמר עוד: ועתה ארורים אתם, ולא יכרת מכם עבד.
ומשנינן: <b>יהושע, גזר</b> עליהם עבדות רק <b>בזמן שבית המקדש קיים</b>, וכמו שנאמר: למזבח ה' [רש"י]. (15)
ואילו <b>דוד, גזר</b> עליהם עבדות אף <b>בזמן שאין בית המקדש קיים</b>. (16)
<h3> דף עט:</h3>
<b>בימי רבי ביקשו</b> חכמים <b>להתיר</b> את ה<b>נתינים!</b>
<b>אמר להם רבי: חלקנו נתיר</b>, אבל <b>חלק מזבח מי יתיר?</b> (1)
<b>ופליגא</b> - הך דרבי - א<b>דרבי חייא בר אבא!</b>
<b>דאמר רבי חייא בר אבא אמר רבי יוחנן</b>:
<b>חלק עדה: לעולם אסור</b>.
אבל <b>חלק מזבח: בזמן שבית המקדש קיים</b>, הרי זה <b>אסור</b>, בזמן שאין <b>אין בית המקדש קיים</b>, הרי זה <b>שרי</b>, הרי שלדברי רבי חייא בר אבא אין מניעה מלהתיר בימי רבי משום חלקו של מזבח, כי הרי אין חלק זה קיים כלל בזמן שאין בית המקדש קיים.
<big><b>מתניתין:</b></big>
<b>אמר רבי יהושע: שמעתי: שהסריס</b> אף שאינו ראוי להוליד, הרי זה <b>חולץ</b> לאשת אחיו שמת <b>וחולצין</b> אחים בריאים <b>לאשתו</b> של הסריס.
<b>ו</b>גם שמעתי: <b>הסריס לא חולץ</b> שהרי כל זיקת יבום וחליצה היא כדי "להקים לאחיו שם בישראל", ואילו סריס - שאינו מוליד - אינו בר הקמת שם לאחיו, ואינו מייבם ואף לא חולץ. (2)
<b>ואין לי לפרש</b> באיזה סריס אמרו שהוא חולץ וחולצין לאשתו, ובאיזה סריס אמרו שאינו חולץ ואין חולצין לאשתו.
<b>אמר רבי עקיבא: אני אפרש</b>:
<b>סריס אדם</b> [נסתרס לאחר שנולד (3)] הרי זה <b>חולץ וחולצין לאשתו, מפני שהיתה לו שעת הכושר</b> משעה שנולד ועד שנסתרס.
<b>סריס חמה</b> [סריס ממעי אמו (4)] הרי זה <b>לא חולץ ולא חולצין לאשתו, מפני שלא היתה</b> <b>לו שעת הכושר</b> מעולם.
<b>רבי אליעזר אומר: לא כי! אלא</b>:
<b>סריס חמה</b>, הרי זה <b>חולץ וחולצין לאשתו, מפני שיש לו רפואה</b>.
<b>סריס אדם לא חולץ ולא חולצין לאשתו, מפני שאין לו רפואה</b>.
<b>העיד רבי יהושע בן בתירא: על בן מגוסת</b> [שם אדם] <b>שהיה בירושלים סריס אדם, וייבמו את אשתו</b> -
ולפיכך העיד רבי יהושע כן, כדי <b>לקיים דברי רבי עקיבא</b>.
<b>הסריס</b> - כלומר: סריס חמה (5), וכשיטת רבי עקיבא [גמרא] - הרי זה <b>לא חולץ ולא מייבם</b>.
<b>וכן איילונית לא חולצת ולא מתייבמת</b>, שהרי כך אמרה תורה: והיה הבכור "אשר תלד" יקום - פרט לאיילונית שאינה ראויה לילד.
<b>הסריס</b> [סריס חמה] <b>שחלץ לאשתו</b>, הרי זה <b>לא פסלה</b> מן הכהונה כשאר חלוצות, הואיל וחליצתו של הסריס אינה חליצה.
ואם <b>בעלה</b> - הסריס לאשת אחיו - הרי זה <b>פסלה</b> מן הכהונה <b>מפני שהיא בעילת זנות</b>, ונעשית זונה ופסולה לכהונה, שהרי אסורה היא עליו משום אשת אח שלא במקום מצוה, ובעילת איסור "בעילת זנות" היא.
<b>וכן איילונית שחלצו לה אחין, לא פסלוה</b> מן הכהונה הואיל ואין צריכה היא חליצה, ואם <b>בעלוה</b> - <b>פסלוה, מפני שבעילתה בעילת זנות</b>, כי אשת אח שלא במקום מצוה היא.
<big><b>גמרא:</b></big>
שנינו במשנה: אמר רבי עקיבא אני אפרש, סריס אדם, חולץ וחולצין לאשתו:
ומקשינן על מה שאמר: אם נפלה יבמה לפני סריס אדם - שהוא בכלל פצוע דכא ואסור הוא בלאו לבוא על יבמתו - הרי זה חולץ ליבמתו:
<b>מכדי</b>, הרי <b>שמעינן לרבי עקיבא דאמר חייבי לאוין</b> - <b>כ</b>דין עריות <b>חייבי כריתות דמו</b>. (6)
<b>ו</b>כיון שכן, תיקשי: והרי <b>חייבי כריתות</b> שנפלו ליבום <b>לאו בני חליצה וייבום נינהו</b>, ולרבי עקיבא יש לנו להשוות דין סריס אדם - שהוא "פצוע דכא" ואסור בלאו - לחייבי כריתות! (7) <b>אמר</b> מתרץ <b>רבי אמי: הכא במאי עסקינן: כגון שנשא אחיו</b> - המת של הסריס - <b>גיורת</b>.
<b>ורבי עקיבא סבר לה כרבי יוסי, דאמר: קהל גרים לא איקרי קהל</b>, ואף פצוע דכא האסור לבוא ב"קהל ה'" מותר בהן, ולכן כשנפלה לו הגיורת ליבום הרי זה חולץ לה.
ותמהינן עלה: <b>אי הכי</b> - שמותרת היבמה ליבם - <b>יבומי נמי תתייבם</b> [גירסת התוספות], ולמה אמר רבי עקיבא: "חולץ", דמשמע: אבל לא מייבם?!
ומשנינן: <b>אין הכי נמי</b> שאם ירצה הסריס הרי זה אף מייבם.
<b>ואיידי</b> כיון <b>דאמר רבי יהושע</b> [הסובר בעלמא "קהל גרים איקרי קהל"]: שמעתי שהסריס <b>"חולץ</b>", שלשיטתו אינו מייבם משום שפצוע דכא הוא, (8) <b>אמר איהו</b> - רבי עקיבא - <b>נמי "חולץ</b>". אף שלשיטתו היא גם מתייבמת. (9)
<b>דיקא נמי</b> מגוף משנתנו - שלדעת רבי עקיבא אף מייבם הסריס את יבמתו - דהרי <b>קתני: העיד רבי יהושע על בן מגוסת שהיה בירושלים סריס אדם, וייבמו את אשתו לקיים דברי רבי עקיבא</b>, הרי למדת: לדעת רבי עקיבא מייבמין את אשתו של סריס, ואף שבלשון המשנה לא נאמר אלא "חולצין לאשתו", וכך יש לך לומר גם במה שאמר רבי עקיבא: "חולץ".
ומסקינן: אכן <b>שמע מינה</b>.
<b>מתיב רבה: פצוע דכא וכרות שפכה, סריס אדם</b> (10) <b>והזקן</b> שאין כל אלו מולידין, הרי אלו <b>או חולצין או מייבמין</b>, כלומר: יבומם יבום, וכדמפרש לכולה ואזיל; (11)
וברייתא זו רבי עקיבא היא הסובר: סריס אדם הרי זה חולץ וחולצין לאשתו, הואיל והיתה לו שעת הכושר.
ומפרשת הברייתא שני אופנים בדין זה:
האחד: כשהיו אלו נשואים, ונשותיהם נופלות ליבום.
השני: כשמתו אחיהם של אלו, ונשותיהם נפלו לפני אלו ליבום.
<b>כיצד</b>:
א. <b>מתו</b> ארבעה אלו <b>ולהם נשים ולהם אחים, ועמדו אחים ועשו מאמר בנשותיהן, ונתנו</b> [או שנתנו גט] <b>גט</b> לזיקתם, <b>או שחלצו, מה שעשו עשו</b> -
כלומר: מועיל המאמר שעשו באשת אח [שאין תופסין בה קדושין] כשם שהוא מועיל באשת אח הזקוקה ליבום, ואין יוצאת בלא גט.
ואם נתנו גט לזיקתם, פסלו את היבמה לכולם, כשאר גט הניתן ליבמה, ואם חלצו הרי חליצתם חליצה לפוסלה מיבום.
<b>ואם בעלו</b> האחים את אשת הסריס - הרי הם <b>קנו</b> אותה כשאר יבמות.
ב. <b>מתו אחין</b> הבריאים, <b>ועמדו הן</b> - ארבעה אלו - <b>ועשו מאמר בנשותיהן</b> של האחים, <b>ונתנו גט</b> [או שנתנו גט], <b>או חלצו, מה שעשו עשו</b>, הואיל וזקוקה היבמה להם -
<b>ואם בעלו קנו, ואסור</b> - לפצוע דכא כרות שפכה וסריס אדם - <b>לקיימן, משום שנאמר: לא יבוא פצוע דכא וכרות שפכה בקהל ה'</b>.
ומכח ברייתא זו מקשה רבה על תירוצו של רבי אמי שפירש את משנתנו - לדעת רבי עקיבא - בגיורת המותרת לפצוע דכא הואיל ואינה קהל.
שהרי בברייתא - שאף היא כדעת רבי עקיבא היא (12) - איתא: "ואסור לקיימן משום שנאמר: לא יבוא בקהל ה'", <b>אלמא בקהל עסקינן</b> ולא בגיורת שאינה קהל?!
<b>אלא, אמר רבה</b> ליישב את הקושיא: למה חולץ הסריס ליבמתו לדעת רבי עקיבא, אף שאסורה היא בלאו, וחייבי לאוין כחייבי כריתות דמו:
הכא במשנתנו במאי עסקינן: <b>כגון שנפלה לו</b> היבמה ליבום קודם שנעשה פצוע דכא, <b>ולבסוף נפצע</b>, וכיון שכן סבר רבה: עכשיו צריך חליצה להפקיע את הזיקה [רש"י]. (13)
<b>אמר</b> תמה <b>ליה אביי: ולייתי איסור פצוע ונידחי עשה דייבום</b>, כלומר: מה בכך שנפלה לו קודם שנפצע וכבר נזקקה לו, הרי סוף סוף עכשיו אסורה היא עליו בלאו שהיא לדעת רבי עקיבא כחייבי כריתות, ובחייבי כריתות הרי מצינו אף במי שנעשית חייבי כריתות לאחר מיתת בעלה שהיא פטורה מן החליצה ומן היבום?!
שהרי <b>מי לא תנן</b> לקמן בפרק בית שמאי:
"שני אחין נשואין לשתי אחיות, אחת גדולה ואחת קטנה [שהשיאוה אחיה או אמה נישואין דרבנן, ויכולה למאן לכשתגדל, ואם לא מיאנה הרי היא נשואה מדאורייתא], ומת בעלה של גדולה [והרי היא נופלת ליבום לפני בעל האחות הקטנה, שאסור הוא ביבמתו משום אחות אשה, ומכל מקום לפוטרה בלא חליצה - כשאר אחות אשה - אי אפשר, הואיל ואינה ערוה עליו אלא מדרבנן]"
<b>רבן. גמליאל אומר: אם מיאנה</b> הקטנה בבעלה - <b>מאנה</b>, (14) וייבם בעלה את אחותה, כי המיאון עוקר את הנישואין למפרע, וכאילו לא היתה אשתו מעולם.
<b>ואם לאו</b>, שלא מיאנה הקטנה, <b>תמתין</b> הקטנה <b>עד שתגדיל, ותצא הלזו</b> [אחותה הגדולה] <b>משום אחות אשה</b>.
כי מאחר שלא מיאנה הקטנה, הרי משגדלה נעשו נישואיה נישואין דאורייתא, ואחותה נאסרה עליו באיסור עריות דאורייתא, ונפטרה מן החליצה ומן היבום.
<b>אלמא, אתי איסור אחות אשה</b> שנאסרה היבמה לאחר שהוזקקה ליבום <b>ודחי</b> את היבום ואת החליצה.
<b>הכי נמי</b> במשנתנו, <b>ניתי איסור פצוע</b> דכא הבא לאחר נפילה, <b>ונידחי</b> את היבום ואת החליצה?!
<b>אלא, אמר</b> תירץ <b>רב יוסף</b> את הקושיא, שלפי רבי עקיבא - העושה חייבי לאוין כחייבי כריתות - היה לנו לפטור יבמה הנופלת לפני סריס אדם מן היבום ומן החליצה:
<b>האי תנא</b> דמשנתנו משמו של רבי עקיבא, <b>הך תנא דבי רבי עקיבא היא, דאמר</b> (15) <b>מחייבי לאוין דשאר</b> [חייבי לאוין האסורות משום קורבה] בלבד <b>הוי ממזר</b>.
אבל <b>מחייבי לאוין גרידי</b> - חייבי לאוין בלבד שאינם של קורבה ושאר, כגון פצוע דכא - <b>לא הוי ממזר</b>. אלא דין חייבי לאוין אלו ככל חייבי לאוין לדעת רבנן, וצריכה חליצה -
ולכן במשנתנו, שאיסורה עליו אינו משום קורבה, הרי היא זקוקה ליבום וחליצה אף לפי רבי עקיבא.
ואכתי תמהינן על משנתנו ששנינו לדעת רבי עקיבא: סריס אדם הרי זה חולץ, הואיל והיתה לו שעת הכושר:
מה בכך שהיתה לו שעת הכושר, והרי סוף סוף <b>איקרי כאן</b> - בפרשת יבום - <b>"להקים לאחיו שם</b>", <b>והא</b> היבם הסריס - בשעה שהיא זקוקה לו ליבום - <b>לאו בר הכי הוא</b> [אינו בן בנים ואין יכול להקים לאחיו שם], ואם כן אינו במצות יבום ואינו צריך לחלוץ?!
<b>אמר</b> ביאר <b>רבא: אם כן</b> כפי שרצונך לומר: הואיל ובשעת מיתה (16) אינו בן הקמת שם הרי זה אינו חולץ ואף על גב שהיתה לו שעת הכושר -
<b>אין לך אשה שכשרה ליבם שלא נעשה בעלה סריס חמה</b> (17) <b>שעה אחת קודם למיתתו</b> מחמת יסורי מיתה שמתישים כחו, והיה לך לומר: אין מיבמין וחולצין את היבמות, כדין אשת סריס שאינה זקוקה ליבום וחליצה -
אלא ודאי: כיון שהיתה לו [לבעל] שעת הכושר - שאני; אף כאן הואיל והיתה לו [ליבם] שעת הכושר, הרי זה חולץ.
ומקשינן <b>לרבי אליעזר</b> במשנתנו שאינו מחלק בין סריס שהיתה לו שעת הכושר לסריס שלא היתה לו שעת הכושר:
הרי <b>פירוקא דרבא</b> - תירוצו של רבא והוכחתו לסברת "שעת הכושר" - <b>פירכא היא</b> על רבי אליעזר שאינו סובר סברא זו?!
ומשנינן: אין הוכחת רבא הוכחה, כי <b>התם</b> כשהוא הולך למות ותש כחו, אין זה סריסות אלא <b>כחישותא</b> הוא <b>דאתחילה ביה</b> [כחש שסופו מיתה התחיל בו, ולא סריסות].
<b>היכי דמי סריס חמה</b> ששנינו עליו במשנתנו: "לא היתה לו שעת הכושר"?
<h3> דף פ.</h3>
<b>אמר רב יצחק בר יוסף אמר רבי יוחנן: כל</b> <b>ע</b> <b>שלא ראה</b> אפילו <b>שעה אחת בכשרותו</b>, כלומר: שלקה ממעי אמו.
<b>מנא ידעינן</b> [מה הוא הסימן לידע על קטן שנולד שהוא לקוי]? <b>אמר אביי: כל המטיל מים ואינו עושה כיפה</b>, שאין קילוח השתן שלו הולך למרחוק כשהוא מטיל כלפי מעלה, ואין נעשה ככיפה אלא שותת ויורד.
<b>ממאי הואי</b> [ממה נהיה סריס כעין זה] כלומר: מה הוא הגורם שתלד אמו סריס?
ומפרשינן: <b>דאפיה אמיה בטיהרא</b> [אפתה אמו לחם בתנור בצהרים], שנתחממה אמו מחום הצהרים והתנור כאחד, <b>ושתיא שיכרא מרקא</b> [ושתתה אמו שכר מזוג, ויש מפרשים: שכר חזק].
<b>אמר רב יוסף: היינו דשמענא לאמי</b> [רבי אמי] <b>דאמר: כל שממעי אמו לקוי, ולא ידענא מאי ניהו</b>, כלומר: ולא ידעתי ממאי הואי.
<b>ו</b>מקשינן: הואיל וסריס שהיתה לו שעת הכושר הרי זה חולץ וחולצין לאשתו, אם כן, האיך אנו פוטרים סריס חמה מן החליצה, והרי אף שראינו בברייתו שהוא לקוי, וגם עכשיו רואים אנו שהוא לקוי, מכל מקום <b>ליחוש שמא הבריא בינתים</b> ונמצא שהיתה לו שעת הכושר?!
ומשנינן: <b>כיון דתחילתו וסופו לקוי, לא חיישינן</b> שהבריא בינתים.
<b>מתיב רב מרי</b> על יסוד זה:
והרי שנינו במשנה בבכורות בין המומין המתירים את הבכור לשחיטה:
חוורור [הקבוע, חולי הוא שיש טיפות לבנות בעין] והמים הקבועין [שעיניו נוטפות מים].
איזהו חוורור הקבוע: כל ששהה שמונים יום.
<b>רבי חנינא בן אנטיגנוס אומר: בודקין אותו שלש פעמים בתוך שמונים יום</b>, ואם לא בדקוהו אף על פי שנמצא שם החוורור ביום השמונים אינו מום, כי שמא בינתיים הלך לו וחזר, שכן דרכו [רש"י בכורות]?!
הרי למדת שאין אומרים: כיון דתחילתו וסופו לקוי לא חיישינן?!
ומשנינן: <b>לחד אבר חיישינן</b> שמא הבריא בינתיים, אבל <b>לכוליה גופא</b> כלומר: לסריס חמה שהוא מחמת חולי כל הגוף, <b>לא חיישינן</b>.
שנינו במשנה: <b>רבי אליעזר אומר לא כי</b>, אלא סריס חמה חולץ וחולצין לאשתו מפני שיש לו רפואה, סריס אדם לא חולץ ולא חולצין לאשתו מפני שאין לו רפואה:
<b>ורמינהו</b> ממשנה במסכת נדה:
יבם <b>בן עשרים שנה ולא הביא שתי שערות</b>, ובית דין מחייבים אותו ליבם את יבמתו או לחלוץ לה, ורוצים קרובי היבם לפוטרו מכך בטענה שהוא סריס -
הרי אלו הקרובים <b>יביאו ראיה שהוא</b> כבר <b>בן עשרים</b> שלא הביא שתי שערות.
<b>והוא הסריס!</b>
כלומר: ואם נולדו בו סימני סריס, הרי זה <b>לא חולץ ולא מייבם</b>. (1) וכן יבמה <b>בת עשרים ולא הביאה שתי שערות, יביאו ראיה שהיא בת עשרים, והיא האיילונית</b>, והרי זו <b>לא חולצת ולא מתייבמת</b>.
<b>דברי בית הלל</b>.
<b>ובית שמאי אומרים: זה וזה</b> [סריס ואיילונית] <b>בני שמונה עשרה</b> שנה כשלא הביאו שתי שערות הרי זה מצטרף לסימני סריס ואיילונית, ואין צריך לחכות עד שיהיו בני עשרים שנה.
<b>רבי אליעזר אומר: הזכר כדברי בית הלל</b> שאינו סריס אלא אם כן נעשה בן עשרים ועדיין לא הביא שתי שערות, <b>ו</b>ה<b>נקבה כדברי בית שמאי</b> כשהיא בת שמונה עשרה שנה, <b>מפני שהאשה ממהרת לבא</b> [דרכה להביא שערות] <b>לפני האיש</b>.
הרי למדת שלדעת רבי אליעזר: סריס חמה לא חולץ ולא מייבם, ולא כמבואר במשנתנו לדעתו, שסריס חמה חולץ ומייבם?!
<b>אמר</b> תירץ <b>רמי בר דיקולי, אמר שמואל: חזר בו רבי אליעזר</b>.
<b>איבעיא להו: מהי הדר ביה</b> רבי אליעזר, אם ממה שאמר במשנתנו: סריס חמה חולץ, או ממה שאמר במשנה במסכת נדה: סריס חמה אינו חולץ?
<b>תא שמע: דתניא: רבי אליעזר אומר: סריס חמה חולץ וחולצין לאשתו, שכן במינן מתרפאין באלכסנדריא של מצרים</b>. (2)
הרי שבשתי מקומות למדנו בדעתו שהוא חולץ וחולצין לאשתו, וסמי ההיא משנה דנדה שהיא נגד שתי מקומות אלו.
<b>רבי אלעזר אומר: לא הדר ביה</b> רבי אליעזר.
<b>וכי תנן ההיא</b> דנדה שאמר רבי אליעזר: "הזכר כדברי בית הלל", לא לענין חליצה ויבום שדיברה בו המשנה תחילה, אלא <b>ל</b>ענין <b>עונשין</b>, שאם לא הביא הזכר שתי שערות עד שנעשה בן עשרים, וגם נולדו בו סימני סריס - הרי הוא גדול, וחייב בכל עונשין שבתורה.
<b>איתמר</b>:
א. איש או אשה שלא הביאו שתי שערות עד גיל שמונה עשרה או עשרים [וכפי שנתבאר במשנה שהובאה לעיל], וגם נולדו להם סימני סריס או איילונית, הרי הם בחזקת סריס או איילונית, ואפילו הביאו שתי שערות לאחר שמונה עשרה או עשרים.
ב. בשמועה שלפנינו נחלקו רב ושמואל, אם אי הבאת השערות יחד עם סימני האריס או האיילונית, מועילים להחזיק את האיש או האשה כגדולים, משעה שכל איש או אשה ראויים להביא שתי שערות ולהיות גדולים, דהיינו בן שלוש עשרה לזכר ובן שתים עשרה לנקבה.
או שאין מחזיקים אותם בגדולים אלא מבן שמונה עשרה או עשרים. (3)
ג. השמועה שלפנינו כדעת רבי אליעזר היא, שגיל אי הבאת השערות בנקבה הוא שמונה עשרה שנה, ובזכר עשרים שנה.
<b>אכל</b> - כלומר: אכלה אשה (4) שלא הביאה שתי שערות - <b>חלב</b> [איסורו בלאו וחייבים עליו מלקות] <b>מבן</b> [בת] <b>שתים עשרה</b> שנה [<b>ויום אחד</b>] שהיא ראויה להביא שתי שערות, <b>עד בן</b> [בת] <b>שמונה עשרה שנה</b> ועדיין לא הביאה שתי שערות, <b>ונולדו בו</b> [בה] גם <b>סימני סריס</b> [איילונית], <b>ולאחר מכאן הביא</b> [הביאה] <b>שתי שערות</b>. (5)
<b>רב אמר</b>: הואיל וכשהיתה בת שמונה עשרה שנה עדיין לא הביאה שתי שערות, [ובנקבה השיעור הוא בת שמונה עשרה, וכדלעיל לדעת רבי אליעזר], וגם נולדו בה סימני איילונית ונתברר שהיא איילונית, הרי היא <b>נעשה סריס</b> [נעשית איילונית] <b>למפרע</b>, כלומר: הרי היא בחזקת גדולה למפרע, (6) מעת שהיתה בת שתים עשרה שנים ויום אחד שהיתה ראויה להביא שתי שערות, והרי היא חייבת מלקות על אכילת החלב שמאותו זמן ואילך.
ואף שהביאה שתי שערות לאחר מכאן, אין בכך כלום, כי הבאת שתי שערות לאחר שנעשית נקבה בת שמונה עשרה והביאה סימני איילונית, אינה מעלה ואינה מורדת.
<b>ושמואל אמר</b>: אפילו לא הביאה שתי שערות לאחר מכאן, אין היא גדולה אלא מעת שהיתה בת שמונה עשרה, ו<b>קטן היה</b> [קטנה היתה] <b>באותה שעה</b> [מבת שתים עשרה ועד בת שמונה עשרה].
<b>מתקיף לה רב יוסף לרב</b> הסובר: נעשית איילונית למפרע:
א. במשנה בכתובות ריש פרק אלו נערות נחלקו רבי מאיר וחכמים, במי שאנס או פיתה את הקטנה אם חייב עליה קנס כשם שהוא חייב על הנערה, ודעת רבי מאיר היא, שאין קנס אלא בבא על הנערה, אבל קטנה אין לה קנס, ואילו בבוגרת לכולי עלמא אין קנס.
ב. הקטנה היא עד שלא הביאה שתי שערות; הנערה היא זו שהביאה שתי שערות כשהיתה בת שתים עשרה, ועד ששה חדשים לאחר הבאת שערותיה הרי היא נערה; הבוגרת היא זו שכלו ימי נערותה, או שהביאה שערותיה לאחר שהיתה בת שתים עשרה וחצי, כי אז מקטנותה יצתה לבגר, שאין אשה נעשית נערה אלא בששת החדשים שמגיל שתים עשרה ועד שתים עשרה וחצי [תוספות]. (7)
ג. אשה שלא הביאה שתי שערות עד שנעשית בת שמונה עשרה שנה ויש בה סימני איילונית והרי היא גדולה, אין אנו דנים אותה כנערה, שהרי לא גדלה אלא לאחר שנעשית בת שתים עשרה וחצי, וימי נערות הם בששה חדשים הסמוכים לשתים עשרה כשפוסקין אז ימי קטנות (8), וזו הרי פסקו ימי קטנותה לאחר זמן זה.
ואולם לדעת רב, הסובר שהיא גדולה למפרע מעת שהיתה ראויה להביא שתי שערות, קא סלקא דעתין, שנערה היא מגיל שתים עשרה ועד שתים עשרה וחצי, כי מה לי מי שנעשית גדולה על ידי שערות שאנו דנים אותה כנערה אם הביאתם כשהיא בת שתים עשרה, לבין מי שגדלה כשהיא בת שתים עשרה משום שהיא איילונית; ולפיכך תמהינן:
אם כן - כדעת רב הסובר שנעשית גדולה למפרע מעת שהיתה בת שתים עשרה - <b>איילונית לרבי מאיר יהא לה קנס</b>, שהרי יתכן לה נערות באיילונית?!
כלומר: בברייתא בכתובות שנינו שאיילונית אין לה קנס, ולפי דעתו של שמואל מתפרשת הבריתא כדעת רבי מאיר הסובר קטנה אין לה קנס. ולפיכך לא משכחת לה איילונית שיתחייבו עליה קנס, כי עד גיל שמונה עשרה הרי היא קטנה, ואחר גיל שמונה עשרה הרי היא בוגרת, ובין זו ובין זו אין להן קנס לדעת רבי מאיר.
אבל לדעת רב, הרי אף איילונית נערה היא מגיל שתים עשרה ועד שתים עשרה וחצי, ובאותה שעה יש לה קנס אפילו לרבי מאיר, וכיון שכן האיך נפרש את הברייתא האומרת: איילונית אין לה קנס?!
<b>אמר</b> תירץ <b>ליה אביי</b> לרב יוסף: <b>הכי אמרי משמך</b> [גירסת הריטב"א; כך אומרים משמך (9)]: <b>מקטנותה יצתה לבגר</b>, כלומר: איילונית הנעשית גדולה למפרע מעת הגיעה לגיל שתים עשרה שנה, אין היא נעשית נערה למפרע (10), אלא בוגרת היא למפרע מאותה שעה (11), נמצאת האיילונית יוצאת מקטנות לבגר ואין לה נערות, ולכן אין לה קנס.
<b>אמר ליה</b> רב יוסף לאביי: יפה אמרת! ולואי ד<b>כל הני מילי מעליותא יתאמרו משמאי</b> [לואי שדברים טובים כעין אלו ייאמרו בשמי] -
כיון <b>ד</b>הכי <b>תניא</b>:
<b>אין הסריס נידון כבן סורר ומורה</b> [בן הגונב משל אביו וזולל וסובא ונידון בסקילה], <b>לפי שאין בן סורר ומורה נידון אלא בחתימת זקן התחתון</b>, כלומר: בהבאת שתי שערות בבית הערוה בלבד. (12) <b>ואין איילונית נידונית כנערה המאורסה</b> להתחייב סקילה על זנותה, לפי שלא חייבה תורה סקילה אלא בנערה, ולא באיילונית <b>שמקטנותה יצתה לבגר</b> ואין לה נערות.
<b>אמר רבי אבהו</b>:
<b>סימני סריס ואיילונית, ו</b>סימני <b>בן שמונה</b> [תינוק הנולד לשמונה חדשים] <b>אין עושין בהן מעשה, עד שיהו בן עשרים</b>
כלומר: איש או אשה שיש להם סימני סריס או איילונית, אין אנו מחזיקים אותם בגדולים וסריסים, אלא אם הגיעו לגיל עשרים ועדיין לא הביאו שתי שערות, ומאותה שעה ואילך חשובים הם כגדולים, אבל לקודם לכן נידונים כקטנים, [ריטב"א].
וכן תינוק הנולד לשמונה חדשים שאין הוא בן קיימא אלא אם כן גמרו סימני שערו וצפרניו כשנולד, אין סומכין על סימנים אלו להחזיקו כבן קיימא להתאבל עליו ולפטור את אמו מן החליצה [מאירי] אלא אם כן חי עד עשרים שנה, ועד אז ספק נפל הוא. (13)
ותמהינן: <b>ובן שמונה מי קחיי</b> [וכי אטו הנולד לשמונה חדשים בן קיימא הוא]?!
<b>והתניא: בן שמונה</b> חדשים <b>הרי הוא כאבן ואסור לטלטלו</b> בשבת מפני שאינו בן קיימא,
<h3> דף פ:</h3>
<b>אבל אמו שוחה עליו ומניקתו</b>, <b>ע</b> <b>מפני הסכנה</b> של האם והולד. (1)
ומשמע לגמרא עכשיו, שאין חילוק בין גמרו סימניו ללא גמרו סימניו, ותיקשי לרבי אבהו.
ומשנינן: <b>הכא במאי עסקינן</b>, (2) <b>כשגמרו סימניו</b>, כלומר: הואיל וגמרו סימניו הרי הוא בר קיימא אם הגיע לגיל עשרים, וכדעת רבי (3) בברייתא שמביאה הגמרא, והשמיענו רבי אבהו: מכל מקום אין מחזיקין אותו בבן קיימא אלא כשהגיע לגיל עשרים וחי.
<b>דתניא: איזהו בן שמונה</b> חדשים שאינו בן קיימא, <b>כל שלא כלו לו חדשיו</b>, כלומר: בזמן הלידה הדין תלוי ולא בסימנים.
<b>רבי אומר: סימנין מוכיחין עליו</b> שהוא בן שמונה חדשים, <b>שערו וצפרניו שלא גמרו</b>.
הרי למדת לדעת רבי: <b>טעמא דלא גמרו</b> שערו וציפרניו הוא דלא הוי בן קיימא.
<b>הא</b> נולד לשמונה חדשים, ו<b>גמרו</b> שערו וצפרניו, <b>אמרינן: האי</b> ולד <b>בר שבעה</b> חדשים <b>הוא</b> [נגמרה צורתו לסוף שבעה חדשים] <b>ואישתהויי הוא דאישתהי</b> [נשתהה במעי אמו אחר שנגמר, ויצא לשמונה חדשים], ונמצא שבן קיימא הוא כשאר יולדות לשבעה חדשים.
ומקשינן: <b>אלא הא דעבד רבי אבא תוספאה עובדא באשה שהלך בעלה למדינת הים, ואישתהי</b> הבעל במדינת הים <b>עד תריסר ירחי שתא</b> [שנים עשר חודש] ואז ילדה אשתו, <b>ואכשריה</b> רבי אבא לולד לבוא בקהל, ומשום שאנו תולים: לא מאחר נתעברה וממזר הוא, אלא מבעלה נתעברה קודם שיצא למדינת הים, ונשתהה העובר במעי אמו שלשה חדשים לאחר שנגמרה צורתו לסוף תשעה חדשים -
<b>כמאן</b>, כדעת מי הוא שעשה כן רבי אבא, האם <b>כרבי דאמר: משתהא</b> הולד במעי אמו אחר שנגמרה צורתו?! (4)
ומשנינן: <b>כיון דאיכא רבן שמעון בן גמליאל דאמר</b> נמי: <b>משתהי</b> הולד במעי אמו אחר שנגמרה צורתו, הרי נמצא כי <b>כרבים</b> הוא ד<b>עבד</b> רבי אבא ולא כיחיד.
<b>דתניא: רבן שמעון בן גמליאל אומר כל שנשתהא שלשים יום באדם</b>, תינוק שחי אחר לידתו שלשים יום אפילו (5) נולד לשמונה חדשים הרי זה <b>אינו נפל</b>, מפני שאנו אומרים: לשבעה חדשים נגמרה צורתו, אלא שנשתהה במעי אמו עד החודש השמיני. (6)
<b>תנו רבנן: איזהו סריס חמה, כל שהוא בן עשרים ולא הביא שתי שערות, ואפילו הביא</b> שתי שערות <b>לאחר מכאן, הרי הוא כסריס לכל דבריו</b>.
<b>ואלו הן סימניו</b> להחזיקו בסריס מלבד אי הבאת שתי שערות:
<b>כל שאין לו זקן</b>, כלומר: שלא נתמלא זקנו, ואפילו שיש לו שערות בזקן, [תוספות]. (7)
<b>ושערו לקוי</b> [דק ורך ביותר, רש"י ומאירי].
<b>ובשרו מחליק</b> [חלק כשל אשה] ואינו שעיר כדרך שאר אנשים.
<b>רבי יהודה בן יאיר אומר: כל שאין מימיו</b> [מימי רגליו, רמב"ם ומאירי (8)] <b>מעלין רתיחות</b>, והוא הקרוי "קצף", [מאירי].
<b>ויש אומרים: כל המטיל מים, ואין עושין כיפה</b> [קילוח ארוך למרחוק, ועגול ככיפה].
<b>ויש אומרים: כל ששכבת זרעו דוחה</b> [צלולה כמים ואינה קשורה כלובן ביצה, רש"י ומאירי].
<b>ויש אומרים: כל שאין מימי רגליו מחמיצין</b> [מסריחים כששוהים בכלי].
<b>אחרים אומרים: כל שרוחץ</b> בחמין <b>בימות הגשמים, ואין בשרו מעלה הבל</b> [אדים]
<b>רבן שמעון בן אלעזר אומר: כל שקולו לקוי</b>, דק וכעין צפצוף <b>ואין ניכר בין</b> קולו של <b>איש לאשה</b>, [מאירי].
<b>ואיזו היא איילונית</b>:
<b>כל שהיא בת עשרים</b> (9) <b>ולא הביאה שתי שערות, ואפילו הביאה</b> שתי שערות <b>לאחר מכאן, הרי היא כאיילונית לכל דבריה</b>
<b>ואלו הן סימניה</b> להחזיקה באיילונית לבד אי הבאת שתי שערות:
<b>כל שאין לה דדים</b>.
<b>ומתקשה בשעת תשמיש</b> [תשמיש קשה עליה].
<b>רבן שמעון בן גמליאל אומר: כל שאין שיפולי מעיה כנשים</b> [אין לה כמין כף מעל אותו מקום].
<b>רבי שמעון בן אלעזר אומר: כל שקולה עבה, ואינה ניכרת בין אשה לאיש</b>
השמועה הבאה מתבארת על פי שיטת התוספות.
<b>איתמר: סימני סריס</b> (10) שנזכרו בברייתא דלעיל, נחלקו בו אמוראים אם צריך את כולם או את חלקם כדי להחזיקו כסריס חמה:
<b>רב הונא אמר: עד שיהו</b> בו <b>כולם</b>.
<b>רבי יוחנן אמר: אפילו באחד מהן</b>, ומפרש לה ואזיל.
<b>היכא דהביא</b> אפילו <b>שתי שערות</b> בלבד <b>בזקן, כולי עלמא לא פליגי</b> - ואפילו רבי יוחנן מודה - <b>ד</b>אינו סריס <b>עד שיהיו</b> בו <b>כולן</b>. כלומר: שלא יתמלא זקנו יחד עם שאר הסימנים שנשנו בברייתא.
<b>כי פליגי, בשלא הביא</b> אפילו שתי שערות בזקן.
ובאופן זה בלבד הוא שאמר רבי יוחנן: סימן זה לבדו מועיל להחשיבו כסריס, ואילו לדעת רב הונא: אפילו באופן זה אינו מוחזק להיות סריס עד שיצטרפו אליו שאר הסימנים.
ומקשינן: ו<b>אלא הא דאמר להו רבה בר אבוה לרבנן</b> [ביקש רבה בר אבוה מהחכמים]: <b>עיינו ביה ברב נחמן</b> [צאו והתבוננו ברב נחמן] - שלא היה לו זקן -
והיה, <b>אי בשרו מעלה הבל</b>, אם כן אינו סריס,
<b>איתיב ליה ברת</b> [אתן לו את בתי לאשה]!
נמצאת למד מדברי רבה בר אבוה שאין די במה שאין לו זקן להחזיקו כסריס, ואם כן <b>כמאן</b> סבירא ליה לרבה בר אבוה? <b>כרב הונא</b> האומר: אפילו כשלא הביא שתי שערות בזקן צריך שיהיו בו כולם, ולפיכך אם היה חסר לו לרב נחמן הסימן שאמרו: אין בשרו מעלה הבל, הרי שאינו סריס?!
ומשנינן: <b>לא</b> כאשר סלקא דעתין שלא היו לרב נחמן אפילו שתי שערות בזקן, אלא: <b>רב נחמן סיכי דיקנא</b> [יתדות הזקן, כלומר: שערות בכמה מקומות בזקנו] <b>הוי ליה</b>.
נמצא, שלא היה ברב נחמן אותו הסימן שלדעת רבי יוחנן די בו כדי להחזיקו בסריס - דהיינו: אין לו שתי שערות בזקן - ולפיכך אם לא נמצאו בו ברב נחמן כל שאר הסימנים הרי שאינו סריס.
שנינו במשנה: <b>הסריס לא חולץ ולא מייבם וכן איילונית</b> לא חולצת ולא מתייבמת:
ודייקינן: <b>קתני סריס דומיא דאיילונית</b> -
<b>מה "איילונית" בידי שמים</b> היא, <b>אף "סריס</b>" בסריס <b>בידי שמים</b> [כלומר: סריס חמה שהוא לקוי ממעי אמו] עוסקת משנתנו, ובזה הוא שאמרו: הסריס לא חולץ ולא מייבם,
<b>ו</b>נמצאת <b>סתמא</b> דמשנתנו <b>כרבי עקיבא, דאמר</b>: סריס <b>בידי אדם אין</b> אכן בעי חליצה הואיל והיתה לו שעת הכושר, <b>בידי שמים</b> הוא ד<b>לא</b> בעי חליצה, הואיל והיתה לו שעת הכושר.
שנינו במשנה: <b>הסריס שחלץ ליבמתו לא פסלה</b>, בעלה פסלה:
השמועה הבאה מתבארת על פי הריטב"א.
א. לעיל דף סא ב תניא: "זונה" שאסרה התורה לכהן היא זונה כשמה [לשון טועה, שטועה מתחת בעלה לאחרים, רש"י] דברי רבי אליעזר.
[דלרבי אליעזר אין זונה אלא אשת איש, רש"י].
רבי עקיבא אומר: זונה זו מופקרת.
רבי יהודה אומר: זונה זו איילונית.
וחכמים אומרים: אין זונה אלא גיורת ומשוחררת ושנבעלה בעילת זנות" [כגון אחד מכל העריות וכגון בת ישראל לנתין וממזר, רש"י].
ב. לדעת חכמים כל הנבעלת בעילת איסור הרי היא זונה (11) ובלבד שיהא "זר אצלה מעיקרא". (12)
אבל אם היה מותר לה תחילה ואחר כך נאסרה עליו, אינה נעשית זונה.
ג. נבעלה לחייבי כריתות, הרי היא זונה אפילו אם אינו זר אצלה מעיקרא.
ודייקינן: <b>טעמא דבעלה הוא</b> [הסריס] דפסלה מן הכהונה משום שנבעלה לאשת אחיה שלא במקום מצוה. (13)
<b>הא</b> אם בעלה <b>אחר</b> והיו לו עוד אחים בריאים שהיא זקוקה להם <b>לא</b> נפסלה מן הכהונה ואף שאסורה היא לכל אדם קודם שחלצה; ואם כן:
<h3> דף פא.</h3>
<b>לימא תיהוי</b> משנתנו <b>תיובתא דרב המנונא</b>.
<b>דאמר: שומרת יבם שזינתה</b> - <b>פסולה ליבמה</b> כאשת איש שזינתה תחת בעלה, האסורה לבעלה. ולשיטתו, זונה היא ואסורה לכהונה. ותיקשי ממשנתנו, שלא פסלה לכהונה את זו שהיא שומרת יבם לאחים הבריאים, אלא אם כן זינתה עם אחי בעלה הסריס?!
כלומר: הניחא אם לא סבירא לן כרב הונא, הרי אינה נעשית זונה כיון שאין האחר זר אצלה מעיקרא, כי קודם שנישאת לזה היתה מותרת לו, ולכן לא עשאה זונה.
אבל לרב המנונא, שהוא משוה שומרת יבם שזינתה לאשת איש שזינתה, הרי היא זונה ופסולה לכהונה. (1)
ומשנינן: <b>לא</b> כאשר דייקת, שאם זינתה עם אחר אינה פסולה לכהונה, ממה שלא שנינו אלא בעלה הסריס, ולא אחר, פסלה.
אלא <b>הוא הדין אפילו</b> אם נבעלה <b>לאחר</b> - <b>נמי</b> נפסלה לכהונה.
<b>ו</b>הטעם ששנינו בעלה הסריס פסלה, כי <b>איידי</b> כיון <b>דתנא רישא</b> הסריס שחלץ ליבמתו לא פסלה, <b>בדידיה</b>, [בסריס], שהרי לא שייך דין זה אלא בסריס, לכן <b>תנא נמי סיפא</b>, בעלה פסלה, <b>בדידיה</b>, ולא באחר.
שנינו במשנה: <b>וכן איילונית שחלצו לה אחין</b>, לא פסלוה בעלוה פסלוה מפני שבעילתה בעילת זנות:
ודייקינן: <b>טעמא דבעלוה</b> אחים, רק אז פסלוה לכהונה.
<b>הא לא בעלוה</b> אחים - <b>לא</b> פסולה היא לכהונה מעצם היותה איילונית -
<b>כמאן</b> היא משנתנו? - <b>דלא כרבי יהודה</b>.
<b>דאי רבי יהודה, האמר: איילונית זונה היא</b>, ואסורה לכהן, משום שעצם בעילתה בעילת זנות היא, כיון שאינה ראויה ללדת ולפרוץ, וכדכתיב: "הזנו ולא יפרוצו", הרי למדת שכל ביאה שאין בה פריצה - אינה אלא בעילת זנות.
<big><b>מתניתין:</b></big>
<b>סריס חמה כהן</b> - שמותר הוא בבת ישראל - <b>שנשא בת ישראל</b>, הרי זה <b>מאכילה בתרומה</b> כשאר כהנים.
אבל סריס אדם, הרי זה פצוע דכא, ואינו מאכיל בתרומה. (2)
<b>רבי יוסי ורבי שמעון אומרים: אנדרוגינוס כהן שנשא בת ישראל</b>, הרי זה <b>מאכילה בתר ומה</b>.
ובגמרא יתבארו דבריהם, אם טעמם הוא משום שלדעתם אנדרוגינוס ודאי זכר הוא, או ספק זכר וספק נקבה הוא, אלא שלענין תרומה דרבנן הרי זה מאכיל אפילו מספק.
<b>רבי יהודה אומר: טומטום שנקרע ונמצא זכר</b>, ויש לו אח אחר - <b>לא יחלוץ</b> הוא <b>מפני שהוא כסריס</b>, כלומר שאינו מוליד.
ועוד אמרו רבי יוסי ורבי שמעון: (3) <b>אנדרוגינוס נושא</b> אשה, <b>אבל לא נישא</b> לאיש, שהאנדרוגינוס כזכר הוא, והשוכב עמו הרי זה כבא על הזכר. (4)
<b>רבי אליעזר אומר: אנדרוגינוס</b> שבא עליו זכר, <b>חייבין עליו סקילה</b>, כאילו בא על <b>זכר</b>. ובגמרא יתבאר במה נחלקו רבי יוסי ורבי שמעון עם רבי אליעזר.
<big><b>גמרא:</b></big>
שנינו במשנה: סריס חמה כהן שנשא בת ישראל מאכילה בתרומה:
והוינן בה: והרי <b>פשיטא</b> שהוא מאכיל בתרומה, ולמה הוצרך התנא להשמיענו זאת?!
ומפרשינן: חידוש יש בדין זה, כי <b>מהו דתימא</b> הואיל ואמרה תורה "ויליד ביתו הם יאכלו בלחמו", וקרינן ביה "יאכילו בלחמו", (5) יש לנו לדרוש מלשון "ויליד" שרק כהן <b>מוליד</b> הוא זה ש<b>מאכיל</b> בתרומה.
אבל כהן <b>שאינו מוליד אינו מאכיל</b> -
<b>קא משמע לן</b> שגם הוא מאכיל. (6)
שנינו במשנה: <b>רבי יוסי ורבי שמעון אומרים אנדרוגינוס</b> כהן שנשא בת ישראל מאכילה בתרומה: <b>אמר ריש לקיש</b>: אנדרוגינוס, לדעת רבי יוסי (7) הוא ספק זכר ספק נקבה.
ולפיכך, אינו <b>מאכילה</b> אלא <b>בתרומה</b>, הואיל ותרומה מדרבנן היא, כדמפרש ואזיל, <b>ואין מאכילה בחזה ושוק</b> הניתן לכהנים ואסור לזרים.
כי הואיל ומן התורה אסורים הם לזרים, אינו מאכיל את אשתו בהם, שהרי ספק הוא אם תפסו קדושין באשתו, כי שמא נקבה הוא, ואין הנקבה מקדשת את הנקבה.
<b>רבי יוחנן אומר: אף מאכילה בחזה ושוק</b>, שהאנדרוגינוס לרבי יוסי ודאי זכר הוא, ולפיכך מאכילה אף בחזה ושוק שהם מדאורייתא.
<b>ולריש לקיש</b>, שחילק בין תרומה שהאנדרוגינוס מאכילה לבין חזה ושוק שאינו מאכילה, תיקשי: <b>מאי שנא חזה ושוק</b> שאין האנדרוגינוס מאכיל את אשתו, הואיל ואיסור אכילת זר את החזה והשוק מ<b>דאורייתא</b> הוא, והרי איסור אכילת זר ב<b>תרומה נמי</b> איסור <b>דאורייתא</b> הוא?!
ומשנינן: <b>הכא</b>, במשנתנו <b>במאי עסקינן בתרומה בזמן הזה</b>, שכל עיקרה של תרומה עתה הוא רק מ<b>דרבנן</b>. ואינה אסורה לזרים אלא מדרבנן. והואיל ויתכן שהאנדרוגינוס זכר הוא, לפיכך אוכלת אשתו בתרומה מספק, כי ספק דרבנן לקולא. (8)
ותמהה הגמרא על פירוש זה בדברי ריש לקיש:
<b>אבל בזמן שבית המקדש קיים</b> - <b>מאי</b> יהא דינה של אשת האנדרוגינוס בתרומה, לדעת ריש לקיש? האם היא <b>לא</b> תאכל אז בתרומה הואיל ואז דאורייתא היא התרומה?!
והרי אם כן, <b>אדתני</b> ריש לקיש <b>"אין מאכילה בחזה ושוק</b>" שהם דאורייתא ונוהגים בזמן שבית המקדש קיים, הרי לדבריך - שפירשת בדברי ריש לקיש שלא התיר אלא בתרומה בזמן הזה שהיא מדרבנן - <b>לפלוג</b> ריש לקיש <b>וליתני בדידה</b> [בתרומה עצמה], וכך יאמר ריש לקיש:
<b>במה דברים אמורים</b> שהיא אוכלת <b>בתרומה</b>, בזמן הזה שהיא רק מ<b>דרבנן</b>. <b>אבל בתרומה</b> בזמן שבית המקדש קיים, שהיא מ<b>דאורייתא</b> - <b>לא</b> מאכיל האנדרוגינוס את אשתו.
ולמה הוצרך ריש לקיש לחלק ולומר שבזמן בית המקדש אינה אוכלת בחזה ושוק, והרי באותו זמן אפילו בתרומה לא אכלה?! ומשנינן: <b>הכי נמי קאמר</b> ריש לקיש: <b>כשהוא מאכילה</b> - <b>מאכילה בתרומה בזמן הזה</b>, לפי שהתרומה היא רק מ<b>דרבנן</b>.
<b>ו</b>אולם, <b>אין מאכילה</b> תרומה <b>בזמן</b> שאוכלים <b>חזה ושוק</b>, בזמן שבית המקדש קיים, <b>ואפילו</b> לא <b>בתרומה דרבנן</b> הוא טינו מאכילה אז. כגון תרומת פירות האילן, שאינה אלא מדרבנן בכל הזמנים.
ומשום גזירה, <b>דילמא אתי</b> [שמא תבוא האשה] <b>לאוכלה</b> [לאכול] גם <b>בתרומה דאורייתא</b>.
<b>ו</b>אילו <b>רבי יוחנן אמר: אף מאכילה</b> בזמן המקדש <b>בחזה ושוק</b>, הואיל ואנדרוגינוס זכר גמור הוא.
<b>אמר ליה רבי יוחנן לריש לקיש: מי סברת תרומה בזמן הזה דרבנן</b> לפי שבטלה קדושה מן הארץ כשגלו ישראל ממנה?! (9)
<b>אמר ליה</b> ריש לקיש לרבי יוחנן: <b>אין</b>, אכן תרומה בזמן הזה דרבנן! (10)
א. התרומה - בין תרומה דאורייתא ובין תרומה דרבנן - אינה בטלה ברוב כשאר איסורים, אלא באחד ומאה בלבד. כלומר: אם כנגד מדה אחת של תרומה היו מאה מידות של חולין, הרי התרומה בטילה.
ב. תרומה חשובה [או שאר איסור דאורייתא בדבר חשוב], שהיא נמכרת לפי מנין ולא באומד, אינה בטלה כלל. דין זה נוהג בתרומה דאורייתא, אבל בתרומה בזמן הזה, לדעת הסובר שהיא מדרבנן, הרי היא בטילה.
ג. תרומת פירות אינה אלא מדרבנן אף בזמן הבית, שאין נוהגת תרומה דאורייתא אלא בדגן תירוש ויצהר בלבד, [שיטת רש"י (11)].
ד. תרומת פירות חשובה בזמן הבית [או בזמן הזה, לדעת הסובר תרומה בזמן הזה דאורייתא] אינה בטילה. הואיל ואנו גוזרים תרומת פירות שהיא מדרבנן אטו תרומת דגן תירוש ויצהר שהיא מדאורייתא. ואין דינה כתרומה בזמן הזה, שלא גוזרים בה משום דאורייתא, היות ובזמן הזה אין נוהגת תרומה דאורייתא כלל.
כיון <b>שאני שונה</b> (12) ברייתא, שנאמר בה: <b>עיגול בעיגולים עולה</b>.
כלומר: עיגול דבילה של תרומה, שנפל לתוך מאה עיגולים של חולין הרי העיגול בטל.
ומוכח שהתרומה בזמן הזה מדרבנן היא, כי אילו היתה נוהגת תרומה בזמן הזה מדאורייתא, לא היה לו לעיגול, שהוא דבר חשוב, ומוכרים אותו במנין, להתבטל.
ואף שבין כך ובין כך אין תרומת העיגול תרומה דאורייתא, שהרי תרומת פירות היא, מכל מקום, אם היתה בזמן הזה תרומה מדאורייתא, יש לנו לגזור תרומה דרבנן בגלל תרומה דאורייתא.
אלא ודאי, שתרומה בזמן הזה רק מדרבנן היא, והואיל ועתה אין כלל תרומה דאורייתא לא גזרו בה שלא תתבטל משום תרומה דאורייתא.
<b>אמר ליה</b> רבי יוחנן לריש לקיש: וכי עיגול דבילה שהוא בטל וכפי ששנית, הוא משום שאיסורו אינו אלא מדרבנן, וכאשר ביארת?!
<b>והלא אני שונה</b> ברייתא אחרת, שנאמר בה: אפילו <b>חתיכה</b> של בשר חטאת טמאה - שאף היא נמכרת במנין, כמו עיגול הדבילה, וחשובה כמותה - שהתערבה <b>ב</b>מאה <b>חתיכות</b> של בשר טהור הרי היא <b>עולה</b>, שהיא מתבטלת ברוב על אף שאיסורה הוא מדאורייתא?!
ואם כן מוכח, שזה שעיגול וחתיכה בטלים, לא מפני שאיסורם מדרבנן הוא, אלא משום שאלו אינם חשובים, כי: <b>מי סברת "כל שדרכו לימנות</b>" [דבר שבדרך כלל אין מוכרים אותו באומד אלא במנין] <b>שנינו</b> שאינו בטל מפני חשיבותו?!
אין הדבר כן. אלא <b>"את שדרכו לימנות</b>" [דבר שתמיד מוכרים אותו מחמת חשיבותו במנין, ולעולם אין מוכרים אותו באומד מפני חשיבותו], הוא ש<b>שנינו</b> שאינו בטל מפני חשיבותו.
ואין חתיכת הבשר ועיגול הדבילה דברים חשובים דיים שלא יתבטלו, שהרי את אלו פעמים שמוכרים באומד ולא במנין.
ומאחר שעיגול הדבילה אינו חשוב, לפיכך שנינו: עיגול בעיגולים עולה, ואין לך להוכיח מכאן שתרומה בזמן הזה דרבנן.
ומבארת הגמרא: <b>מאי היא?</b> היכן שנינו שדבר הנמכר במנין אינו בטל, שעליו נחלקו ריש לקיש ורבי יוחנן כיצד שנינו?
<b>דתנן: מי שהיו לו חבילי תלתן</b> [מין קטנית הוא, ולמתק את הקדירה הוא בא] <b>של כלאי הכרם</b> - הרי אלו אסורים בהנאה, ו<b>ידלקו</b>, שכלאי הכרם דינם בשריפה, וכמו שאמר הכתוב "לא תזרע כרמך כלאים, פן תקדש המלאה, הזרע אשר תזרע, ותבואת הכרם".
ודרשו חכמים: "תקדש" הרי הוא כאילו אמר הכתוב "תוקד אש", ללמדך שכלאי הכרם בשריפה.
ואם <b>נתערבו</b> אותן חבילות אסורות <b>ב</b>חבילות <b>אחרות</b> מותרות -
<h3> דף פא:</h3>
<b>כולן ידלקו</b> [וכדמפרש ואזיל טעמא מפני מה אינן בטלות], <b>דברי רבי מאיר</b>.
<b>וחכמים</b> אומרים: <b>יעלו</b> [יתבטלו החבילות האסורות] <b>באחד ומאתים</b>.
אם היו מאתים חבילות של היתר כנגד חבילה אחת של איסור. שכך הוא שיעור ביטול ברוב בכלאי הכרם. (1)
ומפני מה אמר רבי מאיר "כולן ידלקו"?
<b>שהיה רבי מאיר אומר: כל</b> איסור מאיסורי הנאה כגון ערלה או כלאי הכרם <b>שדרכו לימנות</b> - וכחבילות אלו שהן נמכרות במנין ולא באומד - הרי הוא <b>מקדש</b> [אוסר בהנאה] את המותר שנתערב בו, ואפילו היו מאתים כנגדו.
<b>ו</b>אילו <b>חכמים אומרים: אינו מקדש אלא ששה דברים בלבד</b>.
<b>רבי עקיבא אומר: שבעה</b> דברים.
ו<b>אלו הן</b>:
א. <b>אגוזי פרך</b>, אגוזים של המקום שנקרא "פרך" [רש"י (2)].
ב. <b>ורימוני בדן</b>, רימונים מן המקום שנקרא "בדן".
ג. <b>וחביות סתומות</b> של יין [מאירי]. (3)
ד. <b>וחלפי תרדין</b>, הוא מין אחד של תרדין שאינן חלקות אך שעירות מעט, והן חשובות במינן [מאירי].
ה. <b>וקולחי כרוב</b>.
יש מיני כרוב שאינם מגדלים קלח עם העלה, ואילו למין זה קלח גס ועבה, הגדל עם העלה, והוא החשוב שבמינו.
ו. <b>ודלעת יונית</b>, היא חשובה אצלם במינה [מאירי].
<b>ורבי עקיבא מוסיף</b>:
ז. <b>אף ככרות</b> לחם <b>של בעל הבית</b> שהן גדולות.
אבל ככרות של נחתום, שהן קטנות, הרי הן בטלות [תוספות].
<b>הראויין</b> - מתוך אלו שנמנו - <b>ל</b>היות אסורים באיסור <b>ערלה</b> [כגון אגוזים רימון וחביות (4)] הרי הן מקדשים כשהן אסורים באיסור ערלה.
ואותן - מתוך אלו שנמנו - <b>הראויין לכלאי הכרם</b> [כגון תרדין וכרוב ודלעת. וכן ככרות של בעל הבית לרבי עקיבא], הרי הן מקדשים כשאסורים הם באיסור כלאי הכרם. (5)
ועל משנה זו נחלקו רבי יוחנן וריש לקיש: (6)
<b>רבי יוחנן סבר: "את" שדרכו לימנות</b> - <b>שנינו</b> שאינו בטל. (7) <b>וריש לקיש סבר: "כל" שדרכו לימנות</b> - <b>שנינו</b> שאינו בטל. (8)
לעיל בגמרא מבואר, שאמר רבי יוחנן לריש לקיש "והלא אני שונה, חתיכה בחתיכות עולה". ולמד מכאן רבי יוחנן ש"את שדרכו לימנות שנינו", וחתיכה שאין דרכה תמיד לימנות הרי היא בטילה.
ועתה מבארת הגמרא:
<b>מאי חתיכה</b>, כלומר: היכן שנינו "חתיכה בחתיכות עולה"? <b>דתניא: חתיכה</b> [הנמכרת במנין דרך כלל, ופעמים באומד] <b>של חטאת טמאה</b>, האסורה באכילה אפילו לכהנים, <b>שנתערבה במאה חתיכות של חטאות טהורות</b>.
<b>וכן פרוסה</b> [הנמכרת במנין דרך כלל, ופעמים באומד] <b>של לחם הפנים טמאה</b>, האסורה באכילה אפילו לכהנים, <b>שנתערבה במאה פרוסות של לחם הפנים טהורות</b>.
הרי זו <b>תעלה</b> [תיבטל], וכל התערובת מותרת באכילה.
<b>רבי יהודה אומר: לא תעלה</b>, ובהמשך הגמרא יתבאר טעמו של רבי יהודה.
<b>אבל חתיכה של חטאת טהורה</b> המותרת לכהן ואינה אסורה אלא לזרים, <b>שנתערבה במאה חתיכות של חולין טהורות</b> -
<b>וכן פרוסה של לחם הפנים טהורה</b> המותרת לכהן ואינה אסורה אלא לזרים, <b>שנתערבה במאה פרוסות של חולין טהורות</b> -
<b>דברי הכל לא תעלה</b>, הואיל ואפשר למוכרן כולן לכהן בהפסד מועט, וגם הן דברים שבדרך כלל מוכרים אותם במנין, לפיכך אינם בטלים. (9)
<b>קתני מיהת רישא</b>, שחתיכה בחתיכות <b>תעלה</b>. ומכאן הוכיח רבי יוחנן ש"את שדרכו לימנות שנינו", וחתיכה בטילה.
<b>אמר רבי חייא בריה דרב הונא</b> ליישב שיטתו של ריש לקיש הסובר "כל שדרכו לימנות שנינו", ותיקשי ליה הך ברייתא, שהרי חתיכה דרכה לימנות, ומכל מקום בטילה:
הכא במאי עסקינן, <b>ב</b>חתיכה ש<b>נימוחה</b>, ושוב אין דרכה לימנות. ואינה חשובה, ובטילה כשאר דברים.
ותמהינן: <b>אי הכי, מאי טעמא דרבי יהודה?</b>
כלומר: הניחא אי לא מיירי בנימוחה, הרי יש לפרש טעמו של רבי יהודה שהוא סובר "כל שדרכו לימנות" אינו בטל, ולפיכך חתיכה ופרוסה אינן בטלות. אבל מאחר שביארנו שבנימוחה עסקינן, תיקשי לך: מאי טעמא דרבי יהודה?!
<h3> דף פב.</h3>
ומפרשינן: <b>רבי יהודה לטעמיה, דאמר</b> בכל התורה כולה: <b>מין במינו לא בטיל</b>.
תו תמהינן: <b>אבל לא נימוחה מאי?</b> וכי <b>לא תעלה?!</b>
אם כן, <b>אדתני</b> [עד ששנה התנא] בהמשך הברייתא: <b>אבל חתיכה של חטאת טהורה שנתערבה במאה חתיכות של חולין טהורות לא תעלה</b>, והיינו משום שבטהורה יש לה תקנה למכור לכהן בהפסד מועט -
<b>ניפלוג ונתני בדידה</b> [למה לא חילק התנא בחתיכה של חטאת טמאה עצמה] שאין בה תקנה למוכרה לכהן, ויאמר:
<b>במה דברים אמורים</b> - שחתיכה או פרוסה טמאה הרי היא בטילה - <b>כשנימוחה</b> ואינה חשובה.
<b>אבל לא נימוחה</b>, ו"כל שדרכו לימנות" היא - הרי זו <b>לא תעלה?!</b>
ומשנינן: <b>טהורה בטהורות עדיף ליה</b> לאשמועינן שאינה בטילה, מאשר תרומה טמאה בטהורה.
ומשום שטהורה בטהורות שייך בו יותר ביטול, שהרי בזה לא נחלקו תנאים אם הוא בטל [כשאינו דבר שבמנין]. ואילו טמאה בטהורה נחלקו בה תנאים אם בטילה היא, כמבואר בתרומות פ"ה מ"ג.
ועוד, עדיף ליה לאשמועינן בנימוחה, שמכל מקום, פעמים שאינה בטילה. (1)
<b>ו</b>מקשינן <b>לריש לקיש</b>, המפרש את הברייתא בנימוחה: אם כן, <b>מאי שנא רישא</b>, חתיכה ופרוסה טמאות, שהן בטלות, <b>ומאי שנא סיפא</b>, חתיכה ופרוסה טהורות, שאינן בטלות -
והרי כיון שנימוחה ואין האיסור בעינו כלל, אף שאפשר למוכרם לכהן בהפסד מועט, היה להם ליבטל?! (2)
<b>אמר רב שישא בריה דרב אידי</b>, לפרש את החילוק בין הרישא לסיפא לדעת ריש לקיש:
לעולם מדובר בנימוחה. וטעמו של תנא קמא הוא משום שבאיסור דאורייתא אף לדעתו "מין במינו לא בטל". (3) ומיהו, באיסור דרבנן אין גוזרים אטו איסור דאורייתא.
וכך מתפרשת הברייתא:
<b>רישא</b>, המדברת בחטאת ולחם הפנים טמאים, מדובר בה שנטמאו <b>בטומאת משקין</b>, שאינה מטמאה אלא מ<b>דרבנן</b>, [כלומר: טומאת החתיכה והפרוסה היא על ידי משקין טמאים שנגעו בכלי - שאין טומאת הכלי אלא מדרבנן, כי מן התורה אין משקין מטמאין כלי - ונגעו החטאת או לחם הפנים באותו כלי].
והואיל ואין איסורן אלא מדרבנן, לכן הן בטילות כשהן נימוחות, ואע"ג שהן מין במינו.
אבל <b>סיפא</b>, המדברת בחטאת ולחם הפנים לגבי זר, שאיסורן הוא מ<b>דאורייתא</b>, לפיכך אינן בטלות, ואע"ג שהן נימוחות, הואיל והן מין במינו.
ומקשינן: <b>אבל</b> חטאת ולחם הפנים הטמאים ב<b>טומאת שרץ</b>, שהיא מדאורייתא, ונימוחו - <b>מאי?</b> וכי <b>לא תעלה</b>, וכי היא לא תתבטל היות ומין במינו הוא?
אם כן, <b>אדתני סיפא: אבל חתיכה של חטאת טהורה שנתערבה במאה חתיכות של חולין טהורות</b> - <b>לא תעלה</b>. תיקשי:
<b>ניפלוג וניתני בדידה</b>: (4)
<b>במה דברים אמורים בטומאת משקין</b>. <b>אבל בטומאת שרץ לא</b> תעלה?!
ומשנינן: <b>טהורה בטהורות עדיף ליה</b>, וכמו שנתבאר לעיל.
<b>רבה אמר</b>: כך יש לפרש את החילוק בין הרישא לסיפא לשיטת ריש לקיש, על דרך תירוצו של רב שישא בריה דרב אידי, שתנא זה סבור שמדרבנן מין במינו אינו בטל. ומיהו, לא גזרו אלא באיסור לאו ולא באיסור כרת. וכך מתפרשת הברייתא:
<b>רישא</b>, מדברת בקדשים טמאים, שה<b>איסור</b> לאוכלם הוא רק יסור <b>לאו</b> "והבשר אשר יגע בכל טמא לא יאכל", ולכן לא גזרו חכמים במין במינו שלא יתבטל [כיון שנימוחו].
אבל <b>סיפא</b>, מדברת בקדשים שנתערבו בחולין, שאם נתירם, יבוא לאוכלם בטומאת הגוף שהוא <b>איסור כרת</b>, ובכי האי גוונא גזרו חכמים שמין במינו לא יתבטל. (5)
<b>ו</b>תמהינן עלה: ו<b>הא רבה הוא דאמר: כל בדאורייתא</b> - <b>לא שנא איסור לאו ולא שנא איסור כרת!</b> כי אם חשו חכמים לאיסור כרת חשו גם לאיסור לאו, ועשו תקנה?!
<b>קשיא!</b>
<b>רב אשי אמר: סיפא</b> - שנתערבו קדשים טהורים בחולין, ומותרים לכהנים לפיכך לא בטלי - <b>משום דהוי ליה דבר שיש לו מתירין</b>, כלומר שהן מותרין לכהן.
<b>וכל דבר שיש לו מתירין</b> - <b>אפילו באלף לא בטיל</b>. (6)
ואומרת הגמרא:
<b>והא דרב אשי</b> - הסובר דבר שאסור לזה ומותר לזה דינו כ"דבר שיש לו מתירין" ואינו בטל - <b>בדותא</b> (7) <b>היא!</b>
כלומר, לא אמרה רב אשי מעולם [ריטב"א]. שאין נקרא "דבר שיש לו מתירין" אלא כגון ביצה שנולדה ביום טוב, שהיום היא אסורה, ולמחר היא מותרת למי שהיתה אסורה. (8)
כי <b>למאן</b>, לגבי מי, זה נחשב כדבר שיש לו מתירים? <b>אי לכהן</b> - <b>מישרא שרי</b> [מותרת החתיכה או הפרוסה] כבר עכשיו.
ו<b>אי לישראל</b> - הרי <b>לעולם</b> הוא <b>אסור</b>, ואין זה דבר שיש לו מתירין. (9)
<b>אלא</b> ודאי, <b>הא דרב אשי בדותא היא</b>.
ועתה שבה הגמרא למבואר לעיל, שנחלקו ריש לקיש ורבי יוחנן, האם תרומה בזמן הזה מדאורייתא היא או מדרבנן, ותמהינן:
והוינן בה: <b>ו</b>האם <b>סבר רבי יוחנן</b> ש<b>תרומה בזמן הזה</b> היא מ<b>דאוריייתא?!</b>
<b>והתניא</b>: אם היו <b>שתי קופות</b> של תבואה, <b>אחת של חולין ואחת של תרומה</b>.
<b>ולפניהם</b> היו <b>שתי סאין</b> של תבואה, <b>אחת של חולין ואחת של תרומה</b>.
<b>ונפלו אלו בתוך אלו</b>, הסאין לתוך הקופות - <b>הרי אלו מותרים</b>, ואפילו קופת החולין, ואין חוששים שמא "נדמעה" קופת החולין על ידי סאת התרומה שנפלה לתוכה -
מפני <b>שאני אומר</b> [כלומר: יכול אני "לתלות" להקל, ולומר]:
הסאה <b>תרומה</b> - <b>לתוך</b> הקופה של <b>תרומה נפלה, ו</b>הסאה של <b>חולין</b> - <b>בתוך</b> הקופה של <b>חולין נפלו</b>.
<b>ואמר ריש לקיש: והוא שרבו חולין</b> שבקופת החולין <b>על</b> סאת <b>התרומה</b>, ונמצא כי אפילו אם נפלה התרומה לתוך קופת החולין, הרי היא בטילה ברוב. ולפיכך "תולים" לומר שהחולין לתוך חולין נפלו, והתרומה לתוך התרומה נפלה. (10)
<b>ורבי יוחנן אמר: אע"פ שלא רבו חולין על</b> <b>התרומה</b>, הרי שתי הקופות מותרות [ולקמן בגמרא מתבאר ביתר ביאור סברתו של רבי יוחנן]. (11)
והשתא תיקשי: <b>בשלמא לריש לקיש</b>, הסובר תרומה בזמן הזה דרבנן, לא תיקשי לך למה לי שרבו חולין על התרומה, ואין די בתלייה, היות ו<b>קסבר</b> ריש לקיש <b>בדרבנן נמי</b> - <b>רבויא הוא דבעינן</b>. אך בלא רוב, אין תולין לקולא.
<b>אלא לרבי יוחנן</b>, הסובר תרומה בזמן הזה דאורייתא - <b>קשיא</b> האיך אנו סומכים להתיר את הקופות משום "שאני אומר" כשלא רבו חולין על התרומה [תוספות], בתרומה דאורייתא?! (12)
ומשנינן: אמר לך רבי יוחנן: <b>הא</b> ברייתא זו <b>מני</b> [מי אמרה] <b>רבנן היא</b>, דסברי תרומה בזמן הזה דרבנן.
<h3> דף פב:</h3>
<b>ו</b>אילו <b>אנא</b>, רבי יוחנן, <b>דאמרי כרבי יוסי!</b> לפי דעתו של רבי יוסי במשנתנו, הוא שאמרתי "מאכילה אפילו בחזה ושוק", כי אי אפשר לפרש בדעתו שלא אמר אלא בתרומה ומשום דתרומה בזמן הזה דרבנן [וכשיטתו של ריש לקיש בדעת רבי יוסי], שהרי רבי יוסי עצמו סובר שתרומה בזמן הזה דאורייתא כדמוכח מדבריו ב"סדר עולם".
<b>דתניא בסדר עולם</b>:
כתיב "והביאך ה' אלהיך אל הארץ <b>אשר ירשו אבותיך</b> - <b>וירשתה</b>".
הרי שתי ירושות [כלומר קדושת ארץ ישראל על ידי ירושת וכניסת בני ישראל לארץ], במשמע, ולא יותר -
רק <b>ירושה</b> וקדושה <b>ראשונה</b> בימי יהושע, (1) <b>ו</b>ירושה שניה וקדושה <b>שניה</b> כשעלו מן הגולה בימי עזרא, <b>יש להן</b> לישראל.
שהקדושה הראשונה, מימי יהושע, בטלה כשגלו ממנה בחורבן בית ראשון, ומששבו מן הגולה נתקדשה קדושה שניה.
<b>ו</b>אולם ירושה <b>שלישית</b> - <b>אין להן!</b>
כלומר: אין צורך בירושה וקדושה שלישית, שקדושה שניה קיימת אף לאחר שגלו ישראל ממנה בחורבן בית שני, בימי טיטוס. (2)
<b>ואמר רבי יוחנן: מאן תנא</b>, מיהו התנא ששונה את <b>סדר עולם?</b> - <b>רבי יוסי</b> הוא!
ומכאן, שלדעת רבי יוסי, התרומה בזמן הזה היא מן התורה, כי קדושת הארץ לא בטלה.
וכאן שבה הגמרא לדברי רבי יוחנן, הסובר שאף על פי שלא רבו חולין על התרומה, הרי הקופות מותרות.
וקא סלקא דעתין השתא בביאור טעמו, כי הואיל ותרומה בזמן הזה דרבנן [לדעת תנא זה], לא צריך אפילו רוב כדי לבטל את התרומה בחולין, אלא כל שנתערבה התרומה בחולין (3) הרי היא בטילה, ועל כן מותרות הקופות אף שאינני אומר "תרומה לתוך תרומה נפלה וחולין לתוך חולין נפלו", (4) ולפיכך תמהינן:
<b>ו</b>כי <b>סבר רבי יוחנן</b> ש<b>בדרבנן לא בעי רבויא</b>, אלא כל שנתערב איסור בהיתר, אפילו אחד באחד, הרי הוא בטל? (5)
<b>והא תנן</b>: (6)
<b>מקוה שיש בו ארבעים סאה מכוונות</b>, מדוייקות, כשיעור הדרוש למקוה, אם <b>נתן סאה</b> - של שאר משקין או מי פירות או ציר ומורייס או תמד שהחמיץ שאינם כשרים למקוה - לתוך המקוה, <b>ונטל סאה</b> מן המקוה, הרי המקוה <b>כשר</b>.
כי מיד שנתנו את סאת מי הפירות לתוך המקוה בטלים המשקים, ונעשו הם עצמם כשרים למקוה.
ונמצא, שאף לאחר שנטל סאה, נשארו במקוה ארבעים סאה מכוונות של מים הכשרים למקוה. (7)
<b>ואמר רבי יהודה בר שילא אמר רבי אסי אמר רבי יוחנן</b>:
לא הכשירו באופן זה, אלא <b>עד רובו</b> של מקוה, כדמפרש לה ואזיל.
<b>מאי לאו</b> הכי קאמר: לא הכשירו אלא היכא <b>דנשתייר רובו</b> של מקוה ממים כשרים, שלא הכניס למקוה אלא י"ט סאין של מי פירות, ונשאר במקוה רובו של מקוה ממים כשרים. (8)
הרי למדת: אע"ג שאין הפסול אלא מדרבנן [ראה תוספת ביאור בהערות (9)], מכל מקום צריך שיהא רובו כשר. (10)
ומשנינן: <b>לא</b> כאשר ביארת את דברי רבי יוחנן, אלא הכי קאמר: לא הכשירו חכמים אלא באופן <b>דלא נשקול רובו</b>, שלא נטל כ"א סאין, ומיהו רובא לא בעינן כיון שהוא מדרבנן.
<b>ואיבעית אימא</b>: אין טעמו של רבי יוחנן גבי תרומה משום דסבירא ליה דבדרבנן לא בעינן אלא שיתערב ואף שלא היה בו רוב לבטלו; והא דאמר רבי יוחנן שהקופות מותרות הואיל ותרומה בזמן הזה דרבנן -
<b>שאני הכא</b> - גבי קופות - <b>דאיכא למימר "שאני אומר</b>", כלומר דבדרבנן תלינן לקולא לאמר: תרומה לתוך תרומה נפלה, וחולין לתוך חולין נפלו. (11)
וכאן שבה הגמרא למה שנחלקו ריש לקיש ורבי יוחנן בדעת רבי יוסי דמשנתנו, אם אנדרוגינוס ספיקא הוי או ודאי זכר הוי, ומקשינן:
<b>תנן</b> במשנתנו:
רבי יוסי אומר: (12) <b>אנדרוגינוס נושא</b> אשה, ומשמע נשואין גמורים והרי הוא כזכר ומאכיל את אשתו בתרומה דאורייתא, שאם לא כן היה לו לומר "אנדרוגינוס שקידש קידושיו קדושין" [תוספות (13)], ותיקשי לריש לקיש הסובר בדעת רבי יוסי שהאנדרוגינוס ספק זכר הוא?!
ומשנינן: <b>תני, אם נשא נשוי</b>.
כלומר: לחומרא חיישינן, דהוי נישואין וצריכה גט ממנו כדי להנשא לאחר, אבל לא לקולא להאכיל את אשתו בתרומה דאורייתא.
ותמהינן עלה: <b>והא "נושא" קתני</b>, שמשמע לכתחילה, והיינו דהוו נשואין גמורים ואפילו להאכילה בתרומה דאורייתא.
<b>וליטעמיך, מאי "אבל לא נישא</b>" האנדרוגינוס לאיש?
כלומר: וליטעמיך דדייקת לישנא, היכי מתפרש לך "אבל לא נישא" דמשמע לכתחילה, פשיטא, דכיון דקתני "נושא" לכתחילה וחשיב ליה זכר מעליא -
<b>אלא מאי</b>, על כרחך הכי קאמר: אבל לא <b>"נישא" דיעבד</b>, ומד"אינו נישא" דסיפא בדיעבד <b>"נושא" נמי דיעבד</b>, [מתבאר עפ"י הריטב"א וראה מאירי].
<b>אמרי</b> בני הישיבה לדחות הדמיון: <b>לא!</b>
<b>נושא</b> - <b>לכתחילה, משמע</b>.
<b>אבל לא נישא</b> - <b>דיעבד נמי, לא</b>.
ומשמע שנישואי אנדרוגינוס לאשה, נישואין גמורים הם, ותיקשי לריש לקיש הסובר לרבי יוסי ספיקא הוי?!
ועתה מקשינן לרבי יוחנן, הסובר אליבא דרבי יוסי שאנדרוגינוס ודאי זכר הוא:
<b>והא מדקתני סיפא: רבי אליעזר אומר: אנדרוגינוס חייבין עליו סקילה כזכר</b> -
<b>מכלל</b> זה אתה למד <b>דתנא קמא</b>, היינו רבי יוסי - <b>ספוקי מספקא ליה</b>, שהרי אם לא כן, במה נחלקו?!
ומשנינן: <b>בין למר</b> [רבי אליעזר] <b>ובין למר</b> [רבי יוסי] <b>מיפשט פשיטא ליה</b> שהאנדרוגינוס זכר הוא, ודקשיא לך, אם כן, במאי פליגי:
<b>איכא בינייהו</b> אם חייבין עליו <b>סקילה משני מקומות</b> [הבא עליו מאחוריו והבא עליו מלפניו]:
<b>דמר</b> רבי יוסי - <b>סבר: חייבין עליו סקילה משני מקומות</b>, וטעמא יליף לקמן פג ב מקרא, (14) שהוא חייב עליו גם מצד נקבותו [מלפניו] אף שודאי זכר הוא.
<b>ומר</b> רבי אליעזר - <b>סבר: כזכר</b>, ולא יותר מזכר.
מה זכר אין חייבין עליו אלא הבא עליו ממקום אחד דהיינו מאחוריו, אף על אנדרוגינוס אין חייבין עליו סקילה אלא אם כן בא עליו במקום זכרות.
<b>אמר רב</b>:
<h3> דף פג.</h3>
<b>ליתא למתניתין</b>, שמבואר בה שהאנדרוגינוס מאכיל את אשתו בתרומה ואפילו בתרומה דאורייתא (1) ושמע מינה, שלרבי יוסי האנדרוגינוס ודאי זכר הוא - <b>מקמי ברייתא</b>, שסובר בה רבי יוסי שאנדרוגינוס ספיקא הוי.
<b>דתניא: רבי יוסי אומר: אנדרוגינוס</b> - <b>בריה בפני עצמה הוא, ולא הכריעו בו חכמים אם זכר אם נקבה</b>. (2)
ותמהינן: מנין לך לדחות את המשנה מפני הברייתא?
<b>אדרבה</b> נימא ד<b>ליתא לברייתא מקמי מתניתין!</b>
ומשנינן: <b>מדשבקיה רבי יוסי לבר זוגיה</b> [הואיל ובברייתא הניח רבי יוסי את רבי שמעון בן זוגו ששנה עמו במשנה], <b>שמע מינה, הדר ביה</b> חזר בו רבי יוסי ממה שאמר במשנה. (3)
<b>ושמואל אמר: ליתא לברייתא</b>, שמבואר בה דלרבי יוסי אנדרוגינוס ספיקא הוי - <b>מקמי מתניתין</b>, שמשמע ממנה דלרבי יוסי ודאי זכר הוא.
ומקשינן: <b>אדרבה</b>, נאמר: <b>ליתא למתניתין מקמי ברייתא!</b>
<b>דהא שמעינן ליה לשמואל ד"חייש ליחידאה</b>". ואם כן, בברייתא זו שנשנו בה דברי רבי יוסי לחוד, כתנא יחיד, יש לנו לנקוט כמותה! (4)
ומשנינן: <b>הני מילי כי לא מתעקרא מתניתין</b> [כשאין משנה נעקרת] <b>אבל כי מתעקרא מתניתין</b> שמבואר בה שלשיטת רבי יוסי אנדרוגינוס ודאי זכר הוא, <b>לא חייש</b> שמואל ליחידאה.
<b>אמרי בי רב</b> [אמרו בישיבתו של רב, ולקמן מפרש דהיינו רב הונא] <b>משמיה דרב</b>:
<b>הלכה כרבי יוסי ב</b>ענין <b>אנדרוגינוס וב</b>כנין <b>הרכבה</b>, ומפרש להו ואזיל.
<b>ושמואל אמר</b>: הלכה כרבי יוסי <b>ב</b>ענין <b>"קושי" וב</b>ענין <b>קידוש</b>.
ומפרשינן לה:
הלכה כרבי יוסי ב<b>אנדרוגינוס</b> היינו <b>הא דאמרן</b>, שהלכה כרבי יוסי שבמשנה, ולא כמו שמבואר לעיל בשם רב ד"ליתא למתניתין מקמי ברייתא". (5) הלכה כרבי יוסי ב<b>הרכבה</b> הינו הא <b>דתנן</b>:
<b>אין נוטעין</b> אילן, <b>ואין מבריכין</b> [כיפוף ענף מן האילן לאדמה, והוצאתו במקום אחר נקראת "הברכה"], <b>ואין מרכיבין</b> [הכנסת ענף מאילן אחר לתוך האילן נקראת "הרכבה"] בשנה השישית, <b>ערב</b> השנה ה<b>שביעית, פחות משלשים יום לפני ראש השנה</b>, הואיל והיא נקלטת בשביעית, כי משך זמן הקליטה הוא שלשים יום.
<b>ואם נטע, והבריך, והרכיב</b> בפחות משלשים יום לפני שביעית - קנסוהו חכמים שהרי זה <b>יעקור</b>.
<b>רבי יהודה אומר: כל הרכבה</b> וכן נטיעה והברכה <b>שאינה קולטת בשלשה ימים</b> - <b>שוב אינה קולטת</b>. ולפיכך די בשלשה ימים לפני כניסת השנה השביעית.
<b>רבי יוסי ורבי שמעון אומרים: שתי שבתות</b> נמשך זמן הקליטה, ודי בזמן זה לפני שביעית.
<b>ואמר רב נחמן אמר רבה בר אבוה</b>:
<b>לדברי האומר</b> [תנא קמא] <b>שלשים</b> יום - <b>צריך שלשים</b> יום לקליטה, <b>ו</b>עוד <b>שלשים</b> יום נוספים לפניהם.
כלומר, צריך שתסתיים הקליטה שלשים יום לפני שביעית, כי כל שלשים יום לפני שביעית כמו שביעית הם, ונלמד [מועד קטן ג ב] ממאמר הכתוב "בחריש ובקציר תשבות", המלמד שצריך להוסיף מהחול על הקודש.
<b>לדברי האומר</b> [רבי יהודה]: <b>שלשה</b> ימים, <b>צריך שלשה</b> ימים לקליטה <b>ו</b>עוד <b>שלשים</b> יום לפני שביעית, דכשביעית דמו.
<b>לדברי האומר</b> [רבי יוסי ורבי שמעון] <b>שתי שבתות: צריך שתי שבתות</b> לקליטה, <b>ו</b>עוד <b>שלשים</b> יום.
והלכה כרבי יוסי, שצריך שתי שבתות, ושלשים יום לפניהם.
<b>ושמואל אמר</b>: הלכה כרבי יוסי <b>בקושי וקידוש</b>, ומפרש להו ואזיל.
הלכה כרבי יוסי ב<b>קושי</b>, היינו בהא <b>דתנן</b>:
א. האשה נעשית "נדה" - אם היא רואה דם ב"עת נדותה".
ונעשית "זבה" - אם רואה את הדם ב"לא עת נדתה".
יש לכל אשה מחזוריות קבועה של שבעה ימים שהם "עת נדתה", ולאחריהם אחד עשר יום שהם "לא עת נדתה".
משחלפו שמונה עשר יום אלו, מתחיל שוב פרק הזמן שבו ראויה האשה להיות נדה, והיינו, משעה שתחזור ותראה דם, יהיה זה דם נדה, ויחזור שוב המחזור של שבעה ימי נדות, ואחריהם אחד עשר ימים שהם "לא עת נדתה", שאם תראה בהם דם, היא תהיה זבה.
ב. אשה שראתה דם נדה, הרי היא נדה שבעה ימים, והאי היא טובלת [מן התורה] לטהרתה בסופם. זאת, אפילו ראתה דם נדות כל שבעת הימים, ובלבד שתפסוק מראיית הדם לקראת סוף יום השביעי.
ואם ראתה דם בשלשה ימים רצופים באחד עשר הימים שאחר שבעת ימי הנדה, הרי היא נעשית "זבה גדולה", וטעונה ספירת שבעה ימים נקיים אחרי שיפסיק דם הזיבה, ופרק הזמן של אחד עשר הימים שלאחר שבעת ימי הנדה, נקרא "י"א יום שבין נדה לנדה".
ג. דם של יולדת היוצא בשעת הלידה או לפניה, בשעה שהיא חשה כאבי לידה, אינו מטמא בטומאת זבה, ודין זה שאין דם הקושי של לידה מטמא בטומאת זוב, נלמד מהכתוב "ואשה כי יזוב זוב דמה ימים רבים", ודרשו חכמים: כי יזוב דמה מחמת עצמה, ולא כשזיבת הדם היא מחמת לידת הולד.
ד. הגדרת הדם בתורת דם קושי של לידה, שאינו מטמא אותה בזיבה, מותנה בסמיכות ללידה.
ונחלקו חכמים מהו פרק הזמן שלפני הלידה, שבו לא תהיה האשה זבה גם אם תראה האשה דם בתוך אחד עשר הימים שהם "לא עת נדתה", ובתנאי שיהיו לה כאבי לידה.
<b>כמה יהא קישויה</b>, כלומר צער שמצטערת אשה סמוך ללידתה ורואה אז דם, מאימתי יהא חשוב הצער שהוא מחמת הולד, שנוכל לתלות את זיבתה בולד, ולא תיעשה זבה על ידי הראיה?
<b>רבי מאיר אומר: או ארבעים או חמשים יום</b>, כלומר אפילו קשתה וראתה דם ארבעים או חמשים יום קודם ללידה, תולים אנו את ראיית הדם בולד ואינה נעשית זבה, אלא נידה היא מחמת אותן דמים.
<b>רבי יהודה אומר: דייה חדשה</b>, כלומר: רק אם קשתה וראתה דם בחודש האחרון להריונה, אז אין הדמים הללו עושים אותה לזבה. אבל דמים שראתה קודם חודש האחרון להריונה, עושים אותה לזבה, לפי שאין דמים אלו מחמת ולד. (6)
<b>רבי יוסי ורבי שמעון אומרים: אין קישוי</b> של לידה נמשך <b>יותר משתי שבתות</b>, משבועיים לפני הלידה.
הלכה כרבי יוסי ב<b>קידוש</b> - היינו הא <b>דתנן: המסכך גפנו על גבי תבואתו של חבירו</b> [והוא הדין הזורע, תוספות] והשהה את הגפן עד שהוסיף אחד ממאתיים ממה שהיה קודם - <b>הרי זה קידש!</b> (7)
כלומר, אסר את תבואתו של חבירו בהנאה מדין "כלאי הכרם", <b>וחייב</b> המסכך <b>באחריותו</b>, וצריך לשלם ההפסד, <b>דברי רבי מאיר</b>. (8) <b>רבי יוסי ורבי שמעון אומרים</b>:
<h3> דף פג:</h3>
לא נאסרה תבואת חבירו. (1) היות ו<b>אין אדם אוסר דבר שאינו שלו</b>. (2)
<b>איבעיא להו</b>:
א. <b>באנדרוגינוס</b> - שאמר בו רב שהלכה כרבי יוסי - <b>מה לי אמר שמואל</b>, מה סובר שמואל, שלא הזכיר בין דבריו את דין האנדרוגינוס?
<b>תא שמע</b> מהא <b>דאמר שמואל לרב ענן, ליתא לברייתא</b>, שאמר בה רבי יוסי האנדרוגינוס ספק הוא, <b>מקמי מתניתין</b> מלפני המשנה, שמבואר בה לרבי יוסי שאנדרוגינוס ודאי זכר הוא.
ומוכח שאף לשמואל הלכה כרבי יוסי באנדרוגינוס.
ב. <b>הרכבה</b> - שאמר בה רב הלכה כרבי יוסי - <b>מה לי אמר שמואל</b> שלא הזכיר בין דבריו את דין ההרכבה?
<b>תא שמע</b> מהא <b>דאמר ליה שמואל לרב ענן: תני כמאן דאמר שלשה ושלשים</b>, והיינו כרבי יהודה.
ג. <b>קושי</b> - שאמר בו שמואל הלכה כרבי יוסי - <b>מה לי אמר רב</b> שלא הזכיר בין דבריו את דין הקושי?
<b>תיקו</b>.
<b>קידוש</b> - שאמר בו שמואל הלכה כרבי יוסי - <b>מה לי אמר רב</b> שלא הזכיר בין דבריו את דין הקושי?
<b>אמר רב יוסף תא שמע</b> מהא <b>דאמר רב הונא אמר רב: אין הלכה כרבי יוסי</b> בקידוש.
<b>אמר</b> [תמה] <b>ליה אביי</b> לרב יוסף: <b>מאי חזית דסמכת אהא</b>, מה ראית לסמוך אדרב הונא בשם רב שאין הלכה כרבי יוסי בקידוש?
<b>סמוך אהא דאמר רב אדא אמר רב: הלכה כרבי יוסי</b> בקידוש?!
ומשנינן: <b>"אמרי בי רב</b>" - שאמרו לעיל משמיה דרב שהלכה כרבי יוסי באנדרוגינוס ובהרכבה, ואשר לפי שיטתם נשאלה השאלה מה דעתו של רב בקידוש - <b>מנו</b> [מי הם]? הלוא <b>רב הונא</b> הוא. (3) <b>ורב הונא</b> גופיה הרי <b>אמר</b> משמו של רב ש<b>אין הלכה</b> כרבי יוסי בקידוש.
שנינו במשנה: <b>רבי יהודה אומר טומטום</b> שנקרע ונמצא זכר לא יחלוץ מפני שהוא כסריס:
<b>אמר רבי אמי: מאי עביד ליה</b> [מה יעשה] <b>רבי יהודה לטומטום דבירי</b> [טומטום שהיה בעיר הנקראת בירי] <b>דאותבוה אבי כורסיה</b>, הניח שני רגליו על שתי כורסאות, ומשך והפריד ביניהם, <b>ו</b>כך <b>איקרע</b> העור שחיפה את זכרותו, <b>ואוליד שבע בנין</b> [ונשא אשה והוליד שבע בנים].
כלומר: איך אמר רבי יהודה שהטומטום הוא כסריס שאינו מוליד, והרי מעשה שהיה בטומטום, שנקרע, והוליד?!
<b>ורבי יהודה אמר לך: חזר על בניו מאין הם</b> [בדוק מאיזה אב הם באים], כי ודאי ממזרים הם, כי הטומטום שנקרע אינו מוליד.
<b>תניא: רבי יוסי ברבי יהודה אומר</b>: טומטום שנקרע, ונמצא זכר, הרי זה מוליד, ומכל מקום <b>טומטום לא יחלוץ</b> כשיש עוד אחים, <b>שמא יקרע ונמצא</b> [כלומר: ויימצא] <b>סריס חמה</b>, שאינו ראוי לחליצה.
ותמהינן: <b>אטו</b> האם <b>כל דמקרע זכר הוי</b> [וכי כל טומטום שנקרע יימצא זכר], עד שאינך חושש אלא שמא יימצא סריס, ולשמא יימצא נקבה אינך חושש?!
ומשנינן: <b>הכי קאמר</b>: טומטום לא יחלוץ <b>שמא יקרע וימצא נקבה</b> -
<b>ואפילו</b> (4) יקרע ו<b>נמצא זכר</b>, גם לא יחלוץ, <b>שמא ימצא סריס חמה</b>. (5)
<b>מאי בינייהו</b>, בין רבי יהודה לרבי יוסי ברבי יהודה?
<b>אמר רבא</b>:
א. <b>לפסול במקום אחין</b>, אם חלץ הטומטום (6) והיו עוד אחים -
לדעת רבי יהודה: כיון שדינו כודאי סריס, אין חליצתו כלום, ואינו פוסל את היבמה על האחים.
לדעת רבי יוסי ברבי יהודה: כיון שאין דינו אלא כספק סריס, הרי מספק חליצתו פוסלת אותה על האחים.
ב. <b>ולחלוץ שלא במקום אחין</b>, אם אין שם אח אלא הוא אם צריכה חליצה ממנו - לדעת רבי יהודה: כודאי סריס הוא, ואין צריכה חליצה הימנו.
לדעת רבי יוסי ברבי יהודה כספק סריס הוא, וצריכה חליצה.
בשני אופנים אלו <b>איכא בינייהו</b>, בין רבי יהודה לרבי יוסי ברבי יהודה.
<b>אמר רב שמואל בר יהודה, אמר רבי אבא אחוה דרבי יהודה</b> [אחיו של רבי יהודה] <b>בר זבדי, אמר רב יהודה</b> (7) <b>אמר רב</b>:
<b>אנדרוגינוס</b>, שזכר ודאי הוא - <b>חייבין עליו סקילה</b> משום משכב זכור <b>משני מקומות</b>, בין שבא עליו מלפניו ובין מלאחריו.
<b>מיתיבי</b> מתוספתא: <b>רבי אליעזר אומר: אנדרוגינוס, חייבין עליו</b>, על משכב זכור שלו, <b>סקילה, כ</b>מו <b>בזכר</b> [וכדאיתא במשנתנו].
<b>במה דברים אמורים, בזכרות שלו</b>
<b>אבל בנקבות שלו</b> - <b>פטור</b> מסקילה, וחייב מכת מרדות [ריטב"א]?!
ומשנינן: <b>הוא</b> - רב - <b>דאמר כי האי תנא, דתניא</b>:
<b>רבי סימאי אומר: אנדרוגינוס חייבין עליו סקילה משני מקומות</b>. (8)
ומפרשינן: <b>מאי טעמא דרבי סימאי?</b>
<b>אמר רבא: בר המדורי</b> [שם חכם] <b>אסברא לי</b>: דכתיב <b>"ואת זכר לא תשכב משכבי אשה", אי זהו זכר שיש בו שני משכבות?</b> <b>הוי אומר זה אנדרוגינוס</b>, והרי אמרה תורה ששני משכבותיו אסורים. (9)
<b>ורבנן</b> [כלומר: רבי אליעזר (10)] - הסוברים שרק על זכרות של אנדרוגינוס חייבים, טעמם הוא, כי <b>אע"ג דאית ביה שני משכבות</b> - <b>"זכר" כתיב</b>.
וכך אמר הכתוב: זכרותו של מי שיש לו שתי משכבות - לא תשכב.
<b>ו</b>מקשינן ל<b>רבנן: זכר גרידא</b> [מי שאינו רק זכר ואינו אנדרוגינוס] <b>מנא להו</b> מנין להם שהבא עליו חייב סקילה? כי הניחא לרבי סימאי, הואיל וכתיב "ואת זכר לא תשכב" כל זכרים במשמע.
אבל לרבי אליעזר, הדורש מ"זכר" למעט נקבות של אנדרוגינוס, מנין לו שחייבים על זכר שאין בו שתי משכבות?
ומפרשינן: <b>מ"ואת</b>" זכר [ב"ח].
תו מקשינן, בין למר ובין למר, כיון ד"משכבי אשה" לאנדרוגינוס הוא בא, אם כן לחייב על ביאה אסורה <b>באשה שלא כדרכה</b> - <b>מנא להו?</b>
כי אי אפשר ללומדו מ"משכבי" אשה, שמשמע יש לאשה שתי משכבות, שהרי איצטריך קרא לאנדרוגינוס, ללמד שיש לו שניי משכבות?! (11)
ומשנינן: <b>מ"אשה</b>".
שהיה לו לומר "ואת זכר לא תשכב משכבים", או "לא תשכב משכבי זכר".
ומדוע הוסיף הכתוב לומר גם את המילה "אשה"? - אלא בא הכתוב לרבות ולחייב שתי משכבות באשה [ריטב"א].
<b>אמר רב שיזבי אמר רב חסדא: לא לכל</b> הדינים <b>אמר רבי אליעזר</b> ש<b>אנדרוגינוס זכר מעליא הוא</b>.
לפי <b>שאם אתה אומר כן</b>, שלכל דבר הרי הוא כזכר גמור, <b>ב</b>בהמת <b>מוקדשין</b> [אם הקדיש בהמה אנדרוגינוס למזבח] <b>יקדש</b> להיקרב!
והרי שנינו שאינו קדוש להיקרב, (12) וכדמפרש ואזיל.
<b>ומנלן דלא קדש</b> אנדרוגינוס במוקדשין?
<b>דתנו רבנן</b>:
א. חידוש מיוחד נאמר בטומאת נבלת עוף טהור, שהיא מטמאה את האדם ואת הבגדים שעליו בשעת בליעתה בבית הבליעה, ואינה מטמאה באופן אחר.
כלומר: רק האוכל אותה נטמא בטומאת נבלות, ובגדיו טעונים טבילה במקוה, שנאמר [ויקרא כב ח]: "נבלה וטרפה לא יאכל לטמאה בה". וקיבלו חז"ל, שפסוק זה, על נבלת עוף טהור נאמר.
ב. עוף חולין אינו יוצא מידי נבילה אלא על ידי שחיטה, אבל קרבן העוף יוצא מידי נבילה על ידי מליקה.
ג. עוף שהוא פסול למוקדשין, ומלקו, הרי הוא נבילה, והוא "מטמא בגדים אבית הבליעה".
עופות שהם פסולים לקרבן, כגון -
<b>הנרבע</b> על ידי אדם, <b>והמוקצה</b> [הקצהו וייחדו לתקרובת עבודת כוכבים], <b>והנעבד</b> [השתחוה לו ועשאו עבודה זרה], <b>והאתנן</b> [שניתן לזונה בשכרה], <b>ומחיר</b> כלב [שהוחלף בתמורה לכלב], <b>וטומטום, ואנדרוגינוס</b> -
אם הקדישן להיות קרבן העוף, ומלקן -
הרי אלו <b>מטמאין בגדים אבית הבליעה</b>.
שהיות וכל אלו פסולין להקרבה, מליקתן נבילה.
ונבלת עוף טהור מטמאת את האדם והבגדים שעליו - בשעה שבולע אותה בבית הבליעה.
<b>רבי אליעזר אומר</b>: עופות שהם <b>טומטום ואנדרוגינוס</b> שהוקדשו ונמלקו - <b>אין מטמאין בגדים אבית הבליעה</b>, מפני שהם כשרים לקרבן.
<b>שהיה רבי אליעזר אומר: כל מקום שנאמר "זכר" ו"נקיבה</b>" - כגון בקרבן בהמה - רק בו <b>אתה מוציא טומטום ואנדרוגינוס מביניהם</b>, משום שצריכים הם להיות זכר ודאי או נקיבה ודאי.
<b>ו</b>אילו <b>עוף, הואיל ולא נאמר בו "זכר" ו"נקבה</b>" - <b>אי אתה מוציא טומטום ואנדרוגינוס מביניהם</b>.
הרי למדת שאנדרוגינוס בהמה פסול להקרבה, ומוכח שלא לכל אמר רבי אליעזר שהאנדרוגינוס זכר הוא.
<b>אמר רב נחמן בר יצחק: אף אנן נמי תנינא</b>, שלרבי אליעזר, אנדרוגינוס פסול בבהמה להקרב למזבח:
שכך למדנו בברייתא: <b>רבי אליעזר אומר</b>:
<h3> דף פד.</h3>
<b>הכלאים וטריפה ויוצא דופן טומטום ואנדרוגינוס</b> פסולים הם לגמרי, ו<b>לא קדושין, ולא מקדשין</b> ומפרש לה ואזיל.
<b>ואמר</b> פירש <b>שמואל: לא קדושין בתמורה</b>. כלומר, לא מיבעיא שאם הקדישם אינם קדושים בקדושת הגוף, אלא רק בקדושת דמים בעלמא, כמי שהקדיש דקל וכמו המקדיש בעל מום. אלא אפילו אם המיר עליהם [שבבעל מום חל קדושה], הם אינם קדושים.
<b>ולא מקדשין בעושה תמורה</b>, שאם המיר את קדושתם בבהמה אחרת - אין תמורתם קודש.
ומסקינן: <b>שמע מינה</b>, שלרבי אליעזר אין אנדרוגינוס קדוש.
שנינו במשנה: <b>רבי אליעזר אומר חייבין עליו סקילה כזכר</b>:
<b>תניא: אמר רבי: כשהלכתי ללמוד תורה אצל רבי אלעזר בן שמוע, חברו עלי תלמידיו כתרנגולים של בית בוקיא</b> [תרנגולים של אותו מקום בקיאים וחריפים הם, ואין מניחין תרנגול זר ביניהם], <b>ולא הניחוני ללמוד אלא דבר אחד במשנתינו</b>, והוא: <b>רבי אליעזר אומר: אנדרוגינוס</b> - <b>חייבין עליו סקילה כזכר</b>.
<br><center><big><b>הדרן עלך פרק הערל</b></big></center>
<h2> פרק תשיעי - יש מותרות</h2>
לאחר ששנינו בפרקים הקודמים את דיני הנשים המותרות והאסורות לבעל וליבם, מביא התנא עתה, סיכום קצר של אותן ההלכות.
המשנה הראשונה מתחלקת ל<B>שלשה חלקים</B> [וכך היא מחולקת בסדר המשניות, לשלש משניות]:
החלק הראשון, הוא סיכום בקיצור של דיני הנשים המותרות והאסורות מן התורה לבעל וליבם.
החלק השני, הוא סיכום בקיצור של דיני הנשים האסורות כ"שניות לעריות", מדיני סופרים, לבעל וליבם.
והחלק השלישי, הוא דיני הכתובה של הנשים האסורות מדברי סופרים.
<B>בחלק הראשון</B> - מחלק התנא את כל הנשים <B>לארבע קבוצות</B>. (1)
<h3> דף פד.</h3>
<big><b>מתניתין:</b></big>
א. <b>יש</b> נשים שהן <b>מותרות לבעליהן, ואסורות ליבמיהן</b> באיסור לאו.
והיבם אינו מיבם אותן, אלא חולץ להן.
ב. ויש נשים שהן <b>מותרות</b> להנשא <b>ליבמיהן</b>. (2)
<b>ו</b>זאת, אף על פי שהן היו <b>אסורות לבעליהן!</b>
ג. ויש נשים ה<b>מותרות לאלו ולאלו</b>, גם לבעליהן וגם ליבמיהן.
ד. <b>ו</b>יש נשים ה<b>אסורות לאלו ולאלו</b>.
ומפרט התנא ארבע דוגמאות:
א. כהן גדול ואלמנה.
ב. כהן וחללה.
ג. ממזר וכשרה.
ד. כשר וממזרת.
ובכל אחת מהדוגמאות, יש שלוש מתוך ארבעת האפשרויות דלעיל.
א. מותרת לבעל ואסורה ליבמה.
ב. מותרת ליבמה ואסורה לבעלה.
ג. אסורה לזה ולזה.
ואילו "המותרות לאלו ולאלו" - הן כל שאר הנשים.
<b>אלו</b> הן הנשים ש<b>מותרות לבעליהן, ואסורות ליבמיהן</b>:
א. <b>כהן הדיוט שנשא</b> (3) <b>את האלמנה</b>, (4) שהיא מותרת לכהן הדיוט, <b>ויש לו אח כהן גדול</b>, שהאלמנה אסורה לו.
ב. <b>חלל שנשא</b> (5) אשה <b>כשירה</b>, ונתחללה על ידי ביאתו, <b>ויש לו אח</b> כהן <b>כשר</b> האסור בחללה. (6)
ג. <b>ישראל שנשא</b> (7) <b>בת ישראל</b> כשירה, <b>ויש לו אח ממזר</b>, האסור בכשירה.
ד. <b>ממזר שנשא</b> (8) <b>ממזרת</b>, המותרת לממזר, <b>ויש לו אח ישראל</b> כשר האסור בממזרת.
וכמו כן יש עוד אפשרויות שלא הוזכרו כאן, כגון חמש עשרה נשים עריות, שהן מותרות לבעליהן ואסורות ליבמיהן, וכגון שהיה היבם פצוע דכא, שלא הוזכרו כאן.
כל אלו - <b>מותרות לבעליהן ואסורות ליבמיהן</b>, היות שאין חייבי לאוין עולים ליבום אלא רק לחליצה. (9)
<b>ואלו מותרות ליבמיהן ואסורות לבעליהן</b>:
א. <b>כהן גדול שקידש</b> (10) <b>את האלמנה</b>, האסורה לכהן גדול, <b>ויש לו אח כהן הדיוט</b> המותר באלמנה.
ב. כהן <b>כשר שנשא חללה</b>, שהיא אסורה לכהן, <b>ויש לו אח חלל</b> המותר בנשים הפסולות לכהונה.
ג. <b>ישראל שנשא ממזרת</b>, שהיא אסורה לישראל כשר, <b>ויש לו אח ממזר</b> המותר בממזרת.
ד. <b>ממזר שנשא בת ישראל</b> כשירה, שהיא אסורה לממזר, <b>ויש לו אח ישראל</b> כשר.
כל אלו - <b>מותרות ליבמיהן ואסורות לבעליהן</b>.
<b>ואלו אסורות לאלו ואלו</b>:
א. <b>כהן גדול שנשא את האלמנה</b> וחיללה -
<b>ויש לו אח</b> שאף הוא <b>כהן גדול</b>, האסור גם הוא באלמנה ובחללה -
<b>או</b> יש לו אח <b>כהן הדיוט</b>, האסור בחללה.
ב. כהן <b>כשר שנשא חללה</b>, הפסולה לכהן, <b>ויש לו אח</b> שאף הוא כהן <b>כשר</b>.
ג. <b>ישראל</b> כשר <b>שנשא ממזרת</b>, האסורה לישראל, <b>ויש לו אח ישראל</b> כשר.
ד. <b>ממזר שנשא בת ישראל</b> כשירה, האסורה לממזר, <b>ויש לו אח</b> שאף הוא <b>ממזר</b>.
כל אלו - <b>אסורות לאלו ולאלו</b>.
<b>ו</b>אילו <b>שאר כל</b> (11) <b>הנשים</b> - <b>מותרות לבעליהן וליבמיהן</b>.
ב<B>חלק השני</B> של המשנה, מביא התנא סיכום קצר של ההלכות הנוגעות לדין "שניות לעריות", שהן איסורי קירבה מדרבנן, שגזרו על הנשים שהן "שניות" בדרגת קירבתן לעריות, הנקראות "ראשונות".
וכגון אם אמו, שאסורה מדרבנן, כי היות ואמו אסורה עליו מן התורה בדרגת קירבה "ראשונה", גזרו על אם אמו שתהיה אסורה, מדרבנן, משום שהיא "שניה לערוה".
ואלו הן ההלכות של <b>שניות</b> לעריות, שאיסורן <b>מדברי סופרים</b>.
א. אם היתה האשה <b>"שנייה" לבעל, ולא</b> היתה <b>שנייה ליבם</b> (12) - הרי זו <b>אסורה לבעל ומותרת ליבם</b>.
ב. היתה האשה <b>שנייה ליבם ולא שנייה לבעל</b> - הרי זו <b>אסורה ליבם</b>, (13) <b>ומותרת לבעל</b>.
היתה האשה <b>שנייה לזה ולזה</b> - הרי זו <b>אסורה לזה ולזה</b>.
ועתה מביא התנא את חלקה <B>השלישי</B> של המשנה, בהלכות "כתובה" של הנשים האסורות.
ב"כתובה" נכללים <B>חובות וזכויות ממוניות</B> שבין הבעל והאשה.
בכלל החובות של הבעל בכתובת אשתו -
לשלם לה מאתיים זוז [לבתולה, ומאה זוז לבעולה] אם ימות או אם יגרשנה. (14)
וכן, חובות שחייבוהו חכמים כ"תנאי כתובה".
לדוגמא: הבעל חייב לזון את אשתו [ונחלקו תנאים אם החיוב הוא מן התורה או מדרבנן].
ותיקנו חכמים, שתהא אלמנתו ניזונית מנכסיו ואף תדור בביתו, גם לאחר מותו, עד שתנשא לאיש אחר.
דבר זה הוא מ"תנאי הכתובה". ואף על פי שלא נכתב בכתובה חיוב זה - חייב בו הבעל, מתקנת חכמים.
ב"כתובה", נכלל גם הרכוש שמכניסה האשה לבעלה בעת נשואיה, ואת התחייבויות הבעל כלפיה - להחזרתם.
הרכוש של האשה הנישאת לבעלה - מתחלק לשני סוגים.
האחד הוא "<B>נכסי מלוג</B>".
זכותו של הבעל, היא לאכול את הפירות מכל נכסי האשה, בתורת "נכסי מלוג".
והיינו, לאכול את הפירות, או הרווחים של הנכסים, או לעשות בהם את השימוש הרגיל להעשות בהם.
כגון, אם יש לאשה קרקעות, הבעל זכאי באכילת פירותיהן. ואם יש לה הון, הרי הוא זכאי ברווחי ההון. ואם יש לה בגדים [שאינם בגדי לבוש שלה], הרי הוא זכאי ללובשם אפילו עד שיבלו הבגדים. ואם יש לה עבדים, הרי הוא זכאי להעבידם כדרך שמעבידים עבדים, למרות שהשימוש הממושך בהם גורם להכחשתם.
חכמים תיקנו את הזכות של הבעל באכילת פירות של נכסי האשה, תמורת החיוב של הבעל לפדות את האשה מהשבי, אם ישבו אותה.
הסוג השני, הוא הרכוש שמכניסה האשה לבעלה, הוא "<B>נכסי צאן ברזל</B>".
רכוש זה [לפי רובם המכריע של הראשונים] - שייך לבעל עם נשואיה.
אלא, שבשעת הנישואין מעריכים את שוויו, והבעל מתחייב את עצמו בתורת <B>חיוב כתובה</B>, להחזיר את <B>ערך</B> הנכסים לפי השומה שלהם בשעת הנישואין, אם יגרשנה, או אם תתאלמן ממנו.
אך אינו חייב להחזיר את הרכוש עצמו [חוץ ממקרים מסויימים שבהם יכולה האשה לקבל כתשלום את הנכסים עצמן משום "שבח בית אביה"].
ויש לאשה זכות מיוחדת בנכסים הללו, שאם לא יפרע הבעל את התחייבותו להחזיר את הדמים, בשעה שיגרשנה [או אם ימות ולא יפרעו לה היורשים], שתוכל האשה לגבות את חובה מהנכסים הללו, <B>כאילו היו נכסים שלה</B>, ולא יוכלו בעלי חובות אחרים לגבותם.
וכל זה נכלל בתוך ענין ה"כתובה"!
ומבארת עתה המשנה, מהם דיני כתובתה של אשה האסורה על בעלה באיסור שניות, מדברי סופרים.
<b>אין לה</b>, ל"שנייה", הנישאת באיסור לקרוב שלה -
<b>לא כתובה</b>, אם גרשה או נתאלמנה ממנו, לפי שקנסוה חכמים על שנישאת באיסור.
וגם אין משלם לה את תמורת "נכסי צאן ברזל" שהכניסה לו.
<b>ולא</b> החזר <b>פירות</b> (15) נכסי מלוג שאכל בעת שהיתה נשואה תחתיו. (16)
<b>ולא מזונות</b>. (17) <b>ולא</b> נוטלת כשיוצאת ממנו את ה<b>בלאות</b> [בלאי בגדים] שנותרו מבגדים שהכניסה לו בתורת נכסי מלוג כשנישאת. שאף את אלו קנסוה חכמים שלא תגבה. (18) <b>ו</b>אולם, <b>הולד</b> שלה <b>כשר</b>. (19)
<b>וכופין אותו להוציא</b> את אשתו האסורה לו. (20)
במה דברים אמורים, שקנסו חכמים את האשה הנישאת באיסור כשנישואיה אסורים משום "שניות", שהוא איסור מדברי סופרים.
היות ודבר שאסרוהו חכמים, זקוק לחיזוק יותר מדברי תורה.
או משום שבמקום שהיא אסורה רק מדברי סופרים, היא זאת שמשדלת את הבעל שישאנה על אף האיסור [וכפי שיבואר ענין זה בגמרא], ולכן קנסו אותה שתפסיד כתובתה.
אבל, אם היו נשואיה אסורים מן התורה, לא הוצרכו חכמים לקונסה -
או משום שאין דברי תורה צריכים חיזוק.
או משום שבמקום אשר נשואיה אסורים מן התורה, הרי הבעל הוא שמשדל אותה להנשא לו, ולכן חייבוהו שיתן לה כתובה, על אף שלנשואי איסור לא היו חכמים מתקנים כתובה [ושני הטעמים הללו יבוארו בגמרא].
הילכך - <b>אלמנה</b> הנישאת <b>לכהן גדול</b>, שאסורה היא לו באיסור תורה.
<b>גרושה וחלוצה</b> (21) הנישאות <b>לכהן הדיוט</b>.
<b>ממזרת ונתינה</b> הנישאות <b>לישראל</b>.
<b>בת ישראל</b> הנישאת <b>לנתין וממזר</b>.
כל אלו - <b>יש להן כתובה</b>.
וכן יש להן את שאר הדברים שקנסו בהן "שנייה", כמבואר בגמרא.
<big><b>גמרא:</b></big>
שנינו במשנה: אלו מותרות לבעליהן ואסורות ליבמיהן - כהן הדיוט שנשא את האלמנה, ויש לו אח כהן גדול:
ומקשה הגמרא על לשון "נשא", שממנו משמע, כי המשנה אינה מדברת בכהן גדול שאירס אלמנה, אלא דוקא בכגון שנשא הכהן ההדיוט את האלמנה, ובעל אותה, ומת, ונפלה האלמנה אל אחיו, הכהן הגדול, כשהיא אסורה עליו הן באיסור אלמנה והן באיסור בעולה לכהן גדול -
<b>מאי איריא דתני</b>, מדוע נקט התנא בדבריו "כהן הדיוט ש<b>נשא</b> אלמנה"? (22) <b>ליתני "קידש</b>", שהוא לשון אירוסין. שהרי גם בלשון זו אפשר לשנות: אלו מותרות לבעליהן ואסורות ליבמיהן, כהן הדיוט שקידש אלמנה!?
שהרי אלמנתו של הכהן ההדיוט נאסרת לאחיו הכהן הגדול, גם אם התאלמנה לאחר שאירסה, כי אלמנה אסורה לכהן גדול, גם היא אלמנה מן האירוסין, אף שלא נבעלה!?
<b>וכי תימא</b>, שמא תאמר לתרץ, שלכך נקט התנא דוקא "נשא" הכהן ההדיוט את האלמנה, ומת, שאז נופלת לפני היבם הכהן הגדול, אלמנה מהנשואין שהיא גם בעולה, ורק אז היא אינה מתייבמת על ידי הכהן הגדול.
ונדייק כך: <b>טעמא דנשא</b> הכהן ההדיוט את האלמנה, ובא עליה, ונעשית בעולה על ידי נישואיו, ומת -
<b>ד</b>אז <b>הוה ליה</b> היבמה אסורה לכהן הגדול, גם באיסור <b>עשה</b> של בעולה ["כי אם בתולה בעמיו יקח אשה"], <b>ו</b>גם באיסור לאו של <b>לא תעשה</b> של אלמנה ["אלמנה וגרושה וחללה זונה, את אלה לא יקח"].
ואין עשה דוחה עשה ולא תעשה.
<b>אבל</b> אם הכהן ההדיוט רק <b>קידש</b> את האלמנה [והיא היתה אלמנה מן האירוסין, ולא נבעלה לבעל הקודם], ומת, שאז היא אינה אסורה לכהן הגדול באיסור עשה של בעולה אלא רק בלא תעשה של אלמנה לכהן גדול בלבד, אז -
<b>אתי עשה</b> של יבום <b>ודוחה</b> את <b>לא תעשה</b> של אלמנה, ומותר לכהן הגדול לייבמה.
ולכן שנה התנא "נשא" דוקא, ולא שנה "קידש".
אי אפשר לומר כך!
<b>והא כולה פירקין</b>, הרי כל הדוגמאות האחרות שבמשנה, של נישואי כשר וחללה, (23) ממזר וכשירה, וממזרת וכשר, שגם בהן אומרת המשנה שהן "אסורות ליבמיהן"
- רק <b>עשה ו</b>כנגדו <b>לא תעשה, הוא!</b>
שכנגד העשה של יבום עומד רק לא תעשה בלבד, בלי צירוף של איסור עשה אל הלאו.
<b>ו</b>בכל זאת, <b>לא אתי</b> מצות <b>עשה</b> של יבום <b>ודחי לא תעשה!</b> (24)
ולכן מביאה הגמרא תירוץ אחר: התנא נקט "נשא" ולא "קידש" - <b>משום דקבעי למיתני</b>, שרצונו לשנות את האמור ב<b>סיפא</b> -
ואלו אסורות לאלו ולאלו, <b>כהן גדול שנשא את האלמנה</b>, ויש לו אח כהן גדול או כהן הדיוט - אסורה אלמנתו של הכהן הגדול אפילו לאחיו שהוא כהן הדיוט, משום שעשאה הכהן הגדול חללה, כשבא עליה באיסור.
והרי בסיפא, מדובר <b>דוקא</b> אם <b>נשא</b> אותה הכהן הגדול, שרק אז היא אסורה לאחיו הכהן ההדיוט, היות <b>דשוייה</b> שעשאה <b>חללה</b> בביאתו.
<b>אבל</b> אם רק <b>קידש</b> הכהן הגדול את האלמנה, אך לא נשאה, ולא בא עליה, ומת - <b>שריא ליה</b>, מותרת אלמנתו לאחיו, הכהן ההדיוט.
ולפיכך <b>תנא נמי</b> ב<b>רישא "נשא</b>", ולא "קידש", כדי שלא יטעו התלמידים לשנות גם בסיפא "קידש". (25)
ותמהה הגמרא על התירוץ:
<b>ואדתני</b>, במקום ששנה התנא "נשא" ברישא, בענין "מותרות לבעליהן ואסורות ליבמיהן", <b>משום</b> ה<b>סיפא</b>, כדי לומר "ואלו אסורות לאלו ולאלו" -
<b>ליתני</b>, יש לו לתנא לשנות "קידש" ברישא - <b>משום מציעתא</b> של משנתנו, ששנה בה התנא "ואלו מותרות ליבמיהן ואסורות לבעליהן: <b>כהן גדול שקידש את האלמנה, ויש לו אח כהן הדיוט</b>".
ושם, הרי צריך התנא לומר דוקא "קידש"! לפי שאם נשאה הכהן הגדול, ובא עליה, הרי עשאה חללה, והיא נעשית אסורה ליבמה.
ואם כן, יש לו לתנא לשנות ברישא "קידש", כדי שלא יטעו התלמידים לשנות גם במציעתא "נשא"!?
ומכח קושיה זו חוזרת בה הגמרא, ואומרת, שאין התנא צריך להרחיק לכת, ולשנות "נשא" ברישא משום המציעתא או משום הסיפא, אלא, משום ההלכה הסמוכה לה ברישא עצמה, היה לו לתנא לשנות "נשא", ולא "קידש".
<b>אלא</b>, לכך נקט התנא ברישא "נשא" - <b>משום "בת בוקתא</b>".
בת אותה ה"בקתה". לשון של משל הוא, לדרים יחד בבקתה, שכולם נקראים "בני הבקתה". וכך גם במשנתנו, נשנו בה כמה קבוצות של הלכות, וההלכות שנמצאות באותה הקבוצה, קרויות, בלשון משל ומליצה - "בנות אותה הבקתה".
כלומר, שנה התנא ברישא "נשא", משום ההלכה השנויה בסמוך לה, ברישא של המשנה עצמה.
<b>דקבעי למיתני</b> ברישא, היות ורצה התנא לשנות בכלל "המותרות לבעליהן ואסורות ליבמיהן", גם את הדין של <b>חלל שנשא כשירה</b>, שהיא אסורה לאחיו היבם, שהוא כהן הכשר.
והוצרך כאן התנא לומר "נשא". כי <b>טעמא דנשא</b>, לכן היא נאסרת לאחיו הכשר, משום <b>דשוייה</b> החלל לאשתו <b>חללה</b>, על ידי ביאתו בה, ולכן היא נאסרת לאחיו שהוא כהן כשר.
<b>אבל</b> אם <b>קידש</b> החלל בלבד, ולא בא עליה - <b>שריא ליה</b>, מותרת היא לאחיו היבם, שהרי עדיין כשירה היא לכהונה, כיון שלא נבעלה לחלל. ו<b>משום הכי, קתני</b> נמי ברישא דרישא <b>"נשא</b>".
ועתה, באה הגמרא לדון בלשון נוספת באותה הלכה, ששנינו בה "ואלו מותרות לבעליהן ואסורות ליבמיהן: כהן הדיוט שנשא את האלמנה, ויש לו אח כהן גדול":
<b>ומאי איריא דקתני</b>, מדוע נקט התנא "כהן הדיוט שנשא את ה<b>אלמנה</b>"?
<b>ליתני</b>: כהן הדיוט שנשא את ה<b>בתולה</b>, וכשמת היא נעשית אלמנה. שאף זו בכלל "מותרת לבעלה ואסורה ליבמה" היא!?
<h3> דף פד:</h3>
<b>וכי תימא</b>, שמא תאמר לתרץ, ש<b>קסבר האי תנא</b> במשנתנו, שהיות ובשעת הנישואין לכהן ההדיוט, היא לא היתה אסורה אז על הכהן הגדול [היבם] באיסור אלמנה, שוב אין זה משנה אם נעשית אחר כך אלמנה, וסובר התנא הזה, ש<b>"נישואין הראשונים</b>" הם ה<b>"מפילין</b>" את היבמה ליבום.
כלומר, הנישואין שנשאה אחיו המת, הם סיבת הנפילה ליבום לפני היבם. כי מה שמייבמה היבם, הוא המשך לאישות המת. ואישות זו התהוותה בשעת נישואי האח המת.
והיות ובאותה שעה היא היתה מותרת ליבם, הכהן הגדול, שהרי עדיין בתולה היתה, לכן, כשימות הכהן ההדיוט, יכול אחיו, הכהן הגדול, לייבמה. (1)
אי אפשר לומר כן!
כי <b>הרי</b> שנינו במשנתנו, <b>חלל שנשא כשירה</b>, ויש לו אח כהן כשר, שהיא אינה מתייבמת משום שנתחללה על ידי ביאת החלל.
<b>ולא אמרינן: נישואין הראשונים מפילין!</b> והיינו, שאין אנו אומרים, היות ובשעת נישואי המת, לפני שנבעלה על ידי החלל, היא היתה מותרת אז ליבם, שוב היא לא תיאסר לו. (2)
והוא הדין שאין לומר בכהן גדול שנופלת לפניו בעולת אחיו, שתהיה מותרת לו בעולה מכח נישואים ראשונים מפילים.
וחוזרת השאלה מדוע נקט התנא אלמנה ולא בתולה?
ולכן, מיישבת הגמרא באופן אחר:
<b>הא</b>, זה ששנינו "אלמנה" ולא "בתולה" - <b>ודאי</b> שנינו כך <b>משום סיפא, דקבעי למיתנא</b>, שרצה התנא לשנות ב<b>סיפא</b> של המשנה את ההלכה - "ואלו אסורות לאלו ולאלו: <b>כהן גדול שנשא את האלמנה, ויש לו אח כהן גדול, או כהן הדיוט</b>".
ושם <b>דוקא אלמנה</b> אסורה לכהן הגדול.
<b>אבל בתולה</b> - הא <b>חזיא ליה</b> [ראויה היא לו].
<b>משום הכי קתני</b> גם בתחילת המשנה <b>"אלמנה</b>".
א. אסרה תורה לבוא בקהל ה' את שני הדורות הראשונים של גרים מצריים, והתירה את הדור השלישי, ואילך.
הדור הראשון, נקרא "מצרי ראשון", והוא הגר המצרי עצמו.
הדור השני, שנולד מהגר המצרי, נקרא "מצרי שני".
ונלמד איסורם של שני הדורות, מהפסוק "דור שלישי יבוא להם בקהל ה'". המלמד שעד דור שלישי לא יבואו המצרים בקהל ה'.
ואיסור זה נוהג בין במצרים ובין במצריות, שאסורה גם מצרית ראשונה או שניה לישראל.
אבל דור שלישי של מצרי - דינו כישראל גמור.
ב. מצרי ראשון או מצרי שני - מותרים במצרית ראשונה או שניה.
היה אביו מצרי שני ואמו מצרית ראשונה - נחלקו לעיל [עח א] רבה בר בר חנה משמו של רבי יוחנן, ורב דימי משמו של רבי יוחנן, מה הוא דין הבן.
לדעת רבה בר בר חנה הלך אחר אביו, ומאחר שאביו הוא מצרי שני, הרי בנו מצרי שלישי, ומותר לבוא בקהל.
ואילו לדעת רב דימי הלך אחר האם, ומאחר שהאם מצרית ראשונה הרי בנה מצרי שני, ואסור לבוא בקהל.
ג. שיטת סוגייתנו היא ש"קהל גרים - לא איקרי קהל". ולכן, גר מותר במצרית ראשונה או שניה, ומצרי ראשון או שני מותר בגיורת.
ד. אך רק הגר או הגיורת עצמם, אינם נכללים ב"קהל ה'", אבל בן הגרים או בתם הם "קהל ה' גמור", ואפילו היו גם האב וגם האם גרים. (3)
<b>מתקיף לה רב פפא</b> [הקשה רב פפא קושיא על רב דימי בשם רבי יוחנן]:
<b>אם איתא להא דכי אתא רב דימי אמר רבי יוחנן</b> [אם אכן הלכה כמותו] ש<b>מצרי שני שנשא מצרית ראשונה</b> - <b>בנה</b> מצרי <b>שני הוי</b>.
היות והוא הולך אחר אמו. וכיון שאמו היא מצרית ראשונה, הרי בנה הוא מצרי שני, ואסור לבוא בקהל. ואינו הולך אחר אביו, שהוא שני, להיות שלישי ולהיות מותר לבוא בקהל.
ואם כן, <b>ליתני נמי</b> במשנתנו, דוגמא נוספת, של מצרי בישראל, שיש בו כל אופני המשנה, וכגון:
<b>מצרי שני שנשא שתי</b> נשים <b>מצריות</b> -
אשה <b>אחת</b> היתה מצרית <b>ראשונה, ו</b>אשה <b>אחת</b> היתה מצרית <b>שניה</b>. (4) <b>והיו לו בנים מ</b>האשה ה<b>ראשונה ו</b>מהאשה ה<b>משנייה</b>, והבנים הללו הם אחים מהאב, אך לא מהאם!
בן אחד מהראשונה, שהוא מצרי שני - לדעת רב דימי - ואסור לבוא בקהל.
ובן אחד מהשנייה, שהוא מצרי שלישי, ודינו כישראל גמור -
ובאופן זה יתכנו כל אופני המשנה:
א. <b>אי נסיב כי אורחייהו</b> - <b>מותרות לבעליהן ואסורות ליבמיהן</b>.
אם התחתנו כדרכם באופן המותר, שנשא המצרי השני, האסור לבוא בקהל, אשה כמותו, מצרית שניה, (5) המותרת לו.
ונשא המצרי השלישי, שהוא ישראל, אשה ישראלית, (6) המותרת לו -
הרי נשותיהם של אלו, מותרות לבעליהן, ואסורות ליבמיהן.
דהיינו, אשתו של בן הראשונה, שהיא מצרית שניה - אסורה לאחיו היבם, שהוא מצרי שלישי. היות ודינו כישראל, והוא אסור במצרית, שהיא פסולה לבוא בקהל.
וכן אשתו של בן השניה, שהיא ישראלית, אסורה לאחיו הראשון, שהוא מצרי שני. (7) ב. <b>ו"מותרות ליבמיהן ואסורות לבעליהן</b>"
- <b>אי איפוך, ונסוב!</b>
דהיינו, אם נשאו שני האחים, כל אחד, אשה שאינה ראויה לו.
וכגון, שנשא בן הראשונה, שהוא מצרי שני, אשה ישראלית, שהיא ראויה רק לאחיו, שהוא מצרי שלישי, והוא ישראל גמור, ולא לו שהוא מצרי שני.
וכגון, שנשא בן השניה, שהוא מצרי שלישי, והוא ישראלי גמור, מצרית שניה, שהיא ראויה רק לאחיו שהוא מצרי שני, ולא לו שהוא ישראלי גמור -
הרי נשותיהם של כל אחד ואחד מהם - מותרות ליבמיהן, ואסורות לבעליהן.
ג. <b>"מותרות לאלו ולאלו</b>" - <b>גיורות</b>.
כגון שנשאו שניהם גיורות, לפי שאף מצרי שני מותר לישא גיורת, היות ש"קהל גרים לא איקרי קהל". ונמצאו נשותיהם של כל אחד מהם, מותרות לבעליהן ומותרות ליבמיהן.
ד. <b>"אסורות לאלו ולאלו</b>" - <b>אילוניות</b>.
כגון שנשא בן הראשונה, שהוא מצרי שני, אשה אילונית ישראלית, שהיא אסורה לו, ואסורה גם לאחיו היבם, שהרי איילונית אינה נופלת ליבום, והיא אסורה משום ערות אשת אח שלא במקום מצוה.
וכיון שהכללים של המשנה מתאימים גם לענין שכזה, תיקשי, למה לא שנה התנא גם אופן זה במשנתנו?! (8)
ומשנינן: <b>תנא ושייר</b>. שנה התנא כמה דוגמאות של הכללים הללו, אך לא שנה את כולן, אלא שייר כאלה שלא שנה אותן.
והוינן בה: <b>מאי שייר</b>, איזו דוגמא נוספת שייר התנא, <b>דהאי שייר</b>, שלכן שייר גם דוגמא זאת?!
שהרי אין דרך התנא לשייר דבר אחד בלבד, אלא דרכו לשייר כמה דברים. ואם נשאר רק דבר אחד, הוא שונה אותו במפורש, ואינו "מ שיירו".
ומשנינן: <b>שייר</b> התנא גם <b>פצוע דכא</b>. שאף בו יתכנו כל האופנים שבמשנה, כגון:
א. נשא כשר את הישראלית, ויש לו אח פצוע דכא - הרי זו מותרת לבעלה, ואסורה ליבמה.
ב. נשא פצוע דכא את הישראלית, ויש לו אח כשר - הרי זו אסורה לבעלה, ומותרת ליבמה.
ג. נשא פצוע דכא את הישראלית ויש לו אח פצוע דכא - הרי זו אסורה לזה ולזה.
ד. נשא פצוע דכא את הגיורת [שהיא מותרת לפצוע דכא, כי "קהל גרים לא איקרי קהל", וכל פסולי קהל מותרים בה] ויש לו אח כשר, או פצוע דכא, הרי זו מותרת לזה ולזה.
ודוחה הגמרא את התירוץ הזה:
<b>אי משום פצוע דכא</b> - <b>לאו שיורא</b> הוא!
אין פצוע דכא חשוב שיור של דוגמא נוספת -
<b>דהא תנא ליה חייבי לאוין</b>. כיון ששנה התנא דוגמא אחת של חייבי לאוין, שוב אין לו צורך לחזור ולשנות פצוע דכא, שגם הוא "חייבי לאוין".
אבל מצרי, שהוא איסור עשה, דכתיב "דור שלישי יבוא להם בקהל ה'", ומכלל הן אתה שומע לאו, שדור ראשון ושני לא יבוא להם בקהל ה' - היה לו לתנא להשמיענו שהוא אסור ליבם.
ותמהה הגמרא על דחיית התירוץ:
<b>אטו</b>, האם <b>חייבי לאוין</b> - <b>מי לא קתני</b> לדוגמא אחת של חייבי לאוין במשנתנו, <b>ו</b>בכל זאת, <b>הדר תני</b>, חזר התנא ושנה דוגמא נוספת?!
האם לא חזר ושנה התנא, לאחר שכבר הביא דוגמא אחת של "חייבי לאוין" - דוגמא נוספת של חייבי לאוין?!
<b>והא קתני</b> תחילה: <b>כהן הדיוט שנשא אלמנה</b>.
שהיא אסורה ליבם כהן גדול בלאו, ושנה בכך את דין "חייבי לאוין".
ובכל זאת, שוב חזר התנא ושנה אפשרות נוספת של חייבי לאוין:
<b>חלל שנשא כשרה</b>, ונתחללה בביאתו, ומת - שאף היא "חייבי לאוין", שהרי אסורה היא לאחיו היבם, שהוא כהן כשר, באיסור לאו של חללה.
ואם כן, היה לו לתנא לחזור ולשנות גם את האפשרות של פצוע דכא.
ומכך שלא חזר התנא לשנות אותו, מוכח שלא שנה התנא את כל האפשרויות, אלא רק כמה מהן, ושייר אפשרויות אחרות שלא שנה אותן.
ונמצא כי התירוץ "שייר פצוע דכא", הוא תירוץ נכון!
אך עדיין דוחה הגמרא את התירוץ: לעולם אין לו לתנא לחזור ולשנות פצוע דכא, לפי שהוא כבר שנה דוגמא אחת של חייבי לאוין, ולכן אין לתרץ ששייר התנא את פצוע דכא בנוסף למצרי שני.
ומה שהוכחת מכך שחזר התנא ושנה את דינו של חלל שנשא כשרה, שחוזר התנא ושונה דוגמאות נוספות של חייבי לאוין - אין זו ראיה, כי אין כונת התנא להביא דוגמא נוספת של חייבי לאוין.
אלא, את הדין <b>ההוא</b> של חלל שנשא כשירה - <b>איצטריכא ליה</b> לתנא <b>לאשמועינן</b>, שאין אשה כשרה אסורה להינשא לחלל [ואפילו אם בת כהן היא], <b>כדרב יהודה אמר רב</b>:
<b>דאמר רב יהודה אמר רב: לא הוזהרו</b> הנשים שהן <b>כשרות</b> להנשא לכהונה [ואפילו כהנות] - מ<b>להנשא לפסולין</b> (9) בחללות, ולהתחלל על ידי ביאתו. (10)
ומעתה, שוב תיקשי, למה לא שנה התנא את ענין "מצרי", כדי להשמיענו שחייבי עשה אינם עולים ליבום, והרי לא שייר התנא דבר נוסף שלא שנה אותו על אף שהוצרך לשנותו, ואינך יכול לתרץ "תנא ושייר"?!
ומתרצת הגמרא, שבכל זאת יש לומר "תנא ושייר":
<b>והא קתני חלל שנשא כשרה</b>, ונפלה לפני כהן כשר, שהיא באיסור לאו על היבם, <b>ו</b>בכל זאת חזר ושנה התנא את דינו של <b>ישראל שנשא בת ישראל ויש לו אח ממזר</b>, שאף הוא באיסור לאו על היבם הממזר.
הרי ששונה התנא וחוזר ושונה דוגמא נוספת של חייבי לאוין, אף כשאין בה חידוש, ואם כן, היה לו להשמיענו גם פצוע דכא.
אלא ודאי "תנא ושייר".
ודחינן: <b>הא</b> - ממזר שהוא חייבי לאוין - <b>נמי לא מהדר מיתנא היא</b> [אין זו חזרה שבה שונה התנא דוגמא נוספת שלא לצורך], כי דוגמא זו נשנתה במיוחד, משום הדין השני, שיש נשים שהן "מותרות ליבמיהן ואסורות לבעליהן", ולהשמיענו כי אף באופן שאסורה היא לבעל משום ממזר, מכל מקום מותרת היא ליבם -
וחידוש זה לא שמענו מהדין הקודם, של חללה לכהן.
<b>דאשמועינן</b> התנא תחילה חייבי לאוין בחללה לכהן, שהוא <b>לאו שאין שוה בכל</b> אלא לכהנים. ואף על פי שהיא אסורה לבעל, מכל מקום מותרת היא ליבם.
<b>ו</b>שוב <b>קמשמע לן</b> התנא ממזר, שהוא <b>לאו השוה בכל</b>, ובכל זאת, על אף שלבעל היא אסורה, היא אינה נאסרת ליבם. (11)
אך פצוע דכא לא היה צריך התנא להשמיענו, כיון שאין בו שום תוספת חידוש על דין ממזר, שגם הוא לאו השוה בכל, ואין כאן "שיור".
ושוב תיקשי, למה לא שנה התנא חייבי עשה במצרי!?
ושוב מתרצת הגמרא, שמכל מקום, פצוע דכא - שיור הוא.
כי <b>הא קתני</b> במשנתנו, אחר שכבר שנה התנא דוגמא של חייבי לאוין של ממזר בישראלית -
<b>ישראל שנשא ממזרת, ויש לו אח ישראל</b>, שאף הוא אסור בלאו ליבם. ואין בדוגמא זאת כל חידוש נוסף.
ואם כן, היה לו לתנא לשנות גם את דינו של פצוע דכא, למרות שאין בו כל חידוש נוסף.
<b>אלא, לאו</b>, הלא <b>שמע מינה</b>: לא שנה התנא פצוע דכא כמו שחזר ושנה ישראל בממזרת, משום ש<b>"תנא ושייר</b>", ולפיכך שייר התנא גם את דין מצרי.
ומסקינן: אכן <b>שמע מינה!</b>
<b>גופא</b>:
<b>אמר רב יהודה אמר רב: לא הוזהרו כשרות להנשא לפסולין</b>, דהיינו, לחללין.
<b>לימא</b>, האם יש לנו לומר, כי <b>מסייע ליה</b>, יש לו סיוע ממשנתנו, ששנינו בה:
"ואלו מותרות לבעליהן ואסורות ליבמיהן - <b>חלל שנשא כשרה!</b>
<b>מאי לאו</b>, האם לא מדברת המשנה ב<b>כהנת הראויה לו</b>.
<b>ומאי "כשרה</b>"? - <b>כשרה לכהונה!</b>
כלומר בת כהן, שהיא לבדה "כשירה" [הגונה] להינשא לכהן, שאין ראוי לכהן לישא לכתחילה בת ישראל, אלא בת כהן בלבד.
הרי למדת, שאף על פי שבת כהן היא - מותרת היא להינשא לחלל.
ודחינן: <b>לא</b> כאשר אמרת, שמדובר בחלל שנשא בת כהן.
אלא המדובר הוא בחלל שנשא <b>ישראלית</b>. <b>ומאי "כשרה</b>"? - <b>כשרה ל</b>בוא ב<b>קהל</b>.
ותמהינן: <b>אי הכי</b>, שהמשנה מדברת בכשרות לקהל ולא לכהונה, תיקשי -
האם זה ששנינו בדין חלל שנשא כשרה, ש<b>יש לו אח "כשר</b>" - האם הכי <b>נמי</b> תפרש שמדובר באח שהוא <b>כשר לקהל!?</b>
והרי אם תפרש כך, הרי <b>מכלל</b> דבריך יוצא, <b>דהוא</b>, האח המת, החלל, היה <b>פסול לקהל!</b>
והרי לא יתכן שמדובר בפסול קהל, אלא רק בחלל, שפסולו הוא לכהונה בלבד, ולא לקהל!
<b>אלא לאו</b>, בהכרח, מדברת המשנה, שהאח השני, ה"כשר" - הינו <b>כהן</b> כשר, שהוא אינו חלל!
<b>ומד"הוא" כהן</b>, מכך ש"כשר" הנזכר לגבי היבם הינו כהן כשר -
<b>היא</b> נמי, ה"כשרה" האמורה לגבי יבמה, גם <b>כהנת</b> היא.
ומוכח מכאן, שמותרת כהנת לינשא לחלל, ומסייע ליה לרב יהודה.
ודחינן: <b>מידי איריא!?</b> וכי חייב אני להעמיד שהמשנה מדברת באותו סוג כשרות ביבם וביבמה!?
והרי יכול אני לומר -
<b>הא</b> "כשר" ביבם - <b>כדאיתא</b>, לפי מה שאני מעמיד, בכהן כשר.
<b>ו</b>אילו <b>הא</b>, "כשרה" שביבמה - <b>כדאיתא</b>, לפי מה שהעמדנו, שהיא כשרה לקהל בלבד ולא לכהונה.
<b>מתיב רבין בר נחמן</b> על דינו של רב יהודה:
כתיב גבי נשים הפסולות לכהונה [ויקרא כא ז]:
"אשה זונה וחללה - <b>לא יקחו</b>.
ואשה גרושה מאישה - <b>לא יקחו</b>".
<b>מלמד</b> הכתוב, בכך שחזר וכפל בלשונו "לא יקחו" (12) - <b>שהאשה מוזהרת על ידי האיש</b>.
והיינו, כשם שהכהן מוזהר שלא לישא פסולות, כך האשה מוזהרת שלא להינשא לפסולין.
והניחה הגמרא, שמשמעות הלימוד הזה היא, שאשה כשירה אסור לה להינשא לאיש פסול, וקשיא לרב יהודה!
<b>אמר רבא</b>: הכתוב לא בא להשמיענו איסור פסולים לכהנות. אלא בא להזהיר את האשה הפסולה, שהיא לא תשא את הכהן הכשר.
כי <b>כל היכא דהוא מוזהר</b> בה - <b>היא</b> גם <b>מוזהרת</b> בו. (13)
<b>וכל היכא דהוא לא מוזהר</b> בה, כגון חלל הנושא בת כהן - אף <b>היא לא מזדהרא</b> שלא לינשא לו.
ותמהינן: <b>והא</b>, האם זה שאשה פסולה מוזהרת שלא תשא את הכהן הכשר - האם <b>מהכא נפקא?</b> וכי מ"לא יקחו" נלמד דין זה!? והרי דין זה, <b>מדרב יהודה אמר רב</b> - <b>נפקא</b>, נלמד!
<b>דאמר רב יהודה אמר רב, וכן תנא דבי רבי ישמעאל</b>:
כתיב [במדבר ה] <b>"איש או אשה, כי יעשו מכל חטאות האדם</b>" - <b>השוה הכתוב אשה לאיש לכל עונשין</b> [איסור לאו ואיסור כרת (14)] <b>שבתורה</b>.
ומאחר שהוא מוזהר עליה, אף היא מוזהרת עליו.
ואם כן, בהכרח, ש"לא יקחו", בא ללמד שכהנת כשרה לא תינשא לפסול, ותיקשי לרב יהודה, הסובר שלא הוזהרו כשרות מלהינשא לפסולים?! ומשנינן: לעולם "לא יקחו" בא להזהיר את האשה הפסולה שהיא לא תנשא לכהן כשר.
ומה שהוצרכנו ללימוד של "לא יקחו", ואין אנו לומדים כן מ"איש או אשה", כי -
<b>אי מההיא</b>, מהלימוד של "איש או אשה" - <b>הוה אמינא</b> שלא הוזהרה אף האשה אלא ב<b>לאו השוה בכל</b>.
<b>אבל לאו שאינו שוה בכל</b>, כגון פסולה לכהן, <b>לא</b> הוזהרה בו אשה.
לכן קא משמע לן הכתוב "לא יקחו", שגם בלאו שאינו שוה בכל הוזהרה גם האשה.
<h3> דף פה.</h3>
<b>והרי</b> איסור <b>טומאה</b> של כהן למת, <b>דלאו שאין שוה בכל</b> הוא, ולפי תירוץ הגמרא, היה לנו לומר, שאי אפשר לאסור נשים כהנות בטומאה למת משום "איש או אשה" -
<b>ו</b>בכל זאת, רק מ<b>טעמא</b> שהתמעטו בנות אהרן במפורש מאיסור זה, <b>דכתב רחמנא</b> "אמור אל הכהנים בני אהרן לנפש לא יטמא בעמיו", ומלמד הכתוב <b>"בני אהרן", ולא "בנות אהרן</b>" - רק משום כך התמעטו ממנו בנות אהרן.
<b>הא לאו הכי</b>, אילולי התמעטו בנות אהרן במפורש - <b>הוה אמינא</b> ש<b>נשים</b> כהנות <b>חייבות</b> שלא להטמא לקרוביהן.
ו<b>מאי טעמא</b> היה צריך הכתוב למעטן? - <b>לאו</b>, הלא הוא <b>משום</b> הלימוד <b>דרב יהודה</b> <b>אמר רב</b>, שלדעתו יש ללמוד מהפסוק "איש או אשה", שהשוותה התורה את דיני האיש והאשה.
ומכאן אתה למד, שאפילו לאו שאינו שוה בכל, כמו האיסור של הכהנים להיטמא למתים, הרי הוא נכלל בלימוד "איש או אשה כי יעשו מכל חטאות האדם"!
ומשנינן: <b>לא</b>. אין זה כאשר אמרת, שלולי המיעוט מ"בני אהרן" היינו אוסרים אפילו את הכהנת להיטמא למת משום דכתיב "איש או אשה". היות ולאו שאינו שוה בכל הוא, ולאו שכזה אינו נכלל ב"איש או אשה".
אלא, לכך הוצרך הכתוב למעט אותה מאיסור טומאה למת, מהמיעוט "בני אהרן" -
משום <b>ד</b>הוה <b>גמרינן</b>, היינו לומדים לאסור טומאה למת אף לכהנות, על אף שהוא לאו שאינו שוה בכל, <b>מ"לא יקחו</b>". שמשמע ממנו, שהשוותה התורה את האשה לאיש בלאו של כהונה, על אף שהוא לאו אינו שוה בכל.
והיינו אומרים, שאסרה התורה אף את האשה הכהנת בלאו של טומאה, למרות שהוא לאו שאינו שוה בכל. ולכן הוצרך הכתוב למעט את הכהנת מאיסור טומאה למת. (1)
<b>איכא דאמרי</b>: לעולם בסברא אין לנו לחלק בין לאו שאינו שוה בכל ללאו השוה בכל. ובכל זאת איסור <b>קיחה</b> בפסולי כהונה ["לא יקחו"] שנוהג גם בנשים, <b>איצטריכא ליה</b> להשמיענו, כי לא נוכל ללמוד זאת מ"איש או אשה" -
כי <b>סלקא דעתך אמינא</b>, הייתי מעלה על הדעת, <b>ליגמר</b>, שיש ללמוד קיחה של פסולי כהונה <b>מ</b>איסור <b>טומאה</b> של כהן.
והייתי אומר, כשם שבטומאה למת, הנשים הכהנות אינן מוזהרות בה, כי איסור הטומאה למת הוא לאו שאינו שוה בכל, ולכן לא הזהירה בו התורה את הנשים -
הוא הדין שנשים שהן פסולות לכהונה, לא תהיינה מוזהרות שלא להנשא לכהן כשר, היות והאיסור הזה הוא לאו שאינו שוה בכל -
לכן <b>קמשמע לן</b> "לא יקחו", שהנשים הפסולות לכהונה, מוזהרות גם הן, שלא להנשא לכהנים כשרים.
<b>רב פפא ורב הונא בריה דרב יהושע, איקלעו ל</b>עיר <b>שכצנבו, לאתריה דרב אידי בר אבין</b> [באו לעיר שכצנבו, מקומו של רב אידי בר אבין].
<b>בעו מינייהו</b>, שאלו בני המקום את רב פפא ורב הונא בריה דרב יהושע: האם <b>הוזהרו</b> הנשים ה<b>כשרות</b> שלא <b>להנשא לפסולין, או לא</b> הוזהרו הנשים על כך? <b>אמר להו רב פפא: תניתוה</b>, שנינו את פתרון בעייתכם במשנה מפורשת במסכת קדושין, בתחלת פרק עשרה יוחסין - שלא הוזהרו!
שכך שנינו במשנה שם:
<b>עשרה</b> סוגי <b>"יוחסין" עלו מבבל</b>, כשעלו בני הגולה מבבל עם עזרא הסופר, בסוף גלות בבל.
<b>כהנים, לויים וישראלים, חללים, גרים וחרורים</b> [עבדים משוחררים], <b>וממזרים, נתינים</b> [גבעונים שנתנם יהושע לחוטבי עצים ושואבי מים, ונתבאר דינם לעיל עט א], <b>שתוקי ואסופי</b> [ספק ממזרים הם, ומתבארים שם במשנה].
וכך הוא דינם לענין חיתון זה בזה:
א. <b>כהנים, לויים, ישראלים</b> - <b>מותרין לבוא זה בזה</b>.
ב. <b>לויים, ישראלים, חללים, גרים, חרורים</b> - <b>מותרין לבוא זה בזה</b>.
אבל כהנים, אסורים בחללות או בגיורות או בשפחות משוחררות.
ג. <b>גירי, חרורי</b> [עבדים משוחררים, שהם בכלל קהל גרים, ואינם קרויים קהל ה'], <b>ממזרי, נתיני, שתוקי ואסופי</b> - <b>מותרים לבוא זה בזה</b>.
ודייק רב פפא: <b>ואילו כהנת לחלל</b>, שהיא מותרת להנשא לו - <b>לא קתני</b> במשנה הזאת. ומוכח, שאפילו הכהנות, אסורות להנשא לחללים.
<b>אמר ליה רב הונא בריה דרב יהושע</b> לרב פפא: ממשנה זו אין לך להוכיח, כי:
אין התנא מונה את כל סוגי היוחסין המותרים זה בזה, אלא רק <b>כל היכא דהני נסבי מהני והני נסבי מהני</b> [שהזכרים מהסוג האחד נושאים נקבות מהסוג השני, וזכרים מהסוג השני נושאים נקבות מהסוג הראשון], כגון לויים וישראלים, שהלויים נושאים ישראליות, והישראלים נושאים לוויות - רק אותם <b>קתני</b> במשנה שהם מותרים זה בזה!
אבל <b>כהן, כיון דאילו בעי למינסב חללה</b> [לו היה רוצה לשאת חללה] <b>אסירא ליה</b>, ורק הכהנת מותרת לינשא לחלל - <b>לא קתני</b> לו במשנה זו.
ולכן, אין להביא ראיה ממשנה זו שכהנת אסורה להנשא לחלל.
לאחר מכן, <b>אתו</b>, באו רב פפא ורב הונא בריה דרב יהושע, <b>לקמיה</b> לפני <b>דרב אידי בר אבין</b>.
<b>אמר להו</b> רב אידי בר אבין: <b>דרדקי!</b> [כינוי לתינוקות של בית רבן]
<b>הכי אמר רב יהודה אמר רב: לא הוזהרו כשרות לינשא לפסולים!</b> שנינו במשנה: <b>שניות מדברי סופרים</b> - אין לה כתובה:
<b>בעו מיניה בני</b> המקום הנקרא <b>"בירי" מרב ששת</b>:
היתה היבמה אסורה באיסור <b>"שניה" לבעל, ו</b>אולם <b>לא</b> היתה אסורה באיסור <b>שניה ליבם</b>, וייבמה היבם, ומת - האם <b>יש לה כתובה מיבם, או לא?</b>
ומפרשת הגמרא את צדדי הספק:
האם נאמר: <b>כיון דאמר מר</b> [במשנה לעיל לח א], <b>כתובתה</b> של היבמה, כאשר מת היבם או גירשה אחר שייבמה, אינה נגבית מנכסי היבם, לפי שאשה הקנו לו מן השמים, ואין הוא חייב בכתובתה, אלא חיוב הכתובה הוא רק <b>על נכסי בעלה הראשון</b>, אחיו המת של היבם -
ואשה זו, שהיתה אסורה לבעלה הראשון משום שניה, אין לה לגבות כתובה מנכסי בעלה הראשון, ואם כן <b>לית לה</b>, אין לה כתובה כלל. (2)
<b>או דילמא: כיון ד</b>כל יבמה, <b>אילו לית לה</b>, אם אין לה אפשרות לגבות כתובתה <b>מ</b>נכסי בעלה ה<b>ראשון</b> [כאשר לא נשארו נכסים מהאח המת], <b>תקינו לה רבנן</b> שתגבה את כתובתה <b>משני</b> [מנכסי היבם, לאחר שייבמה, ומת או גירשה], כדי שלא תהא קלה בעיניו להוציאה - אם כן, גם לזאת, <b>אית לה</b> כתובה מהיבם, שהרי אף היא אין לה כתובה מבעלה הראשון. (3)
<b>אמר להו רב ששת</b> לבני בירי: <b>תניתוה</b>, שנינו בברייתא מפורשת את הפתרון לשאלתכם:
דתניא: <b>כתובתה</b> של כל יבמה, היא <b>על נכסי בעלה הראשון</b>.
<b>ואם היתה</b> אסורה היבמה באיסור <b>"שניה" לבעל</b> - הרי <b>אפילו מ</b>ה<b>יבם</b>, שהיא מותרת לו, <b>אין לה</b> כתובה. (4)
ואכן, נפשטה הבעייה מהברייתא. אלא, שלשון הברייתא "אפילו מיבם אין לה", עדיין צריך ביאור - שהרי <b>מכלל</b> זה שאתה אומר שלאשה זאת, האסורה על בעלה באיסור "שניה", לא מגיע כתובה אפילו מהיבם, למרות שהיא מותרת לו, כיון שהיתה אסורה על בעלה - אתה למד, <b>דאיכא</b>, שיש אשה אחרת, <b>דאית לה</b>, שיש לה כתובה <b>מיבם!</b>
והיינו, אשה שהיתה מותרת גם לבעלה וגם ליבם.
ותיקשי, שהרי ברישא של הברייתא נאמר שכתובתה היא רק על נכסי בעלה הראשון, ולא מגיע לה כתובה מן היבם!?
ומשנינן: <b>חסורי מיחסרא</b> בלשון הברייתא, <b>והכי קתני</b> בה:
<b>כתובתה</b> של כל יבמה, היא <b>על נכסי בעלה הראשון</b>.
<b>ו</b>אולם, <b>אי לית לה</b>, אם אין לה אפשרות של גביית הכתובה <b>מ</b>נכסי בעלה ה<b>ראשון</b> - <b>תקינו לה</b> חכמים שתהיה לה כתובה <b>מ</b>בעלה ה<b>שני</b>, היבם.
אך, <b>ואם היתה</b> אסורה משום <b>"שניה" לבעל</b> - אזי <b>אפילו מיבם אין לה</b> כתובה.
שנינו במשנה: אלמנה לכהן גדול, גרושה וחלוצה לכהן הדיוט, ממזרת ונתינה לישראל, בת ישראל לנתין וממזר - יש להן כתובה:
<b>בעא מיניה רבי אלעזר מרבי יוחנן</b>:
<b>אלמנה</b> שהיתה נשואה <b>לכהן גדול</b>, וכמו כן <b>גרושה וחלוצה</b> שהיתה נשואה <b>לכהן הדיוט</b> -
האם <b>יש להן מזונות</b> מהבעל,
<b>או אין להן מזונות</b> מהבעל?
ודנה הגמרא מה היתה בעייתו של רבי אלעזר:
<b>היכי דמי?</b> באיזה ענין הסתפק בו רבי אלעזר אם יש להן מזונות או לאו?
<b>אילימא דיתבה תותיה</b> [אם הסתפק בשעה שהיא יושבת תחתיו], ותובעת מבית דין שיפסקו לה בית דין מזונות מכאן ולהבא (5) - אין מקום לספק שכזה!
שהרי השהייה של אשה זו תחת בעלה, היא באיסור. וכל זמן שהיא שוהה תחתיו - <b>ב</b>ציווי של <b>"עמוד והוצא</b> את האשה מתחתיך" <b>קאי</b>, עומד בעלה!
וכיון שהוא מצווה להוציאה שלא תשהה תחתיו, כיצד יתכן ש<b>מזונות אית לה</b> [מגיע לה ממנו]!?
ומשנינן: <b>לא צריכא</b>, כך היתה בעייתו של רבי אלעזר:
מדובר כאן, בכגון <b>שהלך הוא</b> [הבעל לבדו] <b>למדינת הים</b>, ובאותה עת היא אינה שוהה תחתיו, ואינו עובר אז איסור, והוא לא עומד במצב שבו הוא מצווה "עמוד והוצא".
<b>ולותה</b> האשה מאדם אחר כסף כדי לקנות מזונותיה, <b>ואכלה</b>.
וכשחזר בעלה, היא תובעת ממנו כסף, כדי לפרוע את הלואתה עבור דמי המזונות שאכלה, בעת שהותו במדינת הים.
והספק הוא: <b>מאי?</b> האם צריך בעלה לתת לה כסף כדי שתוכל לפרוע את ההלואה שנטלה עבור מזונותיה, בשעה שלא שהתה תחתיו באיסור?
ומפרשת הגמרא את צדדי הספק: האם נאמר: היות ו<b>מזוני</b> שחייב הבעל לאשה, מ<b>תנאי כתובה נינהו</b>.
ו<b>מדאית לה כתובה</b> [הואיל ויש לאשה הזאת, למרות איסורה לבעלה, כתובה] -
<b>אית לה</b>, יש לה ממנו גם <b>מזוני</b> [בשעה שהוא אינו עובר איסור בהשהייתה תחתיו].
<b>או דילמא</b>: רק <b>כתובה</b>, כיון <b>ד</b>תכליתה הוא <b>למשקל ומיפק</b> [הכתובה שהיא נוטלת הרי תכליתה היא כדי לצאת מן הבעל], לכן <b>אית לה</b> [יש לה], כדי שתצא מתחתיו.
אבל <b>מזוני</b>, אם נחייבו לתת לה, יש לחוש <b>דלמא תיעכב גביה</b> [שמא תתעכב אצלו הלאה] אם יתן לה מזונות, והרי הוא מצווה ב"עמוד והוצא", ולכן מסתבר ש<b>לית</b> [אין] <b>לה</b> מזונות ממנו.
<b>אמר ליה</b>, ענה רבי יוחנן לרבי אלעזר על שאלתו: <b>לית לה</b> מזוני!
ותמהה הגמרא: (6) <b>והתניא: יש לה</b> מזונות!?
ומשנינן: <b>כי תניא ההיא</b>, שיש לה מזונות - <b>לאחר מיתה</b> תניא. שיושבת בביתו וניזונית מנכסיו עד שתנשא לאדם אחר, כיון שלאחר אין מניעה שתתעכב בביתו ותאכל מנכסיו.
<b>אית דאמר</b> [יש מי שאומר]: כך <b>אמר ליה</b>, ענה לו רבי יוחנן לרבי אלעזר:
<b>תניא: יש לה</b> מזונות.
ותמהינן: <b>הא ב"עמוד והוצא</b>", <b>קאי</b>, ואיך אפשר שיתחייב לתת לה מזונות!? ותמהה הגמרא על דחיית דברי רבי יוחנן: <b>ואלא, התניא</b> בברייתא במפורש כרבי יוחנן ש<b>יש לה</b> מזונות!?
ומשנינן: <b>כי תניא ההיא</b> שיש לה מזונות - <b>לאחר מיתה</b> של הבעל.
<b>תנו רבנן</b>: היתה האשה <b>אלמנה</b> הנשואה <b>לכהן גדול</b>, או <b>גרושה וחלוצה לכהן הדיוט</b> -
קנסו את בעלה, כיון שהוא זה שמשדלה להנשא לו, וכפי שיבואר. ולכן אין לו את הזכויות שיש לבעל בנכסי אשתו. ולכן -
<b>יש לה כתובה</b> ממנו, כשיגרשנה או ימות, וכמו ששנינו במשנתנו. ולא קנסו אותה שתפסיד כתובתה, כדרך שקנסו באשה האסורה לבעלה באיסור "שניות" מדברי סופרים.
ויש לה החזר <b>פירות</b> מנכסי מלוג שאכל בעלה.
לפי שזיכו חכמים את הבעל לאכול את פירות נכסיה של אשתו תמורת החיוב שחייבוהו לפדותה אם נשבית.
ואשה זאת, שאינו חייב לפדותה אם נשבית, כיון שאינו יכול לקיימה לאשה כשיפדנה, שהרי לא קרינן בה "ואותבינך לי לאינתו" [אשיבך אלי, להיות אשתי], אין לו זכות אכילת פירות. ואם אכל, הוא חייב להחזיר את כל הפירות שאכל.
ויש לה <b>מזונות</b> - לאחר מיתת הבעל, וכפי שביארה הגמרא לעיל.
ויש לה החזר <b>בלאות</b>. חייב להחזיר לה הן הבלאות הקיימות עצמן, והן שחייב לשלם לה את ההפרש בין בגדים שלמים לבין הבלאות.
לפי שהיה אסור לו להשתמש בהם, היות ונשואיו היו בעבירה.
<b>והיא פסולה</b> מלאכול בתרומה, שהרי נתחללה בביאת כהן בפסולי כהונה.
<b>וולדה</b> אף הוא <b>פסול</b> [חלל].
<b>וכופין אותו להוציא</b> אותה, שהרי אסורה היא עליו.
אך אם היתה האשה אסורה על בעלה משום <b>שניות</b>, שהן <b>מדברי סופרים</b>, אז קנסו אותה, ולכן -
<b>אין לה</b> לא <b>כתובה, לא פירות, לא מזונות, ולא בלאות</b>.
<b>והיא כשירה וולדה כשר</b>.
<b>ו</b>אולם - <b>כופין אותו להוציא</b> אותה, שהרי אסורה היא עליו.
<b>אמר רבי שמעון בן אלעזר: מפני מה אמרו</b> ש<b>אלמנה לכהן גדול יש לה כתובה</b>, וקנסו אותו לשלם לה כתובתה על אף שאין לו בה זכויות נישואין, ולא קנסוה שלא תקבל כתובתה, כשם שקנסו אותה בשניות מדברי סופרים?
<b>מפני ש</b>על ידי נישואין אלו <b>הוא</b> נעשה <b>פסול</b> לעבודה, וכפי ששנינו בבכורות: כהן הנושא נשים בעבירה - הרי הוא פסול לעבודה עד שידור ממנה הנאה. (7)
<h3> דף פה:</h3>
<b>וכל מקום שהוא פסול והיא פסולה</b> (8) - <b>ע</b> <b>קנסו אותו</b>, את הבעל, שיתן <b>כתובה</b>.
כלומר, לא קנסו את האשה שלא יתן כתובה, אלא יתן לה כתובה כמו שנותנים לכל אשה.
כי אף על פי שקנסו את האשה האסורה משום "שנייה", שתפסיד את הכתובה, דוקא שם קנסו, משום שאם לא תהיה לה כתובה, היא תניח את הבעל, ותצא ממנו.
אבל כאן, גם אם תהיה לה כתובה, היא תניחנו, ותצא, כי היות והוא נפסל על ידה, תהיה קטטה ביניהם.
והוא הדין כשהיא נפסלת על ידו. (1)
<b>ומפני מה אמרו: "שניות</b> לעריות", שאיסורן הוא <b>מדברי סופרים</b> - <b>אין להן כתובה?</b>
<b>מפני שהוא כשר והיא כשרה</b>, ונמצא שלא תניחנו ותצא, אם יהיה לה כתובה.
<b>וכל מקום שהוא כשר והיא כשרה</b> - <b>קנסו אותה</b> [את האשה] שתפסיד <b>כתובה</b>, שמחמת כן תניחנו, ותצא.
<b>רבי אומר</b> טעם אחר:
כי <b>הללו</b> - אלמנה לכהן גדול וגרושה לכהן הדיוט - אסורות מ<b>דברי תורה. ודברי</b> <b>תורה אין צריכים חיזוק</b> באמצעות קנס.
<b>ו</b>אילו <b>הללו</b> - "שניות" - איסורן הוא מ<b>דברי סופרים. ודברי סופרים צריכין חיזוק</b> ...
<b>דבר</b> [טעם] <b>אחר</b> לבאר את החילוק בין שניות לבין אלמנה וגרושה:
כהן גדול הנושא אלמנה, או כהן הדיוט הנושא גרושה - <b>זהו</b> [זה הוא], הבעל הוא זה ש<b>מרגילה</b> לנישואין אלו.
שהיא ודאי אינה משדלתו שישאנה, היות ויש פסול על ידי הנישואין. אלא הוא זה משדל אותה להינשא לו [וכפי שיבואר], ולכן לא קנסו אותה.
<b>ו</b>אילו באיסור שניות - <b>זו היא</b>, האשה היא זו ש<b>מרגילתו</b> שישא אותה, ולכן קנסוה.
כי היות ולא היא נפסלת, ולא זרעה נפסל, בנישואי שניות, ואין היא מפסידה כלום על ידי הנישואין, יש להניח שהיא זו שמשדלת אותו שישאנה, כי יותר משהאיש רוצה לישא האשה רוצה לינשא. ולכן קנסו אותה. (2) אבל במקום שהיא או וולדה נפסלים, אין היא משדלת אותו, ויש לתלות בו את השידול לנשואין בעבירה.
ומסתפקת עתה הגמרא, מי הוא התנא שאמר בברייתא <b>"דבר אחר</b>" -
<b>מאן קתני לה?</b> מי הוא התנא שאמר את הטעם הזה של "דבר אחר"? האם רבי שמעון בן אלעזר אמרו, או רבי?
ומביאה הגמרא מחלוקת בדבר -
<b>איכא דאמר</b>:
<b>רבי שמעון בן אלעזר</b> הוא זה ש<b>קתני לה</b>. <b>ו"מה טעם" קאמר</b> [באומרו "דבר אחר"], וכך אמר -
<b>מה טעם אמרו</b> באלמנה לכהן גדול וגרושה וחלוצה לכהן הדיוט, שאף על פי שגם <b>הוא פסול ו</b>גם <b>היא פסולה</b>, בכל זאת <b>קנסו אותו</b> דוקא, שיתן <b>כתובה</b>, ולא קנסו אותה שתפסיד כתובתה? - <b>מפני שהוא מרגילה</b> ולא היא.
כי אם הוא נפסל - היא נמנעת מלשדל אותו לשאתה, כיון שאין רצונו בכך.
ואם היא נפסלת - אין היא מעונינת בנישואין אלו, הגורמים לה פסול.
וכיון שאין היא מרגילתו, אין קונסים אותה, אלא דינה כשאר נשים.
<b>ומה טעם</b> אמרו: שניות, כיון ש<b>הוא כשר והיא כשרה</b> לפיכך <b>קנסו אותה כתובה?</b> - <b>מפני שהיא מרגילתו</b>.
אך <b>איכא דאמר</b>:
<b>רבי</b> - הוא זה ש<b>קתני לה</b> לטעם הנוסף.
ואמר זאת רבי, היות שביאר את טעם החילוק בין איסור דאורייתא שלא קנסו בו ובין איסור דרבנן שקנסו בו, בכך שדברי תורה אין צריכים חיזוק, ואילו דברי סופרים צריכים חילוק.
<b>ו</b>מעתה, דין <b>חלוצה</b>, שיש לה כתובה, הוא ד<b>קא קשיא ליה</b> לרבי -
<b>והא</b> איסור <b>חלוצה</b> לכהן הוא רק איסור <b>דרבנן!</b> ולדברי רבי, איסור דרבנן צריך חיזוק כמו "שניות", לקנוס אותה, <b>ו</b>למה <b>אית לה</b> לחלוצה <b>כתובה!?</b> (3)
ולכן, <b>הדר</b> חזר ו<b>אמר</b> רבי טעם אחר לחילוק:
<b>כיון ד</b>בחלוצה לכהן, <b>פסיל לה</b> הכהן <b>מתרומה</b>, מ<b>דרבנן</b>, שתיקנו חכמים שחלוצה הנישאת לכהן תיפסל מלאכול בתרומה, לכן שוה דינה של החלוצה הפסולה לתרומה מדרבנן לדין הפסולות מן התורה, ולא לדין הפסולות משום "שניות" מדרבנן. כי גם בחליצה יש לחלק בינה ובין שניות מחמת הטעם -
<b>"זהו מרגילה, וזו היא מרגילתו</b>"
שהרי החילוק בין איסורי תורה שלא קנסו בו לאיסורי דרבנן שקנסו בו, הוא משום שבמקום פסול היא לא מרגילתו, ולכן לא קנסוה. ורק באיסור דאורייתא יש פסול ולא באיסור דרבנן.
אבל חלוצה לכהן, הרי היא נפסלת בתרומה מדרבנן. וכיון שהיא נפסלת, היא אינה מרגילתו, ולפיכך יש לה כתובה אפילו כשהפסול שלה הוא רק מדרבנן.
ועתה מבארת הגמרא <b>מאי איכא</b>, איזו נפקא מינה להלכה יש <b>בין</b> טעמו של <b>רבי</b> לטעמו של <b>רבי שמעון בן אלעזר?</b>
ומביאה הגמרא כמה אפשרויות שבהן יש הבדל בין שני הטעמים:
הנפקא מינה הראשונה:
<b>אמר רב חסדא: ממזרת ונתינה לישראל</b> - <b>איכא בינייהו</b>:
<b>מאן דאמר</b>, רבי שאמר את הטעם באלמנה וגרושה שלא קנסוה מפני שהוא איסור <b>דאורייתא</b>, ודברי תורה אין צריכים חיזוק
הרי <b>הא</b> - ממזרת ונתינה לישראל - <b>נמי</b> אסורה לו מ<b>דאורייתא</b>, כי דברי תורה אין צריכים חיזוק, ולכן יש לה כתובה.
<b>מאן דאמר</b>, רבי שמעון בן אלעזר, שאמר את הטעם שלא קנסוה להפסיד כתובתה באלמנה וגרושה לכהן <b>מפני שהוא מרגילה</b> ולא היא, כי היא אינה מעונינת בנישואין שכאלו כיון שהיא נפסלת או שזרעה נפסל -
היינו דוקא באלמנה וגרושה, שנישואין אלו גורמים לה פסול לתרומה, ולזרעה להיות חללים.
אבל <b>הא</b>, ממזרת ונתינה, שאין היא נפסלת על ידי הנישואין שלה לישראל יותר מהפסול שכבר יש בה (4) - <b>היא מרגלא ליה</b>, ולכן יש לקונסה שתפסיד כתובתה. (5) אך מקשה הגמרא: <b>ולרבי אליעזר</b> [שחולק על רבי טרפון - עיין בהערה 5], <b>דאמר</b> רבי אליעזר, אף ממזר שנשא שפחה <b>הרי זה עבד וממזר</b> -
<b>הא לא מרגלא ליה ולא מידי!?</b> הרי אין היא מרגילה אותו כלל, היות שזרעו פסול על ידה.
ולשיטתו - מהי הנפקא מינה בין רבי לרבי שמעון בן אלעזר?
ולכן, מביאה הגמרא נפקא מינה שניה:
<b>אלא, אמר רב יוסף: מחזיר גרושתו</b> משנישאת לאחר, וגרשה הבעל האחר, שהיא אסורה עליו, וכמו שנאמר "לא יוכל בעלה הראשון אשר שלחה, לשוב לקחתה להיות לו לאשה, אחרי אשר הוטמאה" - <b>איכא בינייהו!</b> <b>מאן דאמר</b>, רבי שמעון בן אלעזר שאמר לא קנסו אלמנה וגרושה משום שהאיסור הוא מ<b>דאורייתא</b>, הרי <b>הא</b> - מחזיר גרושתו - <b>נמי</b> איסור <b>דאורייתא</b> הוא, ולא קנסוה, לפי שאיסור דאורייתא אינו צריך חיזוק.
<b>ומאן דאמר</b>, רבי, שאמר <b>מפני שהוא מרגילה</b>, הרי <b>הא</b> - מחזיר גרושתו משנישאת - <b>היא</b> זאת ש<b>מרגלא ליה</b>, שהרי לא שייך כאן לומר שהוא נפסל, כי לא מדובר כאן בכהן שנפסל לעבודה מפני נשיאת נשים בעבירה, אלא בכל אדם.
ואף היא אינה נפסלת לתרומה על ידי ביאתו, וכמבואר לעיל סט א.
ואף זרעה אינו נפסל, שהרי אין זה מפסולי כהונה.
וגם פסול ממזר אין כאן - כי אין ממזר מחייבי לאוין.
ושואלת הגמרא: <b>ולרבי עקיבא, דאמר יש ממזר</b> אפילו <b>מחייבי לאוין</b>, הרי כיון שזרעה נפסל, <b>הא לא מרגלא ליה ולא</b> עושה <b>מידי</b> [שום דבר] כדי לשדלו לשאתה לאשה!
ולפי שיטתו של רבי עקיבא - מאי נפקא מינה בין רבי לרבי שמעון בן אלעזר!? (6)
<b>אלא</b>, מביאה הגמרא נפקא מינה שלישית:
<b>אמר רב פפא</b>: פנויה <b>בעולה</b> שנישאת <b>לכהן גדול</b>, שאין בה אלא עשה "כי אם בתולה מעמיו יקח אשה", בתולה ולא בעולה - הוא ד<b>איכא בינייהו</b>:
<b>מאן דאמר</b> שאין קונסים משום שהוא <b>דאורייתא</b> -
<b>הא</b>, בעולה לכהן גדול - <b>נמי</b> איסור <b>דאורייתא</b> הוא, ואין לנו לקונסה.
<b>ו</b>אילו <b>מאן דאמר</b> שהחילוק הוא <b>מפני שהוא מרגילה</b> -
<b>הא</b> - <b>היא מרגלא ליה</b>, שהרי אין היא נפסלת על ידו.
כי אין חללה מחייבי עשה דכהונה.
וכן זרעה אינו נפסל בחללות מטעם זה.
ואף ממזר אינו, שלא אמר רבי עקיבא אלא "יש ממזר מחייבי לאוין", אבל לא מחייבי עשה. (7)
וממשיכה הגמרא להקשות:
<b>ולרבי אליעזר בן יעקב, דאמר: יש חלל</b> אפילו <b>מחייבי עשה</b>, ונפסלת היא וזרעה, תיקשי, <b>הא לא מרגלא ליה ולא מידי!</b>
ולשיטתו, איזה נפקא מינה יש בין רבי לרבי שמעון בן אלעזר?!
א. אשה שקינא לה בעלה שלא תסתתר עם איש מסויים, ונסתרה עמו לאחר שקינא לה, הרי היא נקראת "ספק סוטה", והיא אסורה לבעלה לעולם, עד שתשתה "מי סוטה", ויעשה בה כל הסדר האמור בפרשת סוטה כדי לבודקה אם היא טהורה או טמאה.
וכן היא אסורה עד שישקוה, לבועל, לכהונה, ולתרומה, שנאמר שלש פעמים בפרשת סוטה "ונטמאה", ופירשו חכמים: אחד לבעל, ואחד לבועל, ואחד לתרומה.
ב. אך אם בא עליה בעלה, ועבר על האיסור לבוא על אשתו הסוטה, שוב אינה שותה מהמים, לפי שלא תועיל לה שתייתם לבודקה. שנאמר "ונקה האיש מעוון", מלמד הכתוב כי רק כאשר הבעל מנוקה מעוון, אז המים בודקים את אשתו. אבל אם אין הבעל מנוקה מעוון - אין המים בודקין את אשתו.
ג. הנבעלת לבעלה קודם שתיה, אינה נעשית זונה, כיון שאין איסורה אלא איסור עשה של "ונטמאה", אלא לדעתו של רבי מתיא בן חרש.
ד. אם מת הבעל של הסוטה לפני שהספיק להשקותה, אין היא שותה. ונחלקו בית שמאי ובית הלל אם במצב כזה מגיע לה כתובה, וקיימא לן כבית הלל, שהפסידה כתובתה.
<b>אלא</b>, מביאה הגמרא נפקא מינה רביעית:
<b>אמר רב אשי: מחזיר ספק סוטתו</b> - <b>איכא בינייהו</b>, אם יש לה כתובה מבעלה.
כגון שקינא לה, ונסתרה לאחר קינויו, שנאסרת עליו. וריחקה תחילה, ועדיין לא גירשה, (8) ושוב החזירה. (9)
<b>מאן דאמר</b> שהחילוק הוא משום שהא <b>דאורייתא</b> והא דרבנן - <b>הא</b>, כאן, <b>נמי</b> איסור <b>דאורייתא</b> הוא. שהרי משעה שנסתרה, נאסרה עליו מן התורה, ולכן יש לה כתובה.
<b>ומאן דאמר</b> שהחילוק הוא <b>מפני שהוא מרגילה</b> - <b>הא</b>, כאן <b>היא</b> זאת ש<b>מרגלה ליה</b>, כי אין היא נפסלת בביאה זו. (10)
ומקשינן: <b>ולרבי מתיא בן חרש, דאמר, אפילו</b> במקרה ש<b>הלך בעלה להשקותה, ובא עליה בדרך</b> - <b>עשאה זונה</b>, ונמצא שעל ידי חזרתה אליו היא נפסלת לכהונה מדין זונה, ואם כן <b>הא לא מרגלא ליה, ולא מידי!</b> הרי היא אינה עושה כלום כדי להרגילו, לפי שאינה רוצה להיפסל.
ואף שכבר נפסלה לכהונה ולתרומה מדין "ונטמאה" עד שתשתה, מכל מקום, היתה יכולה לשתות ולהיטהר. (11) ואילו עתה, כשבא עליה בדרך ועשאה זונה, היא נפסלה לכהונה מדין זונה לעולם.
ואם כן לשיטתו של רבי מתיא בן חרש, מאי בינייהו?
<b>אלא</b>, מביאה הגמרא נפקא מינה חמישית:
<b>אמר מר בר רב אשי: סוטה ודאי</b> [אשת איש שזינתה] - <b>איכא בינייהו</b>, אם יש לה כתובה מבעלה.
כי מאן דאמר דאורייתא - הא נמי דאורייתא.
שהרי אסורה לבעלה מהאמור בפרשת סוטה "והיא לא נתפשה", והיינו, שלא נאנסה בעל כרחה, ומלמד הכתוב שאם לא נאנסה, היא אסורה.
וכן היא אסורה לפי רבנן [החולקים על רבי יוסי בן כיפר, לעיל יא ב] מהפסוק "לא יוכל בעלה הראשון אשר שלחה, לשוב לקחתה, אחרי אשר הוטמאה", שהם דורשים אותו לאיסור לאו לאשה שזינתה תחת בעלה.
ומאן דאמר מפני שהוא מרגילה, כאן, היא מרגילה אותו. כי משעה שזינתה, היא כבר נפסלה לכהונה מדין זונה, ואין ביאה זו מוסיפה בה כל פסול. (12)
<big><b>מתניתין:</b></big>
כבר התבאר בפרקים הקודמים, כי -
א. בת ישראל הניסת לכהן, או שיש לה זרע קיים מן הכהן [בין על ידי נשואין ובין על ידי זנות, ומת הכהן, והשאיר אחריו את זרעו ממנה] - הרי זו אוכלת בתרומה.
ומדין תורה, משעה שנתארסה לכהן הרי היא אוכלת בתרומה.
אלא שגזרו חכמים, שלא תאכל האשה בתרומה עד שתינשא, משום החשש, שמא תשקה לאחיה ולאחותה הנמצאים אמה בבית אביה הישראל, מכוס יין של תרומה שלה, או משום חשש שמא יימצא בה מום, ויימצאו קידושיה קידושי טעות.
ב. בת כהן אוכלת בתרומה כל עוד היא בבית אביה. אבל אם נתארסה לישראל היא אינה אוכלת עוד בתרומה.
וכן אם יש לה זרע קיים מן הישראל [בין שנישאת לישראל והותיר בן, ובין על ידי זנות] - הרי הוא פוסלה מלאכול בתרומת בית אביה.
ג. בת כהן שמת בעלה הישראל, ומת גם הזרע שיש לה מן הישראל - הרי היא שבה לבית אביה לאכול בתרומה.
ד. העובר, דינו כמו ילוד רק כדי לפסול בת כהן המעוברת מישראל.
אך אין דינו כילוד כדי להאכיל את בת ישראל המעוברת מכהן.
ה. בת ישראל שהיא "שומרת יבם" ליבם כהן - אין הכהן היבם מאכילה בתרומה.
אבל בת כהן שהיא "שומרת ליבם" ליבם ישראל - הרי הוא פוסל אותה מתרומת בית אביה.
א. <b>בת ישראל</b> ה<b>מאורסת לכהן</b>, או בת ישראל ה<b>מעוברת מכהן</b>, או שהיא <b>שומרת יבם לכהן</b>.
אין בכוחו של הכהן להאכילה בתרומה, כל זמן שלא נשאה הכהן.
וכן אין בנה העובר הכהן מאכילה בתרומה, כל זמן שלא נולד.
<b>וכן בת כהן לישראל</b> -
המאורסת לו, או שמעוברת היא ממנו, או שהיא לו שומרת יבם.
הרי הוא פוסלה מלאכול בתרומת בית אביה.
ולכן, אף אחת מהנשים הללו - <b>לא תאכל בתרומה</b>.
ב. <b>בת ישראל מאורסת ללוי, מעוברת מלוי, שומרת יבם ללוי</b> -
הרי זו לא תאכל במעשר ראשון - משום שאין בכח האירוסין של לוי, או בכח העובר הלוי, או בכח היבם הלוי - להאכיל את בת הישראל במעשר.
<b>וכן</b> הוא ב<b>בת לוי לישראל</b>.
בת לוי המאורסת לישראל, או שמעוברת ממנו, או שהיא לו שומרת יבם -
גם היא <b>לא תאכל במעשר</b> ראשון, מפני שהם פוסלים אותה ממעשר בית אביה.
ג. <b>בת לוי מאורסת לכהן, מעוברת מכהן, שומרת יבם לכהן</b> -
לא תאכל לא בתרומה, ולא במעשר, משום שהכהן פוסלה מן המעשר, ואין בכחו להאכילה בתרומה.
<b>וכן</b> הוא הדין ב<b>בת כהן ללוי</b>.
בת כהן המאורסת ללוי, או מעוברת ממנו, או שהיא לו שומרת יבם -
הרי זו <b>לא תאכל, לא בתרומה, ולא במעשר</b> ראשון.
משום שהלוי פוסלה מן התרומה, ואין בכחו להאכילה במעשר.
<big><b>גמרא:</b></big>
שנינו במשנה: בת ישראל מאורסת ללוי, מעוברת מלוי, שומרת יבם ללוי. וכן בת לוי לישראל - לא תאכל במעשר:
ותמהינן: מה בכך שאין האירוסין של הלוי או העובר הלוי או היבם הלוי מאכילים אותה במעשר?
<b>ו</b>מדוע לא <b>תהא</b> אשה זו כאשה <b>"זרה</b>", שאינה קשורה בשום ענין ללוי, ובכל זאת תאכל במעשר!
כי האם אשה <b>"זרה</b>" - <b>מי לא אכלה במעשר</b> ראשון?
הרי מעשר ראשון מותר הוא באכילה לזרים!
<b>אמר רב נחמן אמר שמואל</b>:
<b>הא מני</b>, משנתנו לפי מי היא? - בשיטת <b>רבי מאיר היא</b>.
<b>דאמר, מעשר ראשון אסור</b> באכילה <b>לזרים</b>
אך בת לוי שלא התארסה לזר, ואין לה עובר מן הזר, ואינה שומרת יבם שלו, וכן בת ישראל הנשואה ללוי או שיש לה זרע מן הלוי -
הרי זו אוכלת במעשר, כדרך שנשים אלו אוכלות בתרומה.
ולכן שנינו: בת ישראל המאורסת ללוי, או המעוברת מלוי, או שומרת יבם ללוי, שהיא זרה לגמרי, וכן בת לוי לישראל, שקשורה כבר לזר - לא תאכל במעשר.
אבל אם בת ישראל נישאת ללוי או שיש לה זרע ממנו, וכן בת לוי שלא נקשרה כלל לישראל - הרי זו אוכלת במעשר.
<b>דתניא</b>, כמו שמצינו בברייתא, שרבי מאיר סובר שמעשר ראשון אסור באכילה לזרים:
<h3> דף פו.</h3>
<b>תרומה</b> ניתנת <b>לכהן, ומעשר ראשון</b> ניתן <b>ללוי, דברי רבי מאיר</b>
<b>רבי אלעזר בן עזריה</b> (1) <b>מתירו לכהן</b>.
ומשמע מדברי רבי מאיר, בכך שהוסיף בדבריו את דין נתינת התרומה לכהן, על אף שהיא אמורה במפורש בתורה ואין בדבר חולק, שכוונתו להשוות את דין המעשר לדין התרומה, ולומר:
כמו בתרומה, אכילתה היא כנתינתה - כשם שהיא ניתנת אך ורק לכהנים כך היא נאכלת אך ורק על ידי הכהנים.
כך במעשר ראשון - אכילתו היא כנתינתו. מה נתינתו ללוי בלבד, אף אכילתו על ידי לוי בלבד, ואסור המעשר באכילה לזרים. (2) והוינן בה: מלשון המשנה, רבי אלעזר בן עזריה <b>"מתירו</b>" למעשר ראשון לכהן, משמע שרק הוא זה שמתיר מעשר ראשון באכילה לכהן.
ו<b>מכלל</b> זה אתה שומע, <b>דאיכא מאן דאסר</b> אכילת מעשר ראשון לכהן.
ותיקשי, וכי יש מי שאוסרו באכילה לכהן!?
והרי לא יתכן שיהיה מעשר ראשון אסור באכילה לכהנים, שהרי הכהנים אינם זרים, כי גם הם נקראים "לויים", כפי שיתבאר לקמן!?
ומשנינן: <b>אלא אימא</b>, אמור כך בדברי רבי אלעזר בן עזריה: <b>נותנו</b> למעשר ראשון <b>אף לכהן</b>.
שלא דיבר כלל על היתר אכילתו, אלא בא לחלוק על רבי מאיר בדין נתינתו, שאמר רבי מאיר נותנו רק ללוי, ואילו לדעתו של רבי אלעזר בן עזריה - נותנו אף לכהן. (3)
ועתה דנה הגמרא בדברי רבי מאיר:
<b>מאי טעמא דרבי מאיר</b>, שאסר מעשר ראשון באכילה לזרים?
<b>אמר רב אחא בריה דרבה, משמיה דגמרא</b> [לא מעצמו אמר כן, אלא כך קיבל מרבו, ורבו מרבו, עד רבי מאיר]:
משום שנאמר <b>"כי את מעשר בני ישראל אשר ירימו לה'</b> <b>תרומה</b> - נתתי ללויים לנחלה".
הקיש הכתוב מעשר לתרומה, כדי ללמדך:
<b>מה תרומה אסורה</b> באכילה <b>לזרים</b> - <b>אף מעשר ראשון אסור</b> באכילה <b>לזרים</b>.
ושמא תאמר, מאחר ואסר הכתוב את מעשר ראשון באכילה לזרים, כמו את התרומה, יש לנו להשוות את אכילתם גם לענין עונש לאוכל במזיד, ולענין תשלומים לאוכל בשגגה. ונאמר -
<b>אי מה תרומה, חייבין עליו</b> הזרים האוכלים אותה <b>מיתה</b> בידי שמים, כשאכלוה במזיד, <b>ו</b>מוסיפים על תשלום דמיה <b>חומש</b> כשאכלוה בשוגג.
<b>אף מעשר</b> נאמר, ש<b>חייבין עליו</b> זרים האוכלים אותו במזיד <b>מיתה</b>, ומוסיפים על תשלום דמיו <b>חומש</b> כשאכלוהו בשוגג.
אי אפשר לומר כך, כי יש לנו מיעוט מהכתוב, שאין להשוותם בכך, כי -
<b>אמר קרא</b> לגבי עונשו של זר שאכל את התרומה במזיד:
<b>"ומתו בו כי יחללוהו</b>, אני ד' מקדשם. וכל זר לא יאכל קודש". (4)
וכמו כן אמר קרא לגבי חיוב התשלומים של זר שאכל את התרומה בשוגג:
"ואיש כי יאכל קודש בשגגה - <b>ויסף חמישיתו עליו</b>".
ונאמר בכל אחד מהפסוקים מיעוט:
לגבי חיוב מיתה על אכילת תרומה, נאמר המיעוט "ומתו <b>בו</b>".
"בו" - רק באכילת תרומה על ידי זר נאמר עונש מיתה.
<b>ולא</b> נאמר עונש מיתה <b>ב</b>אכילת <b>מעשר</b> ראשון על ידי זר.
וכמו כן, לגבי תשלומים על אכילה בשוגג, נאמר המיעוט "ויסף חמישיתו <b>עליו</b>".
"עליו" - רק על אכילת התרומה יוסיף הזר, כשיאכלנה בשוגג, חומש.
<b>ולא</b> יוסיף הזר חומש <b>על</b> אכילת <b>מעשר</b> ראשון בשוגג.
ועתה מבארת הגמרא את דעת חכמים, החולקים על רבי מאיר, ומתירים מעשר ראשון באכילה לזרים, כיצד הם יבארו את ההיקש של מעשר לתרומה:
<b>ורבנן</b>, (5) המתירים את המעשר באכילה לזרים, יתרצו שההיקש של מעשר לתרומה, בא ללמד לימוד אחר, ולומר, שלפני הפרשת המעשר יש חיוב מיתה על אכילת הפירות, כמו שיש חיוב מיתה על אכילת הפירות לפני הפרשת התרומה:
<b>מה תרומה</b> - <b>טובלת</b> את הפירות.
שכל עוד לא הופרשה מהם תרומה, הרי הם באיסור "טבל", וחייב האוכלם מיתה בידי שמים (6) -
<b>אף מעשר ראשון נמי</b> - <b>טובל!</b>
שאסורים הפירות בחיוב מיתה, כל עוד לא הפרישו מהם מעשר ראשון.
<b>וכדתניא</b>, כמו שמצינו בברייתא, שגם פירות ה"טבולים" [מלשון "טבל"] למעשר, יש בהם איסור לאו, כמו בפירות הטבולים לתרומה.
<b>רבי יוסי אומר</b>:
<b>יכול לא יהא חייב</b> עונש <b>אלא על</b> אכילת <b>טבל שלא הורם ממנו</b> תרומות ומעשרות <b>כל עיקר</b>.
מנין לטבל ש<b>הורם ממנו תרומה גדולה, ולא הורם ממנו מעשר ראשון</b>. (7)
ואפילו אם הורם מהטבל <b>מעשר ראשון, ולא</b> הורם ממנו <b>מעשר שני</b>.
<b>ואפילו</b> אם לא הורם ממנו עדיין <b>מעשר עני</b> בלבד. (8)
<b>מנין</b> - שהוא חייב עונש אם אכלו?
<b>תלמוד לומר: "לא תוכל לאכול בשעריך</b> מעשר דגנך, תירושך ויצהרך - כי אם לפני ה' אלהיך תאכלנו" [דברים יב - יז יח].
ופשוטו של מקרא, מדבר הכתוב במעשר שני, שאסור לך לאוכלו בכל שעריך, אלא אתה חייב להעלותו לירושלים, ולאוכלו שם.
אך, <b>ולהלן, הוא אומר</b>:
יש לנו פסוק נוסף להלן [בספר דברים כו יב], המלמד שהפסוק "לא תוכל לאכול בשעריך" מדבר גם בענין האיסור לאכול טבל.
שנאמר "כי תכלה לעשר את כל מעשר תבואתך בשנה השלישית [שצריך לעשר בה מעשר ראשון ומעשר עני] -
ונתתה [את המעשר הראשון] ללוי.
[ואילו את מעשר העני תתן] לגר ליתום ולאלמנה -
<b>ואכלו בשעריך, ושבעו!</b>".
ולמדנו בגזירה שוה של "שעריך שעריך"
<b>מה</b>, כמו ש<b>"שעריך" האמור להלן</b>, מדבר בו הכתוב בענין <b>מעשר עני</b> -
<b>אף "שעריך" האמור כאן</b>, בפסוק "לא תוכל לאכול בשעריך מעשר דגנך תירושך ויצהרך" - מדבר בו הכתוב בענין <b>מעשר עני</b>.
<b>ואמר רחמנא: "לא תוכל</b> לאכול בשעריך" את מעשר העני!
וכיון שלא יתכן שבא הכתוב לומר שאסור לאכול פירות מעשר עני בכל שעריך, בהכרח, שהכתוב בא לאסור אכילת פירות שטבולים למעשר עני.
וכך אמר הכתוב: לא תוכל לאכול מהפירות לפני שתוציא מהם את כל מעשרותיהם. ואפילו מעשר עני, שהוא חולין גמור, אם לא הפרשת אותו, הרי הוא טובל את הפירות, ולא תוכל לאכלם עד שתפריש מהם מה שנצטוית ליתן בשעריך. (9)
דהיינו, עד שתפריש את כל תרומותיו וכל מעשרותיו. (10)
הרי למדנו מדברי רבי יוסי, שהאוכל פירות הטבולים למעשר ראשון עובר הוא בלאו "לא תוכל לאכול בשעריך".
<b>ו</b>אולם, <b>אי</b> נלמד <b>מהתם</b>, מ"לא תוכל לאכול", בלבד, <b>הוה אמינא</b>: לא בא הכתוב אלא <b>ל</b>יתן <b>לאו</b> לאוכל טבל שלא הורמו מעשרותיו הימנו.
<b>אבל</b> עונש <b>מיתה</b> בידי שמים - <b>לא</b> שמענו מהפסוק הזה שיהא חייב.
ולכן, <b>קא משמע לן</b> הכתוב לעיל ["כי את מעשר בני ישראל אשר יקדישו לה' תרומה"], שהקיש בו מעשר לתרומה -
שחייבים עונש מיתה על אכילת טבל הטבול למעשר ראשון כמו שחייבים מיתה על אכילת טבל הטבול לתרומה. (11)
<b>לישנא אחרינא</b>:
לא הובאה הברייתא של דברי רבי יוסי כדי לסייע, אלא בתורת קושיא הובאה הברייתא.
והכי אמרינן: למה לנו לדרוש מהיקש של מעשר לתרומה שפירות הטבולים למעשר ראשון חייבים עליהם?
והרי <b>מעשר ראשון דטביל</b> - <b>מדרבי יוסי</b>, שלמד כן מ"לא תוכל לאכול בשעריך" - <b>נפקא!</b> ומשנינן: <b>אי מההיא</b> - מ"לא תוכל לאכול בשעריך" - <b>הוה אמינא ללאו</b> בעלמא הוא בא.
<b>אבל מיתה</b> בידי שמים - <b>לא</b> יהא חייב על פירות הטבולים למעשר.
<b>קא משמע לן</b> ההיקש של מעשר לתרומה, שאף מיתה בידי שמים הוא חייב עליהם.
ועתה שבה הגמרא לגבי הביאור שביארה לעיל במשנתנו, שהיא כרבי מאיר, הסובר מעשר ראשון אסור באכילה לזרים, ומקשה:
<b>במאי אוקימתא</b>, לפי מי העמדת למשנתנו - <b>כרבי מאיר</b>.
אך <b>אימא סיפא</b>, כלומר, עדיין תיקשי סיפא של משנתנו, ששנינו בה:
<b>בת לוי מאורסת לכהן, ו</b>כן <b>בת כהן</b> המאורסת <b>ללוי</b> -
<b>לא תאכל לא בתרומה</b>, כי אין אירוסי בת ישראל לכהן מאכילים אותה בתרומה. אך מאידך, פוסלים האירוסין את בת כהן שנתארסה ללוי.
<b>ו</b>כן <b>לא</b> תאכל <b>במעשר</b>.
ומשמע שטעם הדבר שאין בת הלוי אוכלת במעשר כשנתארסה לכהן, מפני שהכהן פוסל באירוסיו את בת הלוי מלאכול במעשר.
ובת הכהן לא תאכל במעשר כשנתארסה ללוי, מפני שאין בכח הלוי להאכילה במעשר על ידי אירוסין.
ותיקשי: <b>הכא</b>, בסיפא - <b>מאי "זרות" איכא</b> בכהן גבי מעשר? וכי כהן אסור במעשר עד שיפסול מאכילתו את בת לוי שהתארסה לו!? (12)
ומכח הקושיה הזאת, חוזרת בה הגמרא מההנחה שמשנתנו רבי מאיר היא, האוסר מעשר ראשון באכילה לזרים.
ומביאה הגמרא ביאור אחר בדברי המשנה: <b>אמר רב ששת</b>, (13) כך הוא ביאור המשנה, הן במה ששנינו ברישא שלא תאכל במעשר בת לוי המאורסת לישראל, ובת ישראל המאורסת ללוי. והן מה ששנינו בסיפא, שלא תאכל במעשר בת לוי המאורסת לכהן ובת כהן המאורסת ללוי -
<b>מאי "אינה אוכלת", דקתני</b> בכל משנתנו לגבי מעשר? -
<b>אינה נותנת רשות</b> לשלוחה <b>לתרום</b> תרומת מעשר מן מעשר ראשון שקיבל ארוסה.
כי בהיותה ארוסה, היא אינה זכאית עדיין במעשר ראשון של בעלה. ולכן אם תרם עבורה השליח, הרי זה כתורם שלא מדעת הבעלים, שאין תרומתו תרומה.
ומה ששנינו "לא תאכל במעשר", הכי קאמר: אין לה רשות לאכול אם עדיין לא הופרש ממנו תרומת מעשר - לפי שאין בידה לתקנו. (14)
ותמהינן: לפי הסבר זה, מעתה, מה ששנינו במשנה שהארוסה אינה נותנת רשות לתרום, <b>מכלל</b> זה אתה למד <b>דנשואה</b> כן <b>נותנת</b> לשליח <b>רשות</b> לתרום תרומת מעשר ממעשר של בעלה.
ותיקשי, כיצד היא יכולה לתת לשלוחה רשות לתרום את תרומת המעשר מן המעשר? והרי הפירות של המעשר אינם שלה!
ומשנינן: <b>אין</b>, אכן יכולה היא לתת רשות לשלוחה לתרום! <b>והתניא</b> [בניחותא], שאכן כך למדנו בברייתא:
כתיב: <b>"ואכלתם אותו</b> [את מעשר ראשון] <b>בכל מקום</b>. <b>אתם</b> [הלוויים] <b>וביתכם</b> [נשותיכם]"
הרי. שהשוה הכתוב את נשות הלווים ללוויים - <b>לימד על נשואה בת ישראל, שנותנת רשות לתרום</b> תרומת מעשר ממעשר של בעלה. (15)
<b>אתה אומר</b> שבא הכתוב לומר שהנשואה נותנת <b>רשות לתרום</b> -
<b>או אינו</b>, והרי יתכן שלא בא הכתוב <b>אלא</b> ללמדנו שהנשואה ללוי יש לה רשות <b>לאכול</b> מעשר. (16)
<b>אמרת</b>: אין הכתוב צריך ללמדנו דבר זה.
שהרי קל וחומר הוא: אם <b>תרומה</b>, שהיא <b>חמורה</b> בדינה, <b>אוכלת</b> אשת הכהן -
<b>מעשר, הקל</b> - <b>לא כל שכן</b> שתאכל אשת הלוי! (17)
<b>אלא</b>, בהכרח, <b>לימד</b> הכתוב <b>על נשואה בת ישראל, שנותנת רשות</b> לשלוחה <b>לתרום</b> מפירות בעלה.
<b>מר בריה דרבנא אמר</b>: לעולם רישא ששנינו בה שבת לוי לישראל ובת ישראל ללוי לא תאכל במעשר, רבי מאיר היא, הסובר שמעשר ראשון אסור לזרים.
ומה שקשה לך סיפא, ששנינו בה שבת לוי לכהן ובת כהן ללוי לא תאכל במעשר -
כונת הסיפא היא <b>לומר, שאין חולקין לה</b> לאשה <b>מעשר בבית הגרנות</b> בשביל בעלה (18) בלא שיהא בעלה עמה. והוא הדין לנשואה [ולקמן מפרש למה נקט מאורסת].
שנינו בברייתא לקמן צט ב: עשרה אין חולקין להם תרומה בבית הגרנות, וביניהם אשת כהן [רש"י לקמן].
ונחלקו שם בגמרא רב פפא ורב הונא בריה דרב יהושע, בטעם הדבר:
אחד אמר משום גרושה. שמא יגרשנה בעלה, והיא זרה, ולא ידעו האנשים שגירשה, ויחלקו לה תרומה גם לאחר גירושיה.
ואחד אמר משום יחוד. כדי שלא יתיחדו עמה האנשים בבית הגרנות בשעת חלוקת התרומה.
ומקשה הגמרא: <b>הניחא למאן דאמר</b>, לזה שמפרש את מה שאמרו בברייתא לקמן שאין חולקין תרומה לאשה בבית הגרנות, שהוא <b>משום ייחוד</b>, הרי ניחא שאף מעשר אין חולקין לה.
<b>אלא למאן דאמר</b> שאין חולקין תרומה לאשת כהן בבית הגרנות <b>משום גרושה</b> -
האיך קתני בסיפא: בת לוי מאורסת לכהן לא תאכל במעשר, והיינו שלא יחלקו לה מעשר בבית הגרנות!?
והרי בה לא שייך גזירה זו, כי האם <b>גרושה בת לוי, מי לא אכלה במעשר?!</b>
ומשיבה הגמרא בתמיהה על הקושיא: <b>וליטעמיך</b>, כלומר: עד שאתה מקשה על הביאור הזה במשנתנו, תיקשי לך על המפרש טעם הברייתא שאין מחלקין לאשה תרומה בבית הגרנות, משום גרושה:
והרי בברייתא סתמא קתני, שלכל אשה אין חולקין תרומה בבית הגרנות, ובכלל זה אף בת כהן שנישאת לכהן, ותיקשי לך:
<b>גרושה בת כהן</b> - <b>מי לא אכלה בתרומה!?</b> והרי משנתגרשה, היא שבה לבית אביה, כשאין לה זרע!?
<b>אלא</b>, בהכרח, שאף לבת כהן אשת כהן אין חולקין תרומה בבית הגרנות, <b>גזירה משום גרושה בת ישראל</b>.
ולכן, אף לבת לוי המאורסת לכהן אין חולקין מעשר, שמא יחלקו מעשר לבת לוי המאורסת לישראל אף לאחר גירושיה, והיא הרי אסורה באכילת מעשר, שהמעשר אסור לזרים לדעת רבי מאיר, שמשנתנו כמותו. (19) ועדיין מקשה הגמרא: <b>אי הכי, מאי איריא</b>, מדוע נקט התנא במשנתנו <b>"מאורסת</b>" שאינה חולקת בבית הגרנות?
והרי <b>אפילו</b> היתה <b>נשואה</b> - <b>נמי</b> לא יחלקו לה תרומה בבית הגרנות, שהרי אף בה יש לאסור משום גרושה או משום יחוד?! (20)
ומשנינן: <b>איידי דתנא רישא "מאורסת</b>", היות ובכל עניני המשנה [הן ברישא והן בסיפא] הדנים בענין איסור אכילה, בין לתרומה ובין למעשר, הדבר תלוי במאורסת -
לכן <b>תנא נמי</b> שנה התנא גם ב<b>סיפא</b>, בת לוי לכהן ובת כהן ללוי לענין חלוקת מעשר, ולא לגבי אכילה - <b>"מאורסת</b>", ואף שהיא אינה תלויה באירוסין.
<b>תנו רבנן: תרומה</b> - נותנה <b>לכהן</b>.
<b>ומעשר ראשון</b> - נותנו <b>ללוי</b>, (21) <b>דברי רבי עקיבא</b>.
<h3> דף פו:</h3>
<b>רבי אלעזר בן עזריה אומר</b>: מעשר ראשון - נותנו <b>ע</b> <b>לכהן</b>.
ותמהה הגמרא על דברי רבי אלעזר בן עזריה:
וכי מעשר נותנו רק <b>לכהן ולא</b> נותנו <b>ללוי?</b> והרי הכתוב אומר במפורש ליתנו ללויים!
ומשנינן: <b>אימא</b>, אמור כך: רבי אלעזר בן עזריה אומר, מעשר ראשון נותנו <b>אף לכהן</b>.
ומבארת הגמרא: <b>מאי טעמא דרבי עקיבא</b>, האומר שמעשר ראשון נותנו רק ללויים?
משום <b>דכתיב</b> [במדבר יח כו]: <b>"ואל הלויים תדבר, ואמרת אליהם</b>: כי תקחו מאת בני ישראל את המעשר".
הרי ש<b>בלויים קא משתעי</b> מדבר <b>קרא</b> הכתוב.
וממשיכה הגמרא לבאר, מדוע חולק עליו רבי אלעזר בן עזריה:
<b>ואידך</b>, רבי אלעזר בן עזריה, הסובר שמעשר ראשון ניתן אף לכהן - טעמו הוא, כי אף על פי שהכתוב מדבר בלויים, בכל זאת, אף הכהנים בכללם, <b>כדרבי יהושע בן לוי</b>.
<b>דאמר רבי יהושע בן לוי: בעשרים וארבעה מקומות נקראו כהנים "לויים", וזה אחד מהם: "והכהנים הלויים</b> - <b>בני צדוק</b>".
והרי צדוק - כהן היה, והכתוב קורא לבניו "לויים". (1)
<b>ורבי עקיבא</b>, הסובר שאין מעשר ראשון ניתן אלא ללויים, סובר -
<b>הכא</b>, לגבי מעשר, <b>לא מצית אמרת</b> שהכתוב קורא לכהנים "לויים". ולכן יש לתת את המעשר גם להם.
כיון <b>דכתיב</b> לגבי מעשר <b>"ואכלתם אותו</b> - <b>בכל מקום</b>".
ומלמד הכתוב, שאין המעשר ניתן אלא ל<b>מי שיכול לאוכלו בכל מקום</b>, ואפילו במקום טמא כמו בית הקברות.
<b>יצא כהן, שאין יכול לאוכלו בבית הקברות</b>, היות והוא מצווה שלא להיטמא.
<b>ואידך</b>, רבי אלעזר בן עזריה, יבאר את "ואכלתם אותו בכל מקום" -
<b>כל היכא דבעי</b>, בכל מקום שירצה, יאכלנו.
בא הכתוב "ואכלתם אותו בכל מקום", לומר שני דברים:
האחד - <b>דלא בעי</b>, שאין צורך לאכילת מעשר ראשון, <b>חומה!</b> והיינו, שאין צורך לאוכלו דוקא בתוך חומת ירושלים.
<b>ו</b>השני - <b>אי אכיל ליה</b> למעשר ראשון כשהוא טמא <b>בטומאת הגוף</b> - <b>לא לקי</b> על כך!
ולא רק שאינו לוקה, אלא הוא הדין שמותר לכתחילה לאוכלו בטומאת הגוף.
ומביאה הגמרא מעשה ב<b>ההיא גינתא</b>, בגינה אחת, <b>דהוה שקיל רבי אלעזר בן עזריה</b>, שהיה כהן, <b>מעשר ראשון מינה</b>, ממנה, מבעליה של הגינה.
היה נוהג בעל הגינה ליתן לו את המעשר ראשון ממה שגדל בגינה. והיה רבי אלעזר בן עזריה נוטל את המעשר, כשיטתו, שמעשר ראשון ניתן אף לכהן.
<b>אזל רבי עקיבא, אהדריה לפתחא לבי קברי</b> [הלך רבי עקיבא, והעביר את פתח הגינה לכוון בית הקברות], כדי שלא יוכל רבי אלעזר בן עזריה הכהן להכנס אליה ליטול את המעשר. (2) וכשיטתו, שהמעשר ניתן רק ללוי.
<b>אמר</b> על כך רבי אלעזר בן עזריה: <b>עקיבא בתרמילו</b> - <b>ואנא, חיי!</b> (3) עזרא קנס את הלוויים שיפסידו את זכותם ליטול מעשר, מן הטעם שיתבאר בסוגיא שלפנינו.
מהות הקנס תלויה במחלוקתם של רבי אלעזר בן עזריה ורבי עקיבא, אם מעיקר דין תורה ניתן המעשר רק ללויים, או שמן התורה הוא ניתן בין ללויים ובין לכהנים.
דעתו של רבי אלעזר בן עזריה היא, שמעיקר הדין ניתן המעשר לשניהם, ולכן, לשיטתו, קנס עזרא את הלויים בכך שלא יתנו להם את המעשר, אלא רק לכהנים.
ואילו לדעת רבי עקיבא, מעיקר הדין אין המעשר ניתן אלא ללויים, וקנסם עזרא שמלבד הלויים תהיה זכות קבלת המעשר גם לכהנים [או גם לעניים, ונחלקו בכך אמוראים להלן].
מהו המקור לקנס בכתובים? - נחלקו בו הראשונים.
יש הסוברים, שהוא ממה שנאמר בספר נחמיה פרק י "והיה הכהן בן אהרן עם הלויים בעשר [בעת המעשר] הלויים".
וכך אמר הכתוב: כשיבואו הלויים לחלוק בבית הגרנות - יבואו עמהם גם הכהנים.
ויש ראשונים שהביאו את הפסוק במלאכי "הביאו את כל המעשר אל בית האוצר". ובית האוצר הוא הלישכה שתיקן עזרא לתת שם תרומת כהנים.
וכיון שצוה מלאכי לתת שם את המעשר, הרי זה ראיה שהוא של כהנים.
וקיימא לן ש"מלאכי" זה עזרא. (4)
<b>איתמר: מפני מה קנסו</b> בימי עזרא (5) את ה<b>לויים במעשר?</b> (6)
<b>פליגי בה רבי יונתן וסביא</b>.
<b>חד אמר</b>: מפני <b>שלא עלו</b> יחד עם שאר בני גולת בבל <b>בימי עזרא</b>, ומתבאר בגמרא לקמן.
<b>וחד אמר: כדי שיסמכו כהנים עליו</b> [על המעשר] <b>בימי טומאתן</b>, שאסורים הם אז לאכול תרומה, ולפיכך ניתן להם המעשר.
ותמהינן: <b>בשלמא למאן דאמר</b> קנסו את הלויים מפני <b>שלא עלו</b> בימי עזרא, הרי ניחא ד<b>משום הכי קנסינהו</b> עזרא ללויים.
<b>אלא למאן דאמר: כדי שיסמכו עליו כהנים בימי טומאתן</b> - וכי <b>משום</b> שה<b>כהנים</b> צריכים את המעשר <b>קנסינהו</b> עזרא <b>ללויים?!</b>
<b>אלא</b>, חוזרת בה הגמרא, ומבארת ביאור אחר:
<b>כולי עלמא</b> - בין לרבי יונתן ובין לסביא - טעם ה<b>קנסא</b> ללויים שנטלו מהם את המעשר, הוא מפני <b>שלא עלו בימי עזרא</b>.
<b>והכא, בהא קמיפלגי</b> רבי יונתן וסביא:
<b>מר סבר: קנסא</b> שקנס עזרא, הוא לתת את המעשר, מלבד ללויים, גם <b>לעניים</b>. אבל כהנים עשירים - אינם נוטלים.
<b>ומר סבר</b>: הקנס הוא לתת את המעשר - מלבד ללויים - גם לכהנים בין עניים ובין עשירים, הואיל ו<b>כהנים בימי טומאתן עניים נינהו</b>.
ותמהה הגמרא על הסובר קנסא לכהנים, מן המעשה הנזכר לעיל בגמרא, באותה גינה שהיה נוטל ממנה רבי אלעזר בן עזריה את המעשר:
<b>בשלמא למאן דאמר: קנסא לעניים, משום הכי</b> - כשהיה רבי אלעזר בן עזריה, שהיה כהן עשיר, נוטל מן המעשר - <b>אהדריה רבי עקיבא לפתחא</b> של הגינה ממנה היה נוטל את המעשר <b>לבי קברי</b>, כדי שלא יטול, היות ולדעת רבי עקיבא, עשה רבי אלעזר בן עזריה שלא כדין.
<b>אלא למאן דאמר</b> שאחר קנס עזרא, ניתן המעשר <b>לכהנים</b>, ואפילו עשירים הם -
תיקשי, <b>אמאי אהדריה</b> רבי עקיבא <b>לפתחא לבי קברי</b>, והרי רבי עקיבא לאחר קנס עזרא היה!
ומשנינן: <b>הכי קאמר ליה</b> רבי עקיבא לרבי אלעזר בן עזריה:
<b>אי דאתית בתורת קנסא</b> [אם באת על המעשר מתורס קנס עזרא] אכן - <b>אית לך</b>, יש לך זכות במעשר!
<b>ו</b>אולם, <b>אי קאתית בתורת חלוקה</b>, אם אתה בא עליו מעיקר הדין בתורת חלוקה - <b>לית לך</b>. (7)
נתבאר בגמרא לעיל בטעם קנס עזרא, שהוא משום שלא עלו הלויים בימיו:
ועתה מבארת הגמרא את המקור לכך שלא עלו הלויים:
<b>ומנא לן דלא סליקו בימי עזרא</b> [מהיכן אנו יודעים שלא עלו הלויים מבבל לארץ ישראל בימי עזרא]?
ומפרשינן: מהא <b>דכתיב "ואקבצם</b> [את העולים עם עזרא מבבל] <b>אל הנהר הבא על</b> <b>אהוא</b> [סמוך לנהר ההולך למקום ששמו אהוא, מצודות]. <b>ונחנה שם</b> [והיינו חונים שם] <b>ימים שלשה. ואבינה בעם</b> [נתתי לבי להבין בעם אשר נקבצו עמי], <b>ובכהנים</b>. <b>ומבני לוי</b> - <b>לא מצאתי שם</b>".
הרי שכהנים עלו, ולויים לא עלו. (8)
<b>אמר רב חסדא: בתחלה</b>, קודם שנמנעו הלויים מלעלות, <b>לא היו מעמידים שוטרים</b> [רודים ונוגשים לקיים דברי השופטים] <b>אלא מן הלויים, שנאמר "והשוטרים הלויים לפניכם</b>".
אבל <b>עכשיו</b> - <b>אין מעמידין שוטרים אלא מישראל</b>. <b>שנאמר "ושוטרים הרבים</b> [היינו ישראל, שהם רבים מן הלויים] <b>בראשיכם</b>".
<big><b>מתניתין:</b></big>
משנה זו היא כדעת רבי מאיר, הסובר שמעשר ראשון אסור באכילה לזרים.
א. <b>בת ישראל שניסת לכהן</b> - <b>תאכל בתר ומה</b>.
ואף אם <b>מת</b> בעלה הכהן, <b>ו</b>יש <b>לה הימנו בן</b> - <b>תאכל בתרומה</b> בשביל הבן.
שנאמר "ויליד ביתו [של כהן] - הם יאכלו בלחמו". ודרשינן: "יאכילו בלחמו".
ואם חזרה ו<b>ניסת ללוי</b> [שהוא נחשב כזר לגבי תרומה], ובנה מן הכהן עדיין קיים - הרי זו <b>תאכל</b> רק <b>במעשר</b>, בשביל בעלה.
אבל בתרומה, לא תאכל. כי מאחר שניסת לזר, חזרה ונעשית זרה, ואינה אוכלת בשביל בנה מכהן.
ואף אם <b>מת</b> בעלה הלוי <b>ו</b>יש <b>לה הימנו בן</b> - <b>תאכל במעשר</b> בשביל בנה מלוי. (9) (10)
ואם חזרה, זו שיש לה בן מן הכהן ובן מן הלוי, ו<b>ניסת לישראל</b> - <b>לא תאכל לא בתרומה ולא במעשר</b>.
כי נישואיה לזר, פוסלין אותה מן התרומה ומן המעשר שיש לה לאכול בשביל בניה.
ואם <b>מת</b> בעלה הזר <b>ו</b>יש <b>לה הימנו בן</b> - <b>לא תאכל לא בתרומה ולא במעשר</b> גם אחר מיתתו.
כי הבן שיש לה מישראל פוסלה מלאכול בתרומה בשביל בנה שיש לה מכהן, ופוסלה מלאכול במעשר בשביל בנה שיש לה מהלוי.
ואם אחר כך <b>מת בנה מישראל</b>, ובנה מן הלוי עדיין קיים - <b>תאכל במעשר</b> בשביל בנה מלוי.
אך לא תאכל בתרומה בשביל בנה מכהן שעדיין קיים, כי הבן מן הלוי פוסלה.
ואם <b>מת</b> אף <b>בנה מלוי</b> - <b>תאכל בתרומה</b> מכח בנה שיש לה מכהן.
ואם <b>מת</b> אף <b>בנה מכהן</b> - <b>לא תאכל לא בתרומה ולא במעשר</b>, כי הרי בת ישראל היא.
<h3> דף פז.</h3>
ב. <b>בת כהן שניסת לישראל</b> - <b>לא תאכל בתרומה</b>, כי נישואיה לזר, פוסלין אותה מלאכול בתרומת בית אביה.
ואף אם <b>מת</b> בעלה הישראל, <b>ו</b>יש <b>לה הימנו בן</b> - <b>לא תאכל בתרומה</b>, כי הבן שיש לה מישראל, פוסלה מתרומת בית אביה.
חזרה, ו<b>ניסת ללוי</b> - <b>תאכל במעשר</b> משום בעלה. ואין הבן שיש לה מן הישראל, שנשאה תחילה, פוסלה מן המעשר.
אך בתרומת בית אביה אינה אוכלת, בגלל הבן שיש לה מישראל, ועוד נוסף לה פסול משום נישואיה ללוי.
ואף אם <b>מת</b> הלוי, <b>ו</b>יש <b>לה הימנו בן</b> - <b>תאכל במעשר</b> בשביל בנה מלוי.
אך בתרומת בית אביה אינה אוכלת, בגלל הבן שיש לה מישראל, וכן משום הבן שיש לה מן הלוי.
חזרה ו<b>ניסת לכהן</b>, כאשר יש לה בנים מן הישראל ומן הלוי - <b>תאכל בתרומה</b>. (1)
זאת, על אף שקודם נישואיה לכהן, היו לה שני בנים מאנשים שהם "זרים" בתרומה, ועדיין הבנים קיימים.
ואף אם <b>מת</b> בעלה הכהן, <b>ו</b>יש <b>לה הימנו בן</b> - <b>תאכל בתרומה</b> מכח הבן הזה, ואף שתחילה היו לה שני בנים מן הלוי ומן הישראל, ועדיין קיימים הם.
<b>מת בנה</b> של זו <b>מ</b>ן ה<b>כהן</b>, שהיה מאכילה עד עתה בתרומה - <b>לא תאכל בתרומה</b>, שהרי מת מי שהאכילה.
ואף בתרומת בית אביה לא תאכל, שהרי יש לה בן מלוי ובן מישראל, הפוסלים אותה.
אבל במעשר, תאכל בשביל בנה הקיים מן הלוי, ואין הבן שהיה לה תחילה מן הישראל פוסל אותה. (2) ואם <b>מת בנה</b> גם <b>מלוי</b> - <b>לא תאכל במעשר</b>, שהרי מת מי שהאכילה. (3)
אך עדיין בתרומת בית אביה לא תאכל, שהרי עדיין קיים הבן מן הישראל, ופוסלה.
אבל אם <b>מת</b> גם <b>בנה מישראל</b> - הרי זו <b>חוזרת לבית אביה</b>, לאכול בתרומתו.
<b>ועל זו נאמר "ושבה אל בית אביה כנעוריה</b>. <b>מלחם אביה תאכל</b>".
<big><b>גמרא:</b></big>
שנינו במשנה: בת ישראל שניסת לכהן. מת, ולה הימנו בן, תאכל בתרומה. ניסת ללוי, מת, ולה הימנו בן. <b>מת בנה מלוי</b> - <b>תאכל בתרומה</b>.
והוינן בה: זה ששנינו במשנה, בת ישראל שיש לה בן מן הכהן, והאכילה בתרומה, ואחר כך ניסת ללוי שהוא "זר" בתרומה, ונפסלה מן התרומה, ואחר כך מת בעלה הלוי שהוא "זר" בתרומה, ששנינו במשנתנו <b>דהדרא אכלה</b>, שהיא חוזרת לאכול בתרומה <b>משום בנה</b> הכהן - <b>מנלן?</b> (4)
<b>אמר רבי אבא אמר רב</b>: למדנו זאת מאות וי"ו מיותרת. שיכול היה הכתוב לומר <b>"בת</b>", אך הוסיף הכתוב אות וי"ו, ואמר <b>"ובת</b>", כדי ללמדנו מהיתור את ההלכה הזאת.
שנאמר "ובת כהן כי תהיה אלמנה וגרושה, וזרע אין לה - ושבה אל בית אביה".
ויכול היה לומר "בת כהן כי תהיה אלמנה".
והוספת האות וי"ו, באה לרבות את האשה האוכלת בשביל בנה, שהיא שבה לאכול בתרומה, כשמת הזר שניסת לו, אשר פסלה מן התרומה.
ותמהינן: <b>כמאן</b> היא משנתנו? האם רצונך לומר שמשנתנו היא <b>כרבי עקיבא, דדריש ווי</b> [הדורש את יתור האות וי"ו], ולא כחכמים, שאינם דורשים את יתור האות וי"ו!? (5)
ומשנינן: <b>אפילו תימא</b>, אפשר לומר שמשנתנו - <b>רבנן</b> היא. (6) ואין הלימוד מהאות וי"ו המיותרת, אלא <b>כולא</b>, כל המילה <b>"ובת</b>" - <b>קרא יתירא הוא</b>. ומיתור המילה כולה אנו למדים זאת.
שהרי בפסוק הקודם כתוב "ובת כהן כי תהיה לאיש זר, היא בתרומת הקדשים לא תאכל".
והיה לו לכתוב לומר בהמשך "וכי תהיה אלמנה", ולא היה צריך לומר "ובת כהן כי תהיה אלמנה", כי מאליו הוא מובן שהכתוב מדבר בבת כהן, היות שבבת כהן הכתוב מדבר לפני כן.
<b>תנו רבנן</b>: בת כהן שנישאת לישראל, <b>כשהיא חוזרת</b> לאכול בתרומה אחר מיתת בעלה -
הרי זו <b>חוזרת ל</b>אכילת <b>תרומה</b> שהיתה אוכלת בבית אביה.
<b>ו</b>אולם, <b>אינה חוזרת ל</b>אכילת בשר <b>חזה ושוק</b>, שהם חלק הכהנים מקרבנות השלמים, שהיתה אוכלת בבית אביה, וכמו שאמר הכתוב "ואת חזה התנופה ואת שוק התרומה - תאכלו אתה, ובניך, ובנותיך אתך".
וטעמו של דבר, היות והיא נפסלה מלאכול בהם משעה שנישאת לישראל. אבל אם יש לה ולד מכהן, הרי היא חוזרת ואוכלת בחזה ובשוק, מכוחו של בנה הכהן.
ומביאה עתה הגמרא את דבריהם של חמשה אמוראים, הלומדים בחמשה לימודים שונים מדברי הכתוב, את המקור לכך שאין בת כהן חוזרת לאכילת חזה ושוק, אלא רק לאכילת תרומה.
הלימוד הראשון:
<b>אמר רב חסדא אמר רבינא בר שילא: מאי קרא?</b> מנין לנו מהכתוב, שאינה שבה לבית אביה אפילו לחזה ושוק, אלא רק לתרומה? (7)
שנאמר "ובת כהן כי תהיה לאיש זר - <b>היא בתרומת הקדשים לא תאכל</b>". והיה לו לכתוב לומר "היא בקדשים לא תאכל", ומעצמנו היינו יודעים שהכוונה היא לתרומה, היות ובתרומה הכתוב מדבר.
אלא, באה תוספת המילה "תרומת" - ללמדך:
<b>במורם מן הקדשים</b>, בחזה ובשוק, ה"מורמים" מן השלמים - <b>לא תאכל</b> לעולם.
שעיקר הכתוב "ובת כהן כי תהיה לאיש זר היא בתרומת הקדשים לא תאכל"" בא לומר שאשה הנבעלת לפסול לה, הרי היא פסולה מן התרומה.
ואולם, אילו בא הכתוב ללמדנו רק דבר זה, הוא היה אומר "היא בקדשים לא תאכל".
והיות והוסיף הכתוב ואמר "היא בתרומת הקדשים לא תאכל", יש לנו ללמוד מכאן, שיש אשה אחרת שכן אוכלת בקדשים [תרומה] אך אינה אוכלת ב"תרומת" הקדשים.
ואיזו היא? זו בת כהן, שנישאת לישראל, ומת בעלה, שהיא שבה לאכול ב"קדשים" עצמם, דהיינו בתרומה.
אך אינה שבה לאכול ב"תרומת" הקדשים, בחזה ושוק המורמים מהקדשים. היות ומאכילת חזה ושוק - היא נפסלה לעולם.
הלימוד השני:
<b>רב נחמן אמר</b> בשם <b>רבה בר אבוה</b>, כך הוא הטעם שאינה חוזרת לחזה ושוק:
כיון שאמר הכתוב "ובת כהן כי תהיה אלמנה וגרושה, ושבה אל בית אביה כנעוריה. מלחם אביה תאכל", ולא אמר הכתוב "לחם אביה תאכל", מלמד הכתוב:
רק "מלחם", ממקצת לחם אביה תאכל, <b>ולא כל לחם</b> אביה תאכל -
<b>פרט לחזה ושוק</b>, שאינה שבה לאכול בו, לעולם. (8)
<b>מתקיף לה רמי בר חמא</b> לדברי רב נחמן משמו של רבה בר אבוה: מנין לך שבא הכתוב הזה לומר שאינה חוזרת לאכילת חזה ושוק?
ואולי, <b>אימא</b>, אמור כך: לא בא הכתוב "מלחם אביה תאכל" למעט בת כהן מאכילת חזה ושוק, אלא בא הכתוב לומר: <b>פרט ל</b>ענין <b>הפרת נדרים</b> על ידי האב - וללמד, שאם היא היתה נערה, שאביה מפר נדריה, היא אינה חוזרת אליו אחר שיצאה מרשותו על ידי נישואיה לבעלה, ואינה דומה לאכילת תרומה, שבזה היא כן שבה אליו.
וכך דרשינן: "מלחם אביה תאכל", ולא כל לחם אביה - שאין האב יכול להתיר את בתו לאכול בלחמו אם נדרה ממנו, כי משעה שהיא נישאת, היא יצאה מרשותו, ושוב אינו יכול להפר נדריה. (9)
<b>אמר</b> תירץ <b>רבא</b>: אין אנו צריכים לפסוק מיוחד כדי ללמד שאינה חוזרת להפרת נדרים, היות ש<b>כבר פסקה תנא דבי רבי ישמעאל</b>, מן הסברא ובלי פסוק, שנערה היוצאת מרשות אביה בנשואיה לבעלה, שוב אינה שבה לבית אביה להפרת נדרים.
<b>דתנא דבי רבי ישמעאל</b>: כתיב בפרשת הפרת נדרים, אחר שביאר הכתוב את דין הפרת הנדרים על ידי אביה, ואת דין הפרת נדרים על ידי בעלה:
<b>"ונדר אלמנה וגרושה</b> [שכבר אינה ברשות האב משנישאת, ואינה ברשות הבעל משהתגרשה] - כל אשר אסרה על נפשה, <b>יקום עליה</b>" -
<b>מה תלמוד לומר?</b> למה צריך הכתוב ללמדנו שיקומו נדריה? וכי מי יכול להפר לה?
<b>והלא</b> היא <b>מוצאה מכלל</b> הפרתו של <b>אב</b>, מאחר שנישאת, ואף אם נתאלמנה או התגרשה מהבעל.
<b>ו</b>כמו כן היא <b>מוצאה</b> גם <b>מכלל</b> הפרתו של <b>בעל</b>, כיון שהתגרשה ממנו.
ואם כן, מי יפר לה?
ולמה היה הכתוב צריך לומר "כל אשר אסרה על נפשה יקום עליה"?!
<b>אלא</b>, לעולם, אין הכתוב בא ללמדנו על נדרי אשה שנישאת ויצאה לגמרי מרשותו של אב. לפי שהיא ודאי אינה שבה לרשות האב אף לאחר שנתאלמנה או התגרשה.
אלא, הכתוב מדבר בנערה אשר נתאלמנה או התגרשה קודם נישואיה הגמורים, וכגון -
שנינו במשנה בכתובות מח א: לעולם הנערה [או הקטנה] היא ברשות האב עד שתכנס לרשות הבעל לנשואין [כלומר: שתכנס לחופה לשם נשואין שתהא מסורה לרשות הבעל].
מסר האב את בתו המאורסת לשלוחי הבעל [שבאו לקחתה כדי שיכניסנה הבעל לחופה] הרי היא כבר ברשות הבעל [והרי הוא יורשה, ומיטמא לה אם הוא כהן, ומיפר נדריה לבדו בלא האב, כמו נשואה].
הלך האב עם שלוחי הבעל, או שהלכו שלוחי האב עם שלוחי הבעל, הרי היא עדיין ברשות האב.
מסרו שלוחי האב לשלוחי הבעל - הרי היא ברשות הבעל.
ואת המקור לדין "מסירה לרשות הבעל", למדוהו שם בגמרא מן המקראות.
<b>הרי שמסר האב</b> את בתו המאורסת <b>לשלוחי הבעל</b>, שבאו לקחתה כדי להכניסה לחופה.
<b>או שמסרו</b> אותה <b>שלוחי האב לשלוחי הבעל</b>, ונכנסה לרשותו לענין הפרת נדרים.
<b>ונתארמלה או נתגרשה בדרך</b> אל הבעל, ולא הכניסה לחופה. (10)
<b>האיך אני קורא בה</b> עתה, לאחר שנתאלמנה, לענין הפרת נדרים?
האם אני קורא בה <b>"בית אביה" של</b> נערה <b>זו</b>, שעדיין היא נחשבת כמצויה בבית אביה, הואיל ועדיין לא יצאה לגמרי מרשותו, ויפר עכשיו האב את נדריה.
<b>או</b> שאני כבר קורא בה <b>"בית בעלה</b>" נערה <b>של זו</b>.
והרי היא כשאר אלמנה מן הנישואין, שאין האב מיפר את נדריה? <b>אלא</b>, לכך בא המקרא הזה, כדי <b>לומר לך: כיון שיצאה שעה אחת מרשות האב</b>, ואפילו לא היתה זו יציאה גמורה, אלא רק נמסרה לידי האב לידי שלוחי בעלה - <b>שוב אינו יכול</b> האב <b>להפר</b>.
ומוכח מדברי רבי ישמעאל, שבפרשת נדרים עצמה כבר נלמד מהפסוק שהנערה הנשואה אינה חוזרת להפרת נדרים אל אביה, ואם כן, אין אנו צריכים עוד לפסוק מיוחד ללמדנו שאין הבת חוזרת לענין הפרת נדרים לבית אביה.
ולכן, הפסוק "מלחם אביה תאכל" הוא מיותר, ובא לומר "מלחם", ולא כל לחם, ללמד שאין הבת חוזרת לחזה ושוק. (11)
הלימוד השלישי:
<b>רב ספרא אמר</b>, כך הוא הטעם שאין הבת חוזרת לבית אביה, אחר שניסת ומת בעלה, לאכילת חזה ושוק:
כיון שאמר הכתוב "ושבה אל בית אביה כנעוריה, <b>מלחם אביה תאכל</b>", הרי למדת: אל ה<b>לחם</b> לבד היא חוזרת [והיינו, תרומת דגן], <b>ולא</b> אל ה<b>בשר</b> של חזה ושוק.
הלימוד הרביעי:
<b>רב פפא אמר</b>: יש ללמוד שאינה חוזרת לאכילת חזה ושוק מדברי הכתוב <b>"מלחם אביה תאכל</b>" - שמשמעותו היא: רק את <b>לחם הקנוי לאביה</b>, תרומה, תאכל -
<b>פרט לחזה ושוק, ש</b>אינו קנוי לאביה, אלא - <b>משלחן גבוה קא זכו</b> בו הכהנים.
שהתרומה קנויה לכהנים להיות ממונם ממש, שאינה שיירי שלחן המלך. אבל שיירי קדשים, הרי הם כ"משאת מאת פני אלהים", שהן שיירי שולחנו, ואינם ממונם של הכהנים. (12)
הלימוד החמישי:
<b>ורבא אמר</b>: מכאן יש ללמוד שאינה חוזרת לאכילת חזה ושוק, לפי שנאמר <b>"ואת חזה התנופה ואת שוק התרומה</b> - <b>תאכלו אתה ובניך ובנותיך, אתך</b>".
מלמד הכתוב "אתך", שאין הבנות אוכלות אלא <b>בזמן ש</b>הן <b>אתך</b> [עם האב הכהן], ולא כשיצאו מאתך, בנשואיהן לבעליהן.
<b>אמר רב אדא בר אהבה: תנא</b> בברייתא:
<b>כשהיא</b> - בת כהן הנישאת לישראל - <b>חוזרת לבית אביה</b> לאכול בתרומתו, הרי היא <b>חוזרת</b> רק <b>לתרומה, ואינה חוזרת ל</b>אכול ב<b>חזה ושוק</b> שהיתה אוכלת כשהיתה בבית אביה.
אבל אם היתה בת ישראל שיש לה בן מכהן, ואכלה מכח בנה הכהן בתרומה ובחזה ובשוק, ונפסלה אחר כך מאכילת תרומה וחזה ושוק על ידי נישואיה לזר, ומת בעלה הזר, והיא חוזרת <b>בשביל בנה</b> מן הכהן, הרי היא <b>חוזרת</b> לתרומה ו<b>אף לחזה ושוק</b>.
כי כל חמשת המיעוטים שאינה חוזרת, נאמרו רק בבת כהן שחוזרת בלי ולד מישראל, אך לא באוכלת מחמת בנה הכהן.
<b>אזל</b> [הלך] <b>רב מרדכי, אמרה ל</b>הך <b>שמעתא</b> דרב אדא בר אהבה, <b>קמיה</b> [לפני] <b>דרב אשי</b>.
<b>אמר</b>, הקשה לו רב אשי: והרי <b>מהיכא קא מתרביא?</b> מהיכן אנו מרבים את בת ישראל האוכלת מכח בנה הכהן, לומר שהיא חוזרת לאכול בתרומה ובחזה ושוק לאחר נישואיה לזר? -
הרי מרבים אנו זאת <b>מ</b>יתור המילה <b>"ובת</b>" בפסוק "ובת כהן כי תהיה אלמנה וגרושה ושבה אל בית אביה". שפסוק זה בא לרבות את בת ישראל האוכלת מכח בנה הכהן, שיהיה דינה כבת כהן החוזרת לבית אביה, כשאין לה זרע מישראל, כמבואר לעיל בתחילת הסוגיא!
ופסוק זה עצמו, הרי הוא המקור לחזרת בת כהן לאכול בתרומת בית אביה.
וכיון שדין החזרה לאכילה בתרומה של בת ישראל האוכלת בשביל בנה הכהן, נתרבה מאותו הכתוב המלמד על חזרה של בת כהן לבית אביה -
<b>מי עדיפא לה</b> בת ישראל האוכלת בשביל בנה, <b>מינה</b>, מבת כהן החוזרת לבית אביה!? כיצד זה יתכן, שתהא בת ישראל האוכלת מכח בנה הכהן, חוזרת לאכול אפילו בחזה ובשוק. ואילו בת כהן החוזרת לבית אביה - אינה חוזרת לחזה ושוק!?
ומשנינן: <b>התם</b> - בבת כהן, האוכלת משום אביה, וחוזרת אליו - <b>כתיבי מיעוטי</b>, המלמדים שלא תשוב לחזה ושוק.
אבל <b>הכא</b> - בבת ישראל האוכלת בשביל בנה הכהן - <b>לא כתיבי מיעוטי</b>.
שהרי כל חמשת המיעוטים שנאמרו לעיל, שלא תאכל בת כהן החוזרת לבית אביה בחזה ושוק - נאמרו לגבי בת כהן האוכלת משום אביה, ולא נאמרו לגבי בת ישראל האוכלת מכח בנה הכהן.
שנינו במשנה: <b>בת כהן שניסת לישראל</b>:
דין יבום נוהג רק כאשר מת הבעל בלי בנים, אבל אם היו לו בנים, אין אשתו זקוקה ליבום.
ואם נישאת אשה לבעל אחד והיה לה ממנו בנים, ונישאת אחר כך לבעל אחר ולא היו לה בנים ממנו, אין בניה מן הראשון פוטרים אותה מיבום.
ולהלן, קוראת הברייתא, לענין זה: לא עשה בה הכתוב ולד מן הראשון - כולד מן השני.
ואם היו לבעלה בנים בשעת מיתתו, ונפטרה מן היבום, ואחר כך מתו הבנים, אין היא שבה להיות זקוקה ליבום.
וקוראת הברייתא, לענין זה: עשה בה הכתוב בנים מתים כבנים חיים.
דהיינו, שלגבי הפטור מיבום - אם היו לו בנים בשעת מותו, ופטרו את אשתו מהיבום, ולאחר מכן מתו בניו, נחשב הדבר כאילו הבנים שלו עדיין חיים, ואין אשתו נופלת ליבום עוד.
כתיב בענין אכילת תרומה של בת כהן הנישאת לישראל, ומת בעלה או גירשה: "ובת כהן כי תהיה אלמנה וגרושה, וזרע אין לה, ושבה אל בית אביה כנעריה, מלחם אביה תאכל".
<b>תנו רבנן</b>: דרשו חכמים את המקרא הזה, כך -
<b>"ושבה אל בית אביה</b>" - <b>פרט ל</b>בת כהן שנישאה לישראל, ומת בעלה, והרי היא עתה <b>שומרת יבם</b> לאחי בעלה, הישראל.
שהיות והיא אגודה בו, היא אינה יכולה לשוב לבית אביה, ולכן היא אינה אוכלת בתרומה.
<b>"כנעוריה</b>" - כשהיא ריקנית כמו בזמן נעוריה -
<b>פרט ל</b>בת כהן שהיא <b>מעוברת</b> מישראל, שאינה אוכלת בתרומה, היות ואינה ריקנית כימי נעוריה, אלא היא מלאה בעובר ישראלי.
הגמרא מניחה בסוגיא דלהלן שתי הנחות יסוד.
הנחה אחת - אשה שיש לה בן מבעלה, ומת הבעל, ממשיך הבן את שמו של בעלה המת עליה [כגון שתקרא "אשת כהן"] עד שתנשא לבעל אחר, שאז שמו של השני עליה, ולא שמו של הראשון, ואפילו ימות השני ישאר עליה רק שמו של השני, ולא של הראשון.
הנחה שניה - אשה שיש לה בן מבעל ראשון, ונישאת לבעל שני, ומת בעלה השני ללא בנים, היה מקום לומר שהבן שיש לה מבעלה הראשון נחשב עתה כממשיך את שמו של הבעל השני עליה, ולא נחשב שנמחה שמו של בעלה השני מישראל, לפי שהיא נשארה אלמנה ממנו עם בן [אם כי אין זה בנו של הבעל השני].
והנחה זו מתבסת על ההנחה הראשונה, שרק שמו של בעלה השני עליה, ולא שמו של בעלה הראשון, ולכן היה מקום לומר שלא נמחה שמו של בעלה השני, לפי ששמה הוא "אלמנתו של השני" בלבד, ולאלמנה זו יש בן!
אלא באה התורה, ושללה הנחה זאת.
שמא תאמר: למה לי קרא לפסול את בת כהן המעוברת בולד ישראלי, ולומר שאינה אוכלת בתרומה?
<b>והלא דין הוא</b>, הרי מלימוד של קל וחומר מדין יבום, יכולים אנו ללמוד דין זה שהעובר מישראל מונע אותה לשוב אל בית אביה, ואין צורך בדרשה מהכתוב ללמוד דין זה -
שהרי אם נישאה אשה לבעל ראשון והולידה לו בן, ומת בעלה הראשון, ונישאה לבעל שני, ומהבעל השני לא היו לה בנים - הרי היא זקוקה ליבום.
ואין אנו אומרים, כיון שאשה זאת נישאת לבעל שני, ויש לה בן [מהבעל הראשון], ומת הבעל השני והניח אחריו עתה אשה עם בן, שייחשב הדבר כאילו הניח אשה עם בן שלו, ואין היא זקוקה ליבום.
אלא, צריך שישאר ממנו עצמו בן, ואם לא - זקוקה האשה להתייבם.
ומעתה, יש לנו לדרוש קל וחומר מיבום לתרומה -
<b>ומה ב</b>יבום, שהוא <b>מקום שלא עשה</b> בו הכתוב את ה<b>ולד</b> שיש לאשה <b>מן</b> בעלה <b>הראשון</b>, שייחשב <b>כ</b>מו שהוא <b>ולד מן</b> בעלה <b>השני</b> - <b>לפוטרה</b> בכך <b>מן היבום</b>.
שהרי אינה נפטרת מהיבום, אלא אם היה בן לבעל השני. אך הבן שיש לה מבעלה הראשון, אינו מועיל לפטור אותה מן היבום, כשמת בעלה השני, למרות שהוא הניח אחריו אשה שיש לה ולד.
ובכל זאת, <b>עשה</b> בו הכתוב את ה<b>עובר</b> - <b>כילוד</b>. (13)
שהרי יבמה שהיתה מעוברת מבעלה בשעת מיתתו - אינה מתייבמת כל זמן שהיא מעוברת, לפי שנחשב היותו של העובר במעיה, כאילו יש לבעלה המת בן. (14)
ואם כן, קל וחומר שיפסול העובר הישראלי את בת כהן בתרומה -
כי תרומה, שהיא <b>מקום שעשה</b> בו הכתוב את ה<b>ולד מן</b> הבעל <b>הראשון, כ</b>אילו הוא <b>ולד מן</b> הבעל <b>השני</b>, שמת בלי בנים - <b>לפוסלה מן התרומה</b>.
שהרי אם תנשא בת כהן לישראל, ויהיה לה ממנו בן, הרי הוא פוסל אותה מאכילת תרומה, משום שהוא מחשיב אותה כאילו היא ממשיכה להיות נשואה לאביו, הישראל.
ואם אחר כך היא נישאת לישראל שני, היה מקום לומר שהיות ועתה היא נשואה לאדם אחר, אין היא נחשבת עוד כמי שנמצאת בביתו של בעלה הראשון [וכאמור בהקדמה לעיל, שהניחה הגמרא, שיש כח בנישואין לבעל השני לבטל לגמרי את שיוכה לבעל הראשון]!
ובכל זאת, אם ימות בעלה הישראלי השני ללא בנים - אין אומרים, כיון שהיא עתה אלמנתו של בעלה השני, ומנשואיה השניים אין לה ולד, הרי היא חוזרת מנשואי הבעל השני אל בית אביה לאכול בתרומה.
אלא, מתחשבים אנו בבנה הישראלי שיש לה מבעלה הראשון, כאילו יש לה ולד מהבעל השני [כאמור בהקדמה, בביאור ההנחה השניה של הגמרא], ואין אני קורא בה "כי תהיה לאיש זר, וזרע אין לה, ושבה אל בית אביה" -
אם כן, <b>אינו דין ש</b>אם יש בה עובר ישראלי מבעלה הראשון הישראלי, ש<b>נעשה</b> את ה<b>עובר</b> שיש בגופה מישראל - <b>כ</b>אילו יש לה בן ישראל <b>ילוד</b>, המונע אותה מאכילת תרומה!?
וכיון שיש אפשרות ללמוד את דין העובר שהוא כילוד בקל וחומר מיבום, מדוע הוצרכנו ללמוד אותו בדרשה מהפסוק!?
ומשנינן: <b>לא!</b> אין אפשרות ללמוד את דין העובר בתרומה מיבום, כי יש פירכא לקל וחומר זה. ולכן צריך הכתוב בתרומה ללמדנו, שהעובר דינו כילוד לפוסלה מן התרומה.
כי יש לדחות את הקל וחומר, כך:
<b>מה לי</b>, כיצד יכול אני לדמות דין עובר בתרומה לדין עובר ביבום?
כי זה ש<b>עשה</b> הכתוב את ה<b>עובר כילוד לענין יבום</b>, סיבת הדבר היא -
<b>שהרי עשה</b> בו הכתוב ביבום, אפילו בנים <b>מתים</b>, שמתו לאחר נפילה לייבום - <b>כ</b>אילו הם בנים אשר עדיין <b>חיים</b> המה.
שהרי אינה חוזרת היבמה להיזדקק ליבם לאחר מיתתם של בניו. (15)
אבל, האם <b>נעשה עובר כילוד לענין תרומה, שלא עשה</b> בה הכתוב בנים <b>מתים כ</b>בנים <b>חיים!</b>
שהרי רק בנים חיים שיש לה מן הישראל הראשון פוסלים אותה, אך אם מתו הבנים, אין דינם כחיים, אלא היא חוזרת אל בית אביה לאכול בתרומה. (16)
ומאחר שאין אנו יכולים ללמוד שהעובר פוסל מקל וחומר, לכן -
<b>תלמוד לומר: "כנעוריה</b>" - <b>פרט למעוברת</b>.
ומוסיפה ומבארת הגמרא:
<b>ואיצטריך למיכתב "כנעוריה", למעוטי</b> בת כהן שהיא <b>מעוברת</b> מישראל, שהיא נפסלת מן התרומה.
<b>ואיצטריך</b> גם <b>למיכתב</b> "ובת כהן כי תהיה אלמנה וגרושה, <b>וזרע אין לה</b>, ושבה אל בית אביה" - <b>למעוטי ולד</b> מישראל, שהולד פוסלה. (17)
היות <b>דאי כתב רחמנא "וזרע אין לה</b>" בלבד - הייתי אומר שהוא פוסלה, היות <b>דמעיקרא</b>, לפני שנישאה בת כהן לישראל, היא היתה <b>חד גופא</b> [גוף אחד].
<b>ו</b>אילו <b>השתא</b>, משילדה, הרי היא <b>תרי גופי</b> [שני גופים]. ולפיכך היא נפסלת.
<b>אבל מעוברת, ד</b>אף <b>מעיקרא</b> היתה <b>חד גופא, והשתא</b> כשהיא מעוברת היא גם כן <b>חד גופא</b> -
<b>אימא תיכול</b>. הייתי אומר שתאכל בתרומה ולא תיפסל.
לכן <b>צריכא</b> לומר "כנעוריה", על אף שכתוב "וזרע אין לה".
<h3> דף פז:</h3>
<b>ואי כתב רחמנא</b> רק "כנעוריה" למעוטי <b>מעוברת</b>, הייתי אומר:
דוקא זו אינה אוכלת, כיון <b>דמעיקרא</b> היתה האשה <b>גופא</b> <b>ע</b> <b>סריקא</b>, גוף ריקן, (1) <b>והשתא</b> משנתעברה, נעשית האשה <b>גופא מליא</b>, גוף מלא, ולכן היא נפסלת.
<b>אבל</b> אם <b>זרע אין לה</b> - הייתי אומר שזרע אינו פוסל אותה, משום <b>דמעיקרא</b>, היתה <b>גופא</b> של האשה <b>סריקא</b>, ריק, <b>ו</b>אף <b>השתא</b>, כשילדה, <b>גופא</b> של האשה הוא עתה - <b>סריקא</b>, ריק.
ולכן, <b>אימא</b>, הייתי אומר ש<b>לא</b> יפסול הזרע את אמו.
לפיכך <b>צריכא</b> לומר גם "וזרע אין לה", יחד עם "כנעוריה".
לעיל בגמרא בעמוד א נתבארו שני חילוקים בין הפטור מיבום על ידי בן, לבין הפסול בתרומה על ידי בן מישראל:
א. <B>האם בנים מתים הם כבנים חיים</B>.
<B>ביבום</B> - בנים מתים הם כבנים חיים, לפוטרה מן הייבום.
ואילו <B>בתרומה</B> - אין הזרע מישראל פוסל אלא כשהוא חי.
ב. <B>האם הולד מן הבעל הראשון הוא כולד מהבעל השני</B>.
<B>ביבום</B> - אין הולד מן הראשון כולד מן השני, שאינה נפטרת מיבום אלא כשיש לה בן מהשני.
ואילו <B>בתרומה</B> - הזרע פוסל, בין שהיה הזרע מנישואיה הראשונים לישראל, ובין שהיה מנישואיה האחרונים לישראל.
ומביאה הגמרא עתה כמה שאלות, ששאל רב יהודה מדאסקרתא את רבא על שני החילוקים הללו, ואף ענה את התשובות לשאלות אלו.
ונותנת הגמרא <b>סימן</b> לדבר, לזכרון שאלותיו ותשובותיו של רב יהודה מדאסקרתא, המתבארות להלן -
<b>אמר ליה</b> רב יהודה מדאסקרתא, לרבא, את השאלות והתשובות דלהלן -
שתי שאלות ותשובות: <b>לא נעשה, ונעשה</b> - <b>במיתה</b>.
ועוד שתי שאלות ותשובות: <b>נעשה, ולא נעשה</b> - <b>בולד</b>.
אך לא היו השאלות בסדר הזה, אלא בסדר שונה.
והסימן לסידרן של השאלות והתשובות הוא:
<b>יבום ותרומה</b>, ושוב <b>יבום ותרומה</b> - <b>סימן</b>. (2)
וכך <b>אמר ליה רב יהודה מדאסקרתא</b> [שם מקום] <b>לרבא</b>:
תחילה הוא שאל אותו שתי שאלות בענין החילוק שבין תרומה ליבום בענין "מתים כחיים" [שסימנם הוא "לא נעשה ונעשה במיתה"], כאשר השאלה הראשונה היא - "לא נעשה".
<b>לא נעשה מתים כחיים לענין יבום</b>, אלא, נאמר שאם מתו הבנים שהיו לה בשעת נפילתה ליבום, אין הם נחשבים כבנים חיים, ומשעה שמתו הבנים תיזדקק אשת המת להתייבם או לחלוץ.
ויש ללמוד זאת, <b>מקל וחומר</b> מתרומה - שהרי בת כהן שיש לה זרע מישראל, הוא מעכב אותה מלאכול בתרומה. וכשמת הזרע של ישראל, היא שבה לאכול בתרומה, למרות שכבר נפסלה מאכילתה מחמת הזרע מישראל.
ואם כן, הדברים קל וחומר -
<b>ומה ב</b>תרומה, שהוא <b>מקום שעשה</b> בו הכתוב <b>ולד מן</b> הבעל ה<b>הראשון כ</b>אילו הוא <b>ולד מן</b> הבעל <b>השני</b> - <b>לפוסלה מן התרומה</b>.
שהרי שמו של בעלה הישראלי הראשון כבר אינו קיים עליה, אלא רק שמו של בעלה הישראלי השני. ובכל זאת היא נפסלת מן התרומה גם לאחר מיתת בעלה השני, משום שבנה מהראשון נחשב לענין זה כאילו היה בנה מהשני, היות ובעלה השני הניח אותה עם אשה ובן, כאשר שמו עליה.
ובכל זאת <b>לא עשה</b> עשה בה הכתוב בנים <b>מתים כ</b>בנים <b>חיים</b>, לפוסלה מן התרומה.
יבום, שהוא <b>מקום שלא עשה</b> בו הכתוב <b>ולד מן</b> הבעל <b>הראשון כולד מן</b> הבעל <b>השני, לפוטרה מן הייבום</b> -
<b>אינו דין שלא נעשה</b> בו בנים <b>מתים כ</b>בנים <b>חיים</b> לפוטרה מן הייבום, אלא תהיה חייבת להתייבם או לחלוץ משמתו הבנים -
והתשובה היא:
<b>תלמוד לומר: "דרכיה</b> של התורה - <b>דרכי נועם</b> הם.
<b>וכל נתיבותיה</b> - <b>שלום</b>".
ואשה זו, שהיה לה בן, ולא נזקקה ליבם, והלכה וניסת לשוק, ואחר כך מת בנה - אם תחייבנה עתה לחלוץ, הרי היא מתגנה בכך על בעלה, לפי שהיא נאסרת לו משמתו הבנים עד שעה שתחלוץ, ונמצא שהיא אסורה לבעלה משום זיקתה לבעל אחר בשעה שהיא יושבת תחתיו, ואין זה "דרכי נועם" של התורה. (3)
ושוב שאל שאלה שניה, שנעשה מתים כחיים לענין תרומה.
ונשוה את דין התרומה לדין היבום, שיהיו המתים כחיים:
<b>ונעשה מתים כחיים לענין תרומה</b>, כך שאפילו אם מת הזרע מן הישראל, לא תשוב בת כהן לאכול בתרומה, <b>מקל וחומר</b> מיבום, שהבן פוטרה מן הייבום אף לאחר מיתתו -
<b>ומה ב</b>יבום, שהוא <b>מקום שלא עשה</b> בו הכתוב <b>ולד מן</b> הבעל <b>הראשון כולד מן</b> הבעל <b>השני לפוטרה מן הייבום</b> -
בכל זאת, <b>עשה</b> בו הכתוב בנים <b>מתים כ</b>בנים <b>חיים</b>, לפוטרה מן הייבום.
תרומה, שהיא <b>מקום ש</b>כן <b>עשה</b> בו הכתוב <b>ולד מן</b> הבעל <b>הראשון כולד מן</b> הבעל <b>השני, לפוסלה מן התרומה</b> -
<b>אינו דין שנעשה</b> בו בנים <b>מתים כ</b>בנים <b>חיים</b>, לפוסלה מן התרומה?! (4)
והתשובה היא:
<b>תלמוד לומר</b> "ובת כהן כי תהיה אלמנה וגרושה, <b>וזרע אין לה</b>. ושבה אל בית אביה".
<b>ו</b>זו, <b>הא אין לה</b> עכשיו זרע, והיא שבה לבית אביה.
ועתה מביאה הגמרא את שתי השאלות והתשובות [נעשה ולא נעשה] על החילוק בולד בין יבום לתרומה:
השאלה הראשונה, "נעשה" בולד, היא:
<b>ונעשה ולד מן</b> הבעל <b>הראשון כולד מן</b> הבעל <b>השני לענין יבום</b>, ונאמר שאם נישאת האשה לבעל הראשון, והיה לה בן ממנו, ושוב נישאת לבעל שני, ואין לה הימנו בן, שתיפטר מן היבום, <b>מקל וחומר</b> מתרומה, שמצינו בה, שאפילו בן מישראל שיש לה מנישואין קודמים, פוסלה מאכילת תרומה -
<b>ומה ב</b>תרומה, שהיא <b>מקום שלא עשה</b> בו הכתוב בנים <b>מתים כ</b>בנים <b>חיים לענין תרומה</b> - בכל זאת, <b>עשה</b> בו הכתוב את ה<b>ולד מן</b> הבעל <b>הראשון כולד מן</b> הבעל <b>השני</b> - לפוסלה מן התרומה.
יבום, שהוא <b>מקום שעשה</b> בו הכתוב בנים <b>מתים כ</b>בנים <b>חיים, לענין יבום</b> - <b>אינו דין שנעשה</b> בו את ה<b>ולד מן</b> הבעל <b>הראשון כולד מן</b> הבעל <b>השני</b> לפוטרה מן הייבום?!
<b>תלמוד לומר "ובן אין לו</b>", תלה הכתוב את הבן בבעל ולא באשה. <b>והא אין לו</b> לבעל השני בן.
והשאלה השניה היא "לא נעשה", דהיינו, להיפך, שיהיה דין התרומה כדין היבום, שלא יפסלנה הולד מן הבעל הראשון: <b>ולא נעשה ולד מן</b> הבעל <b>הראשון כולד מן</b> הבעל <b>השני לתרומה!</b>
ונאמר שבת כהן שנישאת לישראל, ויש לה הימנו בן, ושוב חזרה ונישאת לישראל אחר, ואין לה הימנו בן, הרי זו שבה לאכול בתרומת בית אביה, <b>מקל וחומר</b> מיבום, שאין הבן מן הנישואין הקודמים פוטר אותה מלהיזקק ליבום כשמת בעלה השני בלי בנים?!
ו<b>מה ב</b>יבום, שהוא <b>מקום שעשה</b> בו הכתוב בנים <b>מתים כ</b>בנים <b>חיים, לפוטרה מן הייבום</b> - <b>לא עשה</b> בו הכתוב את ה<b>ולד מן</b> הבעל <b>הראשון כולד מן</b> הבעל <b>השני</b> לפוטרה מן הייבום.
תרומה, שהיא <b>מקום שלא עשה</b> בו הכתוב בנים <b>מתים כ</b>בנים <b>חיים לענין תרומה</b> - <b>אינו דין שלא נעשה</b> בה את ה<b>ולד מן</b> הבעל <b>הראשון כולד מן</b> הבעל <b>השני</b>, לפוסלה מן התרומה.
והתשובה היא: <b>תלמוד לומר</b> "ובת כהן כי תהיה אלמנה וגרושה, וזרע <b>אין לה</b>, ושבה אל בית אביה".
<b>ו</b>זו - <b>הא יש לה</b> זרע, ולכן אינה שבה לבית אביה.
<br><center><big><b>הדרן עלך פרק יש מותרות</b></big></center>
<h2> פרק עשירי - האשה רבה</h2>
א. עד אחד אינו נאמן מעיקר הדין להעיד על אשה שמת בעלה, כדי להתירה להנשא, אלא שני עדים בלבד, כי "אין דבר שבערוה פחות משני עדים".
ב. אך הקילו חכמים, משום תקנת העגונות, להאמין לעד אחד המעיד על מיתת הבעל.
והיתה אפשרות לחכמים להקל בכך, (1) על אף שמן התורה צריך עדות של שני עדים כדי להתיר אשת איש להנשא לאדם אחר -
כי "מתוך חומר שהחמרת עליה בסופה [אם יחזור הבעל], הקלת עליה בתחילתה" [בהיתר נישואיה, על סמך עדותו של עד אחד שמעיד על מיתת בעלה].
והיינו, שסמכו חכמים על החומרות הרבות שהטילו על האשה הנישאת על פי עד אחד ואחר כך התברר שבעלה חי, וכפי שמבואר להלן במשנתנו, שתינשא האשה על פי העד רק אם תדייק בעצמה, ותבדוק בדיקות רבות כדי לאמת את עדות העד האחד, שאכן מת בעלה. (2)
<big><b>מתניתין:</b></big>
<b>האשה שהלך בעלה למדינת הים, ובאו</b>, בא עד אחד, (3) <b>ואמרו לה: מת בעליך!</b> שהעיד עד אחד על מיתת בעלה, והתירוה בית דין לינשא על פיו.
<b>וניסת</b>, והלכה ונישאה לאדם אחר על סמך עדותו -
<b>ואחר כך בא בעלה</b>, והתברר שנישאת לבעל אחר בשעה שהיתה אשת איש -
החמירו עליה חכמים, היות ומתברר עתה שלא בדקה היטב תחילה אם אכן מת בעלה לפני שנישאה - והטילו עליה את החומרות הבאות: (4)
א. <b>תצא מזה ומזה</b>, משני בעליה! הן מבעלה הראשון, האמיתי, שחייב עתה לגרשה, והן מבעלה השני, שלא תפסו לו בה קידושיו, והוא אסור בה גם לאחר שיגרשנה בעלה הראשון! היות והחמירו בה חכמים לדונה כאשה שזינתה תחת בעלה ברצון, שאסורה בין לבעל ובין לבועל.
ואף שמן הדין היא אינה נאסרת כדין אשה המזנה תחת בעלה ברצון, שהרי אנוסה היא, לפי שסמכה על עדות העד ועל בדיקותיה, והתירו לה לסמוך על זה - בכל זאת קנסוה חכמים, והחמירו בה חומרות אלו, כדי שתדייק כראוי לפני שנישאת לבעל אחר.
וכן רוב החומרות שבמשנה להלן, יסודן הוא בקנס שקנסוה חכמים. (5)
ב. <b>וצריכה גט מזה ומזה</b> אם תרצה להינשא לאחר.
מן הראשון צריכה גט שהרי היא אשתו. ואף מן השני, שלא תפסו בה קידושיו, צריכה היא גט, קודם שתינשא לאחר. (6)
כל זמן שאשה נמצאת תחת בעלה הוא חייב במזונותיה [מן התורה או מן תקנת חכמים, ונחלקו בדבר תנאים].
כמו כן, גם לאחר שמת בעלה, היא ניזונית מנכסיו, לפי שאחד מתנאי הכתובה הוא "את תהא יתבא בביתי, ומתזנא מנכסי כל ימי מיגר ארמלותיך [את תשבי בביתי, ותהיי ניזונית מנכסי כל ימי אלמנותיך] ", עד שתינשא לאיש.
כל נכסי האשה שנישאת, נקראים "נכסי מלוג" [חוץ מהנכסים שהיא מכניסה לבעל בתורת "נכסי צאן ברזל", שהם נעשים נכסים שלו, והוא מקבל על עצמו אחריות על שיווי הנכסים בשעה שהיא מכניסה לו אותם, שאם יגרשנה או ימות לפניה, תהיה לה הזכות לגבות ממנו את שיווי הנכסים שנקבע בשעת כניסתה, בין יוזלו הנכסים ובין אם יתייקרו, בין אם יהיו בעולם ובין אם יאבדו].
והבעל אוכל פירות נכסי המלוג מתקנת חכמים, וגוף הנכסים שייך לאשה.
משמת או גירשה - חוזר הקרן לאשה.
ותיקנו חכמים, שיתחייב הבעל לפדות את האשה אם ישבוה ["פרקונה"], ותיקנו חיוב זה תחת זכותו של הבעל באכילת הפירות.
הכניסה לו בגדים בנכסי מלוג, והשתמש בהם הבעל אינו חייב לשלם את בלאי הבגדים מחמת השתמשותו בבגדים, שבלאי הבגדים מכלל פירות הוא. ואולם מה שנותר מן הבגדים לאחר השימוש בהם נקרא "בלאות", והם חוזרים לאשה במיתת הבעל או כשגירשה.
מת הבעל או גירשה, זכאית האשה לגבות מנכסיו את הכתובה המגיעה לה. אם בתולה היתה כשנשאה, הרי הוא גובה מאתיים זוז, ואם אלמנה היתה הרי היא גובה מנה.
וכן משלם לה את שיווי "נכסי צאן ברזל". וגם תשלום זה הוא מ"תנאי כתובה".
ג. <b>ואין לה כתובה</b>, ואפילו אם עבר הראשון והחזירה אחר גירושי השני, או שעבר השני והחזירה אחר גירושי הראשון. (7)
ד. <b>ולא</b> החזר <b>פירות</b> שאכלו הבעל הראשון, וכן הבעל השני - משנשאה השני עד שחזר הראשון.
ומעיקר הדין היה לו לשני להחזירם, כיון שלא היתה אשתו, וגזל הוא בידו, אלא שקנסו את האשה שתפסיד את הפרות הללו.
אבל מה שאכל השני אחר שבא בעלה הראשון, היא מוציאה ממנו. (8)
ה. <b>ולא מזונות</b>, אם לותה ואכלה (9) כשהיה בעלה הראשון [או השני] במדינת הים.
ו. <b>ולא בלאות</b> [שאריות הבגדים, שהשתמש בהם הבעל כדין נכסי מלוג, ובלו אחר שימוש הבעל בהם].
את כל אלו, אין לה, <b>לא על</b> בעל <b>זה ולא על</b> בעל <b>זה</b>.
<b>ואם נטלה</b> אותם <b>מזה ומזה</b> - <b>תחזיר</b>.
ואין אומרים: כיון שכבר תפסה לא נוציא ממנה [גמרא].
ז. <b>והולד</b> - <b>ממזר מזה ומזה</b>.
אם ילדה בן מהבעל השני לפני שחזר הבעל הראשןן וגירשה - הוא ממזר מן התורה.
ואם ילדה בן מן הבעל הראשון, לאחר שנאסרה עליו - הרי הוא ממזר מדרבנן. (10) ח. <b>ולא זה וזה מטמא לה</b> במותה, אם היו שני בעליה כהנים. (11)
ואפילו בעלה הראשון, שאשתו גמורה היא, אינו מיטמא לה במותה, ולא כשאר נשים שהבעל מיטמא להם, לפי שאין כהן מיטמא לאשתו הפסולה.
ט. <b>ולא זה וזה זכאים</b> - <b>לא במציאתה, ולא במעשה ידיה, ולא בהפרת נדריה</b>, ואין דינה כשאר נשים שהבעל זכאי בכל אלה, וקנס הוא לה, כפי שיתבאר בגמרא. (12)
י. ואם <b>היתה</b> האשה <b>בת ישראל</b> - הרי זו <b>נפסלה מן הכהונה</b>, כדין אשת איש המזנה תחת בעלה, ש"זונה" היא, ופסולה להנשא לכהונה. (13)
יא. <b>ו</b>אם היתה <b>בת לוי</b> - הרי זו נפסלת <b>מן</b> <b>המעשר</b>, ובגמרא לקמן צא א יתבאר ענין זה.
יב. <b>ו</b>אם היתה <b>בת כהן</b> - הרי זו נפסלת <b>מן התרומה</b>, כדין אשת איש שזינתה שהיא נפסלת מן בתרומה. (14)
יג. <b>ואין יורשין של זה ויורשין של זה</b> - <b>יורשין את כתובתה</b>, כמו שיתבאר בגמרא מהי ה"כתובה" האמורה כאן.
יד. <b>ואם מתו</b> שניהם (15) עד שלא נתנו גט - <b>אחיו של זה ואחיו של זה, חולצין ולא מייבמין</b>.
אחיו של ראשון חולץ לה מן התורה, שהרי אשתו של אחיו המת היא, אך אינו מייבם אותה, מדרבנן [והטעם יתבאר בהערות לקמן צא א].
ואילו אחיו של שני, צריך לחלוץ לה מדרבנן, לפי שעשאוה חכמים כאילו היא גם אשת השני, לחומרא, על אף שאין היא אשתו של אחיו המת כלל. (16)
ומביאה עתה המשנה את דבריהם של שלשה תנאים, החולקים על תנא קמא, כל אחד בפרט אחר - <b>רבי יוסי</b>, חולק על דברי התנא קמא, הסובר שאין לה כתובה לא על זה ולא על זה, ו<b>אומר</b>:
<b>כתובתה</b> - <b>על נכסי בעלה הראשון</b>.
<b>רבי אלעזר</b>, חולק על דברי התנא קמא, הסובר שלא זה וזה זכאים במציאתה ובמעשה ידיה ובהפרת נדריה, ו<b>אומר</b>:
<b>הראשון</b> - <b>זכאי במציאתה, ובמעשה ידיה, ובהפרת נדריה</b>.
<b>רבי שמעון</b>, חולק על דברי התנא קמא, הסובר שאם מתו, אחיו של זה ואחיו של זה חולצין ואין מייבמין, ו<b>אומר</b>:
<b>ביאתה או חליצתה מאחיו של ראשון</b> - <b>פוטרת צרתה!</b>
כלומר: אחיו של ראשון, אף מייבם, אם ירצה, וביאה כשרה היא הפוטרת אף את צרתה, כדין שתי יבמות שנפלו לפני יבם, שביאת אחת מהן או חליצתה פוטרת את השניה. (17)
וכן חולק רבי שמעון על דברי התנא קמא הסובר שהולד ממזר מזה ומזה, ואומר: <b>ואין הולד ממזר</b> - לא מהראשון, אפילו החזירה הבעל אליו לאחר שנאסרה עליו.
וכן אינו ממזר מן השני, אם בא עליה אחר שגירשה הבעל הראשון. (18)
ועוד אמר רבי שמעון (19): כל זה שאמרנו תצא אף מראשון, אינו אלא בבא עד אחד, והתירוה בית דין להינשא על פי העד.
אשה שבאה להנשא על פי עד אחד, צריכה "הוראת בית דין" שיתירוה להנשא על פיו. (20)
אבל אשה הנישאת על פי שני עדים - אין היא צריכה להגיע ל"הוראת בית דין" כדי להנשא, אלא די בכך שיקבל בית הדין את עדותם.
במה דברים אמורים, שהחמירו על האשה שנישאת לאחר וחזר בעלה, בנישאת על פי עד אחד, בהוראת בית דין שהתירוה להנשא.
אבל, <b>ואם ניסת</b> על פי שני עדים, שבאו ואמרו מת בעליך, ונישואין אלו נקראים נישואים <b>"שלא ברשות</b> בית דין", דהיינו, שלא היתה צריכה לקבל הוראת היתר לנישואין אלו, כיון שבאו שני עדים.
ואחר כך חזר בעלה -
הרי זו <b>מותרת לחזור לו</b> לבעל הראשון.
כי מה שנבעלה על ידי הבעל השני - כזנות באונס היא נחשבת, ואין דינה כאשה המזנה ברצון, הנאסרת על בעלה.
שהרי אשה זאת לא נבעלה לבעלה השני מחמת שרצתה לזנות תחת בעלה, אלא מחמת שסמכה על עדות שני עדים.
אבל, לענין חיוב קרבן על הזנות עם הבעל השני - חשובה היא רק כ"שוגגת", ולכן היא מחוייבת להביא קרבן חטאת. ואין דנים אותה לענין קרבן כ"אנוסה", היות והיה לה להמתין עד שתבדוק יפה שאכן מת בעלה, ולא להנשא, שהרי עתה התברר שעדים אלו עדי שקר הם, וכל היתרה להינשא היה בטעות.
אבל אם נישאת על סמך "הוראת בית דין", שהתירו לה להנשא על פי עדות של עד אחד, היא פטורה מלהביא קרבן, כי מי שעושה פעולה על סמך "הוראה של בית דין" הוא נחשב כאנוס לענין פטור מקרבן חטאת. ולכן -
אם <b>ניסת על פי בית דין</b>, שהתירוה והורוה להנשא על פי עד אחד - <b>תצא</b> מבעלה השני, <b>ופטורה מן הקרבן</b>, היות ויחיד שעשה ב"הוראת בית דין" הוא פטור מהקרבן. (21)
אבל אם <b>לא ניסת על פי</b> הוראת היתר של <b>בית דין</b>, אלא הסתמכה על עדות שני העדים - <b>תצא</b> מבעלה השני, <b>וחייבת בקרבן</b>, ואין זה אונס, הפוטרה מן הקרבן, כי היה לה להמתין ולבדוק אם אין אלו עדי שקר.
ומסכמת המשנה: <b>יפה כח בית דין</b> המתירים אשה להנשא על פי עד אחד מעדותם של שני עדים -
<b>ש</b>בית דין <b>פוטרה</b> ב"הוראתו" <b>מן הקרבן!</b> ועתה מבארת המשנה הלכה נוספת:
אם <b>הורוה בית דין לינשא</b>, שהתירוה בית דין להנשא, <b>והלכה וקלקלה</b> [יתבאר בגמרא אם נבעלה דרך זנות בלי שתינשא, או שהלכה ונישאת למי שהיא אסורה לו להנשא], ואחר כך חזר בעלה -
<b>חייבת בקרבן!</b>
לפי <b>שלא התירוה</b> בית דין <b>אלא לינשא</b>, ולא לקלקל. ונמצא שלא נבעלה מכח הוראת היתר של בית דין, והרי היא כמי שסמכה על עדות עדים, בלי הוראת היתר של בית דין, שחייבת בקרבן.
<big><b>גמרא:</b></big>
התחדש במשנתנו שעד אחד נאמן להעיד על מיתת הבעל.
וכדי לבאר את נאמנותו של עד אחד במיתת הבעל, מקדימה הגמרא לדון בעיקר הנאמנות של עד אחד, ומדייקת זאת מכמה משניות, וגם ממשנתנו:
ראיה ראשונה:
<b>מדקתני סיפא</b>, במשנתנו, בדברי רבי שמעון: <b>"נשאת שלא ברשות</b> בית דין - <b>מותרת לחזור לו</b>", והכונה "שלא ברשות" היא בכך שנישאת <b>שלא ברשות בית דין</b>, שלא הורוה בית דין הוראת היתר, <b>אלא</b> נישאת <b>בעדים</b>, שסמכה על עדותם, ולא היתה לה הוראת היתר של בית דין שתנשא - <b>מכלל</b> זה אתה למד, <b>דרישא</b> ששנינו בה "ובאו ואמרו לה מת בעליך, וניסת, ואחר כך בא בעלה - תצא מזה ומזה", מדברת באשה שנישאת <b>ברשות בית דין, ובעד אחד</b> -
<b>אלמא</b>, מוכח מהמשנה ש<b>עד אחד נאמן</b> להתירה, שהרי הוראת ההיתר של בית דין היתה מבוססת על עדותו של עד אחד.
והניחה עתה הגמרא שעד אחד במיתת הבעל נאמן, (22) היות שדין האומר "מת בעליך" הוא כדין שאר עדות באיסורין, שעד אחד נאמן בה.
ראיה שניה:
<b>ותנן נמי</b> [לקמן קכב א]: <b>הוחזקו</b> [נהגו] <b>להיות משיאין</b> את האשה על פי עדות על מיתת הבעל, אפילו בעדות של <b>עד</b> המעיד <b>מפי עד</b> אחר.
והיינו, שאין העד המעיד בפנינו יודע שמת בעלה של האשה בעצמו, אלא שמע זאת מפי עד אחד, שאמר לו זאת.
<b>ו</b>אפילו היתה זאת עדות של <b>אשה</b>, המעידה על מיתת הבעל על סמך ששמעה זאת <b>מפי אשה</b> אחרת.
<b>ו</b>אפילו עדות של <b>אשה</b>, המעידה ששמעה על מיתת הבעל <b>מפי עבד, ו</b>אפילו אשה המעידה <b>מפי שפחה</b> -
<b>אלמא</b>, מוכח גם ממשנה זו, ש<b>עד אחד מהימן</b> באיסורים מן התורה, ואפילו להתיר איסור אשת איש!
ראיה שלישית:
<b>ותנן נמי</b> במסכת קידושין [סה ב]: <b>עד אחד אומר אכלת חלב, והוא אומר לא אכלתי</b> - הרי זה <b>פטור</b> מלהביא קרבן חטאת.
ויש לדייק: <b>טעמא</b> שפטור מהקרבן היות <b>ד</b>הוא מכחישו לעד האחד, ו<b>אמר "לא אכלתי</b>".
<b>הא אישתיק</b>, אם שתק ולא הכחיש את העד האחד - <b>מהימן</b> העד לחייבו קרבן על אכילת חלב, ואין חוששים שמא הוא מביא חולין לעזרה.
<b>אלמא</b>, מוכח גם מכאן, ש<b>עד אחד מהימן</b> באיסורים מן התורה!
ואחרי שהוכיחה זאת הגמרא, היא באה לדון במקור הדין הזה:
<b>מדאורייתא</b> - <b>מנא לן</b> שעד אחד נאמן באיסורין?
מהא <b>דתניא</b>: כתיב בפרשת קרבן חטאת "ואם נפש אחת תחטא בשגגה -
<b>או</b> [אם] <b>הודע אליו חטאתו</b> אשר חטא, והביא קרבנו שעירת עזים".
ומדברי הכתוב "או הודע אליו", משמע שצריך שיהא נודע אליו, שיהא לבו סומך על הדבר, <b>ולא שיודיעוהו אחרים!</b>
ולכן, אם בעל הדבר מכחישו לעד, הוא אינו חייב קרבן חטאת.
<b>יכול אע"פ שאינו מכחישו</b> [בעל הדבר את העד] גם <b>יהא פטור</b> מלהביא קרבן, עד שיביא את הקרבן מעצמו?
<b>תלמוד לומר: "או הודע אליו</b>", ולא אמר הכתוב "או ידע".
ומכאן אתה למד, שאם היתה ידיעה <b>מכל מקום</b>, אפילו על ידי עדותם של אחרים - נחשב הדבר כידוע אליו, וחייב קרבן.
ומעתה, יש לנו לדון:
<b>היכי דמי</b>, באיזה אופן אומרת הברייתא "יכול אע"פ שאינו מכחישו יהא פטור? תלמוד לומר "או הודע אליו מכל מקום"!?
<b>אילימא דאתו תרי</b>, אם תמצי לומר שבאו שני עדים שאומרים שהאדם הזה אכל חלב, <b>ו</b>הוא <b>לא קא מכחיש להו</b>.
אי אפשר לומר כך. כי אם כן -
<b>קרא</b> - <b>למה לי!?</b>
כלומר, למה אמר הכתוב "הודע" ולא "ידע"? והרי אפילו אם היה הכתוב אומר "ידע", גם כן היה משמע שידיעה על ידי שני עדים שלא הכחישם - היא כאילו ידע הוא עצמו ידיעה גמורה וברורה!? (23)
<b>אלא, לאו</b>, הלא במה מדובר, בכגון שבא עד א<b>חד</b> בלבד -
והוא דבר חידוש, שהוצרך הכתוב לחדש זאת.
<b>ו</b>בכל זאת, <b>כי לא מכחיש ליה</b> - <b>מהימן</b> העד האחד לחייבו קרבן חטאת, ואין חוששין שיביא חולין לעזרה.
<b>שמע מינה: עד אחד נאמן</b> באיסורין!
אך דוחה הגמרא את הלימוד הזה:
<b>וממאי משום דמהימן</b> העד [מנין שעל נאמנותו של העד אנו סומכים] לחייבו קרבן!?
<b>דילמא</b> אולי <b>משום דקא שתיק</b> החוטא ולא הכחישו, <b>ושתיקה כהודאה דמיא</b>.
אבל יתכן שעד אחד כשלעצמו אינו נאמן!
ומוסיפה הגמרא, שיש להוכיח שחיוב הקרבן הוא משום שתיקתו שנחשבת כהודאה:
<b>תדע</b> שכן הוא, מהא <b>דקתני</b> ב<b>סיפא</b> של הברייתא ההיא:
<b>אמרו</b> לו <b>שנים "אכלת חלב", והוא אומר</b> <b>"לא אכלתי</b>" - הרי זה <b>פטור</b> מלהביא קרבן חטאת.
ואילו <b>רבי מאיר מחייב</b> אותו להביא קרבן חטאת.
<b>אמר רבי מאיר</b>: הרי <b>קל וחומר</b> הוא שיהיו שני עדים נאמנים לקרבן:
<b>ומה, אם הביאוהו שנים</b> עדים <b>לידי מיתה חמורה</b>, וכגון שהעידו עליו שעשה עבירה שחייב עליה מיתת בית דין -
וכי <b>לא יביאוהו</b> שני עדים <b>לידי קרבן, הקל?!</b>
<b>אמרו לו</b> חכמים לרבי מאיר: <b>מה אם ירצה לומר "מזיד הייתי</b>"!
כלומר, הואיל ואם היה אומר "מזיד הייתי"
- שאין העדים מכחישים אותו בכך, כי אינם יודעים אם מזיד או שוגג היה כשאכל - הרי היה אדם זה פטור מן הקרבן, שהרי אין קרבן על אכילת חלב במזיד אלא רק על אכילת שוגג.
לכן אף כשאמר "לא אכלתי", מפרשים אנו את דבריו: לא אכלתי שוגג אלא מזיד. (24)
<h3> דף פח.</h3>
וכיון שלפי רבנן אפילו שני עדים אין מביאים אותו לידי קרבן אם הוא מכחישם ואומר "לא אכלתי", תיקשי לך:
<b>רישא</b> [כשבא עד אחד ולא הכחישו בעל הדבר] - <b>ע</b> <b>מאי טעמא קא מחייבי רבנן</b> אותו בקרבן.
שהרי מכך שנחלקו רבי מאיר וחכמים רק בסיפא, משמע שברישא לא נחלקו, ואף רבנן מודים ברישא?!
<b>אילימא</b>, אם נאמר כאשר אמרת, <b>משום דמהימן</b> עד אחד, ולא משום שתיקתו -
אי אפשר לומר כך. כי -
<b>והא תרי</b> שני עדים המעידים <b>בעלמא</b>, שלא בחיוב קרבן, הרי <b>אע"ג ד</b>בעל הדבר <b>קא מכחיש להו</b> - <b>אינהו</b>, העדים, <b>מהימני</b>.
<b>ו</b>בכל זאת, כאן, לגבי חיוב קרבן <b>קא פטרי רבנן</b> אם הוא מכחישם, היות וניתן לפרש את הכחשתו, שכוונתו לומר "מזיד הייתי", ולכן הוא פטור מקרבן.
ואם כן, איך אפשר שיהא נאמן העד - אף כשאינו מכחישו - אם לא משום שתיקתו של בעל הדבר, והרי שמא מזיד היה?!
<b>אלא לאו</b>, בהכרח, <b>משום</b> כך נאמן העד ברישא לחייבו קרבן, משום <b>דאישתיק</b> בעל הדבר, <b>ושתיקה כהודאה דמיא!</b> (1)
וכיון שהוכיחה הגמרא שנאמנות העד על חיוב קרבן באכילת חלב נובעת משתיקה כהודאה של החייב, נדחה המקור הזה לנאמנות עד אחד באיסורים.
<b>אלא</b>, זה שהאמינו חכמים לעד אחד בעדות אשה, שמת בעלה, (2) לא מן המקרא הוא נלמד, אלא נאמנותו - <b>סברא</b> בעלמא <b>היא!</b>
<b>מידי דהוה</b>, כמו שפשוט לנו שהוא נאמן להעיד <b>אחתיכה</b> שהיא <b>ספק של חלב ספק של שומן, ואתא</b>, שאם בא <b>עד אחד ואמר "ברי לי דשומן הוא", דמהימן</b> העד, ומותר לאוכלו על פיו. (3) וכשם שנאמן הוא להתיר איסור חלב, כך נאמן הוא להתיר איסור אשת איש.
ודוחה הגמרא את ההשוואה בין נאמנות עד אחד על חתיכה מסופקת אם היא חלב או שומן לנאמנות עדות עד אחד על מיתת הבעל.
<b>מי דמי</b>, איך ניתן לדמות את נאמנות העדות במיתת הבעל לנאמנות העדות על חתיכת שומן שאינה חלב!?
והרי שני חילוקים משמעותיים יש בין עדות להתרת דבר מסופק לאכילה, לבין עדות להתרת אשת איש להנשא לשוק -
החילוק הראשון:
<b>התם</b> - בחתיכה ספק של חלב ספק של שומן - הרי <b>לא איתחזק איסורא</b> [אין הדבר שהוא מעיד עליו בחזקת איסור], ולכן עד אחד נאמן להעיד בו.
אבל <b>הכא</b>, לגבי עד אחד שאומר מת בעליך, הרי <b>איתחזק איסורא דאשת איש</b> [בחזקת איסור אשת איש היא עומדת]. ומנין שיהא עד אחד נאמן להוציאה מחזקתה!? (4)
החילוק השני:
<b>ו</b>עוד, הא קיימא לן ש<b>"אין דבר שבערוה פחות משנים</b>", ואיך ייאמן עד אחד לומר שמת בעלה להתירה להנשא?! (5)
ולכן, <b>הא</b> - עדות עד אחד בעדות אשה - <b>לא דמיא אלא לחתיכה</b> שהוחזקה בעינינו <b>ד</b>היא <b>ודאי חלב, ואתא</b> [ובא] <b>עד אחד, ואמר: ברי לי</b> שחתיכה זו חתיכה <b>דשומן הוה!</b> -
<b>דלא מהימן</b> העד להוציאה מחזקת איסור ולהתירה באכילה.
ומתרצת הגמרא, ודוחה את ההשוואה של עדות אשה לחתיכת חלב שהוחזקה באיסור: <b>מי דמי</b> עדות על חתיכה שהוחזקה לחלב, להוציאה מחזקת איסור ולומר שהיא של שומן, לעדות אשה, שמת בעלה!? והרי -
<b>התם</b>, בחתיכת חלב שהוחזקה באיסור חלב, <b>אפילו אתו בי מאה</b> - <b>לא מהימני!</b> כי גם אם יבואו מאה עדים, ויאמרו על דבר שהוא ודאי חלב, ששומן הוא, הם לא יהיו נאמנים.
אבל <b>הכא</b>, בעדות אשה, <b>כיון דכי אתו בי תרי מהימני</b> [הואיל ואם יבואו שני עדים ויאמרו שמת בעלה הם יהיו נאמנים להתירה ולהוציאה מחזקת איסורה], לכן יש לנו לומר שעדות עד א<b>חד</b> - <b>נמי ליהמניה</b>.
<b>מידי</b> וכמו <b>דהוה אטבל</b>, שהעיד עד אחד עליו שעישרוהו, והתבואה מתוקנת עתה, ומותרת באכילה, למרות שלפני כן היא היתה בחזקת איסור טבל.
וכמו <b>הקדש, ו</b>כמו <b>קונמות</b> [האוסר על עצמו דבר מסוים, על ידי שאמר "דבר זה יהא קונם עלי", ו"קונם" הוא כינוי לקרבן, וכוונתו לומר דבר זה יהיה אסור עלי כמו שקרבן אסור עלי] -
שהעיד עד אחד עליהם שנשאל המקדיש או הנודר עליהם, והותרו, הרי הוא נאמן, אף על גב שאיתחזק איסורא. (6)
אך מקשה הגמרא:
<b>האי טבל</b> - שאמרת, שעד אחד נאמן עליו לומר שעישרוהו - <b>היכי דמי?</b> <b>אי</b> טבל <b>דידיה</b> [אם טבל שלו הוא], אין להוכיח מכאן שעד אחד נאמן באיסורין אפילו כשאיתחזק איסורא.
כי שאני הכא, <b>משום דבידו לתקנו</b>, שהרי שלו הוא, ויכול הוא להפריש ממנו מעשר, ולכן הוא נאמן לומר שהוא מעושר, ואין לך לדמותו לעדות אשה.
<b>אלא</b>, שמא תאמר, כי מטבל <b>דאחר</b>, השייך לאדם אחר, אתה בא ללמוד שנאמן עד אחד עליו לומר שהוא מעושר -
עדיין יש להקשות: <b>מאי קסבר</b> התרצן, שלמד את דין עדות אשה שמת בעלה, מטבל, מהקדש ומקונמות?
<b>אי קא סבר</b> שה<b>תורם משלו על של חבירו אינו צריך דעת בעלים</b>, אם כן אין להוכיח מכך שעד אחד נאמן על טבל של אדם אחר לומר שעישרוהו אפילו במקום שאיתחזק איסורא, לפי שנאמנותו היא <b>משום דבידו לתקנו</b>.
<b>ואי קסבר</b> שהתורם משלו על של חבירו <b>צריך דעת בעלים</b> ואין בידו של אחר לתקנו, <b>ואמר</b> עד אחד <b>"אנא ידענא ביה דמתקן</b>" -
<b>היא גופא</b> - <b>מנלן</b> שהעד נאמן, כיון שאיתחזק איסורא?!
וגם הראיה מ<b>הקדש</b> - <b>נמי</b> תיקשי:
<b>אי</b> מדובר בהקדש של <b>קדושת דמים</b>, הניתנת לפדיון, אין לך להוכיח שעד אחד נאמן באיתחזק איסורא, כי שאני הכא [בין אם הוא הקדישו ובין שהקדיש אחר] כי זה שהוא נאמן - הוא <b>משום דבידו לפדותו</b>.
ו<b>אי</b> מדובר בהקדש של <b>קדושת הגוף</b> [קדשי מזבח, קרבנות] שאי אפשר לפדותם, עדיין יש להקשות:
<b>אי</b> מדובר בהקדש <b>דידיה</b>, שהעד הוא זה שהקדיש את הקרבן, אין לך להוכיח מכאן שעד אחד נאמן באיתחזק איסורא כי שאני הכא <b>משום דבידו לאיתשולי עליה</b> [בידו של המקדיש להשאל על הקדשו, ולעוקרו למפרע].
<b>אלא</b>, שמא תאמר שמדובר בהקדש <b>דאחר</b> [שהוקדש על ידי אדם אחר], <b>ואמר</b> העד האחד: <b>ידענא ביה דאיתשיל מריה עליה</b> [יודע אני שנשאל בעל הקרבן על הקדשו], גם זה קשה, כי -
<b>היא גופה</b> - <b>מנלן</b> שעד אחד נאמן להעיד כך, מאחר שאיתחזק איסורא?!
והראיה מ<b>קונמות</b> - <b>נמי</b> יש להקשות עליה: <b>אי קסבר</b> ש<b>"יש מעילה בקונמות", וקדושת דמים נחתא להו</b> [קדושת דמים יורדת על הדבר שאסרו בקונם], וכמו קדשי בדק הבית הם נחשבים כיון שאמר "קונם דבר זה עלי" (7) -
אם כן, אין להוכיח מכאן שעד אחד נאמן גם באיתחזיק איסורא, כי שאני הכא <b>משום דבידו לפדותו</b>, את הקונם מהקדש.
<b>ואי קסבר</b> ש<b>"אין מעילה בקונמות</b>" משום ש"קונם" לשון נדר הוא ולא לשון הקדש, <b>ו</b>רק <b>איסור בעלמא הוא דרכיב להו אכתפיה</b> (8) [ואין הדבר קדוש בקדושת בדק הבית, אלא איסור נדר בעלמא הוא] -
עדיין יקשה: <b>אי דידיה</b> - שהעד הוא הנודר - הרי אין להוכיח מכאן שעד אחד נאמן, כי שאני הכא, <b>משום דבידו לאיתשולי עליה</b> [בידו להישאל על הנדר]. (9)
<b>אלא</b> שמא תאמר שמעיד על קונם <b>דאחר, ואמר: אנא ידענא דאיתשיל מריה עלה</b> [יודע אני שנשאל הנודר על נדרו], תיקשי: <b>היא גופה</b> שעד אחד נאמן להעיד כך - <b>מנלן?</b>
אלא, <b>אמר רבי זירא</b>:
זה שהאמינו חכמים לעד אחד בעדות אשה, אינו משום שזו היא עדות בדבר איסור, שעד אחד נאמן בה. שהרי כאן איתחזק איסורא, והוי דבר שבערוה.
אלא, לכך האמינו חכמים לעד אחד:
<b>מתוך חומר שהחמרת עליה בסופה</b> - <b>הקלת עליה בתחלה!</b>
היות וכאשר יתברר שבעלה עדיין חי, הטילו עליה חכמים חומרות רבות, וכפי ששנינו במשנתנו -
לכן יכלו חכמים לתקן להאמין על מיתת הבעל אפילו לעד אחד. כי מתוך שהיא חוששת שמא יבוא הבעל ותתקלקל כל כך, היא לא תתחתן עד שתדקדק היטב אם אכן מת הבעל. (10)
ומקשה עתה הגמרא על יסוד התקנה של נאמנות עד אחד במיתת הבעל: <b>לא ליחמיר, ולא ליקיל!</b>
למה הטילו חכמים עליה את כל החומרות, ומתוך כך אפשר להאמין לעד אחד - לא יחמירו עליה, ולא יאמינו לעד אחד, ומה בכך?!
ומשנינן: <b>משום עיגונא</b> - <b>אקילו בה רבנן</b> לסמוך אפילו על עד אחד. וסמכו חכמים על קולא זו מצד החומר שהחמירו עליה בסופה. (11)
שנינו במשנה: האשה שהלך בעלה למדינת הים, ובאו ואמרו לה מת בעליך, <b>תצא מזה ומזה</b>:
<b>אמר רב: לא שנו</b> במשנתנו שתצא האשה מבעלה השני, <b>אלא</b> כ<b>שניסת בעד אחד</b>.
<b>אבל</b> אם <b>ניסת על פי שני עדים</b>, הרי אפילו אם בא בעלה הראשון - <b>לא תצא</b> מבעלה השני.
<b>מחכו עליה</b> דרב <b>במערבא</b> [שחקו בארץ ישראל על דברי רב]: הרי <b>אתא גברא וקאי</b> [בא הבעל ועומד לפנינו חי וקיים], <b>ו</b>אילו <b>את אמרת לא תצא</b> מבעלה השני?! (12)
ומסבירה הגמרא את דברי רב:
<b>לא צריכא</b>, מדובר כאן, <b>דלא ידעינן ליה</b> לבעל [איננו מכירים אותו שהוא אכן בעלה], ולפיכך לא תצא.
ותמהינן: <b>אי דלא ידעינן ליה</b> - אפילו <b>בעד אחד</b> האומר שמת בעלה, <b>אמאי תצא</b> כשהגיע אדם שאין אנו מכירים שהוא בעלה?!
ומשנינן: <b>לא צריכא</b>, בכגון <b>דאתו בי תרי, ואמרי: אנן הוינן בהדיה מכי נפק ועד השתא</b> [כשבא הבעל, והביא עמו שני עדים שהעידו כי היו אתו משעה שיצא למדינת הים ועד עתה], <b>ואתון הוא דלא ידעיתו ליה</b> [אתם אינכם מכירים אותו שהוא בעלה].
<b>דכתיב "ויכר יוסף את אחיו, והם לא הכירוהו</b>".
<b>ואמר</b> על כך <b>רב חסדא: מלמד שיצא</b> יוסף מארץ כנען <b>בלא חתימת זקן, ובא</b>, פגש את אחיו במצרים כשהיה <b>בחתימת זקן</b>, ולכן לא הכירוהו.
והואיל ושני עדים מעידים בפנינו שאכן הוא בעלה הרי הם נאמנים להכחיש את עדותו של עד אחד.
אבל להכחיש עדותם של שנים - היות ואין הבית דין מכירים את הבעל - אין הם נאמנים להוציאה מהבעל השני שכבר נישאת לו.
ותמהה הגמרא: הרי אף על פי שאין אתה יכול להאמין את העדים האחרונים לגמרי, היות ויש שני עדים המכחישים אותם ואומרים שאכן מת בעלה, אבל <b>סוף סוף</b> - <b>תרי ותרי נינהו!?</b> כלומר: אי אתה יכול לבטל את עדותם של אחרונים לגמרי מפני עדותן של ראשונים, והרי הם נאמנים על כל פנים לעשות את הענין ספק.
<h3> דף פח:</h3>
<b>והבא עליה</b> - <b>באשם תלוי קאי</b>, כדין כל העובר בשוגג על עבירה שחייבים עליה חטאת, שאם ספק הוא אם עבר עבירה, הרי הוא חייב בקרבן אשם תלוי?! (1)
ו<b>אמר רב ששת</b>: כאן מדובר ב<b>כגון שניסת לאחד מעדיה</b>, האומר ברי לי שמת בעלה, ועל כן פטור הוא מאשם תלוי.
ועדיין יש לתמוה: הרי <b>היא</b>, [האשה] <b>גופא</b> - <b>באשם תלוי קיימא</b>, שהרי אינה יודעת מי הם העדים האומרים את האמת?!
ומשנינן: <b>באומרת</b> גם האשה <b>"ברי לי</b>", על ידי סימנים שמסר לי בעלי, שאינו קיים, ואין לבי נוקפי. ואין אשם תלוי בא אלא על מי שלבו נוקפו. (2)
ותמהינן עלה: <b>אי הכי</b>, שמדובר כשהיא עצמה אומרת "ברי לי" - <b>מאי למימרא</b>, מה חידוש יש בדבר!? והרי:
<b>אפילו רבי מנחם ברבי יוסי</b> - הסובר בברייתא [להלן, בסמוך], שבהכחשת "תרי ותרי" תצא אפילו אם כבר ניסת ואומרת ברי לי - <b>לא קאמר</b> זאת <b>אלא כשבאו</b> תחילה <b>עדים</b> האומרים לא מת בעלה, והכחישו את העדים הראשונים שאמרו מת בעלה, <b>ואחר כך ניסת</b>.
<b>אבל</b> אם <b>ניסת</b> תחילה על פי שני עדים שהתירוה, <b>ו</b>רק <b>אחר כך באו עדים</b> האומרים לא מת בעלה - <b>לא אמר</b> שתצא.
ואם כן, מה חידוש יש בדברי רב שלא תצא? והרי אשה זו נישאת קודם שבאו העדים המכחישים את הראשונים, שהעידו על מיתת בעלה.
<b>דתניא</b>:
<b>שנים</b> עדים <b>אומרים מת</b> הבעל, <b>ושנים אומרים לא מת</b> הבעל.
או <b>שנים אומרים נתגרשה</b> האשה, <b>ושנים אומרים לא נתגרשה</b> -
<b>הרי זו לא תנשא</b>.
<b>ואם ניסת</b> - <b>לא תצא</b>.
<b>רבי מנחם ברבי יוסי אומר: תצא</b>.
<b>אמר רבי מנחם ברבי יוסי: אימת אני אומר "תצא</b>" - <b>בזמן שבאו עדים ואחר כך ניסת</b>.
<b>אבל</b>, אם <b>ניסת</b> על סמך עדים שהעידו כי מת בעלה, <b>ו</b>רק <b>אחר כך באו עדים</b> - <b>הרי זו לא תצא</b>.
ומשנינן: <b>כי קאמר רב, נמי</b> - <b>בזמן שבאו עדים</b>.
כלומר, אחר שהעידו עדים על מיתת בעלה, בא הבעל לפנינו ושני עדים מעידים עליו שאכן הוא הבעל, <b>ואחר כך ניסת</b>.
ובא רב <b>לאפוקי מדרבי מנחם ברבי יוסי</b>, הסובר שבכי האי גוונא תצא, אלא פסק רב שההלכה היא כחכמים שנחלקו עליו, וסוברים שאפילו בכי האי גוונא לא תצא.
<b>ואיכא דאמר</b> לפרש דברי רב כפשוטם. שמתחילה ניסת, ואחר כך בא בעלה, ולפיכך לא תצא.
ודקשיא לך: אם כן, מאי למימרא? לאו קושיא היא!
כי <b>טעמא דניסת ואחר כך באו עדים</b>, הוא דאמר רב לא תצא.
<b>אבל באו עדים ואחר כך ניסת</b> - הרי זו <b>תצא</b>.
ו<b>כמאן</b> הם דברי רב - <b>כרבי מנחם ברבי יוסי</b>.
וזה השמיענו רב.
<b>מתיב רבא</b> על דברי רב מהא דתניא:
<b>מנין שאם לא רצה</b> כהן להתקדש ולפרוש מן הטומאה ומנשים פסולות, (3) <b>דפנו</b> לכהן - קדשהו בעל כרחו!?
<b>תלמוד לומר: "וקדשתו</b>, כי את לחם אלהיך הוא מקריב" - קדשהו <b>בעל כרחו</b>.
ומוכיח רבא: <b>היכי דמי?</b> באיזה מקרה מדברת הברייתא?
הרי אם רוצה הכהן לעבור על איסור ודאי או אפילו על איסור ספק, לזה אין צריך קרא, כי פשוט הדבר, שכופין אותו ומונעים אותו מלעבור איסור -
אלא ודאי, המדובר הוא בכגון שבאו עדים ואמרו מת בעלה, ונשאת האשה על פיהם לכהן. ואחר כך באו עדים ואמרו שבעלה היה חי באותה שעה שהכהן הזה בא עליה, ועכשיו הוא מת, אך נעשית זונה כשנבעלה, ואסורה היא לכהן. ולא רצה בעלה הכהן להוציאה. (4)
<b>אילימא</b>, אם נאמר שמדובר בכגון <b>דלא ניסת לאחד מעדיה, ו</b>אף <b>לא קאמרה ברי לי</b> שמת בעלי.
לא יתכן לומר כך. כי -
האם <b>צריכא למימר דדפנו</b>, שכופים את הכהן להוציאה!?
והרי ספק זונה היא, ופשיטא שכופין אותו על כך!
<b>אלא לאו</b>, מדובר כאן בכגון <b>דניסת לאחד מעדיה, וקאמרה ברי לי</b>
ומוכיח רבא: ובכל זאת <b>קתני "דפנו</b>".
<b>אלמא</b>, מוכח מברייתא זו ש<b>מפקינן לה</b> מוציאים אותה <b>מיניה</b> גם בניסת לאחד מעדיה ובטוענת ברי לי שמת בעלי, ודלא כרב הסובר שאם נישאת קודם שבאו עדים, הרי זו לא תצא, כשנישאת לאחד מעדיה ואומרת ברי לי?! (5)
ומשנינן: <b>איסור כהונה שאני</b>. (6)
<b>ואיבעית אימא: מאי "דפנו</b>" - אין הכוונה שיוציאו ויפרישו אותו בית דין מאשה שכבר נשא.
אלא, כגון שבאו עדים ואמרו מת בעלה, ומתירים אותה לינשא, ואמרה תורה: <b>דפנו בעדים!</b>
בית הדין מחוייבים לטרוח אחר עדים, להכחיש את הראשונים המתירים אותה, כדי לקדש את הכהן שלא ישאנה. כי אם ישאנה ויבוא עליה, ובעלה עדיין חי, תהא אסורה עליו לעולם משום זונה, ובעינן "וקדשתו". אבל משניסת - לא תצא. (7) <b>ואבעית אימא</b>: הכא בברייתא מדובר <b>כשבאו עדים</b> המכחישים את עדי המיתה, <b>ואחר כך ניסת, ו</b>לדברי <b>רבי מנחם ברבי יוסי היא</b>, האומר: כיון שבאו עדים תחילה, הרי זו תצא. (8) ואף רב מודה בזה. (9)
<b>רב אשי</b> חולק על כל הסוגיא דלעיל, המפרשת את דברי רב "ניסת על פי שני עדים לא תצא" - מבעלה השני. ו<b>אומר</b>:
<b>מאי "לא תצא" דקאמר רב</b> - <b>לא תצא מהיתירה הראשון</b> (10) לבעלה.
שאם ניסת לבעל אחר על פי שני עדים, ושוב בא בעלה - אין אומרים "תצא מזה ומזה" כשם שאמרו בנישאת על פי עד אחד. אלא, מותרת היא לחזור להיות בהיתר עם בעלה הראשון כאשר היתה. היות שלא קנסו לומר "תצא" אלא בנישאת על פי עד אחד.
ומקשינן על פירושו של רב אשי בדברי רב:
<b>הא אמרה רב חדא זימנא</b> [כבר אמר רב כן, ולמה לו לחזור ולומר]?! <b>דתנן</b> במשנתנו: רבי שמעון אומר, אם <b>ניסת</b> [על פי עדים] <b>שלא ברשות</b> [בית דין] <b>מותרת לחזור לו</b> לבעלה הראשון.
<b>ואמר</b> על כך <b>רב הונא אמר רב: הכי הלכתא</b> כרבי שמעון.
ושנינן: <b>חדא מכללא דחברתה איתמר</b>.
לא אמרה רב שתי פעמים, אלא אמר מימרא אחת, וממנה למדנו כמימרתו השניה, כי הכל עולה לדבר אחד.
<b>אמר שמואל: לא שנו</b> במשנתנו שתצא מבעלה השני <b>אלא שלא מכחשתו</b> לעד המעיד שבעלה חי.
<b>אבל מכחשתו</b> האשה - <b>לא תצא</b> מבעלה השני.
ודנה הגמרא: <b>במאי עסקינן?</b>
<b>אילימא</b> אם נאמר <b>בבי תרי</b>, שיש שני עדים המעידים על העומד בפנינו שהוא בעלה, (11) ומכחישים את העד הראשון שהעיד על מיתת בעלה -
זה ודאי אי אפשר לומר.
שהרי <b>כי מכחשתא ליה</b> - <b>מאי הוי</b> [מה תועלת יש בהכחשתה], וכי נאמנת היא יותר משני עדים, והאיך יאמר שמואל: אבל מכחשתו - לא תצא!?
<b>אלא</b>, בהכרח, שמדובר <b>ב</b>עד א<b>חד</b> בלבד, שהעיד על העומד בפנינו שהוא בעלה, והיא מכחשתו לאמר: אין זה בעלי, ולפיכך לא תצא -
הא נמי תיקשי, כי יש לך לדייק מכאן:
<b>טעמא דמכחשתו</b> האשה לעד, לכן לא תצא מבעלה השני, <b>הא שתקה</b> - <b>תצא?!</b> <b>והאמר עולא: כל מקום שהאמינה תורה</b> (12) <b>עד אחד</b> - <b>הרי כאן שנים</b> עדים. <b>ואין דבריו של אחד במקום שנים!</b> (13)
ואם כן, אפילו שתקה - האיך נאמן העד המעיד על בעלה שהוא קיים להכחיש את העד שהאמינוהו חכמים להעיד על מיתת בעלה, והרי העד המתיר הוא כשנים, היות שנישאת על פיו, (14) ואין דברי האחד עומדים במקום שנים?
ומשנינן: <b>הכא במאי עסקינן: בפסולי עדות</b> [וכגון שהיו שתי נשים] המעידים על העומד בפנינו שהוא בעלה, ומכחישים את העד הראשון שהעיד על מיתת בעלה. ואם לא היתה מכחשת אותן, היו הן נאמנות להוציאה מבעלה, <b>וכדרבי נחמיה</b> כדמפרש ואזיל -
אבל אם היא מכחשת את שתי הנשים האחרות, ואומרת שאין זה בעלה, בטלה עדותן של הנשים לגמרי ואפילו ללא העד הראשון [שגם הוא מכחישם].
היות וכל אדם נאמן על עצמו באיסורין בדבר הברור לו, אלא אם כן יש עדות כשירה הסותרת את דבריו.
ומאחר שנתבטלו דברי העדים המעידים על העומד בפנינו שהוא בעלה, שוב מותרת היא להנשא על פי העד הראשון שמעיד על מיתת בעלה. (15)
<b>דתניא: רבי נחמיה אומר: כל מקום שהאמינה תורה עד אחד</b> אין דין עדות בדבר, שהרי אפילו עד אחד נאמן בה, הלכך עדים פסולין נאמנים כעדים כשרים, ו<b>הלך אחר רוב דעות</b>.
<b>ו</b>לא מיבעיא אם העידו שני פסולים כנגד פסול אחד שהולכין אחר רוב הדעות, אלא אף <b>עשו שתי נשים באיש אחד</b> [כנגד עד אחד כשר] <b>כשני אנשים באיש אחד</b>, שהשנים נאמנים.
ולכן, אף בשתי נשים המעידות כנגד איש אחד, ואפילו כבר נישאת על פיו, הלך אחר הרוב, והן נאמנות.
הילכך, אם אינה מכחשת את הנשים, הרי הן נאמנות להוציאה מבעלה נגד העד האחד הכשר המעיד על מיתת בעלה ואף שנישאת כבר על פיו.
<b>ואיבעית אימא: כל היכא דאתא</b>, שבא <b>עד אחד כשר מעיקרא</b>, מתחילה, ונישאת על פיו, אז <b>אפילו מאה נשים</b> המעידות נגדו - <b>כעד אחד דמיין!</b>
וכשם שאם היה בא עד אחד תחילה, לא היה נאמן העד השני להכחיש את העד הראשון, שכבר נישאת על פיו, וכדאמר עולא, כל מקום שהאמינה תורה עד אחד הרי כאן שנים, ואין דבריו של אחד במקום שנים -
אף מאה נשים אינם כלום לגבי העד הראשון, לפי שהאמינוהו חכמים כשנים, מאחר שנישאת על פיו.
ו<b>הכא</b> בדברי רב, שאמר אם אינה מכחשת את העדות הרי זו תצא -
<b>במאי עסקינן?</b> - ב<b>כגון דאתיא אשה מעיקרא</b> והעידה שמת בעלה [והיא נאמנת, שאף פסולה כשירה להעיד במקום שעד אחד כשר], ונישאת האשה על פיה. וכשבאו שתי נשים והכחישו את הראשונה, יש לך ללכת אחר רוב דעות להוציאה מבעלה, היות ואין זו שבאה להינשא מכחשת אותן.
<b>ותרצה לדרבי נחמיה הכי</b>, שכך אמר רבי נחמיה [ולא אמר: עשו שתי נשים באיש אחד כשני אנשים באיש אחד] -
<b>רבי נחמיה אומר: כל מקום שהאמינה תורה עד אחד</b> אף פסולים נאמנים, <b>והלך אחר רוב דעות</b>.
<b>ועשו שתי נשים באשה אחת, כשני אנשים באיש אחד</b> להאמין את שתי הנשים יותר מן האשה האחת, ואף על פי שכבר נישאת האשה על פי הראשונה.
<b>אבל שתי נשים באיש אחד</b> - <b>כפלגא ופלגא דמי!</b>
אין כאן דין "רוב דעות" אלא כאילו בא עד אחד כנגד העד הראשון, והרי בכי האי גוונא היה נאמן הראשון שנישאת על פיו ולא השני, וכדעולא.
שנינו במשנה: <b>צריכה גט מזה ומזה</b>:
ומקשינן: <b>בשלמא מ</b>ן הבעל ה<b>ראשון תבעי גט</b> [צריכה היא גט] כדי להנשא לאחר, כיון שאשתו גמורה היא.
<b>אלא, מ</b>בעלה ה<b>שני</b> - <b>אמאי</b> צריכה גט כדי להנשא לאחר? והרי ביאתו <b>זנות בעלמא היא</b>, שהרי לא תפסו קידושיו, לפי שאשת איש היא, ולמה צריכה היא גט מן השני?!
<b>אמר רב הונא</b>: הצריכוה חכמים גט מן השני, מחמת <b>גזירה: שמא יאמרו</b> הבריות שלא כך היה המעשה, שנישאת לשני אחר ששמעה על מיתת בעלה, שהרי רואים הם שהבעל חי לפנינו.
אלא יאמרו שכך היה מעשה: <b>גירש זה</b> [בעלה הראשון] <b>ונשא זה</b> [בעלה השני] אחריו את גרושת חבירו, <b>ו</b>אם מוציאה השני בלא גט <b>נמצאת אשת איש יוצאת בלא גט</b>.
ותמהה הגמרא על ביאור זה:
<b>אי הכי, סיפא</b> של משנתנו [השנויה לקמן בדף צב א] <b>דקתני</b> בה:
<b>אמרו לה מת בעלך, ונתקדשה</b>, ועדיין לא נכנסה לחופה עם השני, <b>ואחר כך בא בעלה</b> - הרי זו <b>מותרת לחזור לו</b> לבעלה הראשון, שהרי לא זינתה ולא קרובה לזנות היתה כיון שלא נישאת.
ומשמע שלא צריכה גט מהשני אלא חוזרת לראשון מיד.
ולדבריך, שאתה חושש ל"שמא יאמרו" - <b>התם נמי</b> נצריכה גט משני, כי <b>נימא</b> [שיאמרו הבריות]: <b>גירש זה, וקידש זה! ונמצאת אשת איש יוצאה שלא בגט</b>.
ומשנינן: <b>לעולם בעיא גט</b> משני, ואחר כך חוזרת לראשון, ומשום "שמא יאמרו".
ותמהינן עלה: <b>אי הכי</b>, שחושש אתה ל"שמא יאמרו הבריות", ולכן אתה מצריכה גט מן השני כשקידשה, הרי יבואו לומר: גירש הראשון, וקידשה השני, ושוב גירשה השני, ו<b>נמצא זה</b>, הראשון שהחזירה - <b>מחזיר גרושתו משנתארסה</b>, שהיא אסורה לו?!
ומשנינן: משנתנו היא <b>כרבי יוסי בן כיפר, דאמר</b>: רק <b>מן הנשואין</b> של אחר <b>אסורה</b> גרושתו לחזור לבעלה הראשון.
אבל <b>מן האירוסין</b> של אחר - הרי זו <b>מותרת</b> לחזור.
אך עדיין תמהינן: <b>הא מדקתני סיפא</b> [שם צב א]:
<h3> דף פט.</h3>
<b>אע"פ</b> <b>ע</b> <b>שנתן לה</b> ה<b>אחרון</b>, שקידשה ולא נשאה, <b>גט</b> - <b>לא פסלה מן הכהונה</b> משום גרושה, שאין זה גט, כיון שלא היתה נשואה לו.
<b>מכלל</b>, ממה שלמדנו שאין היא נפסלת מן הכהונה, מבינים אנו <b>דלא בעיא גט</b>, שאין היא צריכה גט אפילו מדרבנן.
<b>דאי בעיא גט</b>, שהרי אם צריכה היא גט - <b>אמאי לא פסלה מן הכהונה?</b> והרי לא גרע זה מ"ריח הגט", שהוא פוסלה לכהונה!? (1)
<b>אלא</b>, מבארת הגמרא באופן אחר את הסיפא, שמבואר בה, שאם קידשה השני ולא נשאה אינה צריכה ממנו גט -
משום הכי אין אנו מצריכים גט ב<b>סיפא</b>, ואין חוששים "שמא יאמרו גירש זה וקידש זה", כשם שאנו מצריכים אותה גט ברישא מטעם זה -
כי <b>אמרי</b> אינשי, כשיראו את השני מוציא בלא גט, שודאי קדושי השני <b>קדושי טעות הוו</b> [וכגון שקידשה על מנת שאני כהן ונמצא ישראל], ומשום כך לא הוצרך לתת גט, אף שקידשה כדין אחר גירושי הראשון [לפי דעת הבריות].
שמא תאמר: ב<b>רישא</b> - שנשאה השני - <b>נמי</b>, למה מצריכים אנו גט משני, והרי <b>אמרי נישואי טעות הוו!?</b> (2)
תשובתך: לא דמי. כי ברישא <b>קנסוה רבנן</b>, ואין אנו תולין לקולא, שיאמרו "קידושי טעות הוו", אלא חוששים אנו שמא יאמרו הבריות "נמצאת אשת איש יוצאת בלא גט".
ואם תאמר: <b>סיפא, נמי ליקנסוה!</b> שאף בסיפא, כשנתקדשה האשה ולא נישאת היה לנו לקונסה, ולחוש שמא יאמרו הבריות שאשת איש יוצאת בלא גט!?
לא תיקשי, היות ואינו דומה הרישא לסיפא.
כי <b>רישא, ד</b>נישאת, ו<b>עבדא איסורא</b>, עשתה האשה איסור, (3) לכן <b>קנסוה</b> חכמים, ואין תולים לקולא.
אבל <b>סיפא, ד</b>נתקדשה בלבד, ו<b>לא עבדא איסורא</b> - <b>לא קנסוה רבנן</b>, ותולים לקולא שיאמרו הבריות "קידושי טעות הוו".
שנינו במשנה: ו<b>אין לה כתובה</b> לא על זה ולא על זה:
ומבארת הגמרא את הטעם שאין לה כתובה מן הראשון אף שבעלה הוא: כי <b>מאי טעמא תקינו לה רבנן</b> (4) <b>כתובה, כדי שלא תהא קלה בעיניו להוציאה</b>, ואילו <b>הא</b>, שחייב הוא להוציאה, אדרבה, <b>תהא קלה בעיניו להוציאה</b>.
שנינו במשנה: <b>אין לה פירות ולא מזונות ולא בלאות</b>:
ומפרשת הגמרא את הטעם: כי <b>תנאי כתובה ככתובה דמי</b>.
והיינו, כשם שקנסוה שתאבד את כתובתה, כך קנסוה שתאבד את כל מה שמוגדר כ"תנאי כתובה", כגון המזונות והכסות שהבעל חייב לאשתו.
ואף על פי שאין לה כתובה, בכל זאת פטור הבעל להחזיר את פירות נכסי המלוג שאכל.
זאת, למרות שכל זכותו באכילת הפירות היא ובשימוש בנכסיה בלי לשלם את הבלאי שנגרם מהשימוש בנכסים, היא משום תקנת חכמים, שתקנו לו זכות של אכילת פירות ושימוש בנכסי מלוג תחת חיובו לפדותה אם נשבית [שהוא אחד מ"תנאי הכתובה"].
ואשה זאת, שאין לה תנאי כתובה, אין הוא חייב לפדותה, ואם כן היה צריך לכאורה להחזיר את הפירות שאכל, וכן את הפחת שנגרם מהשימוש ברכושה.
כי קנסוה חכמים שלא יחזיר לה בעלה את הפירות שאכל, ולא את ה"בלאות", שהם הפחת שפחתו הבגדים או כל רכוש אחר עקב שימושו בהם.
שנינו במשנה: ואם <b>נטלה מזה ומזה</b> - תחזיר:
ותמהינן: <b>פשיטא!?</b>
ומפרשינן: <b>מהו דתימא, כיון ד</b>כבר <b>תפשה, לא מפקינן מינה</b> [הואיל וכבר תפסה לא גזרו עליה שנוציא ממנה], <b>קא משמע לן</b> שתחזיר אף את אשר תפסה.
שנינו במשנה: ו<b>הולד ממזר</b> מזה ומזה:
<b>תנן התם</b> במסכת תרומות ב ב]:
<b>אין תורמין מן הטמא על הטהור</b>, משום הפסד כהן. (5)
<b>ואם תרם</b> - מן הטמא על הטהור, <b>בשוגג</b> - <b>תרומתו תרומה</b>. (6)
אבל אם תרם מן הטמא על הטהור <b>במזיד</b> - <b>לא עשה ולא כלום</b>, מדרבנן.
והוינן בה: <b>מאי "לא עשה ולא כלום</b>"?
<b>אמר רב חסדא: לא עשה ולא כלום</b> - <b>כל עיקר!</b>
והיינו, <b>דאפילו ההיא גריוא</b> [אפילו אותה מדה של פירות שהפריש, שמן התורה תרומה גמורה היא], הפקיעו חכמים ממנה את קדושת התרומה, ו<b>הדר לטיבליה</b> [חוזרת היא להיות טבל], כדמפרש טעמא ואזיל.
<b>רב נתן ברבי אושעיא אמר: לא עשה ולא כלום לתקן את השיריים</b> הטהורים, <b>אבל</b> אותה מדה שהפריש לתרומה - <b>תרומה הוי</b>, ונותנה לכהן. (7) ומבארת הגמרא את מחלוקתם:
<b>רב חסדא</b> - <b>לא אמר כרב נתן ברבי אושעיא</b> -
<b>דאי אמרת</b> שאותה מדה שהפריש <b>הוי תרומה</b> - <b>זימנין דפשע, ולא מפריש</b>
יש לחוש שמא לא יפריש תרומה אחרת להתיר את השיריים הטהורים, מאחר שרואה שהתרומה שהפריש תרומה היא.
ומקשה הגמרא על רב חסדא הסובר "לא עשה ולא כלום כל עיקר":
<b>מאי שנא מהא דתנן</b> במסכת תרומות [ג א]: <b>התורם קישות, ונמצאת מרה</b>
התורם <b>אבטיח, ונמצא סרוח</b> - הרי זה <b>תרומה</b>, ואינה חוזרת לטיבלה. <b>ויחזור ויתרום</b> (8) כדי לתקן את השיריים.
ומוכח, שאין אנו חוששים שמא יפשע ולא יתרום לתקן את השיריים!?
ותמהה הגמרא על הקושיה:
הרי אותה משנה, בתורם בשוגג היא עוסקת, שהרי שנינו "ונמצאת" מרה, "ונמצא" סרוח.
וכי <b>שוגג אמזיד</b> - <b>קרמית!?</b>
וכי מקשה אתה מן התורם בשוגג שלא כדין, על התורם במזיד שלא כדין!?
והרי יש לחלק:
שהתורם ב<b>שוגג, לא עבד איסורא</b>. ואין לנו לחוש שאם נאמר תרומה הוי, שמא יפשע ולא יתרום לתקן את השיריים. שהרי שוגג הוא ולא פושע, ולפיכך הוי תרומה.
אבל התורם ב<b>מזיד</b> - <b>קעבד איסורא</b>. ויש לנו לחשוש שאם נאמר "תרומה ויחזור ויתרום", יפשע אותו אדם, שחשוד הוא, ולא יפריש תרומה אחרת לתקן את השיריים. ולכן אמרו חכמים שלא תהא תרומתו תרומה כלל. (9) אך ממשיכה הגמרא להקשות:
<b>ורמי</b> יש לנו להקשות סתירה מדברי המשנה בענין תורם ב<b>שוגג</b> מן הטמא על הטהור - <b>א</b>דברי המשנה בתורם ב<b>שוגג</b> קישות ונמצאת מרה:
שהרי <b>הכא</b> - בתורם מן הטמא על הטהור - <b>קתני</b> במשנה: <b>בשוגג, תרומתו תרומה</b>, ואינו צריך אפילו לתקן את השיריים.
ואילו <b>התם</b>, גבי תורם קישות ונמצאת מרה, שמדובר בשוגג ["נמצאת"] - <b>קתני</b> במשנה: <b>תרומה, ויחזור ויתרום</b>, כדי לתקן את השיריים!? (10)
ומשנינן: <b>התם</b> - גבי קישות ונמצאת מרה - <b>שוגג קרוב למזיד</b> הוא, <b>דאיבעי ליה למיטעמיה</b>.
היה לו להפריש על מעט ממה שהוא עומד לתרום, ולטועמו אם ראוי הוא לתרומה על השאר.
ולכן, אף שדינו כשוגג, שאין לחוש שמא יפשע, ותרומתו שתרם תרומה הוי, מכל מקום צריך הוא לתקן את השיריים, כיון שקרוב למזיד הוא.
וממשיכה הגמרא להקשות על רב חסדא:
<b>ורמי</b> אליבא דרב חסדא, מתורם ב<b>מזיד</b> מן הטמא על הטהור, <b>אמזיד</b> שבמשנה אחרת, ולענין אחר: שהרי -
<b>הכא</b> - גבי תורם מן הטמא על הטהור - <b>קתני: במזיד לא עשה כלום</b>. ופירשה רב חסדא שאינה תרומה כל עיקר, משום דחיישינן שיפשע, ולא יחזור ויתרום.
ואילו <b>התם</b> במסכת דמאי [ה י] <b>תנן</b>:
<b>התורם מ</b>דבר שגדל בעציץ <b>שאין נקוב</b>, שאין חיובו בתרומה אלא מדרבנן, <b>על</b> דבר שגדל בעציץ <b>הנקוב</b>, שחיובו בתרומה מן התורה - הרי זו <b>תרומה</b>, מדרבנן.
<b>ויחזור ויתרום!</b> הואיל ומן התורה הרי זה תורם מן הפטור על החיוב, שאינה תרומה.
ותיקשי לרב חסדא: למה הוי תרומה, והרי יש לחוש שיפשע ולא יחזור ויתרום!?
ומשנינן: <b>בתרי מאני</b>, בתבואה הגדלה בשני כלים, עציצים, האחד נקוב והשני אינו נקוב - <b>ציית</b>, יקבל התורם את דברי חכמים, ויציית להם.
שאם נאמר לו, היות ותרמת מהתבואה שגדלה בעציץ שאינו נקוב על התבואה שגדלה בעציץ נקוב, צריך אתה לחזור ולתרום כדי לתקן את התבואה שגדלה בעציץ הנקוב, יתקבלו הדברים אצלו, וישמע לנו אפילו אם יווכח לדעת שהתרומה עצמה שתרם, לא פקעה קדושתה. ואין לגזור שמא יפשע ולא יחזור ויתרום.
אבל <b>בחד מנא</b> - <b>לא ציית!</b>
בטמא וטהור שגדלו באותו הכלי, בעציץ נקוב אחד, לא ישמע לנו לחזור ולתרום.
כי כאשר נאמר לו שהתרומה הטמאה שתרם מהתבואה שגדלה באותו העציץ אינה מועילה לתקן את התבואה הטהורה, אלא עליו לתת את התרומה הטמאה לכהן וגם לחזור ולתרום תרומה טהורה אחרת - לא יציית לנו, אלא יתן את התרומה הטמאה בלבד לכהן.
ולאו דוקא אם גדלה התבואה באותו כלי, אלא בכל ענין שאינו רואה שינוי מהותי בין התרומה שתרם ובין השיריים שנשארו.
ולכן, מוטב שתחזור התרומה הטמאה לטיבלה, ואז הוא יחזור ויתן תרומה טהורה לכהן. (11)
ועתה מקשה הגמרא לשיטת רב נתן ברבי אושעיא, החולק על רב חסדא:
<b>ולרב נתן ברבי אושעיא, דאמר</b> "התורם מן הטמא על הטהור במזיד, <b>לא עשה ולא כלום</b> <b>לתקן</b> את ה<b>שיריים, אבל תרומה הוי</b>", ואם רצה הכהן, הרי הוא מדליקה מיד -
<h3> דף פט:</h3>
תיקשי: <b>מאי שנא מהא דתנן</b> במסכת דמאי [ה י]:
התורם <b>מן</b> הפירות הגדלים בעציץ <b>הנקוב</b>, שיונקים מהקרקע, באמצעות הנקב, וחייבים בתרומה מדאורייתא, <b>על</b> פירות הגדלים בעציץ <b>שאין נקוב</b>, שחייבים בתרומה רק מדרבנן, לפי שאין חיוב תרומה מן התורה אלא בדבר היונק מהקרקע - <b>תרומתו תרומה</b> מדרבנן, והרי היא קדושה בקדושת תרומה, והועילה הפרשת התרומה לתקן את השיריים שגדלו בעציץ הבלתי נקוב, שחייבים בתרומה רק מדרבנן.
<b>ו</b>בכל זאת, <b>לא תאכל</b> התרומה עצמה לכהן - <b>עד שיוציא עליה</b> הישראל <b>תרומה ומעשר ממקום אחר</b>, (1) כדי לתקן את התרומה עצמה.
שהרי נמצא, שהוא מפריש "מן החיוב על הפטור" מן התורה, ואין התרומה עצמה ניתרת בהפרשה הזאת, אלא היא נשארת טבל גמור.
והשתא תיקשי: אם כן, גם גבי התורם מן הטמא על הטהור, למה אנו נותנים את התרומה לכהן, ואם רצה הכהן הרי הוא מדליקה מיד [כדין תרומה טמאה]?
והרי היה לנו לדונה כטבל גמור, האסור בהדלקה, עד שיוציא עליה תרומה ומעשר ממקום אחר! (2)
ומשנינן: <b>שאני הכא</b> - גבי תורם מן הטמא על הטהור - <b>דמדאוריייתא תרומה מעלייתא היא</b>, והועילה לתקן, הן את השיריים והן את עצמה, ו<b>כדרבי אלעאי</b>, כדמפרש ואזיל.
ולכן, על אף שהחמירו חכמים שלא תועיל הפרשתו לתקן את השיריים עד שיחזור ויתרום מן הטהור על הטבל, בכל זאת, לגבי התרומה עצמה, השאירוה על דינה, שתהא מותרת לכהן להדלקה, כדין תרומה טמאה. (3)
<b>דאמר רבי אלעאי: מנין לתורם מן הרעה על היפה</b> - <b>שתרומתו תרומה?</b>
<b>דכתיב</b> [במדבר יח] <b>"ולא תשאו עליו חטא בהרימכם את חלבו ממנו</b>" [את המובחר].
מלמד הכתוב שאם לא תרימו מן המובחר - תשאו עליו חטא.
<b>ואם אין קדוש</b> התרומה, כשתורם אותה שלא מן המובחר -
<b>"נשיאות חטא</b>" - <b>למה!?</b> הרי לא עשה ולא כלום בהרמתה!?
אלא, <b>מיכן</b> אנו למדים <b>ל</b>מי ש<b>תורם מן הרעה על היפה</b> - <b>שתרומתו תרומה</b>.
וכיון שחלה תרומתו מן התורה, יכול הכהן להשתמש בה.
אבל בתורם מן החיוב על הפטור לא חלה כלל תרומתו מן התורה, אלא נשארה אפילו התרומה טבל, ולכן אסור לו לכהן לאוכלה, עד שיפרישו עליה תרומה ממקום אחר.
<b>אמר ליה רבה לרב חסדא: לדידך, דאמרת</b> [לשיטתך שאתה אומר] שהתורם מן הטמא על הטהור <b>לא עשה ולא כלום, כל עיקר</b> -
<b>דאפילו ההוא "גריוא</b>", הפרי שהפריש אותו לתרומה, גם הוא <b>הדר לטבליה</b> [שאפילו התרומה שתרם חוזרת לטיבלה].
<b>מאי טעמא?</b> - <b>גזירה דילמא פשע ולא מפריש</b> מחדש, ולכן הפקיעו חכמים תורת תרומה ממה שהפריש.
ותיקשי: <b>מי איכא מידי</b>, האם יתכן כדבר הזה, <b>דמדאורייתא הוי</b> תרומתו <b>תרומה, ומשום</b> גזירה <b>דילמא פשע, אפקוה רבנן</b>, הוציאו חכמים את תרומתו, הקדושה מן התורה בקדושת תרומה, <b>לחולין!?</b>
<b>וכי בית דין מתנין לעקור דבר מן התורה!?</b>
<b>אמר ליה</b> רב חסדא לרבה: <b>ו</b>כי <b>את לא תסברא</b> שבית דין מתנין לעקור דבר מן התורה!?
שהרי מן התורה ממזר אסור בכשירה, וישראל כשר אסור בממזרת, אבל ממזר מותר בממזרת.
<b>והתנן</b> במשנתנו: האשה שהלך בעלה למדינת הים, ובאו ואמרו לה מת בעליך, וניסת ואחר כך בא בעלה, תצא מזה ומזה, וצריכה גט מזה ומזה. ו<b>הולד ממזר מזה</b> [מן הראשון אם החזירה] <b>ומזה</b> [מן השני, בין שנולד קודם שגירשה הראשון, ובין שנולד לאחר שגירשה הראשון] -
והרי <b>בשלמא</b> הבן הנולד <b>מ</b>הבעל ה<b>שני</b> קודם שגירשה הבעל הראשון, הוא <b>ממזר</b> גמור מן התורה, והוא מותר בממזרת, שהרי הוא נולד מהבעל השני בשעה שהיתה האשה אשתו של הראשון.
<b>אלא</b>, הבן הנולד <b>מן</b> הבעל ה<b>ראשון</b> שהחזירה אליו - <b>אמאי</b> הוא ממזר גמור מן התורה עד שיהיה מותר בממזרת!?
והרי מן התורה, אשה זו - <b>אשתו</b> של הראשון <b>היא</b>.
<b>ו</b>הולד שנולד ממנו - <b>ישראל מעליא</b> [כשר גמור] <b>הוא</b>.
<b>ו</b>רק משום גזירת חכמים, שאסרוה אף על הראשון, עשאוהו חכמים כממזר.
ובכל זאת <b>קא שרינן ליה בממזרת</b> [מתירים אנו אותו בממזרת], שהרי שנינו במשנה "הולד ממזר", ומשמע ממזר גמור, לכל דיניו, כולל זה שמותר בממזרת.
ומוכח ממשנתנו כדברי, שבית דין מתנין לעקור דבר מן התורה, ותיקשי לך, רבה, שאמרת אין בית דין מתנין לעקור דבר מן התורה!?
<b>אמר ליה</b> רבה לרב חסדא: <b>הכי אמר שמואל</b>: הולד מן הראשון אינו ממזר גמור, אלא רק ממזר לחומרא, אך הוא <b>אסור בממזרת</b>, ואין עוקרים דברי תורה.
<b>וכן כי אתא רבין</b> מארץ ישראל לבבל, <b>אמר</b> בשם <b>רבי יוחנן</b>, שה"ממזר" מן הראשון <b>אסור בממזרת</b>.
<b>ואמאי קרי ליה</b> במשנתנו <b>"ממזר</b>"? - לחומרא, <b>לאוסרו בבת ישראל</b>.
וקנס בעלמא הוא, להחמיר ולעשות סייג לתורה ואין זו עקירה, אבל להקל על דברי תורה - עקירה היא.
<b>שלח ליה רב חסדא לרבה</b>, שהקשה לו וכי בית דין מתנין לעקור דבר מן התורה - <b>ביד רב אחא בר רב הונא</b>:
<b>ו</b>כי <b>אין בית דין מתנין לעקור דבר מן התורה</b>, כאשר תמהת עלי!?
<b>והתניא</b>:
א. מן התורה אין מתקדשת קטנה אלא על ידי אביה, אבל תיקנו חכמים נישואין ליתומה קטנה על ידי אחיה ואמה, כדי שלא ינהגו בה מנהג הפקר.
ב. קטנה שהשיאוה אחיה ואמה, יכולה למאן ולצאת מתחת בעלה. ומשמיאנה, נעקרו נישואיה למפרע.
ג. אין אדם יורש את אשתו - ואפילו גדולה - משאירסה, אלא אחר שנישאת לו.
<b>מאימתי אדם יורש את אשתו קטנה</b>, שהשיאוה אחיה ואמה -
<b>בית שמאי אומרים: משתעמוד בקומתה</b>.
משתגיע לפירקה [לאחר נישואיה], בגדלות של שנים ובהבאת שער. (4) אבל קודם שתגדל, אין הוא יורשה, מפני שנישואיה הם בגדר נישואי ספק בלבד, כי שמא עתידה היתה למאן, ולעקור את הנישואין למפרע.
<b>ובית הלל אומרים: משתכנס לחופה</b>, הרי הוא יורש אותה, כשאר נשים שהבעל יורש אותן משעה שנכנסות לחופה.
ואף שלא גדלה עדיין, ויכולה היתה למאן, אין אנו מחשיבים אותה כמי שהיתה עתידה למאן ולעקור את הנישואין למפרע.
<b>רבי אליעזר אומר: משתבעל</b>. ומתבארים דבריו בהמשך הסוגיא.
<b>ויורשה, ומיטמא לה</b> בעלה אם הוא כהן
<b>ואוכלת</b> אשתו הקטנה <b>בגינו</b> של בעלה <b>תרומה</b>, אם כהן הוא.
ומבאר רב חסדא את הברייתא, כדי להקשות ממנה לרבה:
שנינו בברייתא: <b>בית שמאי אומרים: משתעמוד בקומתה</b>, ובית הלל אומרים: משתכנס לחופה.
ומשמע, כשם שלדעת בית הלל אין צריך שתעמוד בקומתה, כך לבית שמאי אין צריך שתכנס לחופה. (5)
ויש לתמוה: וכי לדעת בית שמאי יורש אדם את אשתו הקטנה משתעמוד בקומתה, <b>אע"ג שלא נכנסה לחופה!?</b> והרי אפילו את אשתו הגדולה אינו יורש אלא לאחר שנכנסה לחופה!?
אלא בהכרח, <b>אימא</b>: בית שמאי אומרים: <b>משתעמוד בקומתה, ותכנס לחופה</b>. (6)
<b>והכי קאמרו ליה</b> [כך אמרו להם] <b>בית שמאי לבית הלל</b> (7) -
<b>דקאמריתו</b> [זו שאתם אומרים] <b>"משתכנס לחופה</b>" הרי הוא יורשה, אין הדבר כן שיהיה די בכניסה לחופה, אלא <b>אי עמדה בקומתה, מהניא לה חופה</b>, שיירשנה בעלה <b>ואי לא</b> עמדה בקומתה <b>לא מהניא לה חופה</b> לענין שיירשנה בעלה.
עוד שנינו בברייתא הזו: <b>רבי אליעזר אומר: משתיבעל</b>: ויש לתמוה: <b>והאמר רבי אליעזר: "אין מעשה קטנה כלום</b> אלא כמפותה" היא, שאין נישואין לקטנה שלא על ידי אביה, ואם כן מה מועילה בעילתה בעודה קטנה לכך שיירש אותה, והרי אין הוא בעלה כלל!?
אלא, <b>אימא</b> - <b>משתגדיל ותבעל</b>. משום שלדעתו, אין הנישואין שהיו בעודה קטנה חלים, ואינה נעשית נשואה אלא כשתיבעל אחר שתגדיל. ואז מהני לה החופה שנעשתה בקטנותה להיות נשואה מעכשיו. (8)
ועתה, לאחר שנתבארה הברייתא, מוכיח ממנה רב חסדא, שבית דין מתנין לעקור דבר מן התורה:
<b>קתני מיהת</b> בברייתא - העוסקת באשה קטנה, שאינה נשואה אלא מדרבנן - <b>"יורשה</b>".
<b>והא הכא, דמדאורייתא אבוה ירית לה</b>, הרי מדין תורה כיון שאינה נשואה לאיש, משפחת אביה (9) היא זאת שיורשת אותה.
<b>ו</b>בכל זאת <b>מדרבנן</b> - <b>ירית לה בעל</b> [בעלה הוא שיורש אותה]!
ומוכח שיש ביד חכמים לעקור דבר מן התורה.
ודחה רבה את ראייתו של רב חסדא: אין ראיה מירושה, שהיא ענין ממוני, לכך שבית דין יכולים לעקור דבר מן התורה. כי בכוחם של חכמים לתקן תקנות בעניני ממון מכח <b>הפקר בית דין הפקר</b>, ודין זה הוא מן התורה, ולפיכך כל תקנת חכמים בעניני ממונות אינן נחשבות עקירה מן התורה. (10)
<b>דאמר רבי יצחק: מנין שהפקר בית דין הפקר?</b>
<b>שנאמר</b> בספר עזרא [פרק י]: "ויעבירו קול ביהודה וירושלים לכל בני הגולה להקבץ ירושלים. ו<b>כל אשר לא יבוא לשלשת הימים</b> [לסוף שלשת הימים] <b>בעצת השרים והזקנים</b> - <b>יחרם כל רכושו. והוא יבדל מקהל הגולה</b>
[לא יצרפו אותו לקהל הגולה בדבר מהדברים]. (11)
<b>רבי אלעזר אמר: מהכא</b> יש ללמוד שהפקר בית דין הפקר: דכתיב בספר יהושע [פרק יט]: <b>"אלה הנחלות אשר נחלו אלעזר הכהן ויהושע בן נון, וראשי האבות למטות בני ישראל</b>".
<b>וכי מה ענין "ראשים" אצל "אבות</b>", והרי כך היה לו לכתוב לומר: יהושע בן נון "וראשי המטות" לבני ישראל!?
<b>אלא</b>, בא הכתוב <b>לומר לך: מה "אבות" מנחילין</b> הם את <b>בניהן כל מה שירצו</b> (12) -
<b>אף "ראשים</b>" של העם <b>מנחילין את העם</b> - <b>כל מה שירצו</b>. (13)
ועוד הקשה רב חסדא לרבה, הסובר שאין בית דין מתנין לעקור דבר מן התורה - מהמשך הברייתא, ששנינו בה: <b>"ומיטמא לה</b>" [הבעל הכהן לאשתו קטנה, כאשר מתה]: <b>והא הכא, דמדאורייתא</b> רק <b>אביה</b> הכהן <b>מיטמא לה</b>, ולא בעלה הכהן, הנשואה לו רק מדרבנן.
<b>ו</b>בכל זאת, <b>מדרבנן</b> - <b>מיטמא לה בעל</b> כשהוא כהן!
הרי שעקרו חכמים דבר מן התורה!?
ודחה רבה: זה שהוא מיטמא לה, הוא <b>משום דהויא לה</b> הקטנה הזאת בגדר <b>"מת מצוה</b>", שהכהן מיטמא לו.
ותמהינן: <b>ומי הוי</b> הקטנה הזאת בגדר <b>"מת מצוה</b>"!?
<b>והתניא: אי זהו מת מצוה</b> שהכהן רשאי להיטמא לו? - <b>כל שאין לו קוברין</b>.
אבל אם <b>קורא ואחרים עונין אותו</b> - <b>אין זה מת מצוה!?</b> (14)
ומשנינן: <b>הכא</b>, באשתו קטנה, <b>נמי, כיון דלא</b> <b>ירתי לה</b> [הואיל ואין יורשים אותה] קרוביה - <b>"קריא ולא ענו לה</b>" היא.
<h3> דף צ.</h3>
עוד הקשה רב חסדא מהמשך הברייתא, ששנינו: <b>ואוכלת בגינו תרומה</b>.
ואם אין בית דין מתנין לעקור דבר מן התורה, הרי כיון שמן התורה זרה היא ואינה אוכלת, לא היה כח ביד חכמים לעקור דין תורה ולהתיר לה אכילת תרומה!? (1)
ודחה רבה: אכן אינה אוכלת בתרומה דאורייתא, ולא אמרו "ואוכלת בגינו תרומה" אלא <b>בתרומה דרבנן</b>, כגון תרומה מתבואה שגדלה בעציץ שאינו נקוב, שמן התורה אינה תרומה, וזרים מותרים בה.
א. זר האוכל תרומה בשוגג, צריך להפריש לתשלומי תרומה פירות חולין, כפי מה שאכל, והן נעשין תרומה, ונותנן לכהן שאכל ממנו. ופירות אלו נקראים "תשלומי תרומה". ואם אכל תרומה במזיד הרי זה משלם לכהן אפילו מעות [שיטת רוב הראשונים. אך הרמב"ם בפרק י' מתרומות, חולק].
ב. היתה התרומה שייכת לזר, כגון שירש זר תרומה מאבי אמו כהן, ואכלה, הרי הוא מפריש פירות חולין לתשלומי תרומה, ונוטלן לעצמו, וימכרם לכהן בדמי תרומה.
ג. נסתפקו בגמרא פסחים [לב א] לפי מה הוא מפריש את הפירות לתשלומי תרומה, האם לפי ערך השיווי הממוני של התרומה שאכל, והוא נקרא "לפי דמים משלם". או לפי כמות התרומה שאכל. שאם אכל קב משלם קב. והוא נקרא "לפי מדה משלם". ובגמרא שם מבואר נפקא מינה בספק זה, כאשר השתנה ערך התרומה מיום שאכל עד יום שבא לשלם, ונחלקו הראשונים כיצד קיימא לן להלכה.
<b>תא שמע</b>, הביא רב חסדא ראיה נוספת שיכולים חכמים לעקור דבר מן התורה:
מהא דתניא: <b>אכל</b> זר <b>תרומה טמאה</b> בשוגג, הרי זה <b>משלם חולין טהורים</b>. (2)
והם נעשין תרומה, וניתנים לכהן שאכל את התרומה ממנו [ובהמשך הגמרא מבואר שאין הדין כן, כי למה ישלם חולין טהורים].
עבר ו<b>שילם חולין טמאים</b> -
<b>סומכוס אומר משום רבי מאיר</b>: אם שילם <b>בשוגג</b> חולין טמאים, שהיה סבור שטהורים הן, הרי <b>תשלומיו תשלומין</b>.
ואם שילם חולין טמאים <b>במזיד</b>, שהיה יודע שטמאים הן - <b>אין תשלומיו תשלומין</b> כלל, משום קנס. וחוזר ומשלם חולין אחרים, והן נעשין תרומה [הכי סלקא דעתין].
<b>וחכמים אומרים: אחד זה ואחד זה תשלומיו תשלומין</b>, והן נעשין תרומה וממון כהן. ואם קידש בהן הכהן אשה הרי היא מקודשת. <b>וחוזר ומשלם חולין טהורין</b>, משום קנס, ואינן נעשין תרומה [רש"י גיטין נד א].
<b>והוינן בה</b> בדברי סומכוס: מדוע אם שילם חולין טמאים <b>במזיד</b> - שהיה יודע שחולין טמאים הם - <b>אין תשלומיו תשלומין</b>, ומשום דקנסינן ליה.
והרי אפילו שיודע הוא שהם טמאים, איזה "מזיד" יש כאן? (3) והרי הוא נתכוין לתשלומין הגונים ו<b>תבוא עליו ברכה!</b>
<b>ד</b>הרי הישראל <b>אכל מיניה</b> [מן הכהן] <b>מידי דלא קחזי ליה</b> אפילו <b>בימי טומאתו</b> [אכל תרומה טמאה, שאינה ראויה לכהן לאכילה אפילו בימי טומאתו] שתרומה טמאה אסורה באכילה. (4)
<b>וקא משלם</b> לכהן חולין טמאין, שהם <b>מידי דקחזי ליה בימי טומאתו</b> [חולין טמאין ראויים לו בימי טומאתו, אבל בימי טהרתו אין ראויים לו שאינו רוצה ליטמא]. (5) <b>ואמר רבא</b> לפרש, <b>ואמרי לה כדי</b> [שם חכם] הוא זה שפירשה:
<b>חסורי מיחסרא, והכי קתני</b>:
<b>אכל תרומה טמאה</b> - <b>משלם כל דהו</b>. בין חולין טמאים בין חולין טהורים.
אבל <b>אכל תרומה טהורה</b> - <b>משלם חולין טהורין</b>.
ואם <b>שילם חולין טמאים</b> עבור התרומה הטהורה שאכל -
<b>סומכוס אומר משום רבי מאיר: בשוגג</b> - <b>תשלומיו תשלומין</b>. (6)
<b>במזיד</b> - <b>אין תשלומיו תשלומין</b>.
<b>וחכמים אומרים: בין בשוגג בין במזיד</b> - <b>תשלומיו תשלומין</b>.
<b>וחוזר ומשלם חולין טהורין</b>.
ומוכיח רב חסדא: <b>והא הכא</b>, כשאכל תרומה טהורה, <b>דמדאורייתא, תשלומי מעליא הוי</b>, אף כשמשלם חולין טמאין. (7)
ונמצא, <b>ד</b>מדאורייתא, <b>אי מקדש בהו</b> [בתשלומין שקיבל] ה<b>כהן אשה</b> - <b>תפסו לה קדושי</b>, שהרי שלו הם.
<b>ו</b>בכל זאת <b>אמור רבנן</b>, לדעת סומכוס משום רבי מאיר, שאם שילם במזיד <b>אין תשלומיו תשלומין, ו</b>בכך <b>קשרינן אשת איש לעלמא</b> [ומתירים אנו אשת איש לכל העולם].
והרי זה עקירת דבר מן התורה!? (8) ודחה רבה: <b>מאי</b> "במזיד <b>אין תשלומיו תשלומין" דקאמר רבי מאיר</b> -
אין הכוונה שאינן נעשין של כהן.
אלא, <b>דבעי</b> הישראל <b>למיהדר שלומי</b> עוד <b>חולין טהורין</b> [צריך לחזור ולשלם עוד חולין טהורים].
ותמהינן: <b>אי הכי, סומכוס</b> - <b>היינו רבנן!</b>
שאף הם אמרו "תשלומיו תשלומין וחוזר ומשלם חולין טהורין"!?
<b>אמר</b> פירש <b>רב אחא בריה דרב איקא</b>: אין מחלוקת סומכוס ורבנן אם תשלומיו תשלומין לגמרי או לא.
אלא לכולי עלמא, חוזר ומשלם חולין טהורין, ולא נחלקו אלא אם קנסו לומר כן אף בשוגג.
לסומכוס משום רבי מאיר, לא קנסו אלא במזיד.
ואילו לחכמים, קנסו כן אף בשוגג - ו<b>קנסו שוגג אטו מזיד</b> - <b>איכא בינייהו</b>, בין רבי מאיר לרבנן.
עוד הקשה רב חסדא לרבה, הסובר שאין כח ביד חכמים לעקור דבר מן התורה:
<b>תא שמע</b> מהא דתניא: <b>דם</b> קרבן <b>שנטמא, וזרקו</b> על המזבח <b>בשוגג</b> (9) - <b>הורצה</b> [על שם "לרצון להם לפני ה'"], ואם היה זה קרבן חטאת, התכפר לו חטאו, ואינו מביא קרבן אחר.
ואם זרק את הדם הטמא <b>במזיד</b> - <b>לא הורצה</b> הקרבו, וחייב להביא קרבן אחר כדי להתכפר.
<b>והא הכא, דמדאורייתא ארצויי מרצה</b> הדם הטמא שנזרק על המזבח על ידי הציץ של הכהן הגדול, שהוא מרצה על טומאת הקרבנות -
<b>דתניא: על מה הציץ מרצה?</b> - <b>על הדם, ועל הבשר, ועל החלב</b> [אימורין] <b>שנטמא בין בשוגג בין במזיד, בין באונס בין ברצון</b>, (10) <b>בין ביחיד בין בצבור</b> (11) - <b>ו</b>בכל זאת <b>אמרי רבנן לא הורצה</b>, אלא צריך להביא קרבן אחר.
<b>ו</b>נמצא ש<b>קא הדר</b> [חוזר הוא] ו<b>מעייל חולין לעזרה</b>, אם יהיה זה קרבן חטאת או אשם, שאין אדם יכול להפרישו לקרבן אלא אם חטא וחייב להביאו, ולא לאחר שהתכפר לו!
הרי שיש כח ביד חכמים לעקור דבר מן התורה!? (12)
<b>אמר רבי יוסי ברבי חנינא: מאי "לא הורצה" דקאמר</b> - <b>להתיר בשר באכילה</b> [שזריקת הדם מתירתו לאכילה בעלמא].
<b>אבל בעלים</b> - <b>נתכפרו בו</b>, ואינו צריך להביא קרבן אחר, ואין כאן חולין בעזרה.
ואכתי תמהינן: <b>סוף סוף קמתעקרא אכילת בשר</b> [נעקרת מצות אכילת בשר קדשים].
<b>ו</b>הרי <b>כתיב</b> בתורה מצות עשה לאכול את הקרבנות: <b>"ואכלו אותם אשר כפר בהם</b>", <b>מלמד</b> הכתוב <b>שהכהנים אוכלים, ובעלים מתכפרים</b>. (13)
ואם אתה אומר שלא יאכל הבשר הרי עקרת מצוה מן התורה!? <b>אמר ליה</b> רבה לרב חסדא: <b>שב ואל תעשה שאני</b>. (14)
דלאו עקירה הוא. וכגון אכילת בשר, שאמרו חכמים שב ואל תעשה - לאו עקירה הוא.
<h3> דף צ:</h3>
<b>אמר ליה</b> רב חסדא לרבה: <b>בעאי לאותובך</b> [הייתי רוצה להקשות עליך עוד]:
מ<b>ערל</b> שמל, ואמרו בית הלל: "הפורש מן הערלה כפורש מן הקבר", וצריך הזאת שלישי ושביעי. ולפיכך גר שנתגייר בערב הפסח, הרי הוא כטמא, ואינו מביא קרבן פסח, לפי שצריך עדיין הזאה, ואין הזאה זו אלא מדרבנן, ומכל מקום עקרו חכמים ממנו את מצות הקרבת קרבן פסח, שהוא חייב בו מן התורה.
ומ<b>הזאה</b>. טמא שצריך הזאה ממי חטאת, אין מזים עליו בשבת משום "שבות", והעמידו חכמים דבריהם אף כשנצרך להזאה כדי להיטהר לקרבן פסח. ונמצאו חכמים עוקרים דבר מן התורה.
<b>ו</b>מ<b>איזמל</b> של מילה, שאם הוצרכו להביאו בשבת דרך חצרות גגות וקרפיפות [מחצר של זה לחצר של אחר, וכן מגג לגג, ומקרפף לקרפף, ומחצר לגג או לקרפף] שאסרו חכמים את הטלטול בהם, העמידו חכמים את דבריהם, ונעקרת מצות מילה מן התורה.
ומ<b>סדין</b> של פשתן <b>בציצית</b>, שמן התורה יכול להטיל בו ציצית של צמר, היות וכלאים בציצית התירה התורה, וחכמים גזרו שלא יטילנו גזירה משום כסות לילה שאינה חייבת בציצית, ושמא יטיל אף בה.
הרי שעקרו חכמים מצוה מן התורה. (1) <b>ו</b>מ<b>כבשי עצרת</b> ששחטן בשבת שלא לשמן, דקיימא לן שהם כשרים בתורת שלמים, אלא שלא עלו לשם חובת כבשי עצרת. ואמרו חכמים: לא יזרוק את הדם, שלא ניתנה שבות של זריקת דם לידחות אלא אצל כבשי עצרת ולא אצל שלמים בעלמא. ונמצא שעקרו חכמים שלש מצות עשה: א. עשה דזריקת דם. ב. עשה דהקטרת אימורים. ג. עשה דאכילת בשר. (2)
<b>ו</b>מ<b>שופר ולולב</b> בשבת, שעקרו חכמים את המצוה משום "שמא יעבירנו ארבע אמות ברשות הרבים", הרי שעקרו חכמים מצוה דאורייתא.
אולם <b>השתא, דשנית לן: "שב ואל תעשה" לא מיעקר הוא</b> -
<b>כולהו</b> קושיות שרציתי להקשות, <b>נמי</b> יש לתרצן, לפי ש<b>"שב ואל תעשה" נינהו</b>, ואינם קושיות על שיטתך שאין כח ביד חכמים לעקור דבר מן התורה.
אך <b>תא שמע</b> ראיה נוספת:
כתיב בספר דברים [פרק יח], בענין הוראה של נביא אמת לשנות דבר מן התורה -
<b>"אליו</b> אל נביא האמת - <b>תשמעון</b>".
מלמד הכתוב ש<b>אפילו אומר לך</b> הנביא: <b>עבור על אחת מכל מצוות שבתורה, כגון אליהו בהר הכרמל</b>, (3) שהורה להקריב קרבן בבמה בשעת איסור הבמות, ויש כאן איסור שחוטי חוץ וכרת על העלאה בחוץ -
<b>הכל</b> - <b>לפי שעה</b>. רק אם הורה הנביא לשנות דבר מן התורה כהוראת שעה <b>שמע לו</b>. (4)
ומשנינן: <b>שאני התם: דכתיב "אליו תשמעון</b>".
ואכתי מקשינן: <b>וליגמר מיניה</b> [נלמד מדין נביא האמת] שבכל מקום בית דין עוקרין דבר מן התורה, ואפילו בקום ועשה!? (5)
ומשנינן: <b>מיגדר מילתא</b> [לעשות גדר ותקנה], וכמו אליהו בהר הכרמל, שהשיב את בני ישראל על ידי זה מעבודת כוכבים - <b>שאני</b>. (6)
<b>תא שמע</b> ראיה נוספת:
בעל ששלח גט לאשתו ורצה לבטלו קודם שהגיע ליד האשה, בראשונה היה עושה בית דין ומבטל בפניהם, ולא היה מודיע לאשה.
והתקין רבן גמליאל שלא יהו עושין כן מפני תיקון העולם, משום שפעמים אין האשה יודעת מביטול הגט, והולכת ונישאת לאדם אחר, ובניה ממנו ממזרים.
ואם בכל זאת <b>בטלו</b> הבעל בפני בית דין ושלא בפני האשה - לאחר תקנת רבן גמליאל - הרי גט זה <b>מבוטל, דברי רבי</b>.
<b>רבן שמעון בן גמליאל אומר: אינו יכול</b> - לאחר תקנת רבן גמליאל - <b>לא לבטלו ולא להוסיף על תנאו</b> שלא בפני האשה, ש<b>אם כן מה כח בית דין</b> - שהתקינו שלא לבטל אלא בפני האשה - <b>יפה</b>.
<b>והא הכא, דמדאורייתא בטל גט</b> שנותן השליח לאשה, כי עד שהגיע גט ליד האשה יכול הבעל לבטלו. שנאמר: וכתב לה ספר כריתות "ונתן בידה", ועד שבא הגט לידה לאו גט הוא. (7)
<b>ומשום "מה כח בית דין</b> יפה" הכשירו חכמים את הגט, ו<b>קא שרינן אשת איש לעלמא!?</b>
ומשנינן: <b>מאן דמקדש</b> אשה - <b>אדעתא דרבנן מקדש</b> [תולה הוא את קידושיו בדעת חכמים] שהרי אומר בשעת קדושין שמקדש אותה לאשה "כדת משה וישראל".
<b>ואפקעינהו רבנן</b> - על ידי גט זה, שאינו גט מן התורה - <b>לקדושין</b>, ועשו את המעות שנתן לה הבעל לשם קידושין כמתנה, שהרי הפקר בית דין הפקר. (8)
<b>אמר</b> תמה <b>ליה רבינא לרב אשי: התינח דקדיש בכספא</b>, שפיר יש לומר: עשו חכמים את מעותיו כמתנה למפרע.
אבל <b>קדיש בביאה</b> - <b>מאי</b> הפקעה <b>איכא למימר</b>, שהרי ביאתו שבעל לשם קידושין - מאי שויוה רבנן!? <b>אמר ליה</b> [גירסת רש"י] רב אשי לרבינא: כיון שבדעת חכמים תלה את קדושיו, <b>שויוה רבנן</b> על ידי גט זה <b>לבעילתו</b> של הבעל שהיתה לשם קדושין כ<b>בעילת זנות</b> למפרע. (9)
<b>תא שמע</b> ראיה נוספת:
<b>אמר רבי אליעזר בן יעקב: שמעתי שבית דין מכין</b> מלקות, <b>ועונשין</b> עונש מיתה אפילו <b>שלא מן התורה</b>.
<b>ולא</b> שיתכוונו <b>לעבור על דברי תורה</b> לבדות מלבם חיוב מיתה למי שאינו חייב, <b>אלא</b> מפני צורך השעה יכולים לעשות זאת, כדי <b>לעשות סייג לתורה</b>. (10)
<b>ומעשה באדם אחד שרכב על סוס בשבת</b> - שאינו אלא איסור שבות דרבנן - <b>בימי יונים</b>, שהיו אז פרוצים בעבירות, מפני שראו לחצן של ישראל שהיונים גוזרים עליהם גזירות והיו מצוות בזויות בעיניהם.
<b>והביאוהו לבית דין, וסקלוהו</b> כמחלל שבת גמור - <b>לא מפני שראוי לכך, אלא</b> מפני <b>שהשעה צריכה לכך</b>, שהרי היו פרוצים בעבירות. (11)
<b>ושוב מעשה באדם אחד שהטיח באשתו</b> [בעל את אשתו] <b>תחת התאנה</b>, שהוא מקום גלוי, <b>והביאוהו לבית דין, והלקוהו</b> - <b>לא מפני שראוי לכך, אלא</b> מפני <b>שהשעה צריכה לכך</b>, שהיו פרוצים בעריות.
ומשנינן: <b>מיגדר מילתא שאני</b>.
שנינו במשנה: <b>ולא זה וזה מטמאין לה</b>:
ומפרשינן: <b>מנלן?</b>
כלומר: הבעל השני ודאי אינו מיטמא לה, שהרי אינה אשתו, אבל ראשון מאי טעמא אינו מיטמא לה כשאר נשים שבעליהם הכהנים מיטמאים להן? (12)
<b>דכתיב</b> "אמור אל הכהנים, לנפש לא יטמא בעמיו. <b>כי אם לשארו הקרוב אליו</b>".
<b>ואמר מר: "שארו</b>" - <b>זו אשתו</b>.
<b>וכתיב</b> עוד באותה פרשה <b>"לא יטמא בעל בעמיו להחלו</b>" -
מלמד הכתוב ש<b>יש בעל שמיטמא</b> לאשתו, <b>ויש בעל שאין מיטמא</b> לה.
<b>הא כיצד: מיטמא הוא לאשתו כשירה</b>, דהא קרינן ביה "שארו", <b>ואינו מיטמא לאשתו פסולה</b> שהרי ב"בעמוד והוצא" קאי, וזו פסולה היא לו, כי אשת כהן שנאנסה אסורה לבעלה.
עוד שנינו במשנה שקונסים אותה - <b>ולא זה וזה זכאין במציאתה</b>:
ומפרשת הגמרא מהו הקנס בכך שאין הבעל הראשון זכאי במציאתה כשאר נשים:
כי <b>טעמא מאי אמור רבנן</b> [מאיזה טעם אמרו חכמים] ש<b>מציאת אשה לבעלה?</b> - <b>כי היכי דלא תיהוי ליה איבה</b> [כדי שלא ישנאה], מאחר שהוא נותן לה מזונות והיא לא תתן לה את מציאתה. (13) אבל <b>הכא</b> - שציוו אותו חכמים לגרשה - <b>תיהוי ליה איבה ואיבה</b> עליה, כדי שיגרשנה.
עוד שנינו במשנה: ולא זה וזה זכאין, <b>ובמעשה ידיה</b>:
ומפרשת הגמרא למה אין הבעל הראשון זכאי במעשה ידיה כשאר נשים:
כי <b>טעמא מאי אמור רבנן מעשה ידיה לבעלה?</b> הרי הטעם הוא <b>משום דקאכלה מזוני</b> שהבעל נותן מזונות].
אבל <b>הכא, כיון דמזוני לית לה</b> לאשה, וכמו ששנינו: "ולא מזונות", אם כן <b>מעשה ידיה לאו דידיה</b>, אין מעשה ידיה של הבעל.
שנינו במשנה: <b>ולא מיפר נדריה</b>:
ומפרשת הגמרא את הטעם שהראשון אינו מיפר נדריה כשאר בעל שמיפר את נדרי אשתו, ומה קנס יש לה בכך: כי <b>טעמא מאי אמר רחמנא</b> [מאיזה טעם אמרה התורה] שה<b>בעל מיפר</b> נדרי עינוי נפש כגון שלא ארחץ ולא אתקשט, (14) - <b>כדי שלא תתגנה</b> האשה על בעלה.
אבל <b>הכא</b>, שמחוייב הוא להוציאה - <b>תתגנה ותתגנה</b>.
שנינו במשנה: <b>היתה בת ישראל נפסלה מן הכהונה</b>:
<h3> דף צא.</h3>
ומקשינן: <b>פשיטא</b> שהיא פסולה מלהינשא לכהן - אם ימות בעלה הראשון - שהרי זונה היא!? (1)
ומשנינן: <b>בת לוי</b> שהיא נפסלת <b>מן המעשר</b> - <b>איצטריכא ליה</b> לאשמעינן.
ותמהה הגמרא על עיקר הדין הזה, שבת לוי נפסלת בזנותה מן המעשר:
<b>ו</b>כי <b>בת לוי מן המעשר</b> - <b>מי מיפסלא בזנות!?</b> וכי זנות פוסלת את הלויה מלאכול מעשר, עד שאתה אומר שהיות וזינתה תיפסל מן המעשר!? (2)
<b>והתניא: לויה שנשבית</b> לנכרים, ויש לחוש שנבעלה לגוי.
<b>או שנבעלה בעילת זנות</b>, כגון לגוי, או לעבד או לחלל, או לכל מי שפוסל אשה בביאתו בה מן התרומה -
<b>נותנין לה מעשר, ואוכלת!</b> ומשנינן: <b>אמר רב ששת</b>: זה שאמרו חכמים שבת לוי תיפסל מן המעשר אינו מעיקר הדין, אלא <b>קנסא</b> הוא, על שלא דייקה קודם שנישאת. (3)
שנינו במשנה: ו<b>בת כהן מן התרומה</b>:
ומבארת הגמרא: <b>אפילו בתרומה דרבנן</b> אינה אוכלת. (4)
שנינו במשנה: <b>ואין יורשיו של זה ויורשיו של זה יורשין כתובתה</b>: ותמהינן: <b>כתובה</b> - <b>מאי עבידתה!?</b> מה "עושה" כאן הכתובה לענין ירושה, והרי אין לאשה הזאת כתובה לא מזה ולא מזה, וכפי ששנינו ברישא של משנתנו!?
חיוב הכתובה שמתחייב אדם לאשתו בשעה שהוא נושא אותה לאשה, שאם ימות בחייה או יגרשנה, תגבה את כתובתה, כולל שלשה דברים:
א. סכום של מאתיים זוז לבתולה [או מאה זוז לבעולה].
ב. תוספת כתובה, שמתחייב לה מעבר לסכום הזה.
ג. התחייבות הבעל להחזיר לה את שיווי ערך הנכסים שהכניסה לו בתורת "נדוניה" [שהם נכסי צאן ברזל].
את נכסי הנדוניה היה מעניק האב לבתו, והיא היתה מכניסה אותה לבעלה כנכסי צאן ברזל.
ורצו חכמים שיעניק אדם לבתו נכסים עבור נדונייתה כמו שמעניק לבנו, ושלא יחשוש אדם שמא תמות בתו בחיי בעלה, ואז יירש אותה בעלה, ושמא ישא בעלה נשים נוספות, ויהיו לו בנים גם מהנשים האחרות, וכשימות הבעל, יירשו גם הבנים מהנשים האחרות את הנכסים של הנדוניה שהוא העניק לבתו. וכיון שאדם רוצה שיישמר רכושו גם לאחר מותו בידי משפחתו, הוא יעניק נכסים רק לבניו ולא לבנותיו.
ולכן תיקנו חכמים, כאחד מ"תנאי כתובה", שכל אשה שתמות בחיי בעלה, ויירש אותה בעלה - לכשימות בעלה אחריה, יירשו את נכסי הנדוניה שהכניסה, רק הבנים שלה ממנו בלבד, ולא יירשוה כלל הבנים שלו מנשים אחרות.
ומעתה, כיון שמובטח לאדם שהנכסים שהוא מעניק לבתו עבור נדונייתה יישארו ברשות זרעו, ולא יתחלקו לאנשים זרים, הוא יעניק נכסים לבתו כמו שהוא נוהג להעניק לבנו.
תקנה זאת עשאוה חכמים כ"תנאי כתובה", והיא נוהגת גם אם לא התחייב לה זאת הבעל במפורש בכתובה, והיא נקראת "כתובת בנין דכרין" [בנים זכרים].
ואם נשא אדם אשה, ומתה בחיו, וירש אותה, ונשא אשה אחרת, ומת - נוטלים הזכרים בני האשה הראשונה את כל נכסי הנדוניה שהכניסה אמם לאביהם, ואילו שאר הנכסים יתחלקו בינם לבין יורשי האשה השניה.
אך מאידך, זכאים יורשי האשה השניה לקבל את חיוב הכתובה של אמם, שהרי מת בעלה בחייה, והיא זכאית לגבות ממנו כסף כתובתה, וזכות זו עוברת ליורשיה, אפילו הן נקבות בלבד.
<b>אמר רב פפא</b>: אמנם האשה עצמה איבדה את כתובתה, וכמו ששנינו שאין לה כתובה לא מזה ולא מזה. אך משנתנו עוסקת כאן ב<b>"כתובת בנין דכרין</b>".
ומחדשת המשנה, שאין בניה של האשה הזאת יורשים לבדם את נכסי הנדוניה שהיא הכניסה לו, אלא הם מתחלקים בשוה, בין כל הבנים של בעלה, כולל בניו מנשים אחרות.
וכמו כן, הבנים שיש לבעלה מאשה כשרה, שלא הלכה ונישאה לאחר, זכאים הם לגבות תחילה את המגיע לאמם בכתובתה, ורק לאחר מכן מחלקים את שאר הנכסים בשוה בין כל יורשי הבעל.
אך עדיין יש לתמוה: והרי גם דבר זה, מילתא ד<b>פשיטא</b> הוא!
שהרי היא עצמה כבר הפסידה את הנדוניה [נכסי צאן ברזל] שהכניסה לבעלה - ואיזה חידוש יש בכך שלא יירשו בניה לבדם את הנכסים הללו!?
ומשנינן: <b>מהו דתימא</b>: רק <b>לדידה</b>, לאשה עצמה <b>דעבדא איסורא</b> [שעשתה איסור בכך שנישאה לאחר בעוד בעלה חי], <b>קנסוה רבנן</b> שלא תגבה ממנו את נדונייתה.
אבל <b>לזרעה</b>, שלא עשה כל איסור, <b>לא קנסו</b> <b>רבנן</b>, ויירשו בניה מן הראשון את נכסי נדונייתה לבדם.
<b>קא משמע לן</b> שקנסו להפקיע את זכויותיה לגמרי, אפילו את זכויות זרעה!
שנינו במשנה: <b>אחיו של זה ואחיו של זה</b> - <b>חולצין ולא מיבמין</b>:
ומבארת הגמרא:
<b>אחיו של ראשון</b> - <b>חולץ</b> לה <b>מדאורייתא</b>, שהרי זקוקה היא לו, ואינה סוטה מן התורה, הפטורה מיבום, שהרי אנוסה היא.
<b>ולא מייבם</b> אותה אחיו של ראשון - <b>מדרבנן</b>. (5)
<b>אחיו של שני</b> - <b>חולץ</b> לה <b>מדרבנן</b>, משום שמא יאמרו "גירש זה ונשא זה", וכשם שהצריכוה גט משני.
<b>ולא מייבם</b> - <b>לא מדאורייתא</b>, שהרי אינה אשתו, <b>ולא מדרבנן</b>. (6) שנינו במשנה את דבריהם של שלשה תנאים החולקים על תנא קמא:
א. <b>רבי יוסי אומר כתובתה</b> - <b>על נכסי בעלה</b> הראשון; (7)
ב. רבי אלעזר אומר: הראשון זכאי במציאתה ובמעשה ידיה ובהפרת נדריה.
ג. רבי שמעון אומר: ביאתה או חליצתה מאחיו של ראשון פוטרת צרתה: (8)
<b>אמר רב הונא: בתראי</b>, שני התנאים האחרונים מתוך שלשת התנאים הנזכרים, שהם רבי אלעזר ורבי שמעון - <b>מודו לקמאי</b>.
כל אחד מהם מודה לתנא המוקדם לו בסדר המשנה.
אבל <b>קמאי</b>, שני התנאים הראשונים, רבי יוסי ורבי אלעזר - <b>לא מודו לבתראי</b>.
כל אחד אינו מודה למאוחר לו בסדר המשנה.
ומבאר רב הונא את דבריו:
<b>רבי שמעון</b>, שהוא התנא האחרון, הסובר שאחיו של ראשון יכול לייבם, <b>מודי ליה לרבי אלעזר</b>, התנא הקודם לו, שמציאתה ומעשה ידיה הוא של בעלה הראשון.
היות, <b>דמה</b>, שאם <b>ביאה, דעיקר איסורא</b> הוא, <b>לא קניס</b> בה רבי שמעון, אלא הוא משאיר אותה על דינה שהיא מתייבמת ונבעלת לאחיו, הרי <b>כל שכן מציאתה ומעשה ידיה, דממונא הוא</b>, שמשאיר אותה רבי שמעון על דינה, ומודה לרבי אלעזר, שמציאתה ומעשה ידיה של ראשון. (9) <b>ו</b>אולם <b>רבי אלעזר</b>, הקודם לרבי שמעון בסדר המשנה - <b>לא מודי ליה לרבי שמעון</b> השנוי אחריו, שאחיו של הראשון מייבם.
כי דוקא ב<b>מציאתה ומעשה ידיה, דממונא הוא, לא קניס</b> רבי אלעזר
<b>אבל ביאה, ד</b>ענין של <b>איסורא הוא</b> - <b>קניס</b> רבי אלעזר ואינו מייבם.
<b>ותרווייהו</b>, רבי אלעזר ורבי שמעון - <b>מודו ליה לרבי יוסי</b>, השנוי ראשון, שלא הפסידה כתובתה מן הראשון.
כי אם <b>הני</b>, מציאתה ומעשה ידיה, <b>דיתבה תותיה</b> [מציאה ומעשה ידים ניתנים לבעל בעודה יושבת תחתיו] <b>לא קניס</b>, (10) אף שיש לחוש שמא יקיימנה תחתיו הואיל ונוהג בה מנהג נשים.
<b>וכל שכן כתובה</b>, שלא קניס, <b>דלמישקל ומיפק קאי</b>. שהרי כתובה ניתנת למי שיוצאת מתחת בעלה, ואם תהיה לה כתובה היא תשתדל לצאת ממנו.
<b>ו</b>אילו <b>רבי יוסי לא מודה להו</b>, לרבי אלעזר ורבי שמעון, הסוברים שמציאתה ומעשה ידיה של ראשון, ואם רצה ראשון מייבם.
כי דוקא <b>כתובה, דלמישקל ומיפק</b>, שבנוטלה כתובה היא יוצאת ממנו, <b>הוא דלא קניס</b> רבי יוסי, כדי שתצא ממנו.
<b>אבל הני</b>, מציאתה ומעשה ידיה, הגורמים <b>דיתבא תותיה</b>, שתמשיך לשבת תחתיו - <b>קניס</b> רבי יוסי, כדי שיוציאה בעלה מתחתיו.
וכל שכן שקניס ביאה, שלא ייבמנה אחיו, שהיא ענין של איסורא, שאפילו רבי אלעזר נחלק בזה על רבי שמעון וסובר שלא תתייבם.
ואילו <b>רבי יוחנן אמר</b> להיפך:
<b>קמאי</b> - <b>מודו לבתראי</b>.
<b>בתראי</b> - <b>לא מודו לקמאי</b>:
ומבאר רבי יוחנן דבריו:
<b>רבי יוסי</b> [השנוי ראשון במשנה] <b>מודי ליה לרבי אלעזר</b> [השנוי אחריו] שהבעל זכאי במציאתה ובמעשה ידיה.
שהרי <b>כתובה, דמדידיה לדידה</b>, שמן הבעל לאשה היא ניתנת, והיא זו שצריך לקונסה, בכל זאת <b>לא קניס</b> אותה רבי יוסי.
<b>וכל שכן מציאתה ומעשה ידיה, דמדידה לדידיה</b> [מן האשה לבעל].
כיון שאתה בא להפסיד את הבעל, שאין ראוי לקונסו - ודאי לא קניס רבי יוסי.
<b>ו</b>אילו <b>רבי אלעזר לא מודי ליה</b> [לרבי יוסי השנוי קודם] שלא תפסיד האשה את כתובתה.
כי <b>מציאתה ומעשה ידיה הוא דמדידה לדידיה</b> - <b>לא קניס</b> רבי אלעזר שלא להפסיד את הבעל שאין לנו לקונסו.
<b>אבל כתובה דמדידיה לדידה</b> - <b>קניס</b> אותה רבי אלעזר.
<b>ותרווייהו</b> [רבי יוסי ורבי אלעזר] <b>מודו ליה לרבי שמעון</b> שהיא מתיבמת על ידי הראשון.
כי <b>מה</b>, אם <b>הני</b> [כתובה מציאה ומעשה ידים] <b>דמחיים</b> של הבעל הוא, <b>לא קנסי</b>, אף שהיה לנו לומר שיש לקנוס כדי שתצא ממנו -
<b>ביאה</b> של יבום, <b>דלאחר מיתה</b> של הבעל החייב לגרשה, <b>לא כל שכן</b> דלא קנסי לה.
<b>ורבי שמעון לא מודי להו</b> [לרבי יוסי ורבי אלעזר] שתטול היא כתובה ויטול הוא מציאתה ומעשה ידיה.
כי <b>ביאה הוא דלאחר מיתה</b> - <b>לא קניס</b> רבי שמעון. (11)
<b>אבל הני, דמחיים</b> של הבעל, היות ויש לנו לחשוש שאם לא יינתק הקשר שביניהם, שמא יקיימנה ולא יגרשנה - <b>קניס</b> רבי שמעון.
שנינו במשנה: רבי שמעון אומר <b>אם נשאת שלא ברשות</b> [על פי שני עדים, שלא הוצרכה לרשות בית דין] מותרת לחזור לו:
<b>אמר רב הונא אמר רב: הכי הלכתא</b> [כך היה ההלכה]!
<b>אמר ליה רב נחמן</b> לרב הונא: <b>גנבא גנובי</b>
- <b>למה לך!?</b>
מדוע אתה אומר דבר כאדם מתגנב, שפסקת סתם שכך היא ההלכה, כלומר, שאפילו חכמים ברישא מודים בה!? (12)
והרי, <b>אי סבירא לך כרבי שמעון</b> - <b>אימא "הלכה כרבי שמעון</b>"!
<b>דשמעתיך</b> - <b>כרבי שמעון קאזלה!?</b>
אם אכן סובר אתה כרבי שמעון, היה לך לומר שההלכה היא כרבי שמעון, שהרי דבריך הם כדברי רבי שמעון הם!
<b>וכי תימא</b>, שמא תתרץ, כי <b>אי אמינא</b>, אם הייתי אומר <b>"הלכה כרבי שמעון</b>", היה <b>משמע</b> שהלכה כמותו בכל דבריו במשנתנו, <b>אפילו בקמייתא</b>, בדין הראשון שלו, שאחיו של ראשון יכול לייבם, ושאין הולד מן הראשון ממזר, ובדינים אלו אין הלכה כמותו, ולכן אי אפשר לומר "הלכה כרבי שמעון"
אין. זה תירוץ, כי <b>אימא</b>, היה לך לומר ש<b>הלכה כרבי שמעון</b> - <b>באחרונה</b>.
ומסקינן: אכן <b>קשיא</b> לרב הונא אמר רב!
<b>אמר רב ששת</b>, לגבי דברי רב הונא אמר רב, שאמר הלכה כרבי שמעון בנישאת על פי עדים, שמותרת היא לחזור לבעלה הראשון:
<b>אמינא</b>, אומר אני, <b>כי ניים ושכיב רב, אמר להא שמעתתא</b>.
אומר אני שתוך כדי נמנום בשכיבה אמר רב דבר זה! (13)
שהרי ממה שאמר רב שכך היא ה<b>"הלכה</b>"
-
<b>מכלל</b> זה אתה למד, <b>דפליגי</b> רבנן על כך, וסוברים שאסורה היא לחזור לבעלה הראשון אפילו אם נישאת על פי שני עדים.
ואיך אפשר לומר כך, כי אין חולק שאם נישאת על פי שני עדים מותר לה לחזור לבעלה, היות ו<b>מאי הוה לה למיעבד?</b> ואם כן, <b>מיאנס אנסה!</b>
מה היה לה עוד לעשות אחר ששמעה שמת בעלה מפי שני עדים, ואם כן, אנוסה היא - ולמה תיאסר!? (14) <b>ועוד</b> יש להקשות עליו, מהא ד<b>תניא: כל עריות שאמרו</b> שהן ערוה, ואין קדושין תופסין בה - <b>אין צריכות הימנו גט</b>, ואפילו לא מדרבנן [ויתבאר ענין זה בסוגיא לקמן צד ב].
<b>חוץ מאשת איש שניסת</b> על סמך עד אחד, שהעיד על מיתת בעלה, והותרה להנשא <b>על פי</b> הוראת <b>בית דין</b>, ונמצא שבעלה חי.
אותה הצריכוה חכמים גט מן הבעל השני, על אף שאינו בעלה, כמבואר במשנתנו, מחמת החשש "שמא יאמרו: גירש זה ונשא זה", וכמבואר בגמרא לעיל פט א.
ומוכח מהברייתא הזאת, כי רק בנישאת <b>על פי</b> הוראת <b>בית דין</b> - <b>הוא דבעי גיטא</b> מן הבעל השני.
אבל אם נישאת <b>על פי</b> שני <b>עדים</b>, ולא היתה צריכה להגיע להיתר של הוראת בית דין - היות שאנוסה היא, <b>לא בעיא גיטא</b> מן השני.
וכשם שלא קנסוה להצריכה גט מן השני, כיון שסמכה על שני עדים, כך אין לקנוס אותה להחשיבה כמו סוטה ברצון ולאסור אותה לחזור לבעלה הראשון. (15)
ומדייק רב ששת: הרי ברייתא זו, הסוברת שאשה הנישאת על פי שני עדים בגדר אנוסה היא, ולא החמירו עליה את החומרות שהחמירו באשה הנישאת בעד אחד - <b>מני</b>, מי הוא זה שאמרה? - הרי ודאי רבנן הם שאמרוה!
כי <b>אילימא</b>, שמא נאמר ש<b>רבי שמעון</b> הוא זה שאמרה -
אי אפשר לומר כן.
שהרי לדברי רבי שמעון אפילו אם נישאת בעד אחד, <b>על פי בית דין</b> - <b>מי בעיא גט</b> מהשני!?
הרי לרבי שמעון לא קנסו כלל חכמים להצריכה גט מהבעל השני, אפילו לא במקום שקונסים אותה בשאר קנסות. כי רבי שמעון אינו חושש "שמא יאמרו גירש זה ונשא זה", וכמו שמוכח מן הברייתא שמביאה עתה הגמרא. (16)
<b>והתניא: רבי שמעון אומר: עשו</b> (17) <b>בהוראתן</b> - <b>כזדון איש באשה!</b>
איש ואשה שנישאו על פי עדות עד אחד שהעיד שמת בעלה של האשה, ועשו זאת בהוראת בית דין, שהורוה שמותרת היא להינשא על פי עד אחד בלבד. אם התברר שהיתה ההוראה בטעות, לפי שחזר הבעל - החמירו עליהם חכמים בדיניהם, כאילו עשו זאת לא בשוגג אלא בזדון, ונאסרת האשה על בעלה, כדין אשה המזנה תחת בעלה במזיד.
אך אם עשו זאת <b>על פי</b> העדאת שני <b>עדים</b> - <b>כשגגת איש באשה</b>.
אם על פי שני עדים נשא האיש את האשה, שלא הוצרכו ל"הוראת בית דין" לכך, הרי זה כאילו נבעלה האשה בשגגה ובאונס על ידי השני.
ומוכח מדברי רבי שמעון אלו, כי <b>אידי</b>, בין זו הנישאת על פי עד אחד, <b>ואידי</b>, ובין זו הנישאת על פי שני עדים - <b>לא בעיא גט</b> מהשני!
שהרי הוא מדמה את החילוק בין הנישאת על פי עד אחד לנישאת על פי שני עדים לחילוק שבין אשת איש המזנה בזדון ובין הנבעלת בשוגג. (18)
ולפי ההגדרה הזאת, היא אינה צריכה גט מהשני בכל ענין, כדין האשה המזנה תחת בעלה, שאינה צריכה גט ממי שזינתה עמו.
<b>אלא לאו</b>, מאחר שלרבי שמעון אפילו אשה הנישאת על פי עד אחד אינה צריכה גט - הרי שהברייתא הקודמת, המחלקת בין אשה הנישאת על פי אחד שצריכה גט מהבעל השני, לאשה הנישאת על פי שנים, שאינה צריכה הימנו גט - <b>רבנן היא</b>.
ומוכיח רב ששת: הרי זה שלפי רבנן היא אינה צריכה גט מהשני כשנישאת לו על פי שנים, הוא משום הטעם שטענתי שאנוסה היא, כי "מאי הוה לה למיעבד".
ומהטעם הזה הרי היא גם מותרת לחזור לבעלה הראשון, גם לרבנן.
ובהכרח, שלא נחלקו בדבר זה רבי שמעון ורבנן.
ותיקשי לרב, שאמר "הלכה כרבי שמעון", ומשמע מדבריו שלפי רבנן אסור לה לחזור לבעלה אפילו אם נישאת על פי שני עדים!
ודוחה הגמרא את הוכחתו של רב ששת:
<b>לעולם</b>, אותה הברייתא המחלקת בין עד אחד לשנים לענין גט - רק לדברי <b>רבי שמעון היא</b> אמורה, אך לרבנן גם בנישאת על פי שני עדים היא צריכה גט מהשני.
ורבי שמעון מודה לרבנן בנישאת על פי עד אחד, שהיא צריכה גט משני, וברייתא זו לדברי רבי שמעון היא.
ומה שהקשית מדברי רבי שמעון בברייתא השניה ["עשו בהוראתן"], שמשמע ממנה שלרבי שמעון גם אשה הנישאת על פי עד אחד, אינה צריכה גט מהשני - לא תיקשי לך.
<b>ותריץ</b>, תקן את הברייתא ההיא, ואמור בה <b>הכי</b>:
<b>רבי שמעון אומר</b>: אם <b>עשו בהוראתן</b>, שנישאת האשה בעד אחד על פי הוראת בית דין - <b>ככוונת איש באשה</b>.
הרי היא כמו פנויה, שנתכוין איש לקדשה, שצריכה ממנו גט.
<b>ו</b>הוא הדין ש<b>בעיא גט</b> מהבעל השני.
והנישאת <b>על פי עדים</b> - עשאוה <b>כשלא בכוונת איש באשה</b>.
כמו פנויה שבא עליה אדם שלא לשם קידושין, <b>ולא בעיא גט</b> ממנו.
ומאחר שמודה רבי שמעון שהיא צריכה גט מהשני בנישאת על פי עד אחד, הרי שפיר יש לומר כי אף הברייתא הראשונה לדברי רבי שמעון היא אמורה, והוא זה שחילק בין הנישאת על פי עד אחד לנישאת על פי שנים.
אבל לרבנן, אין חילוק ביניהם לענין זה, ובשני המקרים צריכה גט מהשני.
ואם כן, אפשר לומר שאליבא דרבנן אשה הנישאת בשני עדים, אסורה היא לחזור לבעלה, כמו אשה הנישאת בעד אחד. וכמו שאמר רב!
<b>רב אשי אמר</b> אף הוא, שהברייתא הראשונה, האומרת שהנישאת על פי הוראת בית דין צריכה ממנו גט - רק לדברי רבי שמעון היא אמורה, ולא לרבנן.
היות ולרבנן, גם אשה הנישאת על פי שני עדים צריכה גט מהבעל השני.
ולכן, אין ממנה ראיה לטענתו של רב ששת כנגד רב.
אך אין רב אשי מתקן את דברי רבי שמעון בברייתא השניה, כשם שתיקנה אותם הגמרא [שהדימוי הוא למי שבא על אשה עם כונת קידושין ולמי שבא על אשה שלא בכונת קידושין].
אלא הוא משאיר את דבריו של רבי שמעון כמו שהם היו אמורים קודם, והדימוי למי שבא על אשה בזנות "במזיד" ולמי שבא על אשה בזנות "בשוגג" - נשאר בדברי רבי שמעון כמות שהוא.
אלא, מסביר רב אשי, אין לך לדייק את דיוקו של רב ששת ממשמעות הלשון הזו של רבי שמעון, המשוה את דין הנישאת על פי עדות לדין אשה המזנה, כאילו הוא חולק בכך על רבנן, וסובר שהיא אינה צריכה גט כלל מהשני, אפילו לא כשנישאת על פי עד אחד, כשם שאשה מזנה אינה צריכה גט ממי שזינתה עמו.
היות והברייתא ההיא - רק <b>לענין איסורא</b> על בעלה בלבד <b>קתני</b> לה, ולא לענין הגט מהבעל השני, <b>והכי קאמר</b> בה רבי שמעון:
<b>עשו בהוראתן</b> - <b>כזדון איש באשה</b> [באשת איש]. <b>ומיתסרא על בעלה</b>.
עשו <b>על פי עדים</b> - <b>כשגגת איש באשה</b>. <b>ולא מיתסרא על בעלה</b>.
אבל לענין הגט, לא דיברה בו הברייתא כלל. ולכן, על אף שהברייתא מדמה את זה ל"זדון", מכל מקום, צריכה היא גט מהשני. (19)
<h3> דף צא:</h3>
<b>רבינא אמר</b> תירוץ נוסף, שאין להוכיח מהברייתא ההיא לענין הגט מהבעל השני, היות ורבי שמעון לא דיבר בה אפילו לא לענין איסורה של האשה.
אלא רק <b>לענין קרבן</b> בלבד הוא ד<b>קתני</b> לה.
וכך אמר רבי שמעון: <b>עשו בהוראתן</b> - אשה הנישאת על פי עד אחד בהוראת בית דין - <b>כזדון</b> של <b>איש באשה</b>.
דינה הוא כמו מי שבא בזדון על אשת איש, שאינו חייב קרבן [אלא עונשו במיתה].
<b>ו</b>גם האשה הזאת וכן בועלה - <b>לא מתיא קרבן</b>.
[ורבי שמעון לשיטתו, שיחיד שעשה בהוראת בית דין פטור מקרבן. תוס'].
ואם נישאה <b>על פי עדים</b> - <b>כשגגת איש באשה</b>, שהבועל אשת איש בשגגה חייב בקרבן.
<b>ו</b>אף כאן, אשה הנישאת על פי עדים <b>מתיא קרבן</b>.
<b>ואיבעית אימא</b> תירוץ אחר:
לעולם <b>הא</b> ברייתא <b>קמייתא</b> - אכן לדברי <b>רבנן היא</b> אמורה, ולא לדברי רבי שמעון היא. (1)
ובכל זאת, אין לך להוכיח ממנה שלדעת רבנן אשה הנישאת על פי עדים אינה צריכה גט מהשני, על אף שאומרת הברייתא "חוץ מאשת איש שניסת על פי בית דין", שהיא צריכה גט מהשני, ומשמע לכאורה שאשת איש הנישאת על פי שני עדים, אינה צריכה גט מהשני, כמו בכל העריות -
<b>ותריץ</b> ותתקן <b>הכי</b> את הברייתא ההיא:
<b>חוץ מאשת איש</b>, הנישאת על פי שני עדים.
<b>ו</b>כן אשת איש <b>שניסת על פי בית דין</b> -
שזו וזו צריכות גט מהבעל השני. (2)
<b>מתיב עולא</b> לרב ששת, שהקשה על רב למה תיאסר כשנישאת על פי שני עדים, והרי יש סברא של "מאי הוה לה למיעבד", שמכחה היא נחשבת לאנוסה: ו<b>מי אמרינן "מאי הוה לה למיעבד</b>", כסברא להתיר אשת איש שזינתה על סמך עדות של שני עדים שמת בעלה!?
<b>והתנן</b> במסכת גיטין [עט ב]:
בגט צריך שיהיה כתוב מקום הגט, ואת תאריך הגט. וכיון שבזמן הגמרא לא היו מונים את השנים למנין ברית העולם כפי שאנו מונים, אלא היו מונים את השנים לפי מנין שנות המלכות של המלך, בכל מלכות, לפי זמן המלכת המלך שלה. ולכן יש לציין בגט את ה"שנה" לפי מנין שנות המלוכה של המלך המולך באותו מקום בו נכתב הגט. וכותב בו "בשנה פלונית - למלך פלוני".
מי שהיה בבבל ו<b>כתב</b> את זמן הגט <b>לשם</b>, למנין השנים למלכות רומי, שהיא <b>מלכות שאינה הוגנת</b>. (3)
או שכתב בבבל <b>לשם מלכות מדי</b>, או <b>לשם מלכות יון</b>.
או שכתב בשנת כך וכך <b>לבנין הבית</b> [בית המקדש], ולא כתב לפי שנות המלך, או שכתב את מנין השנים <b>לחורבן הבית</b> - או ש<b>היה</b> הסופר הכותב את הגט (4) <b>במזרח</b>, וצריך היה לכתוב את המקום במזרח, שהוא מקום העדים החותמים על הגט, <b>ו</b>אילו הוא <b>כתב</b> את שם המקום בגט שהוא <b>במערב</b>.
או שהיה <b>במערב וכתב במזרח</b>, והלכה האשה ונישאת בגט זה לאיש -
הרי זו <b>תצא מזה ומזה, וכל הדרכים האלו בה</b>.
שנוהגות בה כל החומרות שנאמרו במשנתנו, במי שבא בעלה אחר שנישאת לאדם אחר, שהרי אף זו זינתה תחת בעלה, היות שמדרבנן אין גירושיה גירושין.
<b>ו</b>תיקשי לרב ששת, הסובר שלכולי עלמא אמרינן "מאי הוה לה למיעבד".
<b>אמאי</b> אמרו חכמים ש"כל הדרכים האלו בה"!? <b>לימא "מאי הוה לה למיעבד</b>"! הרי סבורה היתה שהגט כשר!
אלא, ודאי חולקים רבנן על רבי שמעון, ואינם סוברים את טענת "מאי הוה לה למיעבד", ולכן נאסרת הנישאת בגט פסול כמו הנישאת על פי שני עדים במיתת בעלה. (5)
ומשנינן: <b>איבעי לה לאקרויי לגיטא</b>, צריכה היתה להקרות את הגט לחכם (6) תחילה.
<b>אמר רב שימי בר אשי: תא שמע</b> ראיה שאכן לרבנן אין אומרים "מאי הוה לה למיעבד", מהא דתנן במסכת גיטין [פ א]:
<b>הכונס את יבמתו</b>, ופטר בכך את צרתה מן היבום, <b>והלכה צרתה, ונשאת</b> לשוק, <b>ו</b>אחר כך <b>נמצאת</b> כי יבמה <b>זו</b> שייבם אותה, היא <b>אילונית</b>, שאיו בה זיקת יבום, ואין ביאתת היבם בה פוטר את צרתה מהיבום. (7) ונמצא שנבעלה הצרה לאדם זר בהיותה שומרת יבם, לאחיו של בעלה המת -
הרי זו <b>תצא מזה</b>, מן היבם שהיא זקוקה לו. והיות ומן התורה היא עדיין זקוקה לו הרי הוא חולץ לה, אבל אינו מייבם אותה, מדרבנן. (8)
<b>ו</b>כן היא יוצאת <b>מזה</b>, מהבעל שנישאה לו, שהרי נישאה לו באיסור, בשעה שהיתה שומרת יבם.
<b>וכל הדרכים האלו בה</b>.
<b>ו</b>לרב ששת תיקשי: <b>אמאי</b> מחמירים על הצרה שנישאה לאחר, ולא ידעה שהיבמה השניה היא איילונית!? <b>נימא: מאי הוה לה למיעבד!?</b>
ודחינן: <b>איבעי לה לאמתוני</b>. היה לה לצרת האיילונית להמתין עד שתדע אם איילונית היא, ולא היה לה להינשא קודם לזה. (9) <b>אמר אביי: תא שמע</b> ראיה ממשנה נוספת במסכת גיטין [שם]:
דתנן: <b>כל</b> הנשים שהן באיסור <b>עריות</b> על היבם, <b>שאמרו</b> עליהן שהן <b>פוטרות</b> את <b>צרותיהן</b> מן החליצה ומן היבום, ומותרות הצרות לשוק [כמו ששנינו בתחלת המסכת]. אם <b>הלכו צרות</b> הערוה <b>ונישאו</b> לשוק.
<b>ו</b>אחר כך <b>נמצאו אלו</b>, העריות שהן <b>"אילונית</b>", אשר מקחה מקח טעות.
ומתברר עתה, שהיו קידושיהן של האיילוניות בגדר "מקח טעות", ואין צרותיהן נחשבות לצרות ערוה, שהרי עתה מתברר שהאיילוניות לא היו נשואות כלל, ואין הן "צרותיהן", ולא נפטרו כלל מיבום מכחן [רש"י; וכמו ששנינו בתחלת המסכת וראה לעיל הערה 4].
הרי זו <b>תצא מזה ומזה, וכל הדרכים האלו בה</b>.
<b>ואמאי!?</b> <b>נימא "מאי הוה לה למיעבד</b>"!? (10)
ודחינן: <b>איבעי לה לאמתוני</b> עד שתדע אם הערוה היא אילונית, ואחר כך תינשא לשוק.
<b>אמר רבא, תא שמע</b> מהא דתנן, שם: <b>כתב</b> ה<b>סופר</b> את ה<b>גט לאיש, ו</b>את ה<b>שובר</b> [קבלה על תשלום הכתובה] <b>לאשה</b> ה"שוברת" את כתובתה, שהיא מקבלת אותה בשעת הגירושין.
<b>וטעה</b> הסופר, והחליף, <b>ונתן</b> את ה<b>גט לאשה</b>, במקום שיתנו לבעל שיתן לאשתו.
<b>ו</b>את ה<b>שובר</b> הוא נתן <b>לאיש</b>, במקום שיתנו לאשה כדי שהיא תתננו לבעלה כשיפרענה כתובתה.
<b>ונתנו זה לזה</b>, הבעל נתן לאשה את השובר במקום לתת לה את הגט, <b>וזה לזה</b> והאשה נתנה לבעל את הגט במקום לתת לו את השובר, והלכה האשה ונישאה לאחר, <b>ולאחר</b> <b>זמן הרי הגט יוצא מתחת ידי האיש</b>, שקיבלו מיד האשה, <b>ושובר מתחת ידי האשה</b>, שקיבלתו מיד הבעל.
ונמצא שנישאה אשה זאת לאחר בהיותה אשת איש -
הרי זו <b>תצא מזה ומזה, וכל הדרכים האלו בה</b>.
<b>ואמאי!?</b> <b>נימא מאי הוה לה למיעבד!?</b> (11)
ודחינן: <b>איבעי לה לאקרויי לגיטא</b>. צריכה היתה לאחר שקיבלה את השובר בתורת גט להקרותו לחכם, לידע אם קיבלה גט כדינה.
<b>תא שמע: שינה שמו</b> של הבעל בגט, <b>ושמה</b> [או שמה] של האשה, או <b>שם עירו</b> של הבעל, <b>ושם</b> [או שם] <b>עירה</b>, והלכה ונישאת בגט זה, הרי זו <b>תצא מזה ומזה, וכל הדרכים האלו בה</b>.
<b>ואמאי!?</b> <b>נימא מאי הוה לה למיעבד!?</b> (12) ודחינן: <b>איבעי לה לאקרויי לגיטא</b>, ולבדוק את כשרותו.
תיקנו חכמים שיהיו הכהנים המגרשים נשותיהן, מגרשים אותן ב"גט מקושר" משום שכהנים קפדנים הם, והיו כותבין גט במהירות לנשותיהם, ומתחרטים לאחר זמן ואין יכולים להחזירן. ותיקנו להם גט מקושר, שאינו נוח ליכתב מהרה, שמא בתוך כך יתפייס הבעל, והיו חותמין עדיו מבחוץ.
וכותב שורה אחת או שתים, ומקפל, וכורך על הגליון החלק, ותופר, ועד אחד חותם על הכרך מבחוץ, וחוזר וכותב שני שיטין או יותר מבפנים, וכורכן על החלק, וחותם עד שני על הכרך בחוץ, וכן עד שלישי. ואם יש קשר כרוך ואין עד חתום מאחוריו הרי זה גט "קרח" ופסול [לשון רש"י גיטין פא ב].
<b>אמר רבינא תא שמע: כנסה בגט קרח</b> [שהוא גט פסול], שקיבלה האשה מבעלה הכהן, הרי זו <b>תצא מזה ומזה</b> וכל הדרכים האלו בה.
<b>ואמאי!?</b> <b>נימא מאי הוה לה למיעבד!?</b> (13)
ודחינן: <b>איבעי לה לאקרויי לגיטא</b>.
<b>רב פפא סבר למיעבד עובדא ב"מאי הוה לה למיעבד</b>".
כלומר, אשה שהלך בעלה למדינת הים, ונישאה על פי שני עדים, ובא בעלה, והיה רוצה רב פפא להתירה לשוב לבעלה הראשון, הואיל ואנוסה היא, כי "מאי הוה לה למיעבד".
<b>אמר ליה רב הונא בריה דרב יהושע לרב פפא</b>:
<b>והתניא כל הני מתנייתא</b> [והרי שנינו כל המשניות הנזכרות] ומוכח מהן שאין אומרים "מאי הוה לה למיעבד"!?
<b>אמר ליה</b> רב פפא לרב הונא בריה דרב יהושע: <b>ו</b>כי <b>לאו שנינהו!?</b> וכי לא תירצנו ודחינו ראיות אלו!? <b>אמר ליה</b> רב הונא לרב פפא: <b>ואשינויי</b> - <b>ליקו וליסמוך!?</b> וכי יש לנו לסמוך על תירוצים דחוקים!? (14)
וקיבל רב פפא את דבריו, ונמנע לעשות כאשר עלתה על לבו בתחילה.
<b>אמר רב אשי: ולקלא</b>, אם ניסת בבית דין על פי עד אחד, ואחר כך יצא קול שבעלה חי ולפנינו לא בא - <b>לא חיישינן</b> לה, ואינה צריכה לצאת מזה שנישאת לו כדין מחמת הקול.
והוינן בה: <b>הי קלא</b> [כלומר: מתי יצא הקול]?
<b>אילימא קלא דלבתר נישואין</b>, אם נאמר שהנידון הוא בקול שיצא לאחר הנישואין -
<b>הא אמרה רב אשי חדא זימנא</b> [הרי כבר אמר רב אשי את הדין הזה פעם אחרת]!?
<b>דאמר רב אשי</b>:
<h3> דף צב.</h3>
<b>כל קלא ד</b>ל<b>בתר נישואין</b>, כל קול שיוצא לאחר הנישואין, וכגון כהן שנשא אשה ויצא עליה קול אחר הנשואין שהיא גרושה או זונה, <b>לא חיישינן</b>, אין חוששים לו.
ומיישבת הגמרא, שאין הנידון שלנו דומה לשאר קול שאחר נישואין, ועל כן הוצרך רב אשי להשמיענו שאף כאן אין חוששין לקול שאחר נישואין:
כי <b>מהו דתימא</b>, הייתי אומר: <b>הואיל ואתאי לבי דינא ושרינן</b> לה. כיון שצריכה כל אשה שמעיד עד אחד על מיתת בעלה, לבוא לבית דין שיתירוה, שמא נאמר <b>כקלא דקמי נישואין דמי</b> [כאילו יצא הקול קודם הנישואין], שהרי אף אנו היינו חוששים שמא אין אמת בפי העד, ועל כן הוצרכנו לבית דין, <b>ותיתסר</b> [ותיאסר] אף שנישאת בינתיים.
<b>קא משמע לן!</b> (1)
שנינו במשנה: <b>ניסת על פי בית דין, תצא</b> ופטורה מן הקרבן:
אדם העושה בטעות עבירה שחייבים עליה קרבן חטאת, והיתה טעותו משום שבית דין הורה בטעות שאין זה מעשה עבירה -
אם היתה הוראה זו הוראה של בית הדין הגדול בירושלים, וטעו רוב הציבור ועשו על פיה, הרי הם מביאים "פר העלם דבר של ציבור", ואינם מביאים כל אחד ואחד קרבן חטאת יחיד.
אך אם לא הטעו בית דין את רוב הציבור, אלא עשה רק היחיד מעשה עבירה על פי הוראתו המוטעית של בית דין, נחלקו בדבר תנאים בתחילת מסכת הוריות, אם הוראת בית דין פוטרת מן הקרבן.
להלכה נפסק שיחיד שעשה בהוראת בית דין - חייב קרבן חטאת.
ודנו האחרונים, האם הנידון ביחיד שעשה בהוראת בית דין הוא דוקא בבית דין הגדול, או בהוראה של כל בית דין, אפילו של שלשה הדיוטות.
והדבר נוגע גם לענין מי ששאל רב מורה הלכה בהלכות איסור והיתר, וטעה הרב בהוראתו - האם צריך השואל שהוטעה על ידי טעותו של הרב להביא קרבן [או האם חייב הוא כפרה כשוגג, או שדינו כאנוס שאינו צריך כפרה].
עיין בביאור ענין זה בדברי החזון איש, המביא ומבאר בהרחבה את השיטות השונות בענין זה, בתחילת פרקנו.
הסוגיה שלפנינו עוסקת בענין "הוראת בית דין", ומחלקת בין הוראה מוטעית של בית דין לבין טעות במציאות של בית דין, ודנה בעדות אשה שהתברר אחר כך שהבעל חי, האם היתה כאן טעות בית דין בהוראה או טעות במציאות.
<b>אמר זעירא: ליתא למתניתין</b> - <b>מדתני בי מדרשא!</b> אין הלכה כמשנתנו הפוטרת אותה מן הקרבן, מכח מה ששנינו במתניתא אחרת בבית המדרש, המחייבת אותה בקרבן! (2)
<b>דתני בי מדרשא</b>, כך שנו בבית המדרש:
אם <b>הורו בית דין ששקעה חמה</b> במוצאי שבת, וכבר מותר לעשות מלאכה, ועשו אנשים מלאכה על פי הוראתן, <b>ולבסוף זרחה</b>, האירה השמש, לפי שעדיין לא שקעה -
<b>אין זו "הוראה</b>" של בית דין הפוטרת את היחיד מן הקרבן. (3)
<b>אלא</b> היא <b>"טעות</b>" של בית דין, שהתירו זאת מחמת שטעו במציאות, והכל רואים שבית הדין טעה במציאות, ולא היתה כאן "הוראה" של בית הדין.
ואף כאן, כשהתירה בית הדין, הרי מחמת שהיה סומך על העד, הוא שהתירה, ועתה נתברר לעין כל שהעד עד שקר היה, והטעה את בית הדין, ועל כן אין זו "הוראה" שתפטור את היחיד העושה על פיה, מחיוב קרבן, אלא טעות של בית דין, שאינה פוטרת מן הקרבן.
<b>ורב נחמן אמר: הוראה היא!</b>
לפי שלא על העד אמרו חכמים לסמוך כדי להתיר את האשה, אלא בית דין מכח סברתם שהאשה דייקא ומינסבא, הם שמתירים אותה.
ומאחר שעל הוראת בית הדין היה סומך, דינו הוא כ"יחיד שעשה בהוראת בית דין", שהוא פטור מקרבן.
<b>אמר רב נחמן: תדע ד"הוראה" היא</b>, שהורו בית דין הוראה מוטעית, ולא היתה זאת טעות במציאות גרידא -
<b>ד</b>הרי <b>בכל התורה כולה עד אחד לא מהימן</b>, (4) <b>ו</b>אילו <b>הכא</b>, בעדות אשה, הוא כן <b>מהימן</b> -
ו<b>מאי טעמא</b> עד אחד נאמן כאן?
<b>לאו</b>, הלא הוא <b>משום דהוראה היא</b> של בית דין, שהורו על פי סברתם והבנתם שאפשר להתיר כאן את האשה משום סברת חזקה שאשה דייקא ומינסבא. (5)
ואילו רבא חולק על רב נחמן:
<b>אמר רבא: תדע דטעות הוא</b> ולא "הוראה", כדברי רב נחמן -
<b>ד</b>הרי <b>אילו הורו בית דין</b> הוראה מוטעית <b>בחלב ובדם להיתירא</b> [לומר על חלב או דם מסוימים שאינם בכלל איסור התורה], אף שלא נתנו לנו בהיתר זה טעם ברור לגמרי, הרי אנו שומעים להם.
<b>ו</b>אם <b>הדר חזו</b> הבית דין <b>טעמא לאיסורא</b> [שבו ושקלו בית הדין את הענין ומצאו טעם מובהק וברור לאיסור], הרי מעתה, <b>כי הדרי ואמרי להיתירא</b> - <b>לא משגחינן להו</b> [לו היו בית הדין חוזר שוב ונותן טעם להיתר, כעין הטעם הראשון ממש, שלא הוסיפו לנו בירור יותר מן הראשון, הרי בודאי שלא היינו שומעים להם].
<b>ואילו</b> גבי עדות אשה, <b>היכא דאתא עד אחד</b> - <b>שרינא</b> לה [אם בא תחילה עד והעיד על מיתת הבעל, אנו מתירים את האשה] ואף שאין הדבר ברור לגמרי.
ואם <b>אתו תרי</b> - אחר שנישאת האשה - <b>אסרנא</b> [ואם יבואו שנים המכחישים את העד הראשון, נאסור אותה, כי אין האחד עומד בפני השנים].
ובכל זאת, <b>כי הדר אתא עד אחרינא</b>, ואמר "עכשיו מת" [אם בא עד אחר ואמר "עכשיו מת", אחרי הזמן שראוהו השנים חי] - <b>שרינן לה</b>, מתירים אותה להנשא, אף על פי שאין בהיתר החדש שום בירור יותר מן הראשון.
ו<b>מאי טעמא</b> מאמינין אנו לעד השני? <b>לאו</b>, הלא <b>משום דטעות הוא!</b>
שהרי אילו הוראה היתה, לא היינו שומעים לבית הדין באחרונה, שהיא כראשונה ממש.
אלא ודאי, הוראתם הראשונה טעות היא, כסבורין בית הדין שאותו העד לא היה משקר, והאשה דייקא ומינסבא.
ונמצא, שסמכנו על נאמנות העד בטעות.
ומשום שטעינו בו, אין לנו לומר שלא נאמין לעד השני, ונאמר שאף הוא משקר, כי אם הראשון הוחזק לשקר - כל ישראל מי הוחזקו לשקר? ואם היא לא דקדקה בפעם ראשונה ונתקלקלה בו, מסתמא מדקדקת עכשיו. (6)
ומוסיפה הגמרא:
<b>ואף רבי אליעזר סבר דטעות הוא</b>, ואין זה בכלל יחיד שעשה על פי הוראת בית דין שפטור!
<b>דתניא: רבי אליעזר אומר</b>: אשה שנישאת על פי בית דין שהתירה על פי עד אחד, ובא בעלה - <b>יקוב הדין את ההר!</b>
הולכים אחר עומק הדין, <b>ותביא חטאת "שמינה</b>" [מובחרת], על שנישאת באיסור, ואין הוראת בית הדין פוטרתה.
ומדייקת הגמרא:
<b>אי אמרת בשלמא דטעות הוא</b> - <b>משום הכי מייתי קרבן</b>.
<b>אלא אי אמרת דהוראה היא</b> - <b>אמאי מתיא קרבן?</b>
והרי היחיד שעשה בהוראת בית הדין הרי הוא פטור.
ומוכח, שרבי אליעזר סובר שטעות היא, ולא הוראה!
ומקשינן עלה: <b>ודילמא קסבר רבי אליעזר: יחיד שעשה בהוראת בית דין חייב</b>, ולאו משום שטעות הוא.
ומפרשינן: <b>אם כן</b> - שלדעת רבי אליעזר אין הוראת בית הדין פוטרת בשום מקום - <b>מה</b> הוא זה שאמר רבי אליעזר בנישאת על פי עד אחד <b>"יקוב הדין את ההר</b>"!? שהרי לשון זה משמע, שאם לא תעמיק בדבר, אכן תפטור את האשה מכח הוראת בית הדין.
אלא ודאי, היחיד שעשה בהוראת בית הדין אף לרבי אליעזר פטור הוא מקרבן, אלא שבמקרה זה יש להעמיק בדבר, ולהחשיבה כמי שעשתה שלא על פי הוראת בית דין, ועל כן חייבת היא בקרבן.
שנינו במשנה: <b>הורוה בית דין להנשא</b>, וקלקלה, חייבת בקרבן, שלא התירוה אלא להנשא:
<b>מאי קלקלה?</b>
<b>רבי אלעזר אומר: זינתה</b>, דהיינו, נבעלה בתורת פנויה, בלא שנישאת.
<b>רבי יוחנן אמר</b>: כגון ששנישאת כאשר היא <b>אלמנה לכהן גדול</b>, או <b>גרושה וחלוצה לכהן הדיוט</b>.
<b>מאן דאמר "זינתה", כל שכן אלמנה לכהן גדול</b> שהיא חייבת בקרבן.
אבל <b>מאן דאמר אלמנה לכהן גדול, אבל זינתה לא</b> חייבת בקרבן -
<b>מאי טעמא?</b> - משום <b>דאמרה</b> האשה: <b>אתון</b> בית הדין, <b>הוא דשויתין פנויה</b> [אתם בית הדין הוריתם לי שאני פנויה]. (7)
<b>תניא</b> בהדיא <b>כוותיה דרבי יוחנן</b>, שאין היא חייבת אלא אם כן נבעלה בעילת איסור:
מי שחטא בשגגה כמה פעמים באותה עבירה, והיתה השגגה ב"העלם אחד", כגון מי שאכל כזית חלב, וחזר ואכל עוד פעם כזית חלב משום שלא ידע מאיסור חלב, או שלא ידע שהדבר הזה מוגדר כחלב אלא סבור שהוא בגדר שומן, ורק אחר שחזר ואכל כמה פעמים נודע לו מאיסור חלב, או שנודע לו שהדבר שהיה מוגדר אצלו כשומן מוגדר בדין שהוא חלב, הרי הוא חייב להביא רק קרבן אחד, היות וכל מעשיו בשגגה היו ב"העלם אחד".
אבל אם אכל זית אחד חלב, ונודע לו שעבר עבירה, ושוב נעלם ממנו ואכל זית נוסף, הרי זה חייב שני קרבנות, כי הידיעה שבינתיים מחלקת את חיוב הקרבן על שתי העבירות לשני חיובים נפרדים.
אך יש חילוקים מסוימים, שמכוחם מתחייב האדם כמה חטאות על המעשים שהוא עושה בהעלם אחד.
כגון, לפי רבי אליעזר, אם בא על אחת מכל העריות [שהוא חייב עליה חטאת כשבא עליה בשוגג] וחזר ובא עליה באותו העלם, הרי הוא חייב על כל ביאה וביאה, מפני שלדעת רבי אליעזר הביאות הנפרדות "מחלקות" את חיובו בקרבן. ונחלקו עליו חכמים מפני שלדעתם אין הביאות מחלקות.
אבל אם בא על חמשת נשיו כשהן נדות, בהעלם אחד, אף חכמים מודים לרבי אליעזר שהוא חייב קרבן חטאת על כל אשה ואשה, מפני שחמשת הנשים "גופין מחולקין" הן, שהם מחלקים את חיובו בקרבן חטאת לגבי כל אחת ואחת, אפילו אם הוא נעשה בהעלם אחד.
כדתניא מחלוקת זו בברייתא במסכת כריתות דף טו א, ושם מתבאר טעמו של כל אחד.
דתניא: <b>הורוה בית דין לינשא והלכה וקלקלה</b>, ו<b>כגון</b> שנישאת <b>אלמנה לכהן גדול</b> או <b>גרושה וחלוצה לכהן הדיוט</b>, הרי זו <b>חייבת בקרבן</b>, שלא התירוה אלא להנשא -
ונחלקו רבי אליעזר וחכמים לשיטתם בחיוב הקרבנות שהיא חייבת:
[וחייבת בקרבן] <b>על כל ביאה וביאה, דברי רבי אלעזר</b>, מפני שהביאות מחלקות.
<b>וחכמים אומרים: קרבן אחד על הכל</b>, שאין ביאות מחלקות.
<b>ומודים חכמים לרבי אלעזר: שאם נשאת לחמשה בני אדם, שחייבת בקרבן על כל אחד ואחד, הואיל וגופין מוחלקין</b>
<big><b>מתניתין:</b></big>
אין אשה זקוקה ליבום אלא אם לא היו לבעלה בנים, ואם היו לו בנים ומתו קודם שמת הבעל, הרי היא זקוקה ליבום, ואם בשעת נפילה ליבום היו לו בנים ואחר כך מתו, שוב אין אשתו זקוקה ליבום.
א. <b>האשה שהלך בעלה ובנה למדינת הים, ובאו ואמרו לה: מת בעליך ואחר כך מת בנך</b> ופטורה את מיבום, שהרי היה לבעלך בן בשעת מיתתו, <b>ונשאת</b> לשוק, <b>ואחר כך אמרו לה</b>: (8) <b>חילוף היו הדברים</b>, ומת בנך קודם שמת בעליך וזקוקה היית ליבום.
הרי זו <b>תצא</b> מזה שנישאת לו, שהרי זקוקה היא ליבום.
<b>והולד ראשון ואחרון</b> [הנולד לה קודם ששמעה שמועה שניה, והנולד אחריה] <b>ממזר</b>. כי משנתנו כרבי עקיבא היא, הסובר שיש ממזר מחייבי לאוין. ויבמה לשוק מכלל חייבי לאוין היא.
ב. ואם <b>אמרו לה: מת בנך, ואחר כך מת בעליך</b>, וזקוקה את ליבום לאחי בעלך, <b>ונתייבמה</b>.
<b>ואחר כך אמרו לה</b>: (9) <b>חילוף היו הדברים</b>, ואינך זקוקה ליבום, שהרי היה לבעלך בן בשעת מיתתו -
הרי זו <b>תצא</b> מאחי בעלה שייבמה, כיון שערוה היא לו.
<b>והולד ראשון ואחרון</b> [קודם שמועה שניה, ואחריה] <b>ממזר</b>, כשאר הנולדים מחייבי כריתות.
ג. ואם <b>אמרו לה: מת בעליך</b> [ולא היה לו אח או שהיו לו בנים], <b>וניסת</b> לאחר.
ו<b>אחר כך אמרו לה: קיים היה</b> בעלך באותה שעה שנישאת לאחר, <b>ו</b>אולם עכשיו הוא כבר <b>מת</b> -
הרי זו <b>תצא</b> ממנו, וכמבואר במשנה הקודמת "תצא מזה ומזה". (10)
<b>והולד ראשון</b>, שהיה לה מבעלה השני, קודם שמת בעלה, הרי הוא <b>ממזר</b> מן התורה.
<b>והאחרון</b>, שנולד לה ממנו לאחר מיתת בעלה, <b>אינו ממזר</b> מן התורה אלא מדרבנן, וכמו ששנינו במשנה קודמת "הולד ממזר מזה ומזה". (11) ד. <b>אמרו לה: מת בעליך, ונתקדשה</b>, ועדיין לא נישאת.
<b>ואחר כך בא בעלה</b> - <b>מותרת לחזור לו</b>, שהרי לא עשתה איסור.
אבל אם נישאת, אף על פי שלא נבעלה - אסורה לחזור לו. (12)
ו<b>אע"פ שנתן לה אחרון גט</b>, כיון שלא היה צריך לתת גט מן הדין - <b>לא פסלה מן הכהונה</b>.
כי <b>את זו דרש רבי אלעזר בן מתיא: "ואשה גרושה מאישה</b> לא יקחו" [הכהנים] - מלמד הכתוב שרק אם מקבלת אשה את הגט מ"אישה", הוא שנאסרת כגרושה לכהן. <b>ולא</b> אשה המקבלת גט <b>מאיש שאינו אישה</b>.
<big><b>גמרא:</b></big>
והוינן בה: <b>מאי</b>, מי הוא הולד ה<b>"ראשון</b>", <b>ומאי</b> הוא הולד ה<b>"אחרון</b>" ששנינו במשנתנו?
<b>אילימא "ראשון</b>" הוא הולד הנולד <b>לפני שמועה</b> שבאיסור היא עומדת אצל בעלה, <b>ו"אחרון</b>" הוא הנולד <b>לאחר שמועה</b> (13) -
אם כן, <b>ליתני</b> במשנתנו בשתי הפיסקאות הראשונות <b>"הולד ממזר</b>", ודי בכך, ולמה לו לתנא של משנתנו לחלק את הולדות ל"ראשון" ול"אחרון"?
ומשנינן: <b>משום דקבעי למיתני סיפא</b> בפיסקא השלישית: <b>אמרו לה מת בעליך, ונישאת, ואחר כך אמרו לה, קיים היה</b> בעליך בתחילת נישואיך, <b>ומת</b> עכשיו - הרי <b>הראשון ממזר, והאחרון אינו ממזר</b>.
לפיכך <b>תנא נמי רישא: ראשון ואחרון ממזר</b>.
<b>תנו רבנן: זו</b> ששנינו במשנתנו, שיבמה הנישאת לשוק באיסור הרי הולד ממזר, ולפיכך כשאמרו לה מת בנך ואחר כך מת בעליך הולד ממזר -
ל<b>דברי רבי עקיבא</b> היא נשנית.
<b>שהיה</b> רבי עקיבא <b>אומר: אין קדושין תופסין בחייבי לאוין</b> והולד ממנה ממזר, ואף יבמה הנישאת לשוק באיסור לאו היא עומדת. שנאמר "לא תהיה אשת המת החוצה לאיש זר". ולפיכך אם בא עליה זר, הולד ממנה ממזר.
<b>אבל חכמים אומרים: אין ממזר מיבמה</b> לשוק.
ותמהינן: <b>ולימא</b> הכי "אבל חכמים אומרים, <b>אין ממזר מחייבי לאוין</b>"!?
שהרי כך היא דעת חכמים החולקים על רבי עקיבא, והסוברים שבכל חייבי לאוין קדושין תופסין בהן, ואין הולד ממזר!? ומשנינן: "חכמים" שאמרו בברייתא, אין אלו החכמים החולקים על דברי רבי עקיבא.
אלא, <b>האי תנא</b> ["חכמים" שבברייתא] - <b>הך "תנא דרבי עקיבא" הוא!</b>
יש תנא אחר, הסובר אחרת בדעתו של רבי עקיבא, <b>דאמר</b> אותו תנא, שלא מכל חייבי לאוין עושה רבי עקיבא ממזר, אלא רק <b>מחייבי לאוין ד"שאר</b>", של קרובים, <b>הוי ממזר</b>, וכגון הנושא את אנוסת אביו או את חלוצתו.
אבל <b>מחייבי לאוין גרידי</b> [לבד], וכגון יבמה לשוק, שאין הזר עובר בלאו של קרובה - <b>לא הוה ממזר</b>.
<h3> דף צב:</h3>
<b>אמר רב יהודה</b> <b>ע</b> <b>אמר רב: מנין שאין קדושין תופסין</b> לאדם זר - <b>ביבמה</b> שעדיין לא חלצה, ואפילו לרבנן הסוברים בעלמא שקדושין תופסין בחייבי לאוין? (1)
<b>שנאמר "לא תהיה אשת המת החוצה לאיש זר</b>" -
מלמד הכתוב באומרו "לא תהיה" - <b>לא תהא בה הויה</b> של קדושין <b>ל</b>אדם <b>זר</b>.
<b>ושמואל אמר: בעניותנו</b>, שאין אנו יודעים לפרש את המקרא - <b>צריכה גט</b>.
ומבארת הגמרא את דברי שמואל:
<b>מספקא ליה לשמואל</b>, האם <b>האי "לא תהיה אשת המת</b>" -
<b>אי</b> רק <b>ל</b>אסור אותה ב<b>לאו</b> - <b>הוא דאתא</b>, רק זה בא הכתוב ללמד. (2)
<b>אי</b> גם לכך <b>דלא תפסי בה קדושין</b> - <b>הוא דאתא</b>, בא הכתוב "לא תהיה". (3)
<b>אמר ליה רב מרי בר רחל לרב אשי: הכי אמר אמימר: הלכה כוותיה דשמואל</b>, שהיבמה שנישאה לשוק צריכה היא גט.
<b>אמר רב אשי: השתא דאמר אמימר</b> ש<b>הלכתא כוותיה דשמואל</b> -
<b>אם היה יבמה כהן</b>, ונישאת יבמתו לזר, (4) והוצרכה ממנו גט, כדשמואל - הרי הגט אוסר אותה על היבם הכהן משום גרושה.
ולפיכך, <b>חולץ לה</b> הכהן, ואינו מיבם אותה.
<b>ושריא ליה</b> היבמה לזר, שנשאה אחר חליצתו של יבם.
ותמהינן עלה: <b>איתגורי איתגור!?</b>
הרי הרויח הזר ריוח על ידי עבירתו! כי נמצא, שעל ידי נשואיו עם היבמה באיסור, הרויח הזר יותר ממה שהיה לו אם לא היה נושאה באיסור, כי קודם שנשאה יכול היה היבם ליבמה ולא היתה נישאת לו, ועכשיו שנשאה הזר, ואסרה על היבם הכהן, הרויח שתהא לו לאשה. (5)
<b>אם כן, מצינו חוטא נשכר!?</b>
<b>אלא</b>, כך אמר רב אשי: <b>אם</b> נישאת (6) היבמה לזר, ו<b>היה יבמה ישראל</b> - <b>נותן לה</b> ה<b>שני</b>, הזר, <b>גט</b> בעל כרחו, שבית דין כופין אותו לכך, כדי שלא יהא חוטא נשכר, (7) <b>והותרה לו</b> ליבם.
<b>אמר רב גידל אמר רב חייא בר יוסף אמר רב: יבמה</b> - <b>קדושין</b> הוא ד<b>אין בה</b> לזר, אבל <b>נשואין יש בה</b>, ומפרש לה ואזיל.
ומניחה הגמרא שכך אמר רב: אם נישאת היבמה לזר, וכגון שאמרו לה מת בעלך ואחר כך מת בנך, ואינך זקוקה ליבום - הרי זו צריכה גט.
ולכן תמהה הגמרא: <b>אי קדושין אין בה</b> - הרי <b>נשואין נמי אין בה!</b>
שהרי אי אפשר לנשואין בלא קדושין.
ומשנינן: <b>אימא</b>, אמור שכך אמר רב:
<b>קדושין ונשואין אין בה</b> להצריכה גט. (8)
<b>ואיבעית אימא: מאי נשואין יש בה</b> - <b>בזנות!</b>
כלומר, לא לענין להצריכה גט אמר רב, אלא לענין שאם נישאת לזר, אף שעדיין לא נבעלה לו, הרי הוא כזנות, ונאסרת על יבמה. (9) והלכה זו היא <b>כדרב המנונא!</b>
<b>דאמר רב המנונא: שומרת יבם שזינתה</b> - <b>אסורה ליבמה</b>.
<b>ואיבעית אימא: לעולם כדאמרן מעיקרא</b>, ש<b>קדושין אין בה</b> ביבמה הנישאת לשוק על פי עד אחד או שנים - להצריכה גט.
אבל <b>נשואין יש בה</b> להצריכה גט, אם אמרו לה מת בעלך ואחר כך מת בנך, ושוב התברר שמת בנה קודם לבעלה.
ודקשיא לך: אם קדושין אין בה, הרי כל שכן שנשואין אין בה - לא תיקשי:
כי ודאי אין נישואיה נישואין גמורין.
אלא, שהצריכוה חכמים גט, משום <b>דמיחלפא</b> דין היבמה הנישאת לשוק בעד אחד <b>ב</b>דין של <b>אשה שהלך בעלה למדינת הים</b>, ובא עד אחד ואמר לה מת בעלך, וניסת על פי בית דין בעד אחד, ואחר כך בא בעלה, שהיא כן צריכה גט.
ויבואו לומר שאף אשת איש אינה צריכה גט. (10) <b>אמר רבי ינאי: בחבורה</b> [יום אסיפה או יום ועד היה להם שקורין "חבורה"] (11) <b>נמנו וגמרו</b>, נמנו החכמים למנין והסכימו ברוב דעות:
<b>אין קדושין תופסין ביבמה</b> לשוק!
היות ונאמר "לא תהיה אשת המת החוצה לאיש זר", ודרשינן: לא תהא בה הויה לאיש זר!
<b>אמר ליה רבי יוחנן</b> לרבי ינאי: <b>רבי!</b> האם <b>לא משנתנו היא זו</b> שאמרה שאין תופסים קידושין ביבמה לשוק!?
<b>דתנן</b>:
א. המקנה דבר שלא בא לעולם, כגון פירות דקל שעדיין לא צמחו, נחלקו בדבר תנאים.
יש הסוברים: המקנה דבר שלא בא לעולם, קנינו קנין. ואילו לדעת חכמים, המקנה דבר שלא בא לעולם, לא קנה.
ב. ולא בדבר זה בלבד נחלקו, אלא כל העושה מעשה קנין באופן שאין חלותו של הקנין מיד, אלא חלות הקנין היא לאחר זמן, היות לא יתכן שתחול חלות הקנין עתה - הרי הוא בכלל מקנה "דבר שלא בא לעולם".
ולדעת חכמים, אי אפשר לעשות מעשה קנין עתה כדי שיחול בעתיד, בענין שלא יכול הקנין לחול עתה. ולכן, אף לכשיגיע הזמן שחלות הקנין יכולה לחול - היא אינה חלה. ולכן -
גוי שאינו יכול לקדש אשה ישראלית בעודו גוי, <b>האומר לאשה</b> ישראלית: <b>הרי את מקודשת לי</b>, ויחולו קידושייך <b>לאחר שאתגייר</b>.
או ישראל האומר לגויה, שאינה ראויה להתקדש לו בגויותה: הרי את מקודשת לי, <b>לאחר שתתגיירי</b>.
או עבד כנעני שאמר לבת ישראל: הרי את מקודשת לי <b>לאחר שאשתחרר</b>, ואהיה בר קדושין.
או ישראל שאמר לשפחה כנענית: הרי את מקודשת לי <b>לאחר שתשתחררי</b>.
או שאמר לאשת איש: הרי את מקודשת לי <b>לאחר שימות בעליך</b>.
או שאמר לאחות אשתו, שאינה ראויה להתקדש לו בעוד אחותה חיה: הרי את מקודשת לי <b>לאחר שתמות אחותיך</b>.
<b>או</b> שאמר ליבמה הזקוקה לחליצה, ואינה ראויה עכשיו להתקדש: הרי את מקודשת לי <b>לאחר שיחלוץ לך יבמיך</b>.
כל אחת ואחת מאלו - <b>אינה מקודשת</b>, שהרי זה כמקנה דבר שלא בא לעולם, וכדעת חכמים, שהמקנה דבר שלא בא לעולם לא קנה.
ומוכח מהמשנה שאין קדושין תופסין ביבמה, ולכן האומר ליבמה הזקוקה לחליצה: הרי את מקודשת לי לאחר שיחלוץ לך יבמיך אינה מקודשת.
<b>אמר ליה</b> רבי ינאי לרבי יוחנן: <b>אי לאו דדלאי לך חספא</b>, אם לא שהגבהתי עבורך חרס מקרקעית הים [רבינו תם] -
<b>מי משכחת מרגניתא תותיה!?</b> וכי היית מוצא בעצמך את המרגלית המונחת תחתיו.
כלומר, אם לא שגיליתי לך שאין קדושין תופסין ביבמה, לא היית יודע טעמה האמיתי של המשנה. אלא היית אומר שכל העושה מעשה קנין שחלותו היא לאחר זמן לא חל הקנין, אפילו אם ביכלתו להחיל את חלות הקנין מידית. (12)
<b>אמר ליה ריש לקיש</b> לרבי יוחנן: <b>אי לאו דקלסך גברא רבה</b> [אם לא ששיבח רבי ינאי שהוא אדם גדול את דבריך], <b>הוה אמינא לך אנא</b>, הייתי אומר לך אני, אין ראייתך ראיה, היות ו<b>מתניתין</b> זאת [אשר הוכחת ממה ששנינו בה, לאחר שיחלוץ לך יבמיך אינה מקודשת משום דהוה דבר שלא בא לעולם], שאין קדושין תופסין ביבמה לשוק - <b>רבי עקיבא היא, דאמר: אין קדושין תופסין בחייבי לאוין</b>. ובכלל זה יבמה לשוק, שהיא מחייבי לאוין.
אבל לדעת חכמים - אף ביבמה תופסין קדושין!
ותמהה הגמרא על פירושו של ריש לקיש במשנה:
<b>ואי</b> משנה זו לדברי <b>רבי עקיבא</b> היא שנויה, תיקשי מה ששנינו בה:
<b>כי אמר לה</b> המקדש למתקדשת: הרי את מקודשת לי <b>לאחר שיחלוץ לך יבמיך</b> - אינה מקודשת, משום שזה דבר שלא בא לעולם.
ואי רבי עקיבא היא - מדוע לא <b>ליתפסי בה קדושי</b> לאחר שיחלוץ לה!
<b>דהא שמעינן ליה לרבי עקיבא, דאמר: אדם מקנה דבר שלא בא לעולם!</b>
<h3> דף צג.</h3>
<b>דתנן</b>: אשה שאמרה לבעלה: <b>ע</b> <b>קונם שאני עושה לפיך</b>, היינו: מעשה ידי שאעשה הרי הם אסורים עליך כהקדש, מליהנות בהם [קונם: כינוי הוא לקרבן, והוא לשון שנודרים בו] -
הרי הבעל <b>אין צריך להפר</b> לה, כי גם בלא הפרתו, אין נדרה חל, כיון שמשועבדת היא לו למעשה ידיה, והרי זה כמי שאומר לחבירו: פירות שלך יהיו אסורים עליך בקונם, שאין הנדר חל, הואיל ואין הפירות של הנודר.
<b>רבי עקיבא אומר: יפר</b> הבעל!
יכול, וצריך הוא להפר, כי אף על גב שמשועבדת לו האשה למעשה ידים, יש לחוש <b>שמא תעדיף עליו</b> האשה את מעשה ידיה, <b>יותר מן הראוי לו</b>.
ואת העודף היא יכולה לאסור על בעלה, היות ואינה משועבדת לעשות לו אלא כפי השיעור שקבעו חכמים [ומפורש במסכת כתובות]. (1) ומוכח מכאן, שעל אף שעדיין לא עשתה האשה כלום, ואין מעשי ידיה בעולם, בכל זאת יכולה היא לאסור אותם בקונם.
כי לדעת רבי עקיבא, אדם מקנה דבר שלא בא לעולם.
ואם כן, אי אפשר לפרש את המשנה "המקדש את האשה" כרבי עקיבא, הואיל ולשיטתו, כל אלו השנויות במשנה מקודשות הן, אף שהן "דבר שלא בא לעולם". (2)
ומשנינן: <b>הא איתמר עלה: אמר רב הונא בריה דרב יהושע: באומרת</b> האשה <b>"יקדשו ידי לעושיהם</b>", לקדוש ברוך הוא, שעשאן.
כלומר, אוסרת היא על הבעל את ההנאה מידיה, היות <b>דידים</b> - <b>איתנהו בעלמא</b> [קיימים הם בעולם] ואין זה מקנה דבר שלא בא לעולם.
ומאחר שנדחית הראיה שרבי עקיבא סובר אדם מקנה דבר שלא בא לעולם, שוב יכולים אנו לפרש את המשנה ששנינו בה אין קדושין תופסין ביבמה, והמקדשה קודם שתחלוץ הרי זה כמקדש דבר שלא בא לעולם - כרבי עקיבא, הסובר שאין קדושין תופסין ביבמה.
<b>ופליגא</b>, רב הונא בריה דרב יהושע, המפרש את דברי רבי עקיבא כדעת הסובר שאין אדם מקנה דבר שלא בא לעולם -
חולק הוא על <b>דרב נחמן בר יצחק</b>, הסובר בדעת רבי עקיבא שאדם מקנה דבר שלא בא לעולם.
<b>דאמר רב נחמן בר יצחק: רב הונא</b> - הסובר שלרבי עקיבא אדם מקנה דבר שלא בא לעולם, כדמפרש ואזיל -
סובר <b>כרב</b>, ממנו למד רב הונא את שיטתו.
<b>ורב כרבי ינאי, ורבי ינאי כרבי חייא, ורבי חייא כרבי, ורבי כרבי מאיר, ורבי מאיר כרבי אליעזר בן יעקב, ורבי אליעזר בן יעקב כרבי עקיבא</b> -
<b>דאמר</b> רבי עקיבא - <b>אדם מקנה דבר שלא בא לעולם!</b> (3) ועתה מפרשת הגמרא את המקור לדברי רב נחמן בר יצחק בשיטת כל אלו, שאדם מקנה דבר שלא בא לעולם:
<b>רב הונא</b> - <b>מאי היא?</b> היכן מצינו שסובר כך?
<b>דאיתמר: המוכר פירות דקל</b> - שעדיין לא באו לעולם - <b>לחברו</b>:
<b>אמר רב הונא</b>: חל הקנין - כשיבואו הפירות לעולם.
ולפיכך: <b>עד שלא באו לעולם</b> - <b>יכול לחזור בו</b>, שהרי עדיין לא חל הקנין.
אבל <b>משבאו לעולם</b> חל הקנין, ושוב <b>אין יכול לחזור בו</b>.
<b>ורב נחמן אמר: אף משבאו לעולם יכול לחזור בו</b>, כי אין אדם מקנה דבר שלא בא לעולם, ולא חל קנינו.
<b>אמר רב נחמן</b>: אף שאני סבור שהמוכר יכול לחזור בו אף משבאו לעולם, מכל מקום -
<b>מודינא: דאי שמיט ואכיל</b> - <b>לא מפקינן מיניה!</b>
מודה אני, שאם אכל הלוקח מן הפירות קודם שחזר בו המוכר, אין יכול המוכר להוציא מן הלוקח את מה שאכל, שהרי כל זמן שלא חזר בו, מחל על אכילתו של הלוקח, ואף על פי שבטעות מחל, שהרי לא היה יודע שיכול לחזור בו, מחילה היא. (4)
<b>רב</b> - היכן מצינו שסובר כך?
<b>דאמר רב הונא אמר רב: האומר לחברו: שדה זו שאני לוקח</b> [עומד ליקח] - <b>לכשאקחנה, קנויה לך מעכשיו</b> (5) -
הרי זה <b>קנה</b>.
אף כי בשעה שמכר את השדה לא היתה השדה שלו שיוכל למוכרה, והרי זה כמקנה דבר שלא בא לעולם.
רב כרבי ינאי, ו<b>רבי ינאי כרבי חייא</b> -
<b>דרבי ינאי הוה ליה אריסא, דהוה מייתי ליה כנתא</b> כלי מלא <b>דפירי, כל מעלי שבתא</b> [אריסו של רבי ינאי היה רגיל להביא לרבי ינאי כלי עם פירות מן השדה בכל ערב שבת].
<b>ההוא יומא נגה ליה ולא אתא</b> [באחד מערבי שבתות התמהמה האריס], והיה חשש שיגיע בשבת, ולא יוכל רבי ינאי להפריש מהפירות תרומות ומעשרות, שאין מעשרין בשבת.
<b>שקל</b> רבי ינאי פירות טבל שלו, ו<b>עשר מפירי דביתיה</b> - <b>עלייהו</b>.
נטל רבי ינאי מפירות טבל שבידו ועישר על הפירות של האריס, שעתיד להביאם לו, ועדיין הם בידי האריס.
<b>אתא</b> רבי ינאי <b>לקמיה דרבי חייא</b>, לשאול אם הועיל מעשרו, שהרי זה כמקנה דבר שלא בא לעולם, כיון שהיום אינו יכול לעשר את פירותיו של האריס. (6)
<b>אמר ליה</b> רבי חייא לרבי ינאי: <b>שפיר עבדת</b> שעישרת, אף שהוא דבר שלא בא לעולם!
משום <b>דתניא</b>: כתיב "עשר תעשר את כל תבואת זרעך היוצא השדה שנה שנה. ואכלת לפני ה' אלהיך, מעשר דגנך תירושך ויצהרך - <b>למען תלמד ליראה את ה'</b> <b>אלהיך כל הימים</b>".
"כל הימים" - <b>אלו שבתות וימים טובים!</b> הוי למד להזהר, שלא ייבטל עונג שבת בשביל תיקון הטבל, אלא תקנהו.
והרי <b>למאי הלכתא</b>, לאיזה ענין בא הכתוב להזהירך שלא תבטל עונג שבת מפני תיקון הטבל?
<b>אילימא לעשורי</b> בשבת <b>ומיכל</b> [כדי לאכול], ולא תחוש משום איסור הגבהת תרומות ומעשרות בשבת?
וכי <b>איצטריך קרא למישרי טלטול</b> (7) <b>דרבנן?</b>
הרי איסור הגבהת תרומות ומעשרות ביום טוב אינו אלא שבות דרבנן, שהוא מעין מלאכת "מתקן מנא" [תיקון כלי], ואין צריך הכתוב להתירו!
<h3> דף צג:</h3>
<b>אלא, לאו</b>, הלא <b>כי האי גוונא</b> בא הכתוב ללמדך, שמותר לעשר על מה שלא בא לעולם, אלא עתיד לבוא - משום עונג שבת. (1)
<b>אמר ליה</b> רבי ינאי לרבי חייא: <b>והא אקריון בחלמא קנה רצוץ</b> [הרי הקרוני בחלום בליל שבת זה, מקרא אחד אודות "קנה רצוץ"] -
<b>מאי לאו</b>, האם לא <b>הכי קאמרי לי</b> משמים בחלום, שיש לקרוא עלי את המקרא [מלכים ב יח]:
<b>"הנה בטחת לך על משענת הקנה הרצוץ הזה</b>" - ללמדני כי לא עשיתי דבר נכון.
אמר ליה רבי חייא לרבי ינאי: <b>לא</b>. אלא <b>הכי</b> את המקרא הזה [ישעיה מב] <b>קאמרי לך</b>:
<b>"קנה רצוץ</b> - <b>לא ישבור. ופשתה כהה</b> - <b>לא יכבנה</b>. לאמת יוציא משפט", ולימדוך שמשפטך אשר שפטת - אמת הוא.
<b>רבי</b> - מאי היא?
<b>דתניא</b>: כתיב <b>"לא תסגיר עבד אל אדוניו</b>". ובמה הכתוב מדבר:
<b>רבי אומר: בלוקח עבד על מנת לשחררו הכתוב מדבר</b>, להזהירך שאם עשית כן, לא תשתעבד בו.
ומבארת הגמרא: <b>היכי דמי?</b>
<b>אמר רב נחמן בר יצחק</b>: כגון <b>דכתב ליה</b> האדון בשטר לעבדו, בשעה שקנאו מאדון אחר:
<b>לכשאקחך</b> - <b>הרי עצמך קנוי לך, מעכשיו!</b> (2)
ולימדך הכתוב שהוא משוחרר בשעה שקנאו האדון הזה מהאדון הקודם, ואם ברח עבד שכזה מאדונו השני - אל תסגירנו אל אדוניו שקנהו.
<b>רבי מאיר</b> - מאי היא?
<b>דתנן: האומר לאשה: הרי את מקודשת לי לאחר שאתגייר</b>, או <b>לאחר שתתגיירי</b>, או <b>לאחר שאשתחרר</b>, או <b>לאחר שתשתחררי</b>, או <b>לאחר שימות בעליך</b>, או <b>לאחר שתמות אחותיך</b>, או <b>לאחר שיחלוץ לך יבמיך</b> - <b>אינה מקודשת</b>.
<b>רבי מאיר אומר: מקודשת</b>, כי המקנה דבר שלא בא לעולם הרי זה קנה.
<b>רבי אליעזר בן יעקב</b> - מאי היא?
<b>דתניא: יתר על כן, אמר רבי אליעזר בן יעקב</b>:
א. תבואה המחוברת לקרקע, אינה חייבת בתרומה, הואיל ואמרה תורה גבי תרומה "ראשית דגנך", ומשמע דבר שאפשר ל"דגנו", שהוא נאסף בכרי, ולא דבר שהוא מחובר לקרקע.
הילכך אם הפריש תרומה מן התלוש על המחובר, הרי זה מפריש מן החיוב על הפטור, ולא חל שם תרומה על התלוש.
ואם נתנו לכהן - טבל הוא ביד כהן, ויכול לתרום עליה ממקום אחר, וכולו חולין.
וכמו כן לא נתקן המחובר, אלא לכשייתלש צריך לתרום עליו [רש"י קדושין סב א].
ב. אין הפירות מתחייבים בתרומות ומעשרות אלא רק כשיביאו "שליש" גידולם, [ויתלשו], שהרי כתוב "ועשת את התבואה לשלש השנים", ודרשו חכמים: אל תיקרי "לשלש" השנים, אלא "לשליש" גידולם, ללמדך שאין התבואה עשויה ולא נגמרה מלאכתה, עד שתגיע לשליש גידולה.
<b>אפילו אם אמר: פירות ערוגה זו תלושים, יהו תרומה על פירות ערוגה זו מחוברים</b> [לכשיביאו שליש, וייתלשו, כדמפרש].
<b>או</b> שאמר: <b>פירות ערוגה זו מחוברים</b>, יהיו תרומה <b>על פירות</b> ערוגה <b>זו תלושין, לכשיביאו</b> - הפירות שעליהן הוא עושה את התרומה, או הפירות שהוא עושה אותן תרומה - <b>שליש</b> גידולם, <b>וייתלשו</b> -
<b>והביאו שליש, ונתלשו</b> - <b>דבריו קיימין</b>
ומוכח שעל אף שעדיין לא נתלשה התרומה או הפירות שאותם הוא מתקן, ונמצא שאינו יכול להחיל עליהם תרומה או לתקנם עכשיו, והוי כדבר שלא בא לעולם, מכל מקום סבר רבי אליעזר בן יעקב שדבריו קיימין. (3)
<b>רבי עקיבא</b> - מאי היא?
<b>דתנן</b>: האשה שאמרה לבעלה: באיסור <b>קונם</b> יהיו מעשה ידי <b>שאני עושה, לפיך</b> - <b>אינו צריך להפר</b>.
<b>רבי עקיבא אומר: יפר, שמא תעדיף עליו</b> במעשי ידיה <b>יותר מן הראוי לו</b> לעשות עבורו.
<b>בעו מיניה מרב ששת: עד אחד</b> המעיד <b>ביבמה</b> שמת בעלה (4) - <b>מהו</b> להתירה ליבום על פיו?
האם <b>טעמא דעד אחד</b> נאמן באשת איש להתירה, הוא <b>משום דמילתא דעבידא לגלויי לא משקרי אינשי</b> [דבר העתיד להיגלות אין בני אדם משקרים].
ואם כן, אף לענין יבום נאמן הוא, הואיל והדבר עתיד להיגלות אם יחזור בעלה. (5)
<b>או דילמא, טעמא דעד אחד</b> הוא, <b>משום דאיהי דייקא ומינסבא</b> [האשה מדקדקת לברר קודם שתינשא לאיש]. (6) <b>ו</b>אם כן, <b>הכא</b> גבי יבום, <b>כיון דזימנין דרחמא ליה</b> [פעמים שאוהבת היא את אחי בעלה האמור להיות יבמה], <b>לא דייקא, ומינסבא</b> לו בלי לבדוק, ואינה נאמנת.
<b>אמר להו רב ששת: תניתוה</b>, שנינו דבר זה במשנתנו, ועד אחד אכן נאמן:
דתנן: <b>אמרו לה מת בנך ואחר כך מת בעליך, ונתייבמה, ואחר כך אמרו לה חילוף</b> היו <b>הדברים, תצא, והולד ראשון ואחרון ממזר</b>.
והרי <b>היכי דמי</b> [מי העיד עליה בתחילה להתירה ליבום, ומי היו המכחישים]?
<b>אילימא</b> אם תאמר כי <b>תרי</b> עדים באו מתחילה, ואמרו שמת בנה ואחר כך מת בעלה, <b>ו</b>שוב באו <b>תרי</b> עדים אחרים, ואמרו שחילוף היו הדברים?
אי אפשר לומר כן.
שהרי אם כן, למה תצא ממנו, והרי <b>מאי חזית דסמכת אהני, סמוך אהני</b> [מה ראית לסמוך על השנים האחרונים המעידים שבעלה חי יותר מאשר לשנים הראשונים המעידים שבעלה מת].
והואיל וספק הוא, היה לנו לומר לא תצא!? (7)
<b>ועוד</b>: האיך שנינו שהולד <b>"ממזר</b>", שמשמעותו הוא כי הולד מן היבם הוא ממזר ודאי, והרי <b>ספק ממזר הוא</b> בלבד!
כי לעומת שני עדים המעידים שמת הבן לאחר אביו, ואין האשה זקוקה ליבום, והולד ממנה הוא ממזר, הרי יש שני עדים שאומרים שמת הבן לפני הבעל, ואשתו זקוקה היתה ליבום, והולד ממנה כשר הוא!?
<b>וכי תימא</b>, שמא תאמר כי <b>לא דק</b> [דייק] התנא בלשונו, ולעולם ספק ממזר הוא.
<b>והא מדקתני סיפא: הראשון ממזר והאחרון אינו ממזר</b>, הרי שדייק התנא בכך, ו<b>שמע מינה</b> כי אף ברישא <b>דוקא קתני</b> שהולד ממזר ודאי.
<b>אלא לאו, שמע מינה</b> שמשנתנו מדברת בבא עד א<b>חד</b> תחילה, ואחר כך באו שנים והכחישוהו, ואמרו חילוף היו הדברים.
<b>ו</b>נמצינו למדים, כי <b>טעמא דאתו בי תרי</b> <b>אכחשוהו</b>. (8)
<b>הא לאו הכי</b>, אם לא היו באים שני עדים להכחיש את העד האחד, היינו אומרים ש<b>מהימן</b> העד הראשון להתירה ליבמה.
ומוכח ממשנתנו כי עד אחד נאמן ביבמה להתירה להתיבם.
<b>ואיכא דאמר</b>:
א. שנינו במשנה לקמן קיד ב: האשה שהלכה היא ובעלה למדינת הים, ובאה ואמרה:
מת בעלי [והיא אינה זקוקה ליבום, כגון שאין לו אח או שיש לו בנים] - תנשא.
מת בעלי [והיא זקוקה ליבום] - תתייבם.
ב. עוד שנינו במשנה לקמן קיח ב: האשה שהלכה היא ובעלה למדינת הים ובנה עמהם ובאה ואמרה:
מת בעלי ואחר כך מת בני [והריני מותרת לשוק, כי היה לי בן בשעה שמת בעלי], נאמנת.
שהרי בחזקת היתר לשוק יצאה, כי היה לה בן הפוטרה מיבום, ואף שהיא עצמה אומרת שמת בנה, ואם כן שמא מת קודם לבעלה והיא זקוקה ליבום, מכל מקום "הפה שאסר הוא הפה שהתיר". והואיל והיא זו שסיפרה על מיתת בנה, הרי היא נאמנת לומר שמת אחר בעלה. רש"י.
מת בני ואחר כך מת בעלי [והריני זקוקה ליבום, הואיל ומת בן בעלי קודם למיתתו שלו] אינה נאמנת [להתייבם].
ג. עוד שנינו לקמן קיח ב: אין האשה נאמנת לומר מת יבמי שתנשא.
ד. שיטת הגמרא בלשון הקודמת היא, כי אף שהאשה עצמה נאמנת לומר מת בעלי, והריני זקוקה ליבום, וכמבואר במשנה שבאות ב'.
ובכל זאת מסתפקת הגמרא, שמא עד אחד אינו נאמן בה, כי עד אחד גרוע מהאשה עצמה, משום שאין סברא לומר שתשקר במזיד משום אהבתה ליבמה.
אבל במקום שיש לה לסמוך על עד האומר שאכן מת בעלה ומותרת היא להתייבם לו, שוב לא תדייק בעצמה כל כך לחקור אחר כנות דבריו של העד.
אבל לשון זו סוברת, כי יותר יש להאמין לעד זר מאשר להאמין לאשה עצמה. (9)
<b>הא</b> - עד אחד ביבמה המעיד שמת בעלה כדי שתתייבם (10) - <b>לא תיבעי לך</b>, אין לך להסתפק שהוא נאמן.
<b>ד</b>הרי <b>אפילו איהי</b> - האשה עצמה - <b>נמי</b> <b>מהימנא</b> [גם כן נאמנת] וכל שכן עד זר, וכ<b>דתנן</b>:
<b>האשה שאמרה מת בעלי</b> - והיא אינה זקוקה ליבום, שאין לו אח או שיש לו בנים - הרי זו <b>תנשא</b>.
האשה שאמרה <b>מת בעלי</b> - והיא זקוקה ליבום - הרי זו <b>תתייבם</b>.
<b>כי תיבעי לך</b>: האם עד אחד נאמן <b>למישרי</b> <b>יבמה לעלמא</b>, וכגון שאמר העד מת יבמיך, שבזו היא עצמה אינה נאמנת (11) [כמבואר במשנה לקמן], ומכל מקום יש להסתפק אם עד זר הרי הוא נאמן. (12)
<b>מאי טעמא דעד אחד</b> נאמן באשת איש להתירה?
האם <b>משום דמילתא דעבידא לגלויי לא משקר</b>, ו<b>הכא נמי לא משקר</b>.
<b>או דילמא טעמא דעד אחד, משום דאיהי דייקא ומינסבא, והא לא דייקא ומינסבא</b>,
<h3> דף צד.</h3>
<b>דמיסנא הוא</b> (13) <b>ע</b> <b>דסניא ליה</b>.
שמא שונאת היא את האמור להיות יבמה, ועל כן נישאת היא לשוק ללא בדיקה מספקת. (1)
<b>אמר להו רב ששת: תניתוה</b> במשנתנו שעד אחד נאמן להתיר יבמה לשוק.
שהרי שנינו: <b>אמרו לה מת בעליך ואחר כך מת בנך, ונשאת</b> לשוק, <b>ואחר כך אמרו לה: חילוף היו הדברים</b> -
<b>תצא, והולד ראשון ואחרון ממזר</b>
והרי <b>היכי דמי</b> [מי הוא זה שהעיד להתיר את האשה, ומי היו המכחישים]?
<b>אילמא תרי</b> שני עדים העידו להתירה <b>ותרי</b> עדים העידו להכחישם?
<b>מאי חזית דסמכת אהני סמוך אהני</b> [מה ראית לסמוך על המכחישים ולאוסרה, יותר מאשר על השנים המתירים אותה לשוק]!?
<b>ועוד</b> תיקשי, האיך שנינו "והולד <b>ממזר</b>" שמשמעותו כי הוא ממזר ודאי, והרי <b>ספק ממזר הוא</b>, היות ולפי עדות המתירים אינו ממזר ולפי עדות האוסרים הרי הוא ממזר, ואם כן ספק ממזר הוא!?
<b>וכי תימא</b>, ואם תאמר ש<b>לא דק</b> [דייק] התנא של משנתנו בלשונו.
<b>והא מדקתני סיפא</b> דמשנתנו: <b>הראשון ממזר והאחרון אינו ממזר, שמע מינה דוקא קתני</b>
<b>אלא לאו</b>, בהכרח, שמתחילה לא בא אלא <b>חד</b> להתירה לשוק, והיות ושני עדים הכחישו אותו הרי הם נאמנים והולד ממזר ודאי.
<b>ו</b>הרי אנו לומדים ממשנתנו, ש<b>טעמא דאתו בי תרי אכחשוהו</b>, רק משום שבאו שני עדים להכחיש את העד האחד לכן אנו מאמינים להם ולא לעד האחד.
<b>הא לאו הכי</b>, אם לא היו באים שני עדים להכחיש את העד האחד, היה <b>מהימן</b> אפילו עד אחד שאמר "מת בעליך ואחר כך מת בנך" להתירה לשוק, הרי שעד אחד נאמן ביבמה להתירה לשוק. (2)
ודחינן: <b>לעולם</b> עוסקת משנתנו ב<b>תרי</b> עדים שהעידו להתירה, <b>ותרי</b> עדים שהעידו להכחישם.
ודקשיא לך: מאי חזית דסמכת אהני סמוך אהני, לא תיקשי -
<b>וכדאמר רב אחא בר מניומי, בעדי הזמה</b> -
<b>הכא נמי בעדי הזמה</b>, ששהזימו העדים המכחישים את העדים המתירים, וכגון שאמרו "עמנו הייתם", והרי האמינה להם תורה לבטל את עדות הראשונים, ושוב אמרו העדים המזימים שחילוף היו הדברים. (3)
<b>אמר ליה רב מרדכי לרב אשי, ואמרי לה</b> (4) <b>רב אחא לרב אשי</b>:
<b>תא שמע</b> לפשוט את ספקינו, אם עד אחד נאמן להתיר יבמה לשוק:
דתנן: <b>אין האשה נאמנת לומר מת יבמי</b> - <b>שאנשא, ולא מתה אחותי</b> - <b>שאכנס</b> במקומה <b>לביתה</b>, כלומר, אנשא לבעלה שהיה אסור בי עד שמתה אחותי.
ומוכח, <b>היא ניהי</b>, האשה עצמה בלבד הוא <b>דלא מהימנא</b>.
<b>הא עד אחד</b> - <b>מהימן</b> לומר מת יבמיך, ומותרת את לינשא לשוק.
ומקשה הגמרא על ראיה זו:
<b>וליטעמיך</b>, שאתה מדייק כן - <b>אימא סיפא</b>:
<b>אין האיש נאמן לומר: מת אחי</b> - <b>שאייבם את אשתו, ולא מתה אשתי</b> - <b>שאשא את אחותה</b>.
ולדבריך ועל פי דיוקך, יש לנו לדייק אף בסיפא:
<b>הוא ניהו</b>, הבעל עצמו הוא <b>דלא מהימן</b>.
<b>הא עד אחד, מהימן</b> לומר: מתה אשתך והרי אתה מותר לישא את אחותה.
והרי זה דבר שאי אפשר.
כי <b>בשלמא גבי אשה</b>, לומר לה: בעלך מת והרי את מותרת לכל אדם, (5) לכן הקילו חכמים להאמינו כי <b>משום עיגונא אקילו בה רבנן</b>.
<b>אלא גבי איש</b>, לומר לו: מתה אשתך לישא את אחותה - <b>מאי איכא למימר!?</b> (6) <b>אלא</b>, (7) בהכרח, שאין לדייק ממה ששנינו שהאשה אינה נאמנת לומר "מת יבמי" שרק היא אינה נאמנת, ואילו עד הרי הוא נאמן, וכדמוכח מן הסיפא -
ולעולם אף עד אחד אינו נאמן לומר מת יבמיך משום שהיא לא מדייקת בשנאתה את יבמה, וכי תאמר אם כן למה השמיענו התנא דין זה באשה, והרי יותר היה לו להשמיענו דין זה בעד זר שאף הוא לא נאמן, לא תיקשי:
כי אדרבה, יותר יש חידוש באשה עצמה שאינה נאמנת מאשר באדם זר.
ו<b>כי איצטריך</b> - משנתנו להשמיענו חידוש זה באשה - <b>לרבי עקיבא</b> הוא ד<b>איצטריך</b>, שלפי שיטתו יש חידוש בדבר שאף היא לא נאמנת לומר "מת יבמי", כי:
<b>סלקא דעתין אמינא: הואיל ואמר רבי עקיבא: יש ממזר מחייבי לאוין</b>, ולפי שיטתו יבמה הנישאת לשוק ובא יבמה הרי זו תצא מזה ומזה וכל החומרות שבמשנה הראשונה עליה [וכמבואר לעיל צא ב וברש"י שם].
ואם כן <b>אימא</b> הייתי אומר: זאת ודאי לא תעשה האשה גם לשקר וגם להתקלקל, כי <b>חיישא אקלקולא</b> (8) <b>ודייקא</b> [חוששת היא לקלקול ומדייקת].
<b>קא משמע לן</b>, שאף היא אינה נאמנת משום דיש לחוש שהיא שונאת את יבמה. (9)
<b>רבא אמר: עד אחד נאמן ביבמה</b> לומר מת יבמיך להתירה לשוק, <b>מקל וחומר</b>:
אם <b>לאיסור כרת התרת</b> שהרי אתה מתיר לאשה להנשא על פי עד אחד האומר מת בעליך,
<b>לאיסור לאו</b> - דיבמה הנישאת לשוק, שעוברת בלאו ד"לא תהיה אשת המת החוצה לאיש זר" - <b>לא</b> כל <b>שכן!?</b> (10)
<b>אמר</b> תמה <b>ליה ההוא מרבנן לרבא</b>:
והרי <b>היא</b> האשה <b>עצמה</b> - שבאה להתיר את עצמה - <b>תוכיח, דלאיסור כרת התרת</b> שאם אומרת מת בעלי היא נאמנת להתירה מאיסור אשת איש.
ואילו <b>לאיסור לאו</b> - כשאומרת מת יבמי להתירה לשוק - <b>לא התרת</b> -
<b>ואלא</b> ודאי <b>איהי</b> [היא עצמה], <b>מאי טעמא לא מהימנא</b> [מדוע אין היא נאמנת] -
משום <b>דכיון דזימנין דסניא ליה</b> [פעמים ששונאת היא אותו] - <b>לא דייקא ומינסבא</b> [אין היא מדייקת קודם שתנשא].
אם כן, <b>עד אחד נמי, דכיון דזימנין דסניא ליה</b> - <b>לא דייקא ומינסבא</b>.
שנינו במשנה: <b>זה מדרש דרש רבי אלעזר בן מתיא</b>: ואשה גרושה מאישה ולא מאיש שאינו אישה:
<b>אמר רב יהודה אמר רב</b>:
<b>הוה ליה לרבי אלעזר למידרש ביה מרגניתא ודרש ביה חספא</b> [היה לו לרבי אלעזר לדרוש בפסוק זה ולמצוא מרגנית, ואילו הוא דרשה, ולא העלה אלא חרס בידו]!
ומפרשינן: <b>מאי מרגניתא</b>, מה היא המרגנית שהיה לו לרבי אלעזר בן מתיא למצוא במקרא זה?
<b>דתניא</b>: כתיב: <b>"ואשה גרושה מאישה</b>", ללמדך: <b>אפילו לא נתגרשה אלא מאישה</b> [מבעלה] ולא הותרה לכל אדם, וכגון שכתב לה גט, ואמר לה "הרי את מגורשת ממני ואין את מותרת לכל אדם", שלא נתגרשה זו לגמרי רק נפרדה מאישה -
הרי היא <b>פסולה לכהונה</b> לכשימות בעלה -
<b>והיינו "ריח הגט" דפוסל בכהונה</b>. (11)
<big><b>מתניתין:</b></big>
אחות אשתו של אדם אסורה עליו באיסור כרת כל עוד שאשתו חיה, ואפילו גירשה. אבל אם מתה אשתו הרי הוא מותר באחותה, שכך אמרה תורה: "ואשה אל אחותה לא תקח לצרור, לגלות ערותה עליה - בחייה", הרי שלא אסרה התורה את אחות אשתו רק בחיי אשתו.
<b>מי שהלכה אשתו למדינת הים</b>, ו<b>באו ואמרו</b> (12) <b>לו: מתה אשתך</b>והותרה לך אחותה שאסורה היתה עליך באיסור כרת.
<b>ו</b>הלך הבעל ו<b>נשא את אחותה</b>, על פי מה שאמרו לו שהיא מותרת להינשא לו. <b>ואחר כך באה אשתו</b> הראשונה -
<h3> דף צד:</h3>
הרי אשתו <b>מותרת לחזור</b> <b>ע</b> <b>לו</b> כבתחילה.
שאין אשה אוסרת את אחותה אלא אם כן היתה נשואה, אבל השוכב עם אשה אין אחותה נאסרת עליו. ואחותה של זו, אף "שנישאה" לו כשהיא היתה במדינת הים, הרי לא תפסו הקידושין כיון שהתברר כי אשתו עדיין קיימת היא, ואין קדושין תופסין באחות אשה, שהיא מחייבי כריתות.
וקא משמע לן משנתנו, שאין שכיבת אחות אשתו באיסור אוסרת את אשתו עליו, לפי שהיה מקום לומר שתיאסר בקל וחומר מסוטה הנאסרת על בעלה, וכמבואר לקמן צה א (1).
<b>ומותר</b> אף <b>ב</b>שאר <b>קרובות השניה</b>. כגון בתה ואמה [ואין בהם איסור משום "בת אשתו" ומשום "חמותו"], הואיל ולא אשתו היתה, אלא בזנות בעלמא היתה עמו, והרי שנינו לקמן: "נושאין על האנוסה ועל המפותה" את קרובותיה. (2).
<b>ו</b>כן אשתו ה<b>שניה מותרת בקרוביו</b>. כגון בנו ואביו, ואינה אסורה עליהם משום "אשת אביו" ומשום "כלתו", שכל אלו אין אסורים עליו אלא על ידי נשואין ולא על ידי זנות. (3)
<b>ואם מתה</b> אשתו ה<b>ראשונה</b> - הרי זה <b>מותר בשניה</b>, כשאר אחות אשה המותרת לאחר מיתת האשה.
ואם <b>אמרו לו מתה אשתו, ונשא את אחותה</b>, וילדה, <b>ואחר כך אמרו לו קיימת היתה</b> באותה שעה שנשאת את אחותה, ואסורה היתה עליך בכרת כדין "אחות אשה", <b>ו</b>עכשיו כבר <b>מתה</b>.
הרי <b>הולד ראשון</b> [שנולד קודם שמתה אשתו] הוא <b>ממזר</b>, שהרי נולד מ"אחות אשה" שהיא חייבי כריתות.
<b>ו</b>אילו <b>האחרון</b> [שנולד אחר שמתה אשתו], <b>אין ממזר</b>.
<b>רבי יוסי אומר: כל שפוסל על ידי אחרים</b>, הרי זה <b>פוסל</b> אף <b>על ידי עצמו, וכל שאין פוסל על ידי אחרים, אינו פוסל על ידי עצמו</b>, ויתבארו דברי רבי יוסי בגמרא.
<big><b>גמרא:</b></big>
שנינו במשנה: מי שהלכה אשתו למדינת הים באו ואמרו לה מתה אשתך ונשא את אחותה ואחר כך באה אשתו מותרת לחזור לו:
מדייקת הגמרא: משמע (4) שאנו מתירים את אשתו לחזור לו, <b>ואע"ג דאזיל</b> [הלכו] למדינת הים <b>אשתו וגיסו</b> [בעל האחות שנישאת לו עתה] <b>למדינת הים</b>, והעיד עד אחד (5) על מיתת שניהם, ושוב באו אשתו וגיסו, <b>דאהני הני נשואים</b> - שנישאת לו אחות אשתו שהיא אשת גיסו - <b>דקמיתסרא אשת גיסו אגיסו</b> [הועילו הנשואים שנישאת לו אשת גיסו באיסור, לאסור אותה על גיסו, שהרי שנינו: "תצא מזה ומזה"] -
ו<b>אפילו הכי, אשת גיסו אסירא</b> [אסורה על גיסו] מחמת נישואיה, ואילו <b>אשתו</b> - שהיא אחות אשתו השניה - <b>שריא</b> [מותרת לו] ואינה נאסרת מחמת נישואי אחותה. (6)
<b>ולא אמרינן: מתוך שנאסרה אשת גיסו אגיסו תיאסר אשתו עליו</b>, כלומר: הואיל והועילו הנישואין שנישאת האשה לבעל אחותה כדי לפוסלה על בעלה שלה, הועילו הנישואין האלו להיות היא חשובה כאשתו של בעל אחותה, ולאסור את אחותה [שהיא אשתו הראשונה] עליו מדין אחות אשה. (7)
עוד מפרשת הגמרא: (8)
<b>לימא מתניתין דלא כרבי עקיבא</b>:
<b>דאי רבי עקיבא</b>, הרי היה לנו לאסור לבועל אחות אשתו להחזיר את אשתו, כי מאחר שלפי דעת רבי עקיבא צריך הוא לתת גט לאחות אשתו שנשאה, וכפי שיתבאר, אם כן <b>הויא לה</b> - אשתו הראשונה - <b>אחות גרושתו</b> ואסורה מדרבנן. (9)
<b>דתניא: כל עריות שאמרו</b> - אם נישאו לו בטעות <b>אין צריכות הימנו גט, חוץ מאשת</b> <b>איש שנישאת על פי בית דין</b> וכמו ששנינו במשנה הראשונה: וצריכה גט מזה ומזה.
<b>ורבי עקיבא מוסיף: אף אשת אח</b> [שאין לו בנים] <b>ואחות אשה</b>.
ומניחה הגמרא שכך אמר רבי עקיבא: אם אמרו לו: מת אחיו וייבם את אשתו, או שאמרו לו: מתה אשתך ונשא את אחותה, ובאו אחיו ואשתו, הרי אלו הנשים צריכות הימנו גט. (10)
<b>וכיון דאמר רבי עקיבא: בעיא גט, ממילא איתסרא עליה</b> אשתו, כיון <b>דהויא לה אחות גרושתו</b>. (11)
ודחינן: לעולם משנתנו רבי עקיבא היא, ולא אמר רבי עקיבא שהיא צריכה גט אם היתה אשתו "נשואה לו" וכבמשנתנו, שהרי: <b>ולאו איתמר עלה: אמר רב גידל אמר רב חייא בר יוסף אמר רב</b>:
<b>האי "אשת אח</b>" - שאמר רבי עקיבא שהיא צריכה גט מהאח שנשאה בטעות - <b>היכי דמי?</b>
<b>כגון "שקידש</b>" תחילה <b>אחיו את האשה</b> ועדיין לא נשאה, <b>והלך</b> אחיו <b>למדינת הים, ושמע</b> הוא <b>שמת אחיו, ועמד ונשא</b> [ייבם] <b>את אשתו</b>. (12)
וסובר רבי עקיבא, כי מאחר שלא נשא אחיו את אשתו אלא קידש, הרי זו צריכה גט, כיון <b>דאמרי אינשי</b> [יאמרו הבריות] כשיראו שחזר אחיו בעלה הראשון: ודאי משום כך הוא שנשאה אחיו, כי <b>הך קמא</b> - <b>תנאה הוה ליה בקדושין</b> [אשתו של האח תנאי היה בקדושיה] שלא נתקיים, <b>והאי, שפיר נסיב</b> [וזה שנשאה כדין נשאה].
כי מאחר שלא נתקיים התנאי אין זו "אשת אח", ונמצא שאם יוציא בלא גט יאמרו האנשים: אשת איש יוצאה בלא גט.
<b>והאי אחות אשה נמי היכי דמי?</b>
<b>כגון "שקידש" את אשה</b> ולא נשאה <b>והלכה</b> אשתו <b>למדינת הים, ושמע שמתה, עמד ונשא את אחותה</b>, ולפיכך צריכה היא גט ממנו כיון <b>דאמרי אינשי</b> כשיראו שחזרה אשתו: ודאי <b>הך קמייתא תנאי הוה לה בקדושיה</b> שלא נתקיים <b>והא</b> [וזה שנשא את אחותה] <b>שפיר נסיב</b>, ואם תצא בלא גט יאמרו: אשת איש יוצאה בלא גט.
<b>אלא</b> ב<b>נשואין</b> [כשנשא אחיו את אשתו, או כשנשא הוא את אשתו ואחר כך נשא את אשת אחיו או אחות אשתו] <b>מי איכא למימר תנאה הוה ליה בנשואין!?</b>
כלומר: וכי יש לחוש שמא יאמרו האנשים שתנאי היה בנשואין ראשונים, ונישואין האחרונים בהיתר היו וצריכה גט!?
והרי כולם יודעים שאין אדם עושה בעילתו בעילת זנות, וכשבועל, מבטל הוא את התנאי, ועושה על כל הצדדים. ואם כן, ידעו כולם שלא נישאו אלו עכשיו אלא משום שהיה סבור שמותרות הן לו, מפני שמת אחיו או אשתו, ולכן, אין להצריכה גט אפילו לרבי עקיבא.
ומתבארת משנתנו, העוסקת במי שהלכה אשתו הנשואה למדינת הים - אפילו כרבי עקיבא.
<b>אמר ליה רב אשי לרב כהנא</b>:
<b>אי רבי עקיבא היא</b> משנתנו, <b>ליתני נמי חמותו!?</b>
כשם שהשמיעתנו משנתנו במי ששמע שמתה אשתו, ובא בשוגג על אחות אשתו, שאין אשתו נאסרת עליו, כך היה לו לתנא דמשנתנו להשמיענו שהנושא אשה, ושמע שמתה, ובא על אמה, ושוב חזרה אשתו - שאין אשתו נאסרת עליו מחמת שנשא את חמותו, אף שהיה לנו ללמוד מקל וחומר מסוטה, שתיאסר אשתו עליו!? (13)
<b>דהא שמעינן ליה לרבי עקיבא דאמר: חמותו לאחר מיתה לאו בשרפה</b> ומותרת היא, ונמצא שכאשר שמע כי מתה אשתו בהיתר נשא את אמה, ובאופן זה היה לו לתנא להש מיענו שאין אשתו נאסרת עליו. (14) <b>דתניא</b> בברייתא, דסבירא ליה לרבי עקיבא "חמותו לאחר מיתת בתה" מותרת:
כתיב: "ואיש אשר יקח את אשה ואת אמה [ואחר כך יבוא על אמה] זמה היא, באש ישרפו אותו ואתהן". ומשמעותו הפשוטה של הכתוב הוא, שהנושא אשה ובא על אמה נתחייבו שריפה הבעל, האשה והחמות, שהרי הכתוב אומר "אותו ואתהן", וזו ודאי אי אפשר שיאמר הכתוב לשרוף את האשה בשביל שבא בעלה על אמה, כי "עניה זו, מה חטאה"!?
ונחלקו בפירוש הכתוב רבי ישמעאל ורבי עקיבא:
<b>"באש ישרפו אותו ואתהן</b>" - <b>אותו</b> [את הבעל] <b>ואת אחת מהן</b> שנישאת לו באחרונה. ואף שהכתוב אומר "את שתיהן", אין הכוונה אלא לאחת מהן, שכן בלשון יווני קורין לאחת "הינא". והרי זה כאילו אמר הכתוב "ואת אחת מהן". ובודאי הכוונה לזו שנשא באחרונה, <b>דברי רבי ישמעאל</b>.
<b>רבי עקיבא אומר: "אותו, ואת שתיהן</b>".
ונחלקו בביאור מחלוקתם ובביאור דברי רבי עקיבא, אביי ורבא במסכת סנהדרין, וכולם מודים שאין הכוונה בדברי רבי עקיבא שיהרגו את האשה שלא חטאה.
אביי אמר: "את שתיהן" שאמר רבי עקיבא, היינו את חמותו ואת אם חמותו.
כלומר, אם בא על חמותו ועל אם חמותו, הרי שתיהן בשריפה. ולא נחלק בדבר רבי ישמעאל, כי אף הוא מודה בעיקר הדין.
אלא, שלדעת רבי ישמעאל נלמדת "אם חמותו" מדרשה אחרת, המתבארת בגמרא סנהדרין עו ב.
ונמצא לדעת אביי, שלא נחלקו רבי ישמעאל ורבי עקיבא בדין, אלא בפירושו של הכתוב. ו"משמעות דורשין איכא בינייהו".
רבא אמר בהכי פליגי:
רבי ישמעאל סבר, אפילו בא על חמותו לאחר מיתת בתה, שהיא היחידה הקיימת [מבין שתי הנשים "אשה ובתה"], הרי הוא והיא חייבים שריפה. לפי שכך אמר הכתוב "אותו, ואת אחת מהן". דהיינו אפילו אחת מהן בלבד היא שקיימת הרי הם חייבים שריפה.
רבי עקיבא סבר: לא חייב הכתוב שריפה את החמות, אלא אם בשעת ביאה היתה קיימת בתה, שהיא אשתו של הבועל, ולפיכך אמר הכתוב "אותו ואת שתיהן".
ועתה תיקשי על משנתנו, אם רבי עקיבא היא - מדוע לא שנה "חמותו"?
ו<b>בשלמא לאביי, דאמר</b> רק <b>"משמעות דורשין איכא בינייהו", דרבי ישמעאל סבר: חדא</b> [מן הנשים האשה ואמה] <b>כתיב</b> בתורה שישרפוה, <b>ורבי עקיבא סבר: תרתי כתיב</b> [שתי נשים כתיב בתורה שישרפו], והיינו, את חמותו ואת אם חמותו -
הרי <b>שפיר</b> אפשר להעמיד את משנתנו כרבי עקיבא, כי לא שמענו לו לרבי עקיבא שיתיר את החמות לאחר מיתת האשה הבת.
<b>אלא לרבא, דאמר</b>, חיוב <b>חמותו לאחר מיתה</b> של בתה, <b>איכא בינייהו</b>, בין רבי ישמעאל לרבי עקיבא, ולדעת רבי עקיבא אין חייב על החמות אם מתה אשתו בשעת ביאה.
אם כן תיקשי: אם לפי רבי עקיבא היא משנתנו, <b>ליתני נמי</b> - במשנתנו - <b>חמותו!?</b>
<b>אמר ליה</b> רב כהנא לרב אשי: <b>נהי דמיעטה קרא משריפה, מאיסורא</b> - <b>מי מיעטה קרא!?</b>
כלומר: אף לרבי עקיבא אליבא דרבא, לא מיעט הכתוב אלא את שריפת החמות ואת הבועל, אם לא היתה בתה קיימת בשעת ביאה. אבל מכל מקום אסורה החמות אף לאחר מיתת בתה ממקרא אחר, שנאמר: "ארור שוכב עם חותנתו", שבו לא מיעט הכתוב חמותו לאחר מיתה. (15)
והואיל ומכל מקום אסורה החמות אף לאחר מיתת בתה, שוב לא יתכן דין משנתנו אלא באחות אשה, ולא בחמות, ושפיר יש לומר שמשנתנו - רבי עקיבא היא.
וכאן שבה הגמרא לעיקר משנתנו, ששנינו בה: באו ואמרו לה מתה אשתך ונשא את אחותה מותרת לחזור לו, ומקשינן:
<b>ותאסר</b> אשתו הראשונה <b>בשכיבה דאחותה, מידי דהוה אאשה שהלך בעלה למדינת הים!?</b>
כמו באשה שהלך בעלה למדינת הים, והלכה ונישאת לאחר, הרי היא נאסרת על בעלה הראשון משום שכיבתו של האחרון, על אף ששוגגת היא, כך יש לנו לומר שאם הלכה אשתו למדינת הים ובא על אחותה, שתיאסר אשתו הראשונה עליו משום שכיבתו עם האחרונה!? (16)
ומשנינן: <b>לא דמי</b>, כי:
<b>אשתו, ד</b>אם זינתה <b>במזיד אסירא</b> על בעלה <b>מדאורייתא</b>, הרי כשזינתה <b>בשוגג</b>, וכגון ששמעה על מיתת בעלה, שמעיקר הדין אינה נאסרת כיון שהיא אנוסה - <b>גזרו בה רבנן</b>. (17)
<h3> דף צה.</h3>
אבל <b>אחות אשה</b>, שאם בא עליה הבעל <b>במזיד, לא אסירא</b> עליו אשתו <b>מדאורייתא</b> - <b>בשוגג לא גזרו בה רבנן</b>.
ומבארת הגמרא: <b>ומנלן דלא אסירא</b> אשתו עליו כשבא על אחותה?
<b>דתניא</b>: כתיב בפרשת סוטה הנאסרת על בעלה "ושכב איש <b>אותה</b> שכבת זרע".
מלמד הכתוב באומרו "אותה":
<b>אותה</b> בלבד <b>שכיבתה אוסרתה</b>. שאם שכב איש אחר את אשתו מרצונה הרי היא נאסרת על בעלה.
<b>ואין שכיבת אחותה</b> עם בעלה <b>אוסרתה</b> את האשה, עליו. (1)
ולכך הוצרך הכתוב להשמיענו זאת, מפני <b>שיכול</b> הייתי לומר ששכיבת אחותה של אשתו תאסור את אשתו עליו, מדין קל וחומר:
כי <b>והלא דין הוא</b> שתאסור:
<b>ומה במקום שבא</b> אדם <b>על</b> אשה האסורה לו ב<b>איסור קל</b>, דהיינו, איסור אשת איש, שהוא קל בכך שיש לו היתר על ידי גט - <b>נאסר האוסר</b> בביאתו בה.
דהיינו, הבעל, שהוא ה"אוסר" את אשתו לאחרים - הרי הוא נאסר באשתו לאחר שזינתה.
<b>מקום שבא</b> אדם <b>על</b> אשה האסורה לו <b>איסור חמור</b>, כגון מי שבא על אחות אשתו, שהוא איסור חמור, שאין לו היתר בגט, אלא רק על ידי מיתת אחותה -
<b>אינו דין שנאסר האוסר!</b>
שתאסר אשתו, האוסרת עליו את אחותה. (2)
<b>אמר רבי יהודה: לא נחלקו בית שמאי ובית הלל, ב</b>מי ש<b>בא על חמותו, שפוסל את אשתו</b> עליו. ולקמן מתבאר בגמרא מקור מן הכתוב לזה.
<b>על מה נחלקו</b> - בית שמאי ובית הלל - <b>בבא על אחות אשתו</b>, האם אשתו נאסרת עליו: <b>שבית שמאי אומרים: פוסל</b> את אשתו מקל וחומר דסוטה. (3)
<b>ובית הלל אומרים: לא פוסל</b>.
<b>אמר</b>, חלק <b>רבי יוסי</b> על רבי יהודה, ואמר:
<b>לא נחלקו בית שמאי ובית הלל בבא על אחות אשתו</b> - <b>שלא פוסל את אשתו</b>.
<b>על מה נחלקו</b> - בית שמאי ובית הלל - <b>בבא על חמותו</b> אם אוסר את אשתו עליו:
<b>שבית שמאי אומרים: פוסל</b>, וכפי שהגמרא מבארת בהמשך מן הכתוב.
<b>ובית הלל אומרים: לא פוסל</b>.
ומפרש רבי יוסי את טעמו, למה לא נחלקו באחות אשה, ולדעת כולם אשתו לא נאסרת בו על ידי ביאת אחותה:
<b>לפי שבתתחלה</b>, קודם שקידש את אשתו, <b>הוא מותר בכל הנשים שבעולם, ו</b>אף <b>היא</b> אשתו <b>מותרת בכל האנשים שבעולם</b>.
אבל משעה ש<b>קידשה</b> לאשתו, <b>הוא אוסרה</b> [אוסר את אשתו] לכל האנשים שבעולם, <b>ו</b>אף <b>היא אוסרתו</b> בקרובותיה.
והרי <b>מרובה איסור שאסרה</b> הבעל לאשתו <b>מאיסור שאסרתהו</b> אשתו -
<b>שהוא אסרה</b> לאשתו <b>בכל אנשים שבעולם, והיא לא אסרתהו אלא בקרובותיה</b>.
<b>ו</b>כיון שכן, <b>הלא דין הוא</b> שלא תיאסר אשתו אם בא על אחות אשתו בשוגג:
<b>ומה הוא, שאסרה</b> לאשתו <b>בכל אנשים שבעולם</b>, בכל זאת -
כאשר <b>שגגה</b> אשתו <b>ב</b>מי ש<b>אסור לה</b>, כגון שנישאת לאדם אחר על פי שני עדי שקר שהעידו שמת בעלה - היא <b>אינה נאסרת במותר לה</b>, בבעלה.
שהרי אמרה תורה שרק אם "והיא לא נתפשה", שזינתה ברצון, רק אז תהא אסורה על בעלה. הא אם "נתפשה", שנבעלה באונס, הרי היא מותרת.
אם כן, קל וחומר הוא - <b>היא</b>, אשתו, <b>שלא אסרתהו</b> לבעלה <b>אלא בקרובותיה</b> -
שכאשר <b>שגג</b> בעלה <b>באסור לו</b>, ובא על אחותה -
<b>אינו דין שלא נאסר</b> על ידי זה <b>במותר לו</b>, באשתו.
<b>ו"זה הדין</b>" הוא לימוד <b>לשוגג</b> בלבד.
שהרי מקל וחומר זה, יש לך ללמוד שאם שגג באחות אשתו, אין אשתו נאסרת עליו. (4)
אבל <b>למזיד</b>, אם בא על אחות אשתו במזיד - <b>מנין</b> שאין אשתו נאסרת עליו? -
<b>תלמוד לומר</b> בפרשת סוטה: "ושכב איש <b>אותה</b> שכבת זרע".
מלמד הכתוב, כי רק השכיבה ששכב איש זר "אותה", היא בלבד אוסרת אותה -
<b>שכיבתה</b> - <b>אוסרתה</b> לאשה על בעלה.
<b>ואין שכיבת אחותה</b> - <b>אוסרתה</b> לאשה על בעלה.
<b>אמר רבי אמי אמר ריש לקיש: מאי טעמא דרבי יהודה</b>, הסובר שהבא על חמותו, אשתו נאסרת עליו, אף שאם בא על אחות אשתו אין נאסרת אשתו עליו?
משום <b>דכתיב</b> גבי בא על חמותו <b>"באש ישרפו אותו ואתהן</b>".
ומשמעות הכתוב היא שתישרף אף אשתו.
<b>וכי כל הבית כולו בשריפה?</b>
וכי אמרה התורה לשרוף את כל הבית, צדיק כרשע? ומה פשעה אשתו אם הוא בא על אמה!?
אלא <b>אם אינו ענין לשריפה, תנהו ענין לאיסורא</b>, ללמד שאשתו נאסרת עליו בביאתו על אמה. (5)
<b>אמר רב יהודה אמר שמואל: אין הלכה כרבי יהודה</b> שהבא על חמותו נאסרה אשתו עליו.
<b>ההוא דעבד איסורא בחמתיה</b> [מעשה היה ובא אדם באיסור על חמותו] -
<b>אתייה רב יהודה, נגדיה</b> [הביאו רב יהודה לבית הדין והלקהו]. (6) <b>אמר ליה</b> רב יהודה לאותו אדם: <b>אי לאו דאמר שמואל "אין הלכה כרבי יהודה" אסריתה</b> לאשתך <b>עלך איסורא דעלם</b> [אם לא שפסק שמואל דלא כרבי יהודה, הייתי אוסר את אשתך עליך איסור עולם]. (7)
ועתה חוזרת הגמרא לבאר את מה ששנינו בברייתא לעיל:
"אותה", אותה שכיבתה אוסרתה, ואין שכיבת אחותה אוסרתה. שיכול, והלא דין הוא: ומה במקום שבא על איסור קל נאסר האוסר, מקום שבא על איסור חמור, אינו דין שנאסר האוסר:
והוינן בה: <b>מאי</b>, מהו ה<b>איסור</b> ה<b>קל</b>, שאם עבר עליו, ובא עליה, הרי זה שאוסרו בה, נאסר. ואנו למדים הימנו בקל וחומר למי שעבר על איסור חמור של אחות אשה, שתהיה מי שאסרתו באותה אשה נאסרת אף היא?
<b>אמר רב חסדא</b>: האיסור הקל הוא - הבא על <b>מחזיר גרושתו משנשאת</b>, וכדעת רבי יוסי בן כיפר, הסובר שאין חייבים עליה אלא אם כן נישאת ונבעלה לאחר (8) - שהיא אסורה עליו בלאו.
וכך אנו למדים בקל וחומר:
הרי אם <b>בא עליה</b> על הגרושה <b>האי</b> [אדם אחר], הוא <b>אסרה עליה</b> [עליו], על הראשון שגירשה.
כי משנישאת ונבעלה לאחר, נאסר על הראשון להחזיר גרושתו, ונמצא כי השני שנשאה ובא עליה, הוא זה ש"אוסר" את האשה על הראשון שגירשה.
ואם אחר שגירשה אף השני, חזר ונשאה ו<b>בא עליה אידך</b> [הבעל הראשון], ועבר על איסור מחזיר גרושתו - <b>אסרה עליה דהאי</b> [על הבעל השני], כי עכשיו נעשית היא אסורה לגבי הבעל שני באיסור מחזיר גרושתו משנישאת.
ומוכח מכאן, שאם עבר הנאסר [הבעל הראשון] על איסור קל של מחזיר גרושתו, שאינו אלא בלאו, נאסר בכך האוסר [הבעל השני] באשה.
וקל וחומר אם עבר על איסור אחות אשה, שהוא איסור חמור, ובא עליה, שתיאסר האוסרת [היא אשתו]. (9) ופורכת הגמרא את הקל וחומר הזה:
<b>מה למחזיר גרושתו משנישאת</b>, דין הוא שגם האוסר יהא נאסר, משום:
<b>שכן נטמא</b> אותו <b>הגוף</b> [היא הגרושה], שאנו אוסרים על האוסר.
תאמר באחות אשה, שאתה בא לאסור את האשה שלא נטמאה כלל, אלא אחותה היא זו שנטמאה.
ועוד, הרי איסור מחזיר גרושתו, אף כי קל הוא מאיסור אחות אשה, שזה בלאו וזה בכרת, מכל מקום הרי יש באיסור מחזיר גרושתו חומרא אחרת:
<b>ואיסורה</b> של הגרושה למגרש לאחר שנישאת הוא <b>איסור עולם</b>, שאין לו היתר, תאמר באיסור אחות אשה, שיש לו היתר לאחר מיתת אשתו. (10)
<b>אלא</b> מכח קושיא זו <b>אמר ריש לקיש</b> לפרש את ה"איסור קל" באופן אחר:
"איסור קל" שאנו לומדים ממנו שאם עבר עליו הנאסר ובא על האשה הנאסרת, הרי זה שאסרו בה אף הוא נאסר, היינו איסור <b>יבמה</b>, וכדמפרש ואזיל.
ומפרשת הגמרא מאיזו ביאת איסור ביבמה אנו למדים:
<b>למאן</b>, כלומר למי נבעלה היבמה באיסור ונאסרה על אוסרה?
<b>אילימא</b> שמא תאמר שנבעלה יבמה - הזקוקה ליבום או חליצה - <b>לאחר</b> [לאדם זר], והוא איסור קל שאינו אלא לאו בעלמא, וכך אנו למדים:
ומה העובר על איסור יבמה לשוק ובא עליה - הדין הוא שנאסר היבם האוסר את האשה על אותו אחר, <b>וכדרב המנונא: דאמר רב המנונא: שומרת יבם שזינתה אסורה ליבמה</b>.
קל וחומר שאם עבר אדם ובא על אחות אשתו, שתהא אשתו - האוסרת את אחותה - נאסרת אף היא.
כך אי אפשר לפרש:
כי <b>מה ליבמה, שכן נטמא</b> אותו <b>הגוף</b> שאתה בא לאסור על היבם, דהיינו היבמה.
תאמר באחות אשה, שאתה בא לאסור את אשתו עליו אף שלא נטמאה.
ועוד, שהרי יש לאיסור יבמה לשוק חומרא על פני איסור אחות אשה:
<b>ואיסורה</b> של יבמה לשוק הוא <b>ברוב</b> העולם [כלומר לרוב העולם], תאמר באחות אשה שאין היא אסורה אלא לבעל אחותה.
<b>אלא</b>, מ<b>יבמה</b> הנבעלת <b>לאחין</b> באיסור, היינו איסור הקל שאנו למדים הימנו, וכדמפרש ואזיל.
וכך אנו למדים: הרי אם <b>עבד בה מאמר האי</b>, אם עשה אחד האחים מאמר - קנין בכסף או בשטר שאינו קונה אלא מדרבנן - ביבמתו, (11) הרי <b>אסרה עליה דהאי</b>, אסר הוא אותה על כל האחים באיסור קל של "אשת אח" מדרבנן.
נמצא, שהאח בעל המאמר הוא זה ה"אוסר" על שאר אחיו.
ואם <b>בא עליה אידך</b> [אחד משאר האחים], וקנה אותה בקנין גמור מדאורייתא, הרי חזר האח הבועל ו<b>אסרה עליה דהאי</b> [על האח עושה המאמר], היות והבועל קנה את האשה בביאה שהוא קנין מן התורה ביבמה, ונמצאת היבמה ביחס לכל האחים, כולל בעל המאמר, שהיא "אשת אח" מן התורה, ואסורה עליהם.
ומוכח, שהיות ועבר הבועל על איסור קל של אשת אח מדרבנן, שוב חזרה האשה ונאסרה על האוסר שהוא בעל המאמר.
וקל וחומר שנאמר כן אף באחות אשתו. (12)
ומקשה הגמרא על הפירוש הזה בקל וחומר, שאם כן:
<b>מאי איריא שבא עליה שני</b>, למה אמרה הברייתא "שבא על איסור קל", שמשמעותו כי רק על ידי ביאה נאסר האוסר -
והרי באופן זה, שעשה אחד האחים מאמר, ייאסר האוסר [הוא בעל המאמר] <b>אפילו</b> אם <b>עבד בה</b> [עשה בה] אחד האחין <b>נמי מאמר</b> אחרי מאמרו של הראשון!
גם באופן זה ייאסר האוסר, היות וכשם שהיבמה קנויה לבעל המאמר הראשון מדרבנן, כך היא קנויה לבעל המאמר השני מדרבנן, ונאסרת ממילא על בעל המאמר הראשון, כדין "אשת אח" מדרבנן!?
ומיישבת הגמרא את הקל וחומר מיבמה שנאסרה על האחין על ידי מאמר:
<b>הא, לא קשיא</b> -
היות וברייתא זו - <b>כרבן גמליאל</b> היא, <b>דאמר: אין</b> מועיל <b>מאמר</b> של אח מן האחין <b>אחר</b> שכבר עשה <b>מאמר</b> אח אחר.
ונמצא, כי אם לא היה בא עליה אחד האחין - לא היתה נאסרת היבמה על האח הראשון שעשה מאמר.
ושבה הגמרא ומקשה על הקל וחומר:
<b>אלא</b> כך יש לנו להקשות:
למה אמרה הברייתא "שבא על איסור קל", והרי <b>אפילו</b> אם השני לא בא עליה אחר מאמרו של ראשון, אלא ש<b>נתן לה גט, ואפילו חלץ לה</b>, גם באופן זה תיאסר היבמה על בעל המאמר, כי היות והמאמר לא הפקיע את הזיקה, מועיל גיטו של אחד האחים או חליצתו לאוסרה על כל האחים האחרים, כולל בעל המאמר.
<b>אלא, אמר רבי יוחנן</b> לפרש את מהותו של ה"איסור קל" שלמדנו בברייתא: איסור קל - הוא איסור <b>סוטה</b> שקינא לה בעלה ונסתרה, וכדמפרש ואזיל.
ומבארת הגמרא על איזה איסור שבסוטה עבר מי שעבר וכתוצאה מכך נאסר בה זה שאסרה עליו:
<b>סוטה</b> - <b>למאן?</b> מי הוא זה שנבעלה הסוטה לו, ונאסרה על ידי זה למי שאסר את הסוטה עליו?
<b>אילימא</b> שמא תאמר כי הלימוד הוא מסוטה שנבעלה <b>לבעל</b> אחר קינוי וסתירה, שהוא אסור בה באיסור עשה עד שישקנה מי סוטה ותימצא טהורה, שכך אמרה תורה בפרשת סוטה "נטמאה", ודרשו מכאן שהיא טמאה לבעלה, שאסור הבעל באשתו הסוטה.
וכך אנו למדים: הרי הבועל הוא זה ש"אוסר" את הסוטה על הבעל. ואם עבר ו<b>בא עליה הבעל</b>, הרי <b>אסרה עליה דבועל</b>, שהבועל אסור בסוטה שנסתרה עמו [ואפילו אם יגרשנה בעלה או ימות ושוב לא תהיה אשת איש].
נמצינו למדים: שאם עבר הבעל על איסור קל של "נטמאה", נאסר בכך הבועל "האוסר" באשה, וכך יש לנו לומר באחות אשה.
כך אי אפשר לומר:
כי <b>מאי איריא "בא עליה</b>" בעלה? שמשמע כי רק משעבר ובא עליה הבעל אז נאסרה הסוטה על הבועל האוסר.
והרי איסור "סוטה" לבעל ובועל הוא <b>אפילו</b> אם לא בא עליה בעלה, אלא <b>נתן לה</b> הבעל <b>גט</b>, וכבר אינה אשת איש, הרי היא אסורה לבועל, כי משעת סתירה נאסרה עליו.
שהרי אמרה תורה בסוטה שנסתרה שתי פעמים "נטמאה", ופירשו חכמים, שהאחד בא לאוסרה לבעל אחר קינוי וסתירה, והאחד בא לאוסרה לבועל -
<b>ואפילו</b> אם רק <b>אמר</b> הבעל <b>אין אני משקה</b> אותה מי סוטה, כבר נאסרה הסוטה לבועל!? (13)
<b>אלא</b>, הלימוד הוא מ<b>סוטה</b> שנבעלה <b>לבועל</b>.
היינו, מאשת איש שסטתה ונבעלה לבועל זר, אנו למדים משם שנאסר האוסר על ידי ביאה זו. שהרי הבעל הוא זה שאסר את אשתו על הבועל, ומשנבעלה לבועל הרי נאסרה על האוסר, הוא הבעל.
ותמהה הגמרא על פירוש זה: וכי <b>האי</b> - אשת איש שנבעלה לבועל - <b>איסור קל הוא?</b>
והרי <b>איסור חמור הוא, דהיינו</b> איסור <b>אשת איש</b>, שהוא בחנק, וחמור אף מאיסור אחות אשה שאינו אלא בכרת. והאיך נפרש כן את הברייתא המדברת במי שעבר על איסור קל שנאסר האוסר!?
<h3> דף צה:</h3>
<b>אלא, אמר רבא</b>: אכן האיסור הקל, ממנו אנו למדים - הוא איסור <b>אשת איש</b>, שאם עבר אדם ובא עליה, הרי היא נאסרת על הבעל שאסרה על הבועל. ומאיסור זה אנו למדים למי שבא על איסור אחות אשה שתיאסר אשתו עליו.
<b>וכן כי אתא רבין</b> [כאשר בא רבין] <b>אמר רבי יוחנן</b>: איסור קל שאמרו בברייתא הוא איסור <b>אשת איש!</b> (1)
<b>ואמאי קרי לה</b> לאיסור אשת איש - שהעובר על איסור זה הרי הוא בחנק - <b>איסור קל</b> ביחס לאיסור אחות אשה?
היות <b>שאין האוסרה</b> על הבועל, דהיינו הבעל - <b>אוסרה</b> עליו <b>כל ימיו</b> של הבעל! שהרי אם גירשה הבעל, שוב מותרת היא לכל.
תאמר באיסור אחות אשה, שהאשה אוסרת את אחותה על בעלה כל ימיה, ואפילו גירשה בעלה.
<b>תניא נמי הכי</b>, אכן כך למדנו בברייתא אחרת, שהקל וחומר הוא ממי שבא על איסור אשת איש:
<b>אבא חנן אמר משום רבי אלעזר</b>: איסור <b>אשת איש</b>, הוא האיסור שממנו היינו לומדים למי שבא על איסור חמור של אחות אשה [אם לא שאמר הכתוב "אותה"] -
וכך היינו לומדים: <b>ומה במקום שבא</b> (2) <b>על</b> אשת איש, שהוא <b>איסור קל</b>, היות <b>שאין האוסרה אוסרה כל ימיו</b> אלא עד שיגרשנה, <b>נאסר האוסר</b> -
<b>הבא על</b> אחות אשתו, שהוא <b>איסור חמור, ש</b>הרי <b>האוסרה אוסרה כל ימיו</b> ואפילו גירשה - <b>אינו דין שנאסר האוסרה!</b>
וכדי שלא נאסור את אשתו עליו כשבא על אחותה -
<b>תלמוד לומר "אותה</b>".
<b>אותה</b> - את אשתו שסטתה ונבעלה לאחר - <b>שכיבתה אוסרתה</b> על בעלה, <b>ואין שכיבת אחותה</b> עם בעלה <b>אוסרתה</b> לאשה על בעלה.
שנינו במשנתנו: מי שהלכה אשתו למדינת הים, באו ואמרו לו מתה אשתך, ונשא את אחותה, ואחר כך באה אשתו - מותרת לחזור לו.
<b>רבי יוסי אומר: כל שפוסל</b> על ידי אחרים פוסל על יד עצמו, וכל שאין פוסל על ידי אחרים אין פוסל על ידי עצמו:
<b>הקדמה לביאור ראשון של הגמרא במחלוקתם של תנא קמא ורבי יוסי:</b>
לעיל בגמרא [צד ב] נתבאר, שבכלל דברי תנא קמא המתיר את אשתו לחזור לו, גם באופן שהלכה אשתו של ראובן יחד עם גיסו [בעל האחות שנבעלה לו] למדינת הים, והעיד עד אחד הן על אשתו והן על גיסו שמתו, ובעקבות עדות זאת הלך ראובן ונשא את אחות אשתו, שהיא אשת גיסו.
וסובר תנא קמא, כי אף שאשת גיסו - שנישאה לראובן באיסור - הרי היא אסורה על גיסו כדין אשה שהלך בעלה למדינת הים, ואמר לה עד אחד מת בעליך, שהיא צריכה לצאת מבעלה, מכל מקום אשתו של ראובן - אינה נאסרת על ראובן.
שאין אומרים: מתוך שהועילו הנישואין שנישאה לו האחות לאוסרה על גיסו, (3) כך הועילו נישואיה לאסור את אחותה על בעלה מדין אחות אשה.
בסוגיא לקמן מבואר, שרבי יוסי חלוק בדין זה על תנא קמא, וסובר להשוות את דין אשת גיסו לגיסו, לדין אשתו לו.
ומתחילה סבורה הגמרא כי שתיהן מותרות, ומסיקה הגמרא שאדרבה, שתיהן אסורות.
והגמרא מפרשת את לשון המשנה לפי ביאור זה.
ודנה הגמרא: <b>מאי קאמר רבי יוסי?</b>
<b>אילימא</b>, שמא תאמר לפרש את שאמר רבי יוסי "כל שאין פוסל על ידי אחרים אין פוסל על ידי עצמו", שכך נחלק רבי יוסי על תנא קמא -
<b>דקאמר תנא קמא: ד</b>אם <b>אזיל</b> [הלכה] <b>אשתו</b> של ראובן <b>ו</b>גם <b>גיסו</b> [בעל אחות אשתו של ראובן] <b>למדינת הים</b>, ובא עד אחד ואמר לראובן "מתו אשתך וגיסך במדינת הים", והלך ראובן ונשא את אשת גיסו [שהיא אחות אשתו, שהותרה לו במיתת בעלה ואחותה שהיא אשתו], הרי:
<b>אשת גיסו</b> שנישאת לראובן - <b>אסירא</b> על גיסו, כשאר נשים שנישאו על פי עד אחד, שאסורות הן לחזור לבעליהן כשבא בעליהן.
<b>ו</b>אילו <b>אשתו</b> של ראובן - <b>שריא</b> [מותרת היא] לראובן, הואיל ואין שכיבתו עם אחות אשתו אוסרת את אשתו עליו.
<b>וקאמר ליה רבי יוסי</b> לתנא קמא: אין הפרש בין דינה של אשת גיסו לגיסו, לבין דינה של אשת ראובן לראובן -
אלא, <b>כי היכי דאשתו</b> של ראובן <b>שריא</b> לראובן, שהרי אין שכיבת האחות אוסרת, כך <b>אשת גיסו נמי שריא</b> [מותרת] לגיסו. ואין דינה כשאר נשים הנאסרות על בעליהן אם נישאו בטעות לאחר. (4)
וזה הוא שאמר רבי יוסי: כל שאין [ראובן] פוסל [בביאתו את הנבעלת לו] על ידי אחרים [על גיסו] - אין [ראובן] פוסל על ידי עצמו [לאסור את אשתו עליו]!
אי אפשר לפרש כך. שהרי:
<b>אי הכי</b>, אם נאמר כך, האיך שנה התנא בלשונו בדברי רבי יוסי: <b>"כל שאין פוסל על ידי אחרים</b> - <b>אין פוסל על ידי עצמו</b>"?!
והרי <b>"כל שאין</b> ראובן <b>פוסל על ידי עצמו</b>, שאין אשתו נאסרת לו - כך <b>אין פוסל</b> ראובן <b>על ידי אחרים</b>" [והיינו, שאין ביאת ראובן באשתו של גיסו אוסרת אותה על גיסו] - <b>מיבעיא ליה</b>, היה צריך התנא לשנות!?
<b>אלא</b>, לעולם, בדרך אחרת השווה רבי יוסי את דין אשת גיסו לגיסו לדין אשת ראובן לראובן, ולהחמיר בא רבי יוסי על דברי תנא קמא.
וכך תפרש את מה ששנינו "כל שפוסל על ידי אחרים פוסל על ידי עצמו": (5)
<b>כי היכי דאשת גיסו אסירא</b>, כשם שאשת גיסו אסורה על גיסו מכח נשואיה האסורים לראובן - כך <b>אשתו</b> של ראובן <b>נמי אסירא</b> על ראובן.
מפני שאנו אומרים: הואיל והועילו נישואי ראובן לאסור את האשה על גיסו, הועילו נישואין אלו לאסור את אשתו של ראובן על ראובן.
וזו היא ששנינו: "כל שפוסל [ראובן] על ידי אחרים", שנאסרת אשת גיסו על גיסו על ידי נישואיו וביאתו של ראובן - הרי ראובן "פוסל על ידי עצמו", שאף אשתו שלו נאסרת לו.
אך אין פירוש זה מסביר את כל דברי רבי יוסי -
<b>תינח</b>, אכן מובן על פי פירוש זה מה שאמר רבי יוסי <b>"כל שפוסל</b> על ידי אחרים פוסל על ידי עצמו".
אבל מה שאמר רבי יוסי <b>"כל שאינו פוסל</b> על ידי אחרים אין פוסל על ידי עצמו" - <b>מאי עבידתיה</b> כיצד תפרשנו? (6)
<b>אלא</b> (7) <b>אמר</b> פירש <b>רבי אמי</b>: שתי הפיסקאות שבדברי רבי יוסי <b>ארישא</b> [על משנה ראשונה שבפרק זה שהיא הרישא של משנתנו] קאי.
כלומר, משנתנו, שהיא הסיפא של המשנה הקודמת, עוסקת בשני האופנים המוזכרים ברישא, וכדמפרש ואזיל.
ובאחד מהם הרי הוא פוסל על ידי אחרים, ואז אף אשתו נאסרת לו, ובאחד אין הוא פוסל על ידי אחרים, ואז אין אשתו נאסרת לו.
ושני אופנים אלו, הן שתי הפיסקאות שבדברי רבי יוסי.
שהרי שנינו ברישא: (8) <b>ניסת</b> האשה <b>על פי בית דין</b> שהתירוה להנשא על פי עד אחד, הרי זו <b>תצא</b> מזה ומזה, <b>ופטורה מן הקרבן</b> על שגגתה, שנבעלה לאיש אחר זולתי בעלה.
ואם ניסת <b>על פי</b> שני <b>עדים</b>, שאמרו לה מת בעליך, ולא היתה צריכה להזדקק להוראת בית דין שיתירוה, הרי זו <b>תצא</b> מן השני, <b>וחייבת בקרבן</b>, ומותרת לחזור לראשון. (9) היות ו<b>יפה כוחו של בית דין</b> - שהתירה לינשא על פי עד אחד - ש<b>פטרה מן הקרבן</b>.
ונמצא, לפי המבואר ברישא, שהיתירה של אשת גיסו לגיסו, תלוי אם נישאת אשת גיסו על פי עד אחד שאמר לה מת בעליך, שאז אסורה היא לחזור לגיסו, ואילו אם נישאת על פי שני עדים הרי היא מותרת לחזור לגיסו -
<b>וקאמר תנא קמא</b>, דעת תנא קמא היא, שאין הפרש בזה רק לענין איסור אשת גיסו על גיסו, אבל:
<b>לא שנא</b> אם נישא אשת הגיס לראובן <b>על פי עדים</b> שאמרו לה "מת בעליך", (10) <b>ד</b>אז הרי <b>אשת גיסו שריא</b> לגיסו - ו<b>לא שנא</b> אם נישאת אשת הגיס לראובן <b>על פי בית דין</b>, שהורו לה על פי עד אחד שהיא מותרת להינשא הואיל ומת הגיס, <b>ד</b>אז הרי <b>אשת גיסו אסירא</b> לגיסו -
בין כך ובין כך, הרי אשתו של ראובן מותרת לחזור לו.
<b>וקאמר ליה רבי יוסי</b> לתנא קמא, לא כן הדבר. אלא, סובר אני כי אין שני האופנים שוים:
שאם נישאת לו אשת גיסו <b>על פי בית דין</b>, דהיינו על פי עד אחד, <b>ד</b>אז <b>פוסל</b> הוא <b>על ידי אחרים</b>, שאשת גיסו נאסרת לגיסו על ידי נישואיו -
אז הוא <b>פוסל</b> אף <b>על ידי עצמו</b>, ונאסרת אף אשתו לו.
וזה הוא שאמר רבי יוסי: כל שפוסל על ידי אחרים - פוסל על ידי עצמו.
ורק כאשר נישאת לו אשת גיסו <b>על פי עדים, ד</b>אז הוא <b>אינו פוסל על ידי אחרים</b>, שאין אשת גיסו נאסרת על ידי נישואין אלה לגיסו - אז <b>אינו פוסל על ידי עצמו</b>, ואין אשתו אסורה לו.
וזה הוא שאמר רבי יוסי: כל שאין פוסל על ידי אחרים אין פוסל על ידי עצמו.
הקדמה לדברי רבי יצחק נפחא בביאור דברי רבי יוסי ומחלוקתו עם תנא קמא:
א. לעיל בגמרא, מבואר הטעם באשה שהלך בעלה למדינת הים, שתצא מן הראשון משום קנס, על שנישאת בלא שדייקה. ואכן זו היא דעת התנא קמא של משנתנו.
ואולם לדעת רבי יוסי - לפי דעת רבי יצחק נפחא - מטעם אחר אסורה היא לחזור לראשון כשבא ממדינת הים. משום שיש לחוש, שמא לא ידעו הבריות [מאחר שהם רואים את בעלה הראשון חי וקים] כי השני נשאה מחמת שהיה סבור שבעלה הראשון מת, אלא יאמרו הבריות: גירשה הראשון והלך זה ונשאה.
ולכן, אם תחזור האשה אל הראשון, יאמרו הבריות שהראשון מחזיר את גרושתו אחר שנישאת לאחר, ולפיכך אמרו חכמים שלא תחזור לראשון. (11)
ב. הנפקא מינה בין שני הטעמים הוא:
אם הלכו אשת ראובן וגיסו למדינת הים, והלך ראובן ונשא את אשת גיסו על פי עדות מוטעית שמתו אשתו וגיסו:
כי לפי הטעם הראשון, תהא היא אסורה לחזור לבעלה [גיסו של ראובן], הואיל ונבעלה לראובן באיסור.
ואילו לפי הטעם השני אין מקום לאסור את אשת גיסו לחזור לבעלה, שהרי אין לחוש שמא יאמרו הבריות שהגיס גירשה וראובן - שהוא בעל אחותה - נשאה ולא היתה כאן הטעייה כלל, היות ואחות אשתו אסורה לו ואיך ישאנה ראובן אפילו אם גירשה גיסו, וודאי יאמרו הבריות שהיתה כאן הטעייה במיתת אשתו ובמיתת הגיס, (12) ואם כן אין סיבה לאוסרה לחזור לבעלה, הואיל וכלל לא נישאת לאחר שנישואי טעות היו.
ג. במה דברים אמורים שלפי הטעם השני תהא אשת הגיס מותרת לחזור לו, כשהיא נישאה באיסור למי שנשא את אחותה. אבל אם נישאה באיסור למי שאירס את אחותה, הרי שאף לפי הטעם השני תהא אשת הגיס אסורה לחזור לו.
ומשום שאנו חוששים, שמא יאמרו הבריות, שגירש הגיס את אשתו, ונישאת לראובן, ולא היתה כאן הטעייה כלל. ואף שאחות אשתו של ראובן היא ואינה מותרת לו, עדיין יש לומר כי היא אינה כלל אחות אשתו של ראובן, כי תנאי היה לו לראובן באירוסי אחותה ולא נתקיים התנאי, ולכן נשא ראובן את אחותה שאינה אחות אשתו כלל, ועכשיו שגירשה, הרי היא אסורה על הגיס משום מחזיר גרושתו שנישאת, ולפיכך אסורה היא לחזור לגיס אף לפי הטעם השני.
וכל זה לא שייך אלא כשנישאת לראובן שאירס את אחותה, כי אכן יש לתלות שהיה לו לראובן תנאי בקידושי ארוסתו. אבל כשנישאת לראובן שנשא את אחותה, אין לחוש שמא יאמרו הבריות שתנאי היה לו לראובן בנשואי אשתו, כי אין דרך לעשות תנאי בנישואין ולעשות את בעילתו בעילת זנות.
ועל כן יבינו הבריות, שאם נישאת לו, ודאי מתוך טעות שהיתה לו במיתת אשתו ובמיתת הגיס הוא שנשאה, ואין הראשון מחזיר גרושתו שנישאת לאחר.
ד. לפי דעת רבי יצחק נפחא נחלקו תנא קמא ורבי יוסי בשנים:
האחד: בטעם איסור אשה שנישאת על פי עד אחד לחזור לבעלה, וכפי שנתבאר באות א.
השני: דעת רבי יוסי היא, שאם הועילו נישואי ראובן לאסור את אשת גיסו על גיסו, ממילא הועילו נישואיה אף לאסור את אשתו של ראובן לראובן, ושלא כדעת תנא קמא המחלק ביניהם, ובדבר זה מסכים רבי יצחק נפחא עם הפירוש של רב אמי במחלוקתם.
<b>רבי יצחק נפחא אמר</b>: כך יש לפרש את שתי אמרותיו של רבי יוסי:
<b>לעולם אסיפא</b>, ואין רבי יוסי מדבר אלא בעד אחד, וכך מתפרשים דבריו של רבי יוסי:
<b>הא</b> (13) שאמר רבי יוסי: "כל שאין פוסל על ידי אחרים אין פוסל על ידי עצמו" - מיירי בכגון <b>דאזיל "אשתו</b>" של ראובן <b>וגיסו</b> למדינת הים, ובא עד אחד ואמר לראובן: מתו אשתך וגיסך, והלך ראובן ונשא את אחות אשתו שהיא אשת גיסו, וכדמפרש ואזיל.
<b>והא</b> שאמר רבי יוסי: "כל שפוסל על ידי אחרים פוסל על ידי עצמו", מיירי כגון <b>דאזיל "ארוסתו</b>" של ראובן <b>וגיסו</b> למדינת הים, ובא עד אחד ואמר לראובן: מתה ארוסתך וגיסך, והלך ונשא ראובן את אחות ארוסתו שהיא אשת גיסו, וכדמפרש ואזיל.
ובכך נחלקו תנא קמא ורבי יוסי:
<b>וקאמר תנא קמא</b>:
<b>לא שנא</b> אם הלכו למדינת הים <b>אשתו</b> של ראובן <b>וגיסו</b>.
<b>ולא שנא</b> אם הלכו למדינת הים <b>ארוסתו</b> של ראובן <b>וגיסו</b>.
בין כך ובין כך:
<b>אשת גיסו</b> של ראובן <b>אסירא</b> על גיסו הואיל ולא דקדקה ונישאת לראובן, וקנסוה חכמים להיאסר לבעלה.
<b>ו</b>אילו <b>אשתו</b> של ראובן - <b>שריא</b> [מותרת] היא לראובן, כי אין שכיבתו עם אחותה אוסרת את אשתו עליו.
<b>וקאמר ליה רבי יוסי</b> לתנא קמא:
לא כאשר אמרת, אלא חילוק יש בין אם הלכו אשתו וגיסו של ראובן למדינת הים, שאז אין אשת גיסו של ראובן אסורה על גיסו, וממילא אף אשתו של ראובן אינה אסורה על ראובן.
לבין אם הלכו ארוסתו של ראובן וגיסו למדינת הים, שאז נאסרה אשת גיסו על גיסו וממילא נאסרה אף אשת ראובן על ראובן.
ומשום שאני סובר:
א. טעם איסור כל אשה על בעלה כשחזר חי ממדינת הים, אינו מטעם קנס, אלא משום שמא יאמרו: גירש הראשון ונשא השני, ואם יחזירה הראשון יאמרו הבריות שזה מחזיר גרושתו אחר שנישאת לאחר.
ב. אם הועילו נשואי ראובן לאסור את אשת גיסו על גיסו, הרי שאף אשתו הראשונה של ראובן נאסרת עליו מדין אחות אשה.
ולפיכך איני מודה לך להתיר את אשתו של ראובן לראובן, אלא אם כן הלכו <b>אשתו וגיסו</b> למדינת הים ונשא זה את אחות אשתו, כיון שאין לחוש שמא יאמרו הבריות גירש הגיס ונשאה ראובן, כי הרי אחות אשתו אסורה היא עליו, וידעו הבריות שמתוך טעות נשא ראובן את אשת גיסו כי הטעוהו במיתת אשתו וגיסו, ואם כן מותרת אשת הגיס לחזור לבעלה -
ואף אין לחוש שמא יאמרו הבריות אכן גירש הגיס ונשא ראובן, ואם משום שהיא אחות אשתו של ראובן ואסורה לו, שמא תנאי היה לו לראובן באשתו שלא נתקיים, ואין זו אחות אשתו, ולכן נשא ראובן את אחותה -
אף זו אין לך לחוש, <b>ד</b>הרי <b>ליכא למימר תנאה הוה ליה בנישואין</b> [כי אין דרך בני אדם לעשות תנאי בנישואין שלא תהא בעילתו בעילת זנות].
ונמצא, <b>דאינו פוסל</b> - ראובן שנשאה - <b>על ידי אחר</b>.
היינו שאינו אוסר את אשת גיסו על גיסו, היות ואין לחוש שמא יאמרו גירש זה ונשא זה ונמצא זה מחזיר גרשותו לאחר שנישאת לאחר.
ולפיכך, אף <b>אינו פוסל על ידי עצמו</b>, ואין נישואיו לאחות אשתו אוסרת את אשתו עליו.
אבל אם הלכו <b>ארוסתו</b> של ראובן <b>וגיסו</b> למדינת הים, ונשא ראובן את אחות "ארוסתו", ויש לחוש שמא יאמרו הבריות גירש זה ונשא זה, כי אף שאחות ארוסתו היא ואסורה היא לו, מכל מקום כיון <b>דאיכא למימר תנאה הוה ליה בקדושין</b> של ארוסתו שלא נתקיים, ונמצאת זו האשה שנושא שהיא אינה אחות ארוסתו, שוב יש לחוש שאכן יאמרו גירש זה ונשא זה -
<b>ו</b>נמצא ש<b>פוסל</b> הוא <b>על ידי אחרים</b>, היינו שאשת גיסו נאסרת על גיסו מחשש שמא יאמרו נמצא זה מחזיר גרושתו לאחר שנישאת לאחר.
ולכן, <b>אף פוסל על ידי עצמו</b>. היינו, שאשתו נאסרת עליו משום אחות אשה, כי היות והועילו נישואיו של ראובן לאסור את אשת גיחסו על גיסו, הועילו הנישואין גם להחשיבה כאשתו של ראובן, ואשתו הראשונה הרי היא אחות אשתו ואסורה לו.
<b>אמר רב יהודה אמר שמואל: הלכה כרבי יוסי!</b>
הקדמה לביאור קושייתו של רב יוסף:
קא סלקא דעתין, שכוונתו לומר שהלכה כרבי יוסי לפי פירושו של רבי יצחק נפחא, דהיינו:
א. טעם איסור אשה שהלך בעלה למדינת הים ונישאת על פי עד אחד, לחזור לבעלה, הוא משום שמא יאמרו גירש הראשון ונשא השני, ונמצא זה מחזיר גרושתו שנישאת לאחר.
ב. גם כאשר נישאת אשה שהלך בעלה למדינת הים למי שהיא אסורה עליו באיסור אחות אשה, שאין לומר בה קידש זה וגירש זה, שהרי אסורה היא לו, מכל מקום, אם יש לתלות שתנאי היה לו בקדושין, וכגון שנישאת האשה למי שאירס את אחותה ולא נשאה, הרי היא אסורה לחזור לבעלה. כי שמא יאמרו "גירש זה ונשא זה" מחמת שהיה לו תנאי בקידושיה וראויה היא לו, ונמצא הראשון מחזיר גרושתו.
ג. לפי טעם זה, אם נישאה אשתו של שמעון לאחי בעלה, שהיה סבור כי שמעון מת, וייבמה, וחזר שמעון ממדינת הים, הרי היא מותרת לחזור לבעלה. כי אין לחוש שמא יאמרו הבריות גירש שמעון ונשא ראובן ונמצא שאם יחזירה שמעון נמצא הוא מחזיר גרושתו משנישאת, (14)
כי ודאי ידעו הבריות שמתוך טעות במיתת שמעון הוא שנשאה ראובן, ולא על ידי גירושין, שהרי אסור ראובן לקחת את גרושת שמעון אחיו, והואיל ומתוך טעות נשאה, יכולה היא לחזור לשמעון בעלה.
ג. ואולם, אם קידש שמעון אשה ולא נשאה, והלך שמעון למדינת הים ונשאה ראובן מתוך שהוטעה במיתת שמעון אחיו, אין היא רשאית לחזור לשמעון בעלה, כי יש לחוש שיאמרו הבריות: לא הוטעה ראובן במיתת אחיו, אלא תנאי היה לו לשמעון בקידושי ארוסתו שלא נתקיים, ואין היא ארוסתו, ולכן נשאה ראובן אחיו, ואם תחזור האשה לשמעון, יאמרו הבריות שהוא נושא את גרושת אחיו ראובן שהיא אסורה לו.
<b>מתקיף לה רב יוסף: ומי אמר שמואל הכי</b> שאנו חוששים שמא יאמרו הבריות: תנאי היה לו בקידושין!?
<b>והאתמר: יבמה</b> -
<b>רב אמר: הרי היא כאשת איש</b>.
<b>ושמואל אמר: אינה כאשת איש</b>, ומפרש פלוגתייהו ואזיל.
<b>ואמר</b> פירש <b>רב הונא</b> את מחלוקתם: <b>כגון שקידש</b> שמעון <b>אחיו</b> של ראובן <b>את האשה</b> ולא נשאה, <b>והלך לו</b> שמעון <b>למדינת הים, ושמע</b> ראובן <b>שמת</b> שמעון <b>אחיו, ועמד</b> ראובן <b>ונשא</b> [ייבם] <b>את אשתו</b> של שמעון.
וסוברים הן רב והן שמואל, כי טעם איסור אשה שהלך בעלה למדינת הים לחזור לבעלה, הוא משום שמא יאמרו גירש זה ונשא זה ונמצא מחזיר גרושתו לאחר שנישאת לאחר, או כיוצא בזה.
<b>דרב אמר: הרי היא כאשת איש</b> הנישאת לאחר שאסורה היא לחזור לבעלה - <b>ו</b>אף זו <b>אסורה</b> היא <b>ל</b>חזור לשמעון בעלה הראשון, שהוא ה<b>יבם</b> של ראובן.
וטעמו של רב הוא: שמא יאמרו הבריות שתנאי היה לו לשמעון בקידושי האשה שלא נתקיים, ולכן נשאה ראובן אחיו, ואם יחזירנה שמעון, הרי נמצא שהוא נושא את גרושת אחיו, [אבל אם נשואה היתה לשמעון מותרת היא לחזור לו, כי אין תולים הבריות תנאי בנישואין, ואילו לחוש לשמא יאמרו גירש שמעון ונשא ראובן ונמצא שמעון נושא את גרושת אחיו, זו אין לחוש, שהרי אסורה היא לראובן אם גירשה שמעון ולא מת].
<b>ושמואל אמר: אינה כאשת איש</b> הנישאת לאחר <b>ושריא ליה</b> לשמעון בעלה -
וטעמו של שמואל הוא: משום שהוא אינו חושש שיאמרו הבריות שתנאי היה לו לשמעון בקידושי אשתו, כי דבר שאינו מצוי הוא ולא יתלו בו הבריות.
וכל שכן שאין לחוש שמא יאמרו שגירש שמעון ונשא ראובן ונמצא שמעון נושא את גרושת אחיו, שהרי אסורה היא לראובן על ידי גירושי שמעון, שלא הותרה לו אלא במיתת אחיו, ולפיכך מותרת היא לחזור לשמעון.
הרי למדנו בשיטתו של שמואל שאין אנו חוששים שיתלו הבריות בתנאי -
ואם כן, אף כשהלכו ארוסת ראובן וגיסו למדינת הים, והלך ראובן ונשא את אשת גיסו אחות ארוסתו, היה לנו להתיר את אשת גיסו לחזור לגיסו, מפני שהכל ידעו שמתוך טעותנשאה ראובן שהרי אסורה היא לו, ולא היה לנו לחוש שיאמרו הבריות: קידושי ראובן לאחותה בתנאי היו שלא נתקיים, ולכן נשא ראובן את אחות ארוסתו, ואם יחזירנה גיסו נמצא מחזיר הוא את גרושתו לחר שנישאת לאחר.
ואם כן, תיקשי, האיך אמר שמואל הלכה כרבי יוסי, ולפי שיטתו של רבי יצחק נפחא האוסר את אשת גיסו לחזור לגיסו כשנישאת לראובן שאירס את אחותה, ומשום שיאמרו הבריות תנאי היה לו בקידושין!?
<b>אמר</b> תירץ <b>ליה אביי</b> לרב יוסף את סתירת דברי שמואל על שמואל בשני אופנים שהן ארבע:
האופן האחד: שני ביאורים אחרים בדברי שמואל "הלכה כרבי יוסי":
א. <b>וממאי</b>, מנין לך <b>דכי אמר שמואל "הלכה כרבי יוסי אדרבי יצחק נפחא קאמר!?</b> <b>דילמא אדרבי אמי קאמר!?</b>
כלומר: מנין שמפרש שמואל את דברי רבי יוסי כרבי יצחק נפחא, ועל כך הוא שאמר הלכה כמותו.
והרי אפשר ששמואל מפרש את דברי רבי יוסי כרבי אמי, הסובר שלא חילק רבי יוסי לענין איסור אשת גיסו על גיסו בין אם נישאת למי שנשא את אחותה ובין אם נישאת למי שאירס את אחותה, ובין כך ובין כך אסורה היא על גיסו.
ואם אכן שמואל כרבי אמי מפרש הוא את דברי רבי יוסי, הרי לא מצאנו שנחוש לשמא יאמרו תנאי היה בקדושין, ונתיישבו דברי שמואל. (15)
ב. <b>ואי נמי אדרבי יצחק נפחא</b> קאמר, ואפילו אם מפרש שמואל את דברי רבי יוסי כפירושו של רבי יצחק נפחא, דהיינו:
"כל שפוסל על ידי אחרים פוסל על ידי עצמו", היינו כשהלכו ארוסתו וגיסו של ראובן למדינת הים, ומתוך שנאסר גיסו באשת גיסו, כי יאמרו תנאי היה לו לראובן בארוסתו, ואם יחזירנה שמעון נמצא הוא מחזיר את גרושתו משנישאת, לכן נאסר אף ראובן באשתו.
"וכל שאין פוסל על ידי אחרים אין פוסל על ידי עצמו", היינו כשהלכו אשתו וגיסו של ראובן למדינת הים, ולא נאסרה אשת גיסו אגיסו, שהרי אין לחוש לשמא יאמרו נשואה היתה לראובן הואיל ואסורה היא לו, לכן אין ראובן נאסר באשתו.
אפילו הכי לא תיקשי, שאין לך להוכיח ממה שפסק שמואל הלכה כרבי יוסי, שהוא חושש לשמא יאמרו תנאי היה בקדושין, שהרי:
<b>ממאי דא</b>" כל ש<b>פוסל</b> על ידי אחרים", הוא שאמר שמואל הלכה כרבי יוסי, ותלמד מכאן שסובר שמואל אשת גיסו נאסרת על גיסו מחשש לשמא יאמרו תנאי היה בקדושין!?
<h3> דף צו.</h3>
<b>ודילמא</b> לא אמר שמואל הלכה כרבי יוסי אלא רק <b>א</b>" כל ש<b>אינו פוסל</b> על ידי אחרים", וללמדנו בא שמואל, שאם נישאת האשה לראובן בעל אחותה, אין היא נאסרת על גיסו של ראובן, כי כל הטעם הוא משום שמא יאמרו גירש זה ונשא זה, מה שלא שייך לומר כשנישאת לראובן בעל אחותה. ודלא כתנא קמא, האוסרה על גיסו משום קנס.
ואולם, במה שסובר רבי יוסי שאם נישאת האשה לראובן שקידש את אחותה ולא נשאה, שהיא נאסרת על גיסו של ראובן - בזו לא אמר שמואל הלכה כרבי יוסי, כי הוא אינו חושש לשמא יאמרו תנאי היה בקדושין.
האופן השני:
<b>אי נמי, ממאי דאיתא לדרב הונא</b> [מנין שנכונים דברי רב הונא] בביאור מחלוקתם של רב ושמואל? <b>דילמא, ליתא לדרב הונא כלל!</b>
שהרי את מחלוקת רב ושמואל יתכן לבאר בשני ביאורים אחרים:
א. <b>ובדרב המנונא קמיפלגי</b> רב ושמואל:
<b>דאמר רב המנונא: שומרת יבם שזינתה</b> - <b>אסורה ליבמה</b>. ובזה הוא שנחלקו רב ושמואל.
<b>דרב אמר</b>, יבמה הזקוקה ליבום <b>הרי היא כאשת איש</b> של היבם, <b>ומיפסלא</b> עליו <b>בזנות</b>, וכדרב המנונא.
<b>ו</b>אילו <b>שמואל אמר, אינה כאשת איש, ולא מיפסלא בזנות</b> על היבם, ודלא כרב המנונא.
ב. <b>ואי נמי</b> יתכן, ש<b>ב</b>שאלה האם <b>קידושין תופסין ביבמה</b> - <b>קמיפלגי</b> רב ושמואל.
<b>דרב אמר</b>, יבמה הזקוקה ליבום <b>הרי היא כאשת איש, ולא תפסי בה קידושין</b> לאחר שקידשה.
<b>ושמואל אמר: אינה כאשת איש, ותפסי בה קידושין</b> לכל אדם.
ותמהה הגמרא על הביאור השני במחלוקתם של רב ושמואל:
<b>והא איפליגו בה חדא זימנא!</b>
הרי כבר נחלקו רב ושמואל אם קדושין תופסין ביבמה, ונזכרה מחלוקתם לעיל [צב ב], ולמה הוצרכו לחלוק בדבר זה שוב בסגנון שונה!? ומתרצת הגמרא: <b>חדא</b> - <b>מכלל חברתה איתמר</b>.
לא נחלקו רב ושמואל באותו ענין בשתי לשונות, אלא נחלקו פעם אחת, ובבית המדרש אמרו על פי מחלוקתם הראשונה גם את מחלוקתם השניה.
<big><b>מתניתין:</b></big>
משנתנו מתחלקת לשני ענינים:
החלק הראשון עוסק בענין איסור אחות אשה, והחלק השני הוא בענין ביאת יבם קטן ביבמה.
החלק הראשון:
אסור לו לאדם לקחת אשה ואחותה כאשר שתי האחיות בחיים, אך מותר לקחת את אחות אשתו אחר מות אשתו.
האיסור לקחת שתי אחיות הוא בין אם הן אחיות מהאב ובין אם הן אחיות מהאם.
ואם היתה לאשתו אחות מהאב, ולאחות זו היתה אחות מן האם, מותר לו לקחת את האחות ההיא, היות ואין כל קירבה של אחווה בין אשתו לבין אחותה של אחות אשתו.
א. <b>אמרו לו</b> לבעל: <b>מתה אשתך!</b> -
ב. והלך <b>ונשא</b> אשה שניה, שהיא <b>אחותה מאביה</b> של אשתו, אך אינה אחותה מאמה.
ואחר כך אמרו לו: <b>מתה</b> אשתך השניה [שהיא, כאמור, אחותה מאביה של אשתו]! ג. והלך <b>ונשא</b> אשה שלישית, <b>אחותה מאמה</b> של אשתו השנייה.
ואחות זו היא "רחוקה" מאשתו הראשונה, ואינה אחותה כלל.
ואחר כך אמרו לו: <b>מתה</b> אשתך השלישית [אחותה מאמה של אשתו השניה, הרחוקה לגמרי מאשתו הראשונה]!
ד. והלך <b>ונשא</b> אשה רביעית, <b>אחותה מאביה</b> של אשתו השלישית, הרחוקה הן מאשתו השניה והן מאשתו הראשונה.
ושוב אמרו לו: <b>מתה</b> אשתך הרביעית [אחותה מאביה של אשתו השלישית, והרחוקה לגמרי מאשתו השניה והראשונה]!
ה. והלך <b>ונשא</b> אשה חמישית, שהיא <b>אחותה מאמה</b> של אשתו הרביעית, הרחוקה לגמרי מאשתו השלישית, השניה והראשונה.
ולאחר מכן התברר שהיו כל אותן העדויות, עדויות שקר, <b>ונמצאו כולן קיימות</b> -
הרי הוא <b>מותר ב</b>אשתו ה<b>ראשונה, וב</b>אשתו ה<b>שלישית, וב</b>אשתו ה<b>חמישית</b>.
לפי שאשתו השלישית רחוקה מאשתו הראשונה, ותפסו קידושיה.
וכמו כן אשתו החמישית רחוקה מאשתו השלישית, ולכן תפסו קידושיה.
וקידושיהן של השלישית והחמישית קידושין גמורים וכשרים הם.
ולכן, אם אחר כך מת הבעל, ושלשת נשותיו נופלות לפני אחיו לייבום, ובא אחיו היבם לייבם את אחת משלשת נשותיו, ובא עליה, הרי זו ביאה כשרה ולא פסולה, <b>ו</b>הרי הן <b>"פוטרות" צרותיהן</b>.
והיינו, שאם יבוא היבם על אחת מהן, הרי זו ביאה כשירה ולא פסולה, כך שאם בא להוציאה דיה בגט, ואינה צריכה לא היא ולא צרותיה חליצה [כמו שהיו צריכות אילו היתה זו ביאה פסולה].
<b>ואסור בשניה וברביעית</b>.
קידושיה של השניה לא תפסו, לפי שהיא אסורה עליו משום איסור אחות מאב של אשתו הראשונה.
וכמו כן לא תפסו קידושיה של הרביעית, לפי שהיא אסורה עליו מחמת איסור אחות מאב של אשתו השלישית.
<b>ו</b>לכן, אם מת הבעל, ונפלו נשותיו לפני אחיו ליבום, <b>אין ביאת אחת מהן</b> [בשניה וברביעית] <b>פוטרת "צרתה</b>" [את שלשת נשיו האמיתיות, כי השניה והרביעית אינן נשותיו כלל].
במה דברים אמורים, כאשר כל העדויות על מיתת נשותיו היו שקר.
<b>ו</b>אולם, <b>אם בא</b> הבעל <b>על</b> האשה <b>השניה לאחר מיתת</b> האשה <b>הראשונה</b> -
והיינו, שהעדות על מיתת אשתו הראשונה היתה נכונה, ותפסו קידושי הבעל בביאתו על האשה השניה, ורק שאר העדויות על מיתת שאר הנשים היו שקר -
הרי הבעל <b>מותר ב</b>אשתו ה<b>שניה, וב</b>אשתו ה<b>"רביעית</b>", הרחוקה ממנה.
<b>ו</b>אם מת הבעל, ונפלו נשותיו ליבום, ביאת אחיו באחת מהן, בשניה או ברביעית, שהיא ביאה כשרה - <b>פוטרות צרותיהן</b>.
<b>ואסור</b> הבעל <b>בשלישית</b>, לפי שהיא אחות אשתו השניה, שתפסו בה קידושין אחר מות אשתו.
<b>ו</b>אסור גם <b>ב</b>אשה ה<b>חמישית</b> שקידש, לפי שהיא אחות אשתו הרביעית, שתפסו בה קידושין.
<b>ואין ביאת</b> היבם ב<b>אחת מהן</b> [בשלישית וחמישית, שאינן נשותיו של אחיו], <b>פוטרת צרתה</b> [את שתי נשותיו האמיתיות, השניה והרביעית].
החלק השני:
היבם יכול לקנות את יבמתו בקנין "מאמר", שהוא קידושי כסף או שטר.
ותיקנו חכמים שיקדש היבם את אשתו בקידושי מאמר לפני שיבוא עליה.
המאמר אינו קנין גמור, לפי שעדיין לא קיים היבם במאמרו את מצות היבום, ועדיין זקוקה היבמה ליבום או לחליצה.
המאמר פועל שלשה דברים:
האחד, מאמר שעשה אחד היבמים ביבמתו, פוסל את היבמה על שאר האחים. ואם היו כמה יבמות, פוסל המאמר את שאר היבמות מלהתייבם.
השני, אם רוצה היבם להוציא את "בעלת המאמר", הוא צריך לתת לה גט בנוסף לחליצה.
והשלישי, האח שעושה מאמר ביבמתו, הרי הוא נאסר בקרובותיה של בעלת המאמר, כאילו היתה אשתו.
ושנינו בתחילת פרק חמישי, שנחלקו חכמים ורבן גמליאל אם יש "מאמר אחר מאמר", או "אין מאמר אחר מאמר".
והיינו, האם יכול אח שני לחזור ולעשות מאמר ביבמה אפילו לאחר שכבר עשה בא אחיו הראשון מאמר, ובכך היא יאסור את היבמה על האח הראשון שעשה בה מאמר, וכמובן שגם השני אסור בה, מחמת מאמרו של הראשון. או שאין מאמרו של השני כלום.
וכמו כן נחלקו, האם יש גט אחר מאמר. שאם נתן לה האח השני גט, האם הוא פסל אותה על כל האחים, ואפילו על האח הראשון שעשה בה מאמר, או שאין גטו של השני כלום.
אבל אם חלץ לה האח השני או בא עליה אחרי מאמרו של הראשון, לדבי הכל נאסרה היבמה על האח הראשון, על אף שעשה בה מאמר.
יבם קטן אינו יכול לקדש את יבמתו בקידושי מאמר כמו שאינו יכול לקדש אשה.
אלא, שאם הוא בא על יבמתו [ומגיל תשע שנים נחשבת ביאתו ביאה], נחשבת לו ביאתו ביבמתו כקנין "מאמר", שכאמור, אינו נחשב לקנין גמור כמו יבום.
וכיון שביאתו של יבם קטן ביבמתו קונה בה קנין שהוא בגדר "מאמר", הרי יש לה את כל דיני המאמר, ולכן:
א. אם יבוא הקטן על יבמתו הוא יפסלנה על שאר האחים, כמו שפוסל מאמר את היבמה על שאר האחים.
ב. אם לאחר ביאתו של הקטן יבוא אחיו או יעשה בה מאמר, או שיתן לה גט, וכל שכן אם יחלוץ לה או יבוא עליה - תפסל היבמה על הקטן, "בעל המאמר" הראשון.
יבם קטן <b>בן תשע שנים ויום אחד</b> שבא על יבמתו -
<b>הוא</b> - <b>פוסל על ידי אחין</b>, שאוסר בביאתו את כל אחיו ביבמה.
<b>והאחין</b> הגדולים - <b>פוסלין על ידו</b>, אוסרים אותו בביאתן ביבמה.
<b>אלא</b> שהיכולת של הקטן לפסול את אחיו הגדולים, היא פחותה מאשר יכולתם של אחיו הגדולים לפסול אותו. כי -
<b>הוא פוסל</b> את היבמה על שאר האחים, רק <b>תחלה,</b> רק אם קדמה ביאתו ["מאמרו"] למעשה האחים ביבמה.
<b>ו</b>אילו <b>האחין פוסלין</b> את היבמה עליו גם ב<b>תחלה ו</b>גם ב<b>סוף</b>, וכפי שמבארת המשנה:
<b>כיצד</b> הוא פוסל תחילה?
<b>בן תשע שנים ויום אחד שבא על יבמתו</b> - <b>פסל על ידי אחין</b>, שמעתה היא אסורה עליהם עקב ביאתו ["מאמרו"].
וכיצד אינו פוסל בסוף?
אם כבר בא עליה אחיו הגדול לפניו, ויבמה, לא יכול הקטן לפוסלה עליו אם יבוא עליה [וכל שכן אם רק יעשה בה מאמר, או שיתן לה גט, שהרי אין מעשה קטן כלום], היות ואין לאחר ביאת גדול כלום!
וכיצד האחים פוסלים תחילה וסוף?
<b>באו עליה אחין</b>, בין לפני ביאתו של הקטן, ובין לאחריה, <b>ועשו</b>, או שעשו <b>בה מאמר,</b> או ש<b>נתנו</b> לה <b>גט, או חלצו</b> לה -
הרי הם <b>פוסלין על ידו</b>, אוסרים אותה עליו, בין אם עשו זאת לפני ביאתו של הקטן בה, ובין לאחריה.
<big><b>גמרא:</b></big>
ומבארת הגמרא תחילה את החלק הראשון במשנה -
שנינו במשנה: אם בא על השניה אחר מיתת הראשונה - מותר בשניה וברביעית.
מלשון זה של המשנה, יכול להשתמע כי הוא בא על השניה אחר מיתת הראשונה, אבל הוא קידש את הנשים עוד בחיי הראשונה.
והוינן בה: <b>אטו</b>, האם <b>כולהו</b>, כל ארבעת הנשים, <b>לאו לאחר מיתת ראשונה נינהו!?</b> הרי ברור שלקחן רק אחר מיתת אשתו, כי אם לקחן קודם מיתתה, הדין הוא כמו ששנינו ברישא, שרק השלישית והחמישית מותרת!
ומשנינן: <b>אמר רב ששת</b>: כוונת המשנה היא לומר, שדין זה הוא רק אם בא על השניה <b>לאחר מיתת ראשונה ודאי.</b>
אבל אם היה ספק אימתי מתה ראשונה, ויתכן שקידש את השניה קודם למיתת הראשונה - הרי כולן אסורות.
ועתה מבארת הגמרא את החלק השני של המשנה:
<b>בן תשע שנים</b> פוסל תחילה, והאחין פוסלים תחילה וסוף.
והוינן בה: וכי <b>בן תשע שנים ויום אחד</b> רק ב<b>תחלה פסיל,</b> רק אם יבוא עליה תחילה, לפני שיעשו בה אחיו מעשה, היא נפסלת בביאתו על האחים.
ואילו <b>בסוף</b>, אם יבוא על היבמה לאחר שעשה בה אחד האחים מאמר - וכי <b>לא פסיל</b> אותה עליו בביאתו!?
<b>והתני רב זביד ברבי אושעיא</b>: אח גדול <b>העושה מאמר ביבמתו, ואחר כך בא אחיו</b> הקטן, <b>שהוא בן ט' שנים ויום אחד, עליה</b> - <b>פסלה</b> בביאתו, על בעל המאמר!?
הרי שגם ביאת קטן פוסלת תחילה וסוף!
<b>אמרי</b> לתרץ: אכן <b>ביאה</b> של קטן, <b>פסיל</b> את היבמה על אחיו, <b>אפילו</b> אם בא עליה הקטן <b>בסוף</b>, אחרי שעשה בה אחיו הגדול מאמר.
וכדי לתרץ את הקושיה, עלינו לחדש שכוונת המשנה היא לומר כך:
<b>מאמר</b> גרידא של קטן [אפילו בלי ביאה!] שעושה הקטן <b>תחלה</b> - <b>פסיל</b>, היות ויש במעשה קידושין של קטן ביבמתו להחשב כמאמר של גדול לפסול יבמתו על האחים.
אבל מאמר שהוא עושה <b>בסוף</b>, לאחר מאמר של אחיו הגדול, <b>לא פסיל</b> מאמרו של קטן.
לפי שלא ייפו את כוחו של קטן עד כדי כך שיועיל מאמרו, אפילו לאחר מאמרו של אחיו הגדול!
<b>וביאה</b> של קטן - <b>אפילו בסוף</b>, לאחר מאמר אחיו הגדול, <b>פסיל!</b>
ופרכינן: <b>והא קתני</b> במשנתנו במפורש, שאין בכוחו של קטן לפסול בסוף כלל, אפילו לא בביאה!
שהרי שנינו בה:
<b>אלא, שהוא</b> [הקטן] <b>פוסל תחלה, והן</b> [האחים הגדולים] פוסלים <b>תחלה וסוף</b>.
ואומרת המשנה, <b>כיצד</b> הוא אינו פוסל אלא תחילה ולא בסוף, ומבארת מיד בהמשך, שמדובר ב<b>בן תשע שנים ויום אחד שבא על יבמתו</b>, שהוא פוסל בביאתו רק בתחילה ולא פוסל בביאה בסוף!?
ומשנינן: <b>חסורי מיחסרא</b> במשנתנו, <b>והכי קתני</b> בה:
<b>בן תשע שנים ויום אחד</b> - <b>הוא פוסל תחלה, והן פוסלין תחלה וסוף,</b>
<b>במה דברים אמורים</b> שיש חילוק בקטן בין תחילה לסוף - <b>במאמר</b>. שאין מאמרו של קטן יכול לפסול מאמרו של גדול.
<b>אבל ביאה</b> של קטן ביבמתו - <b>פוסלת אפילו בסוף!</b> גם לאחר מאמרו של אחיו הגדול.
ולפי התיקון הזה במשנה, לא נאמר "כיצד" קטן פוסל בביאתו בתחילה, אלא <b>כיצד</b> פוסל הקטן בסוף את מאמר אחיו, וכך מבארת המשנה - <b>בן ט' שנים ויום אחד הבא על יבמתו</b> - <b>פסל</b> בביאתו <b>על ידי אחין</b>, את מאמר האחים שקדם לביאתו!
ועתה תמהה הגמרא על החידוש שבתירוץ, שקטן יכול לעשות קידושי מאמר בתחילה, ויפסול אותה מאמרו על שאר האחים:
<b>ומי אית ליה</b> לקטן קידושי <b>מאמר כלל</b> לפסול <b>על ידי אחין?</b>
<b>והתניא: בן ט' שנים ויום אחד</b> - <b>הוא פוסל</b> את יבמתו על אחיו, <b>בדבר אחד</b> -
<b>והאחין פוסלין על ידו בארבעה דברים</b>.
ומבארת הברייתא: <b>הוא פוסל על ידי</b>, את ה<b>אחין</b> - <b>בביאה</b>.
<b>והאחין פוסלין על ידו</b>:
<b>בביאה, במאמר, בגט, בחליצה!</b>
ומוכח שקטן יכול לפסול על האחים אך ורק בביאה, ולא במאמר!?
ומשנינן: <b>ביאה</b> של קטן, <b>דפסלה</b> את היבמה לאחים <b>בין בתחלה בין בסוף</b>, והיא דבר מוחלט ולא מחולק - <b>פסיקא ליה</b>, נוח לו לתנא לשנותה כדבר מוחלט ופסוק.
אבל <b>מאמר</b> של קטן, <b>ד</b>רק <b>בתחילה</b> הוא <b>פסיל</b> על האחים, אך <b>בסוף</b> הוא <b>לא פסיל</b>, והרי הוא דבר חלוק -
<b>לא פסיקא ליה</b> לתנא לשנותו.
<b>איתמר נמי, אמר רב יהודה אמר שמואל</b>: קטן <b>יש לו גט</b>, שאם נתן הקטן גט ליבמתו, הוא פסלה בכך על האחים, שמעתה כלום אסורים בה, לפי שאני קורא בכולם "כיון שלא בנה שוב לא יבנה!".
<b>וכן אמר רב תחליפא בר אבימי</b>: קטן <b>יש לו מאמר.</b>
<b>תניא נמי הכי</b>: קטן <b>יש לו גט ויש לו מאמר, דברי רבי מאיר.</b>
והוינן בה: <b>ו</b>כי <b>סבר רבי מאיר</b> שקטן <b>יש לו גט?</b>
<b>והתניא: עשו ביאת בן תשע</b> - <b>כמאמר בגדול</b>.
<b>רבי מאיר אומר: עשו חליצת בן תשע</b> לדחות את שאר האחים מיבום - <b>כגט בגדול</b>, שפוסלה ליבום על ידי האחים, אך היא צריכה חליצה מהם כדי להתירה להנשא לשוק, והוא הדין לחליצת קטן, שפוסלה מלהתייבם, אך היא צריכה עדיין חליצה.
ומדייקת הגמרא: <b>ואם איתא</b> שלדברי רבי מאיר יש לקטן גט -
<b>ליתני</b> בדברי רבי מאיר: עשו חליצת בן תשע <b>כגיטו</b> של קטן בן תשע, ולמה הוצרכו להשוותו לגט של גדול!?
אלא, יש מכאן ראיה, שלפי רבי מאיר לא תיקנו גט בגדול, ולכן הוצרכו להשוות את חליצתו של קטן לגטו של גדול.
ומשנינן: <b>אמר רב הונא בריה דרב יהושע</b>: רבי מאיר סובר שקטן <b>אית ליה</b>, אכן יש לו גט כדי לפסול.
<b>ו</b>אולם, גט זה - "גט <b>זוטר</b>" הוא, שאינו דומה בכוחו לפסול, לפסול גט של גדול ביבמה, וכפי שיתבאר להלן.
ולכן אמר רבי מאיר, שחליצת קטן היא כגטו של גדול, שהחליצה של קטן שוה בתוקפה לפסול כגט של גדול, אך לא כגט של קטן, שהוא חלש בכוחו לפסול מגיטו של גדול.
ומבאר רב הונא בריה דרבי יהושע מהי "קטנותו" של גט שנותן קטן ליבמה:
<b>לרבן גמליאל, דאמר "אין גט אחר גט</b>" -
והיינו, שאין הגט שנותן היבם ביבמתו השניה כלום, והוא אינו נאסר בקרובותיה של השניה בתור קרובת גרושתו -
<b>הני מילי ב</b>גט של <b>גדול אחר</b> גט של <b>גדול, ו</b>כמו כן גט של <b>קטן אחר</b> גט של <b>קטן</b>.
<b>אבל</b> גט של <b>גדול אחר</b> גט של <b>קטן</b> - <b>מהני!</b>
ואילו <b>לרבנן, דאמרי "יש גט אחר גט</b>" -
<b>הני מילי בגדול אחר גדול, או בקטן אחר קטן</b>.
<b>אבל קטן אחר גדול</b> - <b>לא מהני!</b>
<h3> דף צו:</h3>
<big><b>מתניתין:</b></big>
במשנה הקודמת התבאר, שביאתו של קטן נחשבת כמאמר ביבמה, לאסור את שאר האחים בה.
א. יבם קטן, <b>בן ט' שנים ויום אחד</b>, ומגיל זה ביאתו ביאה, <b>שבא על יבמתו</b> - קנאה.
אלא, כיון שאין קנינו של יבם קטן קנין גמור, אלא הוא רק בגדר קנין "מאמר", ואין היבמה קנויה לו לגמרי [שאין היא נחשבת כיבמה רגילה שבא עליה יבם גדול, אלא רק כיבמה שעשה בה אחד האחים מאמר], לכן -
אם <b>אחר כך</b>, אחר ביאתו, <b>בא עליה אחיו</b> הקטן, <b>ש</b>גם <b>הוא בן ט' שנים ויום אחד</b> - <b>פוסל על ידו</b>.
נפסלה היבמה על האח הראשון שקנאה לו בביאה [הנחשבת ל"מאמר"], בגלל ביאתו של אחיו, כיון שגם ביאת אחיו נחשבת כקנין מאמר. וסובר התנא הזה כחכמים, ולא כרבן גמלאל, שיש "מאמר אחר מאמר".
והיינו, שיש אפשרות לכל אחד מהאחים היבמים לעשות מאמר ביבמתו, אפילו אם כבר קדם אח אחר ועשה בה מאמר.
ובמאמר של האח השני, נאסרה היבמה גם על האח הראשון, מכח מאמרו של האח השני.
וכמו כן, האח השני נאסר גם הוא בקרובותיה כמו האח הראשון.
והרי היא צריכה גט משניהם, וחליצה מאחד מהם.
ומכיון שקידושי המאמר של שניהם תפסו בה, ואין היא יכולה להתייבם אלא אם אחד מהם יגרשנה, הרי מעתה היא נאסרה על שניהם מחמת האיסור "כיון שלא בנה - שוב לא יבנה".
<b>רבי שמעון אומר</b>: האח השני <b>לא פוסל</b> את היבמה על האח הראשון.
כיון שלדעת רבי שמעון, ביאת בן תשע אינה בגדר מאמר שהוא קנין חלקי, אלא היא ספק קונה קנין גמור, כמו ביאת גדול, או שאינה קונה כלל.
על הצד שהיא קנין גמור - אין ביאתו של השני כלום.
ועל הצד שאינה קנין כלל - ביאת שני האחים לא הועילה כלום, והיא מותרת לשניהם.
ולכן, היא מותרת לראשון בודאי, כי לפי שני הצדדים היא מותרת לו, ואסורה לשני מספק, על הצד שקנה הראשון קנין גמור.
ב. יבם קטן <b>בן ט' שנים ויום אחד, שבא על יבמתו</b>, והרי ביאתו נחשבת כמאמר, <b>ואחר כך בא</b>, הוא עצמו, גם <b>על צרתה</b> -
כיון שאין ביאתו קנין גמור, אין ביאתו בראשונה פוטרת צרתה, אלא רק קונה את הראשונה כדין מאמר.
וכיון שאין קנינו בראשונה קנין גמור, הרי אם לאחר מכן הוא בא על צרתה, נקנית לו גם הצרה בקנין מאמר.
ונמצא שהוא מקים שני בתים, ואילו התורה אמרה "בית אחד הוא בונה ואינו בונה שני בתים".
וכיון שהוא צריך לגרש את השניה, נפסל ה"בית כולו".
דהיינו, כל היבמות הנופלות יחד עם המתגרשת, נפסלות משום "כיון שלא בנה - שוב לא יבנה".
ונמצא, שבביאתו על הצרה הוא <b>פוסל</b> את יבמתו שקנאה בביאתו [מאמרו] - <b>על ידי עצמו!</b>
<b>רבי שמעון אומר</b>: כיון שהדבר ספק אם ביאת קטן קונה לגמרי או שאינה קונה כלל, הוא <b>לא פוסל</b> את יבמתו שבא עליה ראשונה על ידי הביאה שבא על השניה.
לפי שאם לא קנתה ביאתו כלום, אין ביאתן של הראשונה והשניה כלום, ואין הן נאסרות.
ואם קנתה ביאתו הראשונה ביבמה הראשונה לגמרי, היא פטרה צרתה לגמרי. ואין ביאתו ביבמה השניה אוסרת את הראשונה מחמת "בניית שני בתים", ואין הוא צריך לגרש אחת מהן.
וכיון שלרבי שמעון הספק הוא אם קונה הביאה לגמרי, או לא קונה כלל, הרי הוא מותר בראשונה בודאי, שהרי היא מותרת לו בין אם קנאה לגמרי ובין אם לא קנאה כלל.
אך הוא אסור לקיים את השניה מספק, כי שמא קנתה ביאתה של הראשונה לגמרי, ואז, אם הוא מקיים את השניה, הוא עובר על השניה באיסור בניית שני בתים.
<big><b>גמרא:</b></big>
שנינו במשנה בחלקה הראשון, מחלוקת של חכמים ורבי שמעון ביבם קטן שבא על יבמתו, וחזר ובא עליה אחיו הקטן, אם היא נאסרת על הראשון:
<b>תניא, אמר להם רבי שמעון לחכמים</b>: אין קנינו של הקטן בביאה נחשב לקנין חלקי, אלא הוא ספק אם הוא קנין גמור או שאינו קנין כלל. ולכן, סבור אני, כי ממה נפשך, אין ביאתו של השני כלום, ואינה אוסרת על הראשון. כי: <b>אם ביאה ראשונה</b> שבא עליה האח הקטן הראשון נחשבת <b>ביאה</b> של קנין גמור -
<b>ביאה שנייה</b> שבא עליה האח הקטן השני
- <b>אינה ביאה</b> לפסול את קנינו של הראשון, לפי שקנה הראשון קנין גמור, וכבר שנינו בענין ביאת גדול [לעיל צו ב], ש"אין ביאה אחר ביאה", לפסול את הביאה הראשונה.
<b>ואם ביאה ראשונה</b> של הקטן הראשון <b>אינה ביאה</b> לקנות כלל -
<b>ביאה שנייה</b> של הקטן השני <b>נמי אינה ביאה</b> לקנות.
וממשיכה הגמרא ומבארת ענין נוסף:
<b>מתניתין</b>, משנתנו [לדברי חכמים], הסוברים שביאת קטן היא כמאמר, ו"יש מאמר אחר מאמר", והיינו, שהמאמר השני יש בכוחו לפסול את המאמר הראשון.
ואמרו זאת, בין אם היה זה ביבם אחד שעשה "מאמר אחר מאמר" בשתי יבמותיו, וכגון בסיפא, שבא על יבמה אחת, וחזר ובא על צרתה.
ובין בשני יבמים ביבמה אחת, כגון ברישא, שבא הראשון על היבמה, וחזר השני ובא עליה -
היא <b>דלא כבן עזאי!</b>
<b>דתניא, בן עזאי אומר: יש מאמר אחר מאמר</b> רק <b>בשני יבמין ויבמה אחת</b>.
<b>ו</b>אולם <b>אין מאמר אחר מאמר בשתי יבמות ויבם אחד.</b>
לפי שסבור בן עזאי, שאין קנין מאמר קנין גמור, אלא תיקנו חכמים, שיועיל המאמר כדי שלא יטעו אנשים לחשוב מכך שלא מהני מאמר ביבמה שגם לא מהני בה ביאה לקנותה.
ולכן, תיקנו חכמים לכל האחים שיקנו במאמר, בשוה, ומועיל בה מאמר אחר מאמר.
אבל לעומת זאת, יבם אחד שנפלו לפניו שתי יבמות, הרי כיון שעשה היבם היחיד מאמר באחת משתי היבמות, הוא קנה בה את כל כח המאמר, ושוב אין לו כח לעשות מאמר בשניה.
ולדברי בן עזאי, אם חזר היבם הקטן ובא גם על צרתה, אין הראשונה נאסרת עליו משום שהוא "בונה שני בתים". היות וביבם אחד ושתי יבמות סובר בן עזאי ש"אין מאמר אחר מאמר".
<big><b>מתניתין:</b></big>
ומבארת עתה המשנה את הדינים היוצאים מכך שביאתו של קטן בן תשע שנים נחשבת לקנין:
א. <b>בן תשע שנים ויום אחד שבא על יבמתו, ומת</b> -
הרי היא <b>חולצת ולא מתייבמת.</b>
כיון שקנינו אינו יבום גמור, הרי היא עדיין נופלת ליבום גם מהאח הראשון שהיה גדול, וגם מהאח הקטן שביאתו כמאמר, והרי היא אשת מתים, שהתמעטה [לעיל לא א] מהפסוק "ומת אחד מהם - יבמה יבוא עליה", מי עליה זיקת יבם אחד, מתייבמת, ולא מי שעליה זיקת שני יבמים!
ב. במה דברים אמורים שביאתו של קטן קונה, ביבמה, כי היות והיא זקוקה לו, החשיבו חכמים את ביאתו בה כמאמר.
אך אף על פי שביאתו ביבמה נחשבת כמאמר, קידושיו בסתם אשה, אינם קידושין, כי אין קנינו של קטן כלום עד שיגדיל.
ולכן, אם <b>נשא</b> הקטן <b>אשה, ומת</b> ויש לו אחים - <b>הרי זו פטורה</b> מן החליצה, לפי שלא הועילו קידושיו כלום.
ג. <b>בן תשע שנים ויום אחד שבא על יבמתו, ומשהגדיל נשא אשה אחרת, ומת</b>, ושתי נשותיו נופלות עתה ליבום לפני אחיו -
<b>אם לא ידע את הראשונה</b> [לא בא עליה] <b>משהגדיל</b> - <b>הראשונה חולצת ולא מתייבמת,</b> שהרי היא נופלת עתה גם מהאח הראשון [שעדיין לא התייבמה יבום מלא שהרי ביאת הקטן נחשבת רק כמאמר], וגם נופלת מהשני שבא עליה בקטנותו וקנאה במאמר, והיא נופלת ליבום גם ממאמרו, והרי היא אשת שני מתים, שזיקת שני יבמים עליה, שתקנת חכמים היא אינה מתייבמת אלא רק חולצת.
<b>והשנייה</b> - <b>או חולצת או מתייבמת</b>.
<b>רבי שמעון אומר</b>: אין איסור ב"זיקת שני יבמים" [והיינו, שחולק רבי שמעון וסובר שלא תיקנו חכמים תקנה זו].
ולכן, גם הראשונה היא בת ייבום - מכח נפילתה מהראשון, וגם השניה היא בת ייבום - מכח נפילתה מהשני.
ולכן הרי הוא <b>מייבם</b> לאחת מהן, <b>לאי זו שירצה</b>.
והשניה, אינה נפטרת בביאתה, שהרי יש כאן נפילה משני בתים, כאשר הראשונה נופלת מהראשון, והשניה מהשני.
אך אי אפשר לייבם גם את השניה, היות והיא הייתה צרתה של המתייבמת במקצת, במאמר דרבנן. ואם שתיהן תתייבמנה, יבואו להתיר שתי יבמות הבאות מבית אחד.
<b>ו</b>לכן, הרי הוא <b>חולץ לשנייה.</b>
ד. <b>אחד</b> יבם <b>שהוא בן ט' שנים ויום אחד, ואחד</b> יבם <b>שהוא בן עשרים</b> אלא <b>שלא הביא שתי שערות</b>, הרי שוים בכל הדינים האמורים ביבם קטן, שהואיל ולא הביא שתי שערות הרי הוא קטן.
<big><b>גמרא:</b></big>
<b>אמר רבא: הא דאמור רבנן</b> במשנה לעיל, בפרק ארבעה אחים [לא ב] שבמקום שיש <b>זיקת שני יבמין</b> - <b>מיחלץ חלצה, יבומי לא מיבמה</b>.
<b>לא תימא</b>, אל תטעה לומר, כי זה שאמרו חכמים "מי שעליה זיקת שני יבמים אינה מתייבמת אלא חולצת" הוא מכח גזירה, ולכן רק במקום ששייכת בו הגזירה היא אסורה, ואין זה כלל מוחלט שכל מי שעליה זיקת שני יבמין אינה מתייבמת אלא חולצת -
והיינו, שלא נטעה נאמר לומר שחכמים אמרו זאת רק <b>היכא דאיכא צרה</b>.
וכגון לעיל, שמדובר בשתי נשים שהיו נשואות לשני אחים, ומת אחד מהם, ועשה בה השני מאמר, ומת גם הוא, ונפלו שתי נשיו ליבום לפני האח השלישי, כאשר האחת מהן היא אשתו הראשונה של האח השני ואילו השניה היא אשתו של אחיו הראשון, שהשני עשה בה מאמר, ויש עליה זיקת שני -
והיה מקום לומר, כי רק שם אין בעלת המאמר מתייבמת אלא רק אשתו הראשונה, ואילו בעלת המאמר חולצת, היות <b>דאיכא למגזר משום צרה,</b> שחששו חכמים שאם ייבם את שתיהן, יבואו אנשים לטעות, ולומר שכל שתי יבמות הבאות מבית אחד - הרי הן מתייבמות.
אלא, זו היא תקנת חכמים מוחלטת, שאין בעלת המאמר שמת בעלה מתייבמת אפילו במקום שאין לה צרה.
היות שסמכו חכמים תקנתם על הפסוק "ומת אחד מהם - יבמה יבוא עליה", לומר שכל מי שעליה זיקת שני יבמים אינה מתייבמת אלא חולצת. והראיה:
<b>דהא הכא</b>, במשנתנו, <b>ליכא צרה,</b> אלא היא עצמה בלבד נופלת מהאח הראשון וממאמרו של שני, ואין כאן חשש שמא יאמרו אנשים שתי יבמות מבית אחד מתייבמות.
ובכל זאת, היא רק <b>מיחלץ חלצה,</b> אבל <b>יבומי</b>
- <b>לא מיבמה!</b>
שנינו במשנה: <b>נשא</b> הקטן <b>אשה ומת</b>, הרי היא פטורה מן החליצה ומן היבום.
ומוסיפה הגמרא, ששנינו לדין זה גם בברייתא: <b>תנינא להא</b>, לדין זה של משנתנו, בברייתא, <b>דתנו רבנן: שוטה וקטן שנשאו</b> אשה <b>ומתו</b> - <b>נשותיהן פטורות מן החליצה ומן הייבום.</b>
שנינו במשנה: <b>בן תשע</b> שבא על יבמתו, ומשהגדיל נשא אשה אחרת, ומת, אם לא ידע את הראשונה <b>משהגדיל</b> - הראשונה חולצת ולא מתייבמת, והשנייה או חולצת או מתייבמת.
והוינן בה: <b>ויעשו ביאת בן ט' כמאמר בגדול,</b> ומשמת, הרי יש עליה זיקת שני יבמים, <b>ותדחה צרה</b> [אשתו הגמורה של הקטן, שקידשה משהגדיל] <b>מיבום</b>, כדין אשתו הגמורה, כשהיא "צרת מי שיש עליה זיקת שני יבמים", ששנינו לעיל בפרק ארבעה אחים [לא ב] שאינה מתייבמת.
<b>אמר רב: לא עשו ביאת בן ט' כמאמר בגדול</b>.
<b>ושמואל אמר: עשו ועשו!</b> כלומר, אכן כן עשו ביאת בן תשע כמאמר בגדול.
<b>וכן אמר רבי יוחנן: עשו ועשו.</b>
והוינן בה, לדברי רבי יוחנן ושמואל: אם כדבריהם -
<b>ויעשו</b> ביאת קטן כמאמר בגדול גם לענין איסור צרת "מי שעליה זיקת שני יבמים". ואם כן, כיצד שנינו במשנתנו שצרתה אפילו מתייבמת!?
ומשנינן: דין צרת מי שעליה זיקת שני יבמים, במחלוקת <b>תנאי היא</b> שנויה.
<b>הך תנא ד</b>לעיל, בפרק <b>ארבעה אחין, גזר</b> שבעלת המאמר שמת בעלה אינה מתייבמת <b>משום צרה</b>, שמא יבואו לייבם גם את צרתה, ויאמרו אנשים ששתי יבמות הבאות מבית אחד מתייבמות.
<b>ואשמעינן</b> תנא זה דין זה שם <b>בגדול, והוא הדין בקטן</b>, שאינה מתייבמת.
<b>והאי דאמר</b> שם ב<b>גדול?</b> - <b>משום דבגדול</b> שעשה בה מאמר <b>קאי</b> שם.
<b>והאי תנא דהכא, סבירא ליה</b> שאמנם <b>עשו</b> ביאת קטן כמאמר בגדול, ואולם הוא <b>לא גזר</b> בה שלא תתיבמנה שתיהן <b>משום צרה</b>, שמא יבואו לייבם אותה וצרתה, אלא הוא סבור שאין היא עצמה מתייבמת אפילו במקום שאין צרה. אך מאידך הוא סבור, שאין היא אוסרת צרתה מדין צרת מי שיש עליה זיקת שני יבמים.
<b>ואשמעינן</b> דין זה <b>בקטן</b> שביאתו היא כמאמר בגדול, <b>והוא הדין בגדול</b>.
<b>והאי דקאמר בקטן?</b> - <b>דבקטן קאי</b> כאן.
<b>אזל רבי אלעזר</b> בן פדת, שהיה תלמידו של רבי יוחנן, ו<b>אמר לשמעתא</b> זו, <b>בי מדרשא,</b> בבית המדרש, את מה ששמע מרבי יוחנן, <b>ולא אמרה משמיה דרבי יוחנן.</b>
<b>שמע רבי יוחנן,</b> שלא אמר זאת בשמו, ו<b>איקפד</b> עליו.
<b>עול לגביה</b> רבי יוחנן, <b>רבי אמי ורבי אסי</b>, כדי לפייסו מקפידתו.
<b>אמרו ליה</b>, כדי שלא יכעס ויעשה כעסו רושם:
וכי <b>לא כך היה המעשה בבית הכנסת של טבריא, בנגר</b> [יתד שראשו מעובה, שתוחבים אותו בחור שבכניסה לחדר, וכך סוגרים את הדלת], <b>שיש בראשו גלוסטרא</b> [עובי], <b>שנחלקו בו רבי אלעזר ורבי יוסי</b> אם הוא נחשב כלי, לפי שראוי לשחוק בו שומים ופלפלים, ואין תקיעתו בחור שבריצפה מחשיבה אותו כבונה בשבת, או שתקיעתו נחשבת כבונה, מפני שבטל הוא לבית, ונהיה חלק ממנו -
<b>עד שקרעו ספר תורה בחמתן!</b>
ובמאמר מוסגר תמהה הגמרא: וכי <b>קרעו</b> ספר תורה בכוונה <b>סלקא דעתך?</b>
<b>אלא אימא: שנקרע ספר תורה</b> מבלי משים, <b>בחמתן</b>.
<b>והיה שם רבי יוסי בן קיסמא</b>. <b>אמר: תמיה אני אם לא יהיה בית הכנסת זו עבודת כוכבים!</b>
<b>וכן הוה.</b>
אך הם לא הרגיעו בכך את רבי יוחנן, אלא אדרבה, <b>הדר</b>, חזר רבי יוחנן, ו<b>איקפד טפי</b>.
<b>אמר: חברותא נמי!</b> האם מדמים את רבי אלעזר תלמידי כאילו היה חברי, ולכן אין לי להקפיד עליו, כמו שלא היה ראוי לרבי אלעזר ורבי יוסי שהיו חברים להקפיד כל כך זה על זה!?
<b>עול לגביה רבי יעקב בר אידי</b> לפייסו.
<b>אמר לו</b>: כתיב בספר יהושע [פרק יא]: <b>"כאשר צוה ה' את משה עבדו, כן צוה משה את יהושע, וכן עשה יהושע. לא הסיר דבר</b> <b>מכל אשר צוה ה' את משה</b>".
<b>וכי על כל דבר שאמר יהושע, היה אומר להם: כך אמר לי משה?</b> <b>אלא, יהושע יושב ודורש סתם, והכל יודעין שתורתו של משה היא</b>.
<b>אף רבי אלעזר תלמידך</b>, הרי הוא <b>יושב ודורש סתם, והכל יודעין כי</b> כל דבריו - <b>שלך היא.</b>
<b>אמר להם</b> רבי יוחנן: <b>מפני מה אי אתם יודעין לפייס כבן אידי חברינו!</b>
ומביאה עתה הגמרא דרשת חכמים בענין אמירת דבר בשם אומרו, עד כמה היא מועילה למי שאמרו. דכתיב בספר תהלים [פרק סא]:
<b>"אגורה באהלך עולמים</b>".
<b>וכי אפשר לו לאדם לגור בשני עולמים?</b>
<b>אלא</b>, כך <b>אמר דוד לפני הקדוש ברוך הוא</b>:
<h3> דף צז.</h3>
<b>רבונו של עולם! יהי רצון</b> <b>ע</b> <b>ש</b>אחרי מותי <b>יאמרו דבר שמועה מפי בעולם הזה</b> [ויהיו שפתי נעות בקבר, והרי אני כמי שגר בשני עולמים].
<b>דאמר רבי יוחנן משום רבי שמעון בן יוחי: כל תלמיד חכם שאומרים דבר שמועה מפיו בעולם הזה</b> - <b>שפתותיו דובבות בקבר.</b>
<b>אמר רבי יצחק בן זעירא, ואיתימא שמעון נזירא: מאי קראה?</b> מנין יש לכך סמך מן הכתוב?
לפי שנאמר בספר שיר השירים [פרק ז] <b>"וחכך כיין הטוב, הולך לדודי למישרים</b> - <b>דובב שפתי ישנים</b>".
המשיל הכתוב את דברי התורה של תלמידי חכמים, שהם <b>ככומר של ענבים,</b> ערימת ענבים המונחת בצורה דחוקה, והחימום של הענבים מחמת הדוחק מביא לזיבת היין מהם, כך שבלחיצה קלה הם זבים יין.
<b>מה כומר של ענבים</b> - <b>כיון שמניח אדם אצבעו עליו</b>, ואינו צריך ללחוץ, <b>מיד</b> הוא <b>דובב,</b> מזיב יין -
<b>אף תלמידי חכמים</b> - <b>כיון שאומרים דבר שמועה מפיהם בעולם הזה,</b> מיד <b>שפתותיהם דובבות בקבר.</b>
שנינו במשנה: <b>אחד בן ט' שנים</b> ואחד שהוא בן עשרים, אם לא הביא שתי שערות הרי הוא כקטן.
ומניחה הגמרא, שגם בהגיעו לגיל עשרים הוא קטן, ויש על היבמה להמתין לו עד שיגדל.
<b>ורמינהו</b> סתירה לכך מהמשנה במסכת נידה [דף מו]:
דתנן: <b>בן עשרים שנה שלא הביא שתי שערות</b> -
<b>יביאו</b> קרובי היבמה, הרוצים לשחררה מחמת שאינו ראוי להקמת שם, <b>ראיה שהוא</b> כבר <b>בן עשרים</b> שנה, <b>והוא הסריס</b>, שהוא <b>לא חולץ ולא מייבם</b>, והיא מותרת לשוק.
וכן אם היתה היבמה <b>בת עשרים שנה שלא הביאה שתי שערות</b> -
<b>יביאו</b> קרוביה <b>ראיה שהיא בת עשרים והיא</b> <b>האילונית</b>, שאינה <b>לא חולצת ולא מתייבמת!</b>
ומוכח שדי לחכות עד שיגיע לגיל עשרים, ואז הוא נחשב לגדול, גם אם לא הביא שתי שערות, והרי הוא סריס שאינו זוקק ליבום!
ומשנינן: <b>הא אתמר עלה, אמר רבי שמואל בר יצחק אמר רב: והוא</b>, ובתנאי, <b>שנולדו לו סימני סריס</b>. אבל בגיל עשרים בלבד אינו סריס אם רק לא הביא שתי שערות, אלא עדיין הוא בגדר קטן שהתעכב בו הבאת השערות, שהוא סימן לגדלותו.
<b>אמר רבא: דיקא נמי, דקתני: והוא הסריס!</b> שמשמעותו, שהביא סימני
ומסקינן: <b>שמע מינה</b>.
<b>וכי לא נולדו לו סימני סריס</b> - עד כמה הוא נחשב קטן?
<b>תני דבי רבי חייא: עד רוב שנותיו</b>. עד שהגיע לגיל שמלאו לו שלשים וחמש שנה ויום אחד, שהוא רוב שנים מתוך שבעים שנות האדם.
<b>כי אתו לקמיה דרבא</b> לבדוק את העיכוב בהבאת השערות, <b>אי כחוש,</b> אם היה הנבדק רזה, <b>אמר להו</b> רבא: <b>זילו אבריוהו,</b> האכילוהו והשקוהו, <b>ואי בריא,</b> היה שמן, <b>אמר להו: זילו אכחשוהו</b>.
היות <b>דהני סימנין, זמנין דנתרי</b> נושרים הם <b>מחמת כחישותא, וזמנין דנתרי</b> נושרים הם <b>מחמת בריותא.</b>
<br><center><big><b>הדרן עלך פרק האשה רבה</b></big></center>
<h2> פרק אחד עשרה - נושאין על האנוסה</h2>
הנושא אשה הרי הוא אסור בקרובותיה שהן: אמה, בתה ואחותה: (1)
שנאמר [קדושים כ יד]: ואיש אשר יקח את אשה ואת אמה זמה היא באש ישרפו אותו ואתהן, ולא תהיה זמה בתוככם.
ונאמר [דברים כז כג]: ארור שוכב עם חותנתו.
ונאמר [אחרי, יח יז]: ערות אשה ובתה לא תגלה, את בת בנה ואת בת בתה לא תקח לגלות ערותה. שארה הנה - זימה היא.
ונאמר [אחרי, יח יח]: ואשה אל אחותה לא תקח לצרור, לגלות ערותה עליה בחייה.
והעובר ונושא את אשה ואחותה, הרי זה חייב כרת, וכמו שנאמר בסוף פרשת העריות בפרשת אחרי [יח כט]: כי כל אשר יעשה מכל התועבות האלה - ונכרתו הנפשות העושות מקרב עמם.
<big><b>מתניתין:</b></big>
<b>נושאין</b> קרובות <b>על האנוסה ועל המפותה</b>, (2) האונס או המפתה את האשה הרי זה מותר בקרובותיה.
אבל <b>האונס והמפתה</b> את הקרובות <b>על הנשואה</b>, שנשא אשה ואחר כך אנס או פיתה את קרובותיה הרי זה <b>חייב</b>.
א. נאמר בפרשת אחרי [יח ח]: ערות אשת אביך לא תגלה ערות אביך היא.
ונאמר עוד בפרשת קדושים [כ יא]: ואיש אשר ישכב את אשת אביו ערות אביו גלה, מות יומתו שניהם דמיהם בם [בסקילה].
ב. נאמר בפרשת אחרי [יח טו]: ערות כלתך לא תגלה אשת בנך היא לא תגלה ערותה.
ונאמר עוד בפרשת קדושים [כ יג]: ואיש אשר ישכב את כלתו מות יומתו שניהם תבל עשו דמיהם בם [בסקילה].
אף שאסרה תורה את אשת אביו, לא אסרה תורה אלא את הנשואה או המקודשת לאביו, אבל <b>נושא אדם אנוסת אביו ומפותת אביו</b>.
וכן נושא אדם את <b>אנוסת בנו ומפותת בנו</b>, שלא אסרה תורה אלא את כלתו הנשואה או המקודשת לבנו.
<b>רבי יהודה אוסר באנוסת אביו ומפותת אביו</b>.
<big><b>גמרא:</b></big>
שנינו במשנה: נושאין על האנוסה ועל המפותה, האונס והמפתה על הנשואה חייב:
ומבארת הגמרא: <b>תנינא</b> במשנתנו <b>להא דתנו רבנן</b> בברייתא: <b>אנס אשה מותר לישא בתה</b>, (3) <b>נשא אשה אסור לישא בתה</b>
<b>ורמינהו</b> סתירה מהא דתנן:
<b>הנטען</b> [הנחשד] <b>מן האשה</b>, שיצא עליו קול שעבר עבירה עם אשה, הרי זה <b>אסור באמה ובבתה ובאחותה</b>.
ומוכח, שאף האונס או מפתה את האשה, הרי זה אסור בקרובותיה!?
ומשנינן: מן התורה אינו אסור לישא את קרובות אנוסתו, וזו ששנינו: הנטען מן האשה אסור בבתה ובאמה ובאחותה - היינו <b>מדרבנן</b> ומטעם אחר, שאסרו חכמים לישא את קרובותיה, שמא לאחר הנישואין יחזור ויעבור עבירה עם הראשונה, שהיא קרובתו של אשתו, ואסורה לו עכשיו באיסור תורה.
ותמהינן: <b>ו</b>כי <b>כל היכא דאיכא איסורא מדרבנן תני "נושאין" לכתחילה!?</b> והרי "נושאין" משמע שמותר לכתחילה, והאיך אתה אומר שמכל מקום איסור דרבנן יש!? (4)
ומשנינן: <b>כי תנן מתניתין</b> ש"נושאין" אשה לכתחילה על האנוסה והמפותה, היינו <b>לאחר מיתה</b> של הראשונה, כי שוב אין לחוש מאומה.
וכאן שבה הגמרא לפרש את דין משנתנו:
<b>מנא הני מילי</b> שלא אסרה תורה את הקרובות אלא כשנשא את הראשונה?
<b>דתנו רבנן</b>:
<b>בכולן</b> בכל העריות <b>נאמר</b> לשון <b>שכיבה</b> (5) [בפרשת קדושים, בכלתו ודודתו בזכור ובבהמה נאמר לשון "שכיבה"] <b>וכאן</b> בקרובות האשה <b>נאמר קיחה</b> (6) [ואיש אשר יקח את אשה ואת אמה, ואשה אל אחותה לא תקח].
כדי <b>לומר לך: דרך ליקוחין אסרה תורה</b>, אם לקח את הראשונה לא יבוא על השניה, אבל אם שכב ולא לקח את הראשונה - אינו אסור בשניה. (7)
<b>אמר ליה רב פפא לאביי</b>:
<b>אלא מעתה, גבי אחותו דכתיב</b>: איש אשר יקח את אחותו בת אביו או בת אמו - האם <b>הכי נמי</b> נאמר, כי היות ונאמר לשון "יקח", לכן רק <b>דרך קיחה הוא דאסור</b> שיקחנה ויבוא עליה, ואילו <b>דרך שכיבה</b> בלא קיחה <b>שרי!?</b>
<b>אמר ליה</b> אביי לרב פפא:
<b>ליקוחין כתיבי בתורה, סתם</b>.
ליקוחין <b>הראוי ל</b>פרשו לענין <b>קיחה</b> ממש, אכן מפרשינן לשון <b>קיחה</b>, שאם לא כן היתה התורה אומרת בלשון שכיבה. ולכן בקרובות האשה מפרשים אנו כך.
אבל לשון "ליקוחין" <b>הראוי ל</b>פרשו רק כלשון <b>שכיבה</b> ולא לשון קיחה, ומשום שאין קידושין תופסין בה, בהכרח מפרשים אנו את לשון "ליקוחין" כלשון <b>שכיבה</b>, ולכן באחותו אנו מפרשים לשון שכיבה. (8)
<b>רבא אמר: אנס אשה</b> שהוא <b>מותר לישא בתה</b> - <b>מהכא</b> הוא נלמד. (9)
כי מצד אחד <b>כתיב: ערות בת בנך או בת בתך לא תגלה</b>, והרי אני למד: <b>הא בת בנה דידה</b> [של האשה] <b>ובת בתה דידה</b> - <b>גלי!</b> [מותר הוא לגלות].
<b>ו</b>מצד שני <b>כתיב: ערות אשה ובתה לא תגלה, את בת בנה ואת בת בתה לא תקח</b>, הרי שאסרה התורה אף את בת בנה ובתה של אשתו.
<b>הא כיצד</b> יתקיימו שני מקראות הללו?
<b>כאן</b> - שהתירה התורה את בת בנה ובתה של אשתו, והוא הדין את בת אשתו - <b>באונסין</b>, כשלא נשא אשה אלא אנסה, אז התירה התורה את בתה ונכדתה.
<b>כאן</b> - שאסרה התורה את בת אשתו ונכדתה - <b>בנשואין</b>, כשנשא אשה הרי הוא אסור בבתה ונכדתה.
ומקשינן: <b>איפוך אנא</b>, ונאמר:
אנס אשה ועבר איסור של "ומלאה הארץ זימה" הרי זה אסור בקרובותיה!?
נשא אשה ולא עבר על כלום הרי זה מותר בקרובותיה. (10)
ומשנינן: אין אתה יכול לומר כן, כי <b>עריות "שאר</b>" [קורבה] <b>כתיב בהו</b> כמו שנאמר: איש איש אל כל שאר בשרו לא תקרבו לגלות ערוה; והרי:
<b>בנשואין איכא שאר, באונסין ליכא שאר</b>. (11)
שנינו במשנה: <b>רבי יהודה אוסר באנוסת אביו</b> ומפותת אביו:
<b>אמר רב גידל אמר רב: מאי טעמא דרבי יהודה</b> האוסר אף באנוסת אביו, והרי הכתוב אומר "לא יקח איש את אשת אביו"!?
משום <b>דכתיב: "לא יקח איש את אשת אביו ולא יגלה כנף אביו</b>", ללמדך: <b>כנף</b> של אשה <b>שראה אביו</b>, אותו <b>לא יגלה</b> בנו.
שואלת הגמרא: <b>וממאי דבאנוסה כתיב</b> [מנין שהפסוק מדבר בכנף שראה אביו שלא דרך נישואין]?
ומפרשינן: <b>מעילויה דקרא</b> [מעליונו של הכתוב] מן הפסוק הקודם לו.
<b>דכתיב</b> בפסוק קודם: [כי ימצא איש נערה בתולה אשר לא אורשה ותפשה ושכב עמה], <b>ונתן האיש השוכב עמה לאבי הנערה חמשים כסף</b>. [לא יקח איש את אשת אביו].
<b>ורבנן</b> - שאינם מפרשים כדברי רבי יהודה - אמרי לך:
<b>אי הוה סמיך ליה</b> אם אכן היתה פרשת אונס סמוכה ל"לא יגלה כנף אביו", אף אנו היינו אומרים <b>כדקאמרת</b> [כאשר אמרת] שהפסוק בא ללמד על אנוסת אביו!
ואולם <b>השתא דלא סמיך ליה</b>, שאינם סמוכים לגמרי, שהרי הפסיק ביניהם ב"לא יקח איש את אשת אביו", <b>מיבעי ליה</b> נצרך הפסוק <b>לכדרב ענן</b>.
<b>דאמר רב ענן אמר שמואל: בשומרת יבם של אביו הכתוב</b> - לא יגלה כנף אביו - <b>מדבר</b> ואסר אותה לבנו.
<b>ומאי "כנף אביו</b>"?
<b>כנף</b> אשה <b>הראוי</b> להתגלות <b>לאביו</b>, שצריך הוא לייבמה - את זה <b>לא יגלה</b> בנו.
ומקשינן עלה: <b>ותיפוק ליה</b> לשומרת יבם של אביו שהיא אשת אחי אביו <b>משום דודתו</b> שהוא אסור בה, ולמה הוצרך הכתוב לאוסרה!?
ומשנינן: <b>לעבור עליה</b> - על שומרת יבם של אביו - <b>בשני לאוין</b>, לאו של דודתו ולאו של כנף אביו.
ואכתי מקשינן: <b>ותיפוק ליה</b> - לשומרת יבם של אביו - שהיא אסורה <b>משום יבמה לשוק</b> שהיא בלאו.
ומשנינן: <b>לעבור עליה</b> - בשומרת יבם של אביו - <b>בשלשה לאוין</b>, לאו של דודתו ושל יבמה לשוק ושל כנף אביו.
<b>ואיבעית אימא</b>, יש לך ליישב את הקושיא השניה: ותיפוק ליה משום יבמה לשוק -
לא נצרך הפסוק "ולא יגלה כנף אביו" לאסור שומרת יבם של אביו מחיים של האב, שהיא אסורה כבר משום יבמה לשוק. אלא, לכך נצרך הלאו הנוסף, כדי לאסור אותה בלאו <b>לאחר מיתה</b> של האב היבם. שכבר אינה בלאו של יבמה לשוק, ומכל מקום נאסרה משום שהיתה ראויה לאביו. (12)
<h3> דף צז:</h3>
כתב המאירי: כבר ביארנו במקומו באיסור לשון הרע, שהוא הותר מכללו כל שאדם מספר בגנות בעל עבירות או בעל מידות מגונות, בכוונה שיהיו השומעים מתרחקים ממנו עד שלא יהיו למדים ממעשיו, ועל דרך זה היו אצל רבותינו משלים וחידות נאמרות באיסורי ביאה כדי להפליג בספור גנותן, עד שיהיו השומעים נזהרים בכך, אלא שמתוך צחות המשלים, הוזכרו מהם אף בביאות של היתר, ועל דרכים אלו נאמר בסוגיא זו הרבה משלים שצריכים ביאור.
חידה ראשונה:
כיצד אפשר שתאמר אשה על אדם מסוים, שהוא: <b>"אח מאב ולא מאם, והוא בעלה דאם, ואנא ברתה דאנתתיה</b> [אחי הוא מאבי ולא מאמי, והוא בעלה של אמי, ואני בת אשתו]"
<b>אמר</b>. פתר <b>רמי בר חמא</b>: לא תמצא שתאמר אשה כן אלא <b>דלא כרבי יהודה דמתניתין</b> [דמשנתנו] האוסר באנוסת אביו; ורק לרבנן תמצא כן.
וכגון שיעקב בעלה של רחל בא על לאה שלא בקדושין והוליד ממנה את דינה, ונשא יוסף שהוא בנו של יעקב מרחל את לאה אנוסת אביו [המותרת לו לפי חכמים].
ואומרת דינה בתו של יעקב על יוסף:
אחי הוא מאבי יעקב, ואינו אחי מאמי, כיון שאני מלאה והוא מרחל, והוא יוסף בעלה של לאה אמי, ואני בתה של לאה שהיא אשתו.
חידה שניה:
מי היא זו האומרת על ילד שהיא נושאת על כתפיה: <b>"אח הוא, וברי הוא, אחתיה אנא דהאי דרינא אכתפאי</b>, [אחי הוא ובני הוא, ואני אחותו הגדולה של זה שאני נושאת על כתפי]"
פותרת. הגמרא: <b>משכחת לה</b> [תמצא מקרה זה] <b>בגוי הבא על בתו</b>, כגון שבא ישמעאל על מחלת בתו והוליד ממנה את נביות.
ואומרת מחלת בתו של ישמעאל על נביות בנה שהוא אחיה מישמעאל:
אחי הוא מאבי ישמעאל, ובני הוא, ואני אחותו הגדולה מישמעאל. (1)
חידה שלישית:
מי היא זו האומרת: <b>"שלמא לך ברי! בת אחתיך אנא</b>" [שלום לך אחי, בת אחותך אני].
ופתרונה: <b>משכחת לה בגוי הבא על בת בתו</b>.
כגון שבא ישמעאל על אסנת נכדתו בתה של מחלת בתו, והוליד ממנה את נביות.
ואומרת אסנת על בנה נביות:
שלום לך בני, בתה של מחלת אני שהיא אחותך מישמעאל.
חידה רביעית:
<b>דלאי דדלו דוולא! ליפול לכו סתר פתר</b>, [אתם בני הפועלים הדולים ומשקים את השדות שמעו נא את חידתי, שהיא נופלת לפניכם סתומה ופתרונה מוסתר]!
מי היא זו האומרת על תינוק שהיא נושאת על כתפיה: <b>"דהאי דדרינא בר הוא, ואנא בת אחוה</b>, תינוק זה שאני נושאת הוא בני, ואני בתו של אחיו".
ופתרונה: <b>משכחת לה בגוי הבא על בת בנו</b>.
כגון שבא ישמעאל על אסנת שהיא בתו של בנו קדר, והוליד ממנה את נביות.
ואומרת אסנת על נביות בנה הקטן:
תינוק זה שאני נושאת על כתפי הוא בני. ואני הנני בתו של קדר, שהוא אחיו של נביות מישמעאל.
חידה חמישית:
קובלת אשה: <b>"בייא</b> [כמו ויי לי] <b>מאח, והוא אב, והוא בעל, והוא בר בעל, והוא בעלה דאם, ואנא ברתה דאיתתיה, ולא יהיב פיתא לאחוה יתמי בני ברתיה</b> [קובלת אני - על אחי, שהוא אבי, והוא בעלי, והוא בנו של בעלי, והוא בעלה של אמי, ואני בתה של אשתו - על שאינו נותן מזונות לאחיו היתומים שהם גם בני בתו]"
ופתרונה ... <b>משכחת לה בגוי הבא על אמו, והוליד ממנה בת, וחזר ובא על אותה בת, וחזר זקן</b> [אביו של אותו גוי] <b>ובא עליה, והוליד ממנה בנים</b> ומת הזקן ונשארו בניו יתומים.
כגון שבא ישמעאל בנו של אברהם על הגר אמו, והוליד ממנה את מחלת, נמצאת מחלת שהיא בתו של ישמעאל ואחותו מן האם, וחזר ישמעאל ובא על מחלת ונעשית מחלת גם אשתו של ישמעאל, וחזר אברהם אביו של ישמעאל, ובא אף הוא על מחלת, והוליד ממנה כמה בנים, ומת אברהם והניח את בניו ממחלת יתומים.
וקובלת מחלת על ישמעאל, שהוא אביה, וגם אחיה מהגר:
הרי אחי אתה מאמנו הגר. ואתה גם אבי, שהרי אתה ילדתני. וגם בעלי, שהרי חזרת ובאת עלי. והנך בנו של בעלי אברהם, שהרי אף הוא בא עלי. ואתה גם בעלה של אמי הגר, שהרי באת עליה. (2) ואני בתה של אשתך הגר.
ואם כן, איך יתכן הדבר, שעם כל זאת אינך נותן מזונות לילדים היתומים, בני אברהם אביך, שהם אחיך, והם הבנים שלי, שאני בתך.
חידה שישית:
מי היא האומרת למי: <b>"אנא ואת אחי, אנא ואבוך אחי, אנא ואמך אחי</b>" [אני ואתה אחים, אני ואביך אחים, אני ואמך אחיות].
<b>משכחת לה בגוי הבא על אמו והוליד ממנה שתי בנות, וחזר ובא</b> הגוי <b>על אחת מהן והוליד ממנה בן, וקריא ליה אחתיה דאמיה וקאמרה ליה הכי</b> [קוראת אחות אמו של הבן הנולד ואומרת לו את הדברים הנזכרים] -
כגון שבא ישמעאל על הגר והוליד ממנה את אסנת ומחלת, ושוב בא ישמעאל על מחלת והוליד ממנה את נביות.
ואומרת אסנת אחות אמו של נביות - לנביות: אני ואתה אחים אנו מישמעאל. ואני ואביך ישמעאל אחים אנו מהגר. ואני ואמך מחלת אחיות אנו מישמעאל.
חידה שביעית:
מי הוא האומר למי: <b>"אנא ואת בני אחי, אנא ואבוך בני אחי, אנא ואמך בני אחי</b> [אני ואתה בני שתי אחיות, אני ואביך בני שני אחים, אני ואמך בני דודים].
ופתרונה: <b>הא בהתירא נמי משכחת לה!</b> פתרון משל זה יתכן אפילו דרך היתר!
<b>כגון ראובן שיש לו שתי בנות</b> חגלה ונועה, <b>ואתא שמעון ונסב חדא מינייהו</b> [ובא שמעון אחיו ונשא את חגלה שהיא אחת מבנותיו של ראובן] והוליד את שאול, <b>ואתא בר לוי ונסב חדא מינייהו</b> [ובא קהת בן לוי שהוא אחיהם של ראובן ושמעון, ונשא את נועה בת דודו ראובן], והוליד את עמרם.
<b>וקאמר ליה</b> שאול <b>בריה דשמעון ל</b>עמרם <b>בר בריה דלוי</b> - <b>הכי</b> [ושאול בנו של שמעון הוא זה שאומר כך לעמרם בן בנו של לוי].
שהרי, אני, שנולדתי מחגלה, ואתה, שנולדת מנועה - בני אחיות אנחנו:
אני שהנני בנו של שמעון, ואביך שהוא בנו של לוי - בני אחים אנחנו.
אני שהנני בנו של שמעון, ואמך שהיא בתו של ראובן - בני אחים אנחנו.
<big><b>מתניתין:</b></big>
א. אמרו חכמים: "אין אב למצרי", דהיינו שאין קורבת אב לגוי, ולא מפני ששטופים הם בזימה ואי אתה יכול לדעת מי הוא אביו, אלא מן הכתוב ביחזקאל הוא נלמד, וכפי שיתבאר בגמרא לקמן צח א. (3) ב. אין עריות מן האב אסורות על בני נח כלל, והטעם בזה מפני ש"אין אב למצרי" ואין קרובות מן האב חשובות כקרובותיו, [רמב"ן לקמן צח א]. (4)
ואולם עריות מן האם אסורות אף לבני נח, ומכל מקום איסורים הבאים מכח אישות כגון אשת אח, אינם אסורים לבני נח, שאין האישות אוסרת בבן נח אלא בעולת בעל שבעלה קיים, [ראשונים בסוגייתנו].
ג. "גר שנתגייר כקטן שנולד דמי" וכל קורבה שנתקרב לה בהיותו גוי פקעה ממנו. (5)
ד. מן התורה מותר הגר שנתגייר בכל הקרובות שנתקרב להן בהיותו גוי, ולא מיבעיא שמותר הוא בקרובות מן האב, כי מעולם לא נתקרב להן היות ו"אין אב למצרי", אלא אפילו בקרובותיו מן האם שהיו קרובותיו בהיותו גוי, מכל מקום משנתגייר הרי הוא מותר בהן הואיל ו"גר שנתגייר כקטן שנולד דמי".
ה. ומכל מקום אמרו חכמים שאותן העריות שנאסרו עליו בהיותו גוי, לא יהיה הגר מותר בהן ואף ש"גר שנתגייר כקטן שנולד דמי". וגזירה היא שגזרו חכמים כדי שלא יאמרו "באין מקדושה חמורה לקדושה קלה", וכמבואר לעיל כב א, ובסוגייתנו יתבאר עוד, שפעמים אסרו חז"ל קרובות על הגרים משום דלא ליתי לאחלופי בישראל.
ו. כשמשתחרר העבד הרי הוא טובל בשנית, ודינו לכל דבר כגר וכקטן שנולד דמי.
ז. העבד אין לו חייס קורבה ושארות כלל והשוותה אותו התורה לחמור, וכמו שאמר הכתוב "שבו לכם פה עם החמור" עם הדומה לחמור, וכמבואר בגמרא לעיל סב א.
ח. המעוברת שנתגיירה ונכללה גירותו של הולד בגירותה של אמו, הרי הולד שנולד קראוהו חז"ל "הורתו שלא בקדושה ולידתו בקדושה", ובסוגייתנו יתבאר שאין גירות הולד חשובה גירות עצמית שנאמר בה "גר שנתגייר כקטן שנולד דמי".
ט. אין דין יבום אלא באחים מן האב, או באחים מן האב ומן האם, אבל באחים מן האם לבד, אין בהם יבום, והרי הן באיסור כרת דאשת אח.
<b>הגיורת שנתגיירו בניה</b> (6) <b>עמה</b>, (7) הרי אלו האחים שנתגיירו <b>לא חולצין</b> זה לאשתו של זה <b>ולא מייבמין</b> זה את אשתו של זה; [ובגמרא יתבאר, אם איסור יש ביבומם מדרבנן, או שאין כוונת המשנה אלא לומר שאינם בתורת יבום, אך אם רצו לישא זה את אשתו של אחיו המת אין מעכבים בידם].
והטעם בזה, היות ואין אב למצרי ונמצא שאין הם אחים מן האב, ואין יבום אלא באחים מן האב; (8) ואולם אף שאין בהם תורת יבום אין בהם איסור מן התורה משום אחין מן האם, היות ו"גר שנתגייר כקטן שנולד דמי" ואין לו קורבה כלל בין מן האב ובין מן האם.
ו<b>אפילו</b> אם היתה רק <b>הורתו של ראשון שלא בקדושה, ו</b>אילו <b>לידתו</b> כבר היתה <b>בקדושה</b>, וכגון שנתגיירה אמו כשהיא מעוברת, ונמצאת הורתו של הראשון בהיותו גוי, ולידתו כיהודי -
<b>ו</b>אילו <b>השני</b> היתה <b>הורתו ולידתו בקדושה</b> כי לאחר שנתגיירה אמו הרתה אותו, אין הם חולצין ולא מייבמין; ובגמרא יתבאר מדוע היה מקום לומר שדינם שונה משני אחים שהורתן ולידתן שלא בקדושה, שהוצרך התנא לומר ש"אפילו" באופן זה מתקיים הדין האמור ברישא.
ולא זו בלבד שאין בהם תורת יבום כיון שאינם חשובים אחין מן האב, אלא שאסורה היא על האח באיסור כרת דאשת אח מן האם, כיון שלידת שניהם בקדושה. (9)
<b>וכן</b> הוא הדין ב<b>שפחה שנשתחררו בניה עמה</b>, שאין לאחים שאר אב ואינם קרויים אחים מן האב, ולפיכך לא חולצין ולא מייבמין, וכן לענין הדין המבואר בסיפא.
<big><b>גמרא:</b></big>
מביאה הגמרא מעשה השייך בדין משנתנו: (10)
<b>בני יודן אמתא אשתחרור</b> [בניה של יודן - שהיתה שפחה כנענית עם בניה - השתחררו מעבדותם] <b>שרא להו רב אחא בר יעקב למינסב נשי דהדדי</b> [התיר להם רב אחא בר יעקב לישא האחד את אשתו של השני]. (11)
וטעם הדבר שאין נשות האחים אסורות על שאר האחים משום אשת אח, ואף שהיו אחים מן האם, ואשת אח מן האם לבד אף היא אסורה, הוא משום דגר שנתגייר או עבד שנשתחרר כקטן שנולד מאליו דמי, ואין להם קורבה מן האם.
<b>אמר</b> תמה <b>ליה רבא</b> לרב אחא בר יעקב:
<b>והא</b> [הרי] <b>רב ששת אסר</b> בכיוצא בזה מדרבנן, ומשום שיבואו לומר שאף בישראל כי האי גוונא מותרות הן?!
<b>אמר ליה</b> רב אחא בר יעקב לרבא:
<b>הוא</b> - רב ששת אכן <b>אסר, ו</b>אילו <b>אנא שרינא</b> [ואני מתיר], כלומר: חלוק אני עליו להתיר אפילו מדרבנן.
וכשם שנחלקו בבני השפחה, כך נחלקו בגרים שהורתם ולידתם שלא בקדושה.
ומבארת הגמרא שתי לשונות בביאור מחלוקתם:
לשון ראשון:
א. אם היו האחים <b>מן האב ולא מן האם, כולי עלמא</b> - רב אחא בר יעקב ואפילו רב ששת - <b>לא פליגי דשרי;</b> שאין לחוש שמא יבואו לומר שאף בישראל מותרות הן שלא במקום יבום, היות ודין זה שאין אב למצרי ידוע הוא לכל, ולא יבואו לעשות כן בישראל. (12)
ב. אם היו האחים <b>מן האם ולא מן האב, כולי עלמא</b> - רב ששת ואפילו רב אחא בר יעקב - <b>לא פליגי דאסיר</b> מדרבנן. (13)
וטעם איסורם מדרבנן הוא, משום שאין הכל יודעים שה"גר שנתגייר כקטן שנולד דמי" ואין לו קורבה אפילו מן האם, ויאמרו הבריות שאף בישראל מותרת היא, ולכן אסרוה.
ג. <b>כי פליגי</b> - רב אחא בר יעקב ורב ששת - כשהיו האחין <b>מן האב ומן האם</b> כאחד.
וסברת מחלוקתם היא:
<b>מאן דשרי</b> [רב אחא בר יעקב שהתיר] טעמו הוא משום דסבר: <b>בתר אבא שדינן</b> [אחר אביהם אנו משליכים אותם], <b>דהא בני פלניא קרו להו</b> [שכן הם נקראים על שם אביהם], וכיון שכן לא ידעו הבריות שהם אחים גם מן האם, והרי באחים מן האב לא חששו חכמים לשמא יבואו להתיר כן בישראל.
<b>ו</b>טעמו של <b>רב ששת</b> דאסר, הוא משום ד<b>קרו להו נמי בני פלונית</b> [נקראים הם גם על שם אמם], וידעו שאף אחים מן האם הם, ויבואו להחליף ולומר שאף בישראל מותרות הן.
לשון שני:
<b>ואיכא דאמר: פליג רב אחא בר יעקב</b> והתיר <b>אפילו באחין מן האם</b>, ולא חשש לשמא יבואו להתיר כן בישראל.
<b>ומאי טעמא?</b>
כי כולם יודעים את הדין <b>"גר שנתגייר כקטן שנולד</b> מאליו (14) <b>דמי</b>" שאין לו קרובים, ואין לחוש שמא יבואו להתיר כן גם בישראל. (15)
מקשה הגמרא על רב אחא שמתיר לפי שתי הלשונות כשהיו מן האב ומן האם:
<b>תנן</b> במשנתנו: <b>הגיורת שנתגיירו בניה עמה</b>, הרי אלו האחים <b>לא חולצין ולא מייבמין</b>.
<b>מאי טעמא?</b> וכי <b>לאו משום דאסירי!?</b> כלומר: וכי אין כוונת המשנה לומר שאסורים הם לייבם זה את אשתו של זה, ואם כן למדנו מן המשנה שכאשר יש ביניהם אחוה מן האב ומן האם, (16) אז אסורים נשותיהם משום דילמא אתי לאחלופי בישראל, ותיקשי לרב אחא בר יעקב המתיר לפי שתי הלשונות באחין מן האב ומן האם. (17)
ומשנינן: <b>לא</b> כאשר פירשת את מה ששנינו "ולא מייבמין" דהיינו שאסורים הם לייבם.
אלא כוונת המשנה היא לומר, <b>דאינה בתורת חליצה ויבום</b>.
<b>ו</b>היות והיא אינה זקוקה ליבום - <b>שריא</b> היא <b>לעלמא</b> [מותרת היא לשוק].
<b>ו</b>מיהו, <b>אינהו נמי שרו</b> [אף האחים עצמם מותרים בנשות אחיהם] שאין בהם איסור כלל ואף לא מדרבנן, וכרב אחא בר יעקב.
ומקשינן עלה מן הסיפא של המשנה:
<b>והא קתני</b> בסיפא: <b>"אפילו</b> הורתו של ראשון שלא בקדושה ולידתו בקדושה והשני הורתו ולידתו בקדושה" הרי אלו לא חולצין ולא מייבמין, ואסורים באיסור כרת דאשת אח מן האם.
ומבואר מלשון "אפילו", שהיה מקום לומר שבאופן זה לא יהיה הדין כמו ברישא. ותיקשי: <b>אי אמרת בשלמא</b> "לא מייבמין" ששנינו ברישא, להשמיענו בא התנא ש<b>אסירי</b> הם לייבם משום דאתי לאיחלופי בישראל.
שפיר <b>היינו דקתני</b> במשנתנו שדין "אין מייבמין" האמור ברישא דהיינו איסור יבום מתקיים <b>"אפילו</b>" באופן של הסיפא -
ולהשמיענו בא התנא: <b>דאע"ג דראשון הורתו שלא בקדושה ולידתו בקדושה, ו</b>אילו <b>השני הורתו ולידתו בקדושה, וכשתי אמהות</b> שילדו <b>דמו</b> האמהות, היות ואת הראשון הרתה כשהיא גויה ואת השני הרתה כשהיא ישראלית, והייתי סבור לומר שאין אלו אחין מן האם להיאסר מדאורייתא, (18) ואף אין נראים הם כאחין מן האם שיאסרו אותם חכמים להתייבם משום דילמא אתי לאחלופי. (19) <b>אפילו הכי</b> אין הדבר כן, ולא כשתי אמהות דמו, אלא אדרבה אחים מן האם גמורים הם ו<b>אסירי</b> ליבום אפילו מן התורה ויש בהם כרת.
<b>אלא, אי אמרת</b> שברישא <b>שרו</b> לייבם, ועיקר נידון משנתנו הוא לענין חיובם ביבום והתרתן לשוק משום שאינם אחים מן האב, אם כן, <b>מאי "אפילו</b>"? כי משמע שבא התנא לחדש שאף באופן של הסיפא מתקיים דין הרישא, שלפי דבריך היינו שאין בהם תורת חליצה ויבום, ומותרות לשוק -
והרי אין כל חידוש בדבר, שאפילו כשהם נראים כשתי אמהות אין בהם דין יבום, היות ואין ענין יבום תלוי כלל באחוותם מן האם אלא באחוותם מן האב, ולגבי אחוה זו אין חידוש בסיפא יותר מברישא.
ומשנינן: החידוש בסיפא שאין בהם תורת יבום אינו משום שהייתי אומר "כשתי אמהות דמו", אלא לחדש בא התנא: <b>דאע"ג דתרוייהו</b> [שני האחים] <b>לידתן בקדושה</b>, ובכי האי גוונא יש לחוש יותר ד<b>אתי לאחלופי</b> בשני אחים מן האב <b>בישראל</b>, ולהתיר יבמה לשוק, ועל כן הייתי אומר שיהיו זקוקים לחליצה.
קא משמע לן התנא, ש<b>אפילו הכי שרי</b>, מותרות נשותיהן לשוק בלא חליצה [אבל לאחים הן אסורות משום אשת אח מן האם דאורייתא].
<b>איכא דאמרי: הכי נמי מסתברא, דשרו</b> הנשים ביבום, כשהיתה הורתן ולידתן של שני הבעלים שלא בקדושה.
<b>ד</b>הרי <b>קתני</b> בסיפא <b>"אפילו</b>".
<b>אי אמרת בשלמא</b> שברישא <b>שרו</b> לייבם, ועיקר חידוש התנא הוא שאינן זקוקות ליבום, שפיר <b>היינו דקתני "אפילו</b>", כדי ללמדך, <b>דאע"ג ד</b>בסיפא <b>תרוייהו לידתן בקדושה, דאתי לאיחלופי ב</b>שני אחים מן האב של <b>ישראל, אפילו הכי שרו</b> לינשא לשוק בלא חליצה.
<b>אלא אי אמרת אסירי</b> הנשים ביבום אפילו כשהורתן ולידתן של בעליהן שלא בקדושה -
<b>מאי "אפילו</b>"? מה חידוש יש בדבר שאף באופן של הסיפא הן אסורות ביבום, והרי אדרבה, יותר יש לאוסרן ביבום באופן של הסיפא, משום שהם אחין גמורים מן האם!?
ומשנינן: אכן חידוש יש בדבר שהן אסורות -
<b>דאע"ג דראשון הורתו שלא בקדושה ולידתו בקדושה, והשני הורתו ולידתו בקדושה, דכשתי אמהות דמו</b>, והייתי סבור שהן מותרות הן מן התורה והן מדרבנן, היות ואין המקרה דומה כלל לשאר אחים מן האם.
<b>אפילו הכי אסירי</b> הנשים ביבום מן התורה.
<b>תא שמע</b> דלא כרב אחא, המתיר באחים גרים שהורתם ולידתם שלא בקדושה לישא זה את אשתו של זה כשהיו אחים מן האב ומן האם:
<b>שני אחין תאומים</b> [שהם בהכרח מאב אחד (20) ואם אחת] <b>גרים</b> שהיתה הורתם ולידתם שלא בקדושה, <b>וכן</b> אחים תאומים שהיו עבדים <b>משוחררים, לא חולצין ולא מייבמין</b>, וכמו ששנינו במשנתנו.
<b>ואין חייבין</b> זה על אשתו של זה <b>משום אשת אח</b> [ואפילו נתקדשה לו אחר שנתגייר], דגר שנתגייר כקטן שנולד דמי ואין לו אחוה אפילו מן האם, וכל שכן שאין לו אחוה מן האב היות שאין אב למצרי.
<b>היתה הורתן</b> של התאומים <b>שלא בקדושה ולידתן בקדושה</b>, וכגון שנתגיירה אמם כשהיא מעוברת מהם, הרי אלו <b>לא חולצין ולא מייבמין</b>, כי היות ואין להם אחוה מן האב אין בהם תורת יבום, וכיון שכן אסורים הם לייבם משום אתי לאחלופי, כיון שאחים הם מן האם. (21)
<b>אבל חייבין משום אשת אח</b> מן האם, היות והיתה הגרות של האחים כשהיא מעוברת. (22)
<b>היתה הורתן ולידתן בקדושה</b>, שהרתה אותם אמם אחר שנתגיירה, <b>הרי הן כישראלים לכל דבריהן</b>.
<b>קתני מיהת</b> ברישא: שני אחים תאומים - <b>אין חייבין משום אשת אח</b>.
ומשמע: <b>חיובא</b> הוא ד<b>ליכא</b>, משום דגר שנתגייר כקטן שנולד דמי.
<h3> דף צח.</h3>
<b>הא איסורא</b> משום דלא ליתי לאחלופי בישראל <b>איכא</b>.
ומוכח, כי שני אחים מן האב ומן האם [כתאומים שהם אחים מן האב ומן האם] אין בהם איסור, וכל שכן כשהיו אחים מן האם בלבד, וקשיא לרב אחא בר יעקב לפי שתי הלשונות דלעיל.
ודחינן: <b>הוא הדין דאפילו איסורא נמי ליכא</b>.
<b>ואיידי</b> [אגב] <b>דבעי</b> התנא <b>למיתני</b> ב<b>סיפא</b> - בשני אחים שהורתן שלא בקדושה ולידתם בקדושה - <b>"חייבין</b>" עליהם משום אשת אח, ולהשמיענו שיש בהם איסור אשת אח דאורייתא וחייבים עליו כרת.
<b>תנא נמי רישא אין "חייבין</b>", לפיכך שנה התנא גם ברישא לשון חיוב, ולעולם אף איסור דרבנן אין בהם, וכרב אחא בר יעקב.
<b>אמר רבא: הא דאמור רבנן: אין אב למצרי</b> [לגוי]. (1)
<b>לא תימא</b> לפרש הטעם <b>משום דשטופי</b> <b>בזימה</b> הם הגויים, ומשום <b>דלא ידיע</b> [אין ידוע] מי הוא אביו, כי שמא זינתה אמו עם אחר.
<b>אבל</b> אם <b>ידיע</b> מי הוא אביו וכגון שהיו אביו ואמו חבושין בבית האסורים וודאי לא בא עליה אחר, אז <b>חיישינן</b> לקורבת אב אף בגוי.
לא תאמר כן, <b>אלא אפילו דידיע</b> מי הוא אביו <b>נמי לא חיישינן</b> לקורבת אב.
והראיה מהברייתא שנזכרה לעיל, <b>דהא שני אחין תאומים</b> - בהם עוסקת הברייתא - <b>דטפה אחת היתה ונחלקה לשתים</b>, וידיע לנו בודאי שאחים הם אף מאב אחד, <b>ו</b>מכל מקום <b>קתני סיפא</b>: היתה הורתן שלא בקדושה ולידתן בקדושה <b>לא חולצין ולא מייבמין</b>, הואיל ואין אב למצרי. (2)
<b>שמע מינה</b> מברייתא זו:
ד<b>אפקורי אפקריה רחמנא לזרעיה</b> דגוי [הפקירה התורה את זרעו של הגוי] ואינו חשוב כקרובו ושארו של אביו.
<b>דכתיב</b>: "ותרבה את זנותיה לזכור את ימי נעוריה אשר זנתה בארץ מצרים. ותעגבה על פלגשיהם [חשקה נפשה להיות מפלגשותיהם של המצרים] אשר <b>בשר חמורים בשרם</b> [אבר התשמיש של המצרים], <b>וזרמת סוסים זרמתם</b> [קלוח הזרע של המצרים, מלשון "זרם"]"
ולפיכך. אין הזרעת האב מקרבתו לבנו, כזרמת הסוס שאין הולד שנולד ממנו קרוב לאביו הסוס.
<b>תא שמע, דאמר רבי יוסי</b>:
<b>מעשה בגיפטיים</b> [שם אדם] <b>הגר, שנשא</b> את <b>אשת אחיו מאמו</b> שהתגייר אף הוא, <b>ובא מעשה לפני חכמים, ואמרו: אין אישות לגר</b>.
והוינן בה: <b>ואלא גר דקדיש, הכי נמי</b> ד<b>לא תפסי בה קידושין</b>, וכי אם גר מקדש אשה לא יתפסו בה קידושין, והרי כישראל גמור הוא לכל דיניו?!
<b>אלא אימא</b> כך אמרו חכמים: <b>אין איסור אשת אח לגר</b>, וכדמפרש ואזיל.
<b>מאי לאו</b>, האם אין הכוונה על האשה <b>דנסבא אח כשהוא גר</b> [שנישאת לאח אחר גירותו] ואשתו גמורה היא, ומכל מקום מותרת היא לאחיו משום שאין אחוה לגר דכקטן שנולד דמי, ואף לאיחלופי בישראל אין חוששים.
וכיון שסתמה הברייתא הרי משמע שהיא עוסקת גם באחין מן האם לבד, ומכל מקום מותרת האשה, ותיקשי לרב ששת ללישנא בתרא, וללישנא קמא תיקשי אפילו לרב אחא?! (3)
ומשנינן: <b>לא</b> כאשר הבנת שנישאה אשת האח לאח אחר גירותו, ואשתו היא -
אלא <b>דנסבא כשהוא גוי</b> [נישאת האשה לאח בגויותו] ומשנתגייר פקעו קידושיו, ולא בא עליה אחר שנתגיירו, ונמצא שמעולם לא היה לה אישות של ישראל, ואין בה דין אשת אח. (4)
ותמהה הגמרא: וכי יעלה על דעתך שנשאה <b>כשהוא גוי!?</b>
והרי אם כן <b>מאי למימרא</b> [מה חידוש יש בדבר] שהיא מותרת!?
ומשנינן: אכן חידוש יש בדבר, כי <b>מהו דתימא: לגזור</b> על אשה שנישאת לאח <b>כשהוא גוי, אטו</b> אשה שנישאת לאח <b>כשהוא גר</b>, שאחיו אסור בה מדרבנן.
לפיכך <b>קא משמע לן</b> שאין גוזרים.
<b>תא שמע</b> קושיא על רב ששת ללשון שני האוסר אשת אח מן האם, ואף על רב אחא ללשון ראשון המודה לרב ששת באשת אח מן האם בלבד:
<b>דאמר בן יאסיין: כשהלכתי לכרכי הים, מצאתי גר אחד שנשא אשת אחיו</b> הגר <b>מאמו</b>.
<b>אמרתי לו: בני, מי הרשך</b> לישא את אשת אחיך מאמך!?
<b>אמר לי</b> אותו גר: הרי לפניך <b>אשה</b> גיורת <b>ושבעת בניה</b>, שהתיר להם רבי עקיבא לישא איש את אשת אחיו, (5) ומהן למדתי -
<b>על ספסל זה</b> - שלפניך - הוא ש<b>ישב רבי עקיבא, ואמר שני דברים</b>, האחד בהלכה והשני באגדה:
א. <b>גר נושא</b> את <b>אשת אחיו מאמו</b>, ועל פי הוראתו עשו שבעת בניה של האשה.
ב. <b>ו</b>עוד <b>אמר</b> רבי עקיבא: כתיב: ויהי דבר ה' אל יונה בן אמתי לאמר. קום לך אל נינוה העיר הגדולה וקרא עליה כי עלתה רעתם לפני. וגו'. <b>ויהי דבר ה'</b> <b>אל יונה שנית לאמר</b>. קום לך אל נינוה העיר הגדולה וקרא עליה את הקריאה.
ולכך אמר הכתוב "שנית" כדי ללמד: פעם <b>שנית</b> בלבד <b>דברה עמו שכינה</b>, אבל פעם <b>שלישית לא דברה עמו שכינה</b>, לפי שתבע כבוד הבן [כלומר: את כבוד עצמו] ולא תבע כבוד האב [היינו כבוד הקב"ה]. (6) <b>קתני מיהת</b> בברייתא: <b>גר נושא</b> את <b>אשת אחיו מאמו</b>.
<b>מאי לאו דנסבא אחיו כשהוא גר</b> [נישאת לאח אחר גירותו] ומכל מקום התיר רבי עקיבא לישא את אשת אחיו אפילו מאמו לבד, והיינו כרב אחא דלישנא בתרא, ותיקשי לרב ששת לשתי הלשונות, ולרב אחא ללישנא קמא!?
ומשנינן: <b>לא</b> מיירי רבי עקיבא באשת האח שנשא בגירות, אלא באשת האח <b>דנסבא כשהוא גוי</b> וכדלעיל.
ותמהינן: <b>כשהוא גוי!?</b> והרי אם כן <b>מאי למימרא!?</b>
ומשנינן: <b>מהו דתימא: נגזור כשהוא גוי אטו כשהוא גר</b>.
<b>קא משמע לן</b>.
ואגב שהביאה הגמרא את הברייתא הרי היא מפרשת אותו, ואחר כן שבה הגמרא לנידון מחלוקתם של רב אחא ורב ששת:
ומקשה הגמרא על קבלת דבריו של אותר גר שאמר משם רבי עקיבא: <b>ומי מהימן</b>, וכי נאמן הוא אותו גר על דבריו!?
<b>והאמר רבי אבא, אמר רב הונא אמר רב: כל תלמיד חכם שמורה הלכה ובא, אם קודם</b> שבא <b>מעשה</b> לידו <b>אמרה</b> [היה רגיל לשנותה לתלמידים], הרי <b>שומעין לו</b>.
<b>ואם לאו</b>, אלא שאמרה אחר שבא מעשה לידו <b>אין שומעין לו</b>, כי הואיל ודבר חידוש הוא שמא בשביל מעשה שבא לידו הוא שאמרה.
ומשנינן: <b>איבעית אימא</b> לתרץ: אכן אותו גר <b>מורה ובא היה</b> כן עוד לפני שנשא את אשת אחיו מאמו, ולכן האמינוהו.
<b>ואיבעית אימא: משום דקאמר</b> אותו גר: <b>"הרי אשה ושבעת בניה</b>". (7)
<b>ואיבעית אימא: שאני הכא דקאמר מעשה אחרינא בהדה</b>, כאן האמינוהו משום שאמר עוד מעשה משמו של רבי עקיבא [ביאור הפסוק בספר יונה], ומתוך שנאמן על הענין השני, כך נאמן על ההלכה שאמר משמו של רבי עקיבא, כי ניכרין דברי אמת שקיבלן לשתי המימרות ביחד. (8) <b>אמר מר</b> בברייתא משמו של רבי עקיבא:
כתיב: <b>"ויהי דבר ה'</b> <b>אל יונה שנית לאמר</b>", <b>שנית דיברה עמו שכינה, שלישית לא דיברה עמו</b> שכינה.
ומקשינן: <b>והא כתיב</b>: [בשנת חמש עשרה שנה לאמציהו בן יואש מלך יהודה, מלך ירבעם בן יואש. ויעש הרע בעיני ה' לא סר מכל חטאת ירבעם בן נבט אשר החטיא את ישראל].
<b>"הוא השיב</b> [החזיר מיד מלכי ארם] <b>את גבול ישראל מלבא חמת</b> [מן המקום שבאים בה לחמת] <b>עד ים הערבה</b> [כלפי ים הערבה, והוא ים המלח], <b>כדבר ה'</b> <b>אשר דבר ביד עבדו יונה בן אמתי הנביא</b>".
הרי שהיתה נבואה נוספת ליונה!?
<b>אמר</b> יישב <b>רבינא</b>: שלישית לא דיבר עמו דוקא <b>על עסקי נינוה</b> הוא ד<b>קאמר</b>, (9) אבל נבואות אחרות בענינים אחרים אכן היה לו ליונה מאת ה'.
<b>רב נחמן בר יצחק אמר: הכי קאמר</b> הכתוב: <b>כדבר ה'</b> <b>אשר דבר ביד עבדו הנביא, כשם שנהפך לנינוה מ</b>גזירה <b>רעה לטובה, כך בימי ירבעם בן יואש נהפך להם לישראל מרעה לטובה</b>. (10)
כאן שבה הגמרא למחלוקת רב אחא ורב ששת, וחוזרת ומקשה על רב ששת ללישנא בתרא ואף על רב אחא ללישנא קמא:
<b>תא שמע</b>:
כבר נתבאר לעיל, כי אף על פי שהגר כקטן שנולד דמי, מכל מקום גר שהורתו שלא בקדושה והורתו בקדושה, כל שאר אם שיש לאמו אחריו, שהיתה הורתו ולידתו בקדושה, הרי הוא שאר אם גמור.
אבל שאר אם מאמו שהיתה הורתו ולידתו שלא בקדושה, אינו אסור מן התורה, כי גר שנתגייר כקטן שנולד דמי.
<b>גר שהיתה הורתו שלא בקדושה, ולידתו בקדושה</b> -
<b>יש לו</b> מדרבנן <b>שאר האם</b> שהיתה הורתו ולידתו שלא בקדושה, [ואילו שאר אם שהיה הורתו ולידתו בקדושה הרי הוא אסור מן התורה].
<b>ואין לו שאר האב</b> אפילו מדרבנן.
<b>כיצד</b>:
<b>נשא</b> את <b>אחותו מן האם</b>, אף שהיתה הורתה ולידתה שלא בקדושה וזה שנתגייר כקטן שנולד דמי, הרי זה <b>יוציא</b>, גזירה שמא ישא את אחותו מן האם שהיתה הורתה ולידתה בקדושה שהיא אסורה מן התורה. (11)
ואם נשא את אחותו <b>מן האב</b> (12) הרי זה <b>יקיים</b>, כי אין אב למצרי, וכולם יודעים את ההלכה הזאת ואין לחוש לאיחלופי.
ואם נשא את <b>אחות האב מן האם</b> הרי זה <b>יוציא</b>, ואף שאין זה אלא שאר אב, וגזירה משום אחותו מן האם.
<h3> דף צח:</h3>
ואם נשא את אחות האב <b>מן האב</b> הרי זה <b>יקיים</b>.
ואם נשא את <b>אחות האם מן האם</b>, הרי זה <b>יוציא</b>.
ואם נשא את אחות האם <b>מן האב</b>:
<b>רבי מאיר אומר: יוציא</b>, הואיל ויש כאן צד אם. (1)
<b>וחכמים אומרים: יקיים</b>. (2)
<b>שהיה רבי מאיר אומר: כל ערוה שהיא משום שאר האם</b>, הרי זה <b>יוציא</b>, וכל ערוה שהיא <b>משום</b> שאר <b>האב</b> הרי זה <b>יקיים</b>.
<b>ומותר באשת אחיו</b> אפילו מן האם. (3)
<b>ובאשת אחי אביו</b> ואפילו מן האם.
<b>ושאר כל העריות מותרות לו, לאיתויי: אשת האב</b>.
ואם <b>נשא</b> גוי (4) <b>אשה ובתה</b> (5) ונתגיירו הוא ונשותיו, הרי זה <b>כונס אחת ומוציא אחת</b>. ואף שאין הן קרובות, היות וגר שהתגייר כקטן שנולד דמי, מכל מקום אסור משום גזירה שמא יבואו להתיר בישראל אשה ובתה.
<b>לכתחילה לא יכנוס</b>, מפרש לה בגמרא.
אבל אם <b>מתה אשתו מותר בחמותו</b>, היינו שאם נשא אשה ונתגיירו הוא ואשתו וגם חמותו, ושוב מתה אשתו, אף שחמותו לאחר מיתה אסורה, והיה לנו לאסור כדי שלא יבואו להתיר כזאת בישראל - כולי האי לא גזרו חכמים.
<b>ואיכא דתני: אסור בחמותו</b>, ובהמשך תתבאר מחלוקתם.
<b>קתני מיהת: מותר באשת אחיו</b>, ו<b>מאי לאו דנסבה אחיו כשהוא גר</b>, ותיקשי למי שאוסר אשת אחיו מאמו לבד!?
ומשנינן: <b>לא, דנסבה כשהוא גוי</b>.
<b>מאי למימרא!?</b> <b>מהו דתימא: ליגזור כשהוא גוי אטו כשהוא גר</b>.
<b>קא משמע לן</b> שאין גוזרים.
<b>אמר מר: נשא אשה ובתה</b>, הרי זה <b>כונס אחת ומוציא אחת. לכתחילה, לא יכנוס</b> ...
וקא סלקא דעתין דהכי קאמר: אם היתה אחת נשואה לו ובא עליה אחר שנתגייר, והיא אשתו הגמורה, שוב לא יכנוס את השניה, ולפיכך תמהה הגמרא:
הרי הדברים קל וחומר: <b>השתא אפוקי מפיק</b> [אם חייבוהו חכמים להוציא].
<b>לכתחילה</b> - <b>מיבעיא!?</b> [הרי פשיטא שלא יכנוס] ולמה הוצרך התנא לאמר זאת!?
ומשנינן: זה שאמרו: לכתחילה לא יכנוס, לא קאי על אשה ובתה.
אלא <b>התם</b> - על תחילת הברייתא - <b>קאי</b>.
<b>והכי קאמר</b>:
<b>הך דאמור רבנן יקיים</b>, כגון אחותו מן האב - מכל מקום, <b>לכתחילה לא יכנוס</b>.
למדנו לעיל: <b>מתה אשתו מותר בחמותו, ואיכא דתני אסור בחמותו</b>.
ומפרשת הגמרא:
<b>חדא</b> ברייתא <b>כרבי ישמעאל</b>.
<b>וחדא</b> ברייתא <b>כרבי עקיבא</b>, כדמפרש ואזיל.
<b>מאן דאסר</b> [האוסר] סבר <b>כרבי ישמעאל, דאמר: חמותו לאחר מיתה באיסורא קיימא</b> [עומדת היא באיסורה הקודם], כשם שמחיים הרי היא בשריפה כך לאחר מיתה, <b>ו</b>כיון שכן אף <b>גבי גר גזרו ביה רבנן</b>.
<b>ומאן דשרי</b> [המתיר] סבר <b>כרבי עקיבא, דאמר: חמותו לאחר מיתה קלש ליה איסורא</b> [נחלש איסורה] שאינה בשריפה, <b>ו</b>לפיכך <b>גבי גר לא גזרו ביה רבנן</b>.
<big><b>מתניתין:</b></big>
<b>חמש נשים</b> שהיו זרות זו לזו, <b>שנתערבו ולדותיהן</b> הזכרים, ועוד היתה לכל אחת מהן בן ודאי מאותו בעל -
ו<b>הגדילו</b> הבנים <b>התערובות, ונשאו נשים, ומתו</b>.
ונמצאו חמשת הנשים זקוקות ליבום לחמש הבנים הודאין, אלא שאין כל אחת יודעת מי הוא אחי בעלה שייבמנה או יחלוץ לה, כיון שנתערבו.
כיצד הוא היתירן:
<b>ארבעה</b> בנים ודאין <b>חולצין לאחת</b> [לראשונה הבאה להתיר את עצמה]. <b>ואחד</b> מהם אם ירצו [הוא והיא] הרי הוא <b>מייבם אותה</b>.
שהרי ממה נפשך מותרת היא לו, כי אם אכן יבם שלה הוא מה טוב, ואם לאו בהכרח שאחד מהארבעה שכבר חלצו הוא היבם שלה, והרי נפטרה מן היבום ומותרת לינשא לכל אדם.
ובכך הותרה הראשונה.
ושוב: <b>הוא</b> [זה שייבם את הראשונה] <b>ושלשה</b> בנים ודאין אחרים <b>חולצין לאחת</b> [לשניה הבאה להתיר את עצמה], <b>ואחד</b> <b>מייבם;</b> וכן השלישית מקבלת חליצה מארבע בנים ודאין - ובתוכם השנים שייבמו את האחרות - ואחד מייבם אותה, וכן הרביעית והחמישית. (6)
<b>נמצאו ארבע חליצות, ויבום לכל אחת ואחת</b>.
<big><b>גמרא:</b></big>
שנינו במשנה: ארבעה חולצין לאחת ואחד מייבם אותה:
מפרשת הגמרא: <b>ודוקא מיחלץ והדר יבומי</b>, יש לעשות דוקא כסדר המשנה, שמתחילה יחלצו לה הארבעה ואחר כך ייבם החמישי, שעל ידי זה נמצא שבשעת יבומו של החמישי הותרה לו אשה זו ממה נפשך, שהרי או שהותרה זיקתה על ידי החליצות ושוב אינה יבמה לשוק, או שהיא יבמתו.
<b>אבל יבומי ברישא לא</b>, אסור לאחד מהם לייבם לפני שיחלצו לה הארבעה האחרים, ומשום שיש לחוש <b>דקפגע ביבמה לשוק</b>, כי הרי אפשר שאין היא יבמתו ועדיין לא חלצה מן היבם שלה, והיבמה הרי אסורה לשוק.
עוד מפרשת הגמרא:
<b>מאי "הוא ושלשה חולצין לאחת</b>", כלומר: למה שנינו שהמייבם את הראשונה חולץ לשניה, ואין מייבם את השניה זה שייבם את הראשונה [וכן בכולן]?
<b>דלא תימא: ליבמינהו חד לכולהו</b>, כלומר: לכן לא מייבם אחד מהם שתים או את כולן <b>אלא כל חד וחד מייבם חדא</b>, כל אחד ואחד מן הודאין מייבם רק אחת -
משום <b>דילמא מיתרמיא ליה דידיה</b>, שמא על ידי כך תגיע כל יבמה ליבם שלה ותתקיים מצות יבום, אבל אם האחד מייבם שתים, הרי ודאי שאחת מהן לא התיבמה ליבם שלה. (7) <b>תנו רבנן</b>: (8) היו <b>מקצתן</b> של הודאין <b>אחין, ומקצתן</b> של הודאין <b>שאין</b> הן <b>אחין, האחין</b> הרי הן <b>חולצין, ושאין אחין</b> הן ש<b>מייבמין</b>, ומפרש לה ואזיל.
<b>מאי קאמר?</b>
<b>אמר רב ספרא: הכי קאמר</b>:
אין דין משנתנו - שכל אחד מהבנים הודאין יכול לייבם - אמור, אלא אם כן כל אחד מאותם ודאים הוא אח מן האב [או מן האב ומן האם] של אחד מבני התערובות, ואילו לשאר בני התערובות הוא זר, ולפיכך יכול הוא לייבם, שהרי אין אנו מסתפקים בו אלא שמא יבם הוא [אם זו יבמתו] ויכול לייבמה, או שהוא זר [אם אינה יבמתו] ויכול לשאתה לאחר שחלצו כל האחרים ונפטרה מזיקתה.
אבל אם היו רק <b>מקצתן</b> של הודאין - כל אחד מהם לאחד מבני התערובות - <b>אחין</b> <b>מן האב</b> שאין להם עם שאר בני התערובות שום קורבה.
<b>ו</b>אילו <b>מקצתן</b> האחר של הודאין - מלבד היותם כמקצת האחר אחין מן האב - היו לאחד מבני התערובות גם <b>אחין מן האם</b> בלבד -
דהיינו, שלאותן מקצת ודאין היה בין בני התערובות, אחד שהוא אחיו מן האב, ואחד שהוא אחיו מן האם, (9) ונמצא שאסור הוא לייבם אף אחד שמא אחיו הוא מן האם, וחייב הוא לחלוץ לכל אחד שמא אחיו הוא מן האב.
כך הוא דינם: <b>אחים מן האם</b>, כלומר: אותן מקצת ודאין שיש להם בין בני התערובות גם אח מן האם בלבד, הרי אלו <b>חולצין</b> כדי להתירן לשוק כי שמא אשת אחיהם מן האב היא, ולא מייבמין כי שמא אשת אחיו מן האם היא.
<b>ואחין מן האב</b>, כלומר: אותן מקצת ודאין שאין להם בין בני התערובות אלא אח מן האב, הרי אלו בלבד הן ש<b>מייבמין</b>, היות שאם לא אשת אחיו היא, הרי אינה אלא זרה לו, ומותרת לו אחר שחלצה משאר הודאין.
אם היו <b>מקצתן</b> של הודאין (10) <b>כהנים</b> האסורים בחלוצה, <b>ומקצתן</b> של הודאין <b>שאינם כהנים</b>.
הרי ה<b>כהנים חולצין</b> ואסורין לייבם, כי היות ואי אפשר להם לייבם אלא אם חלצו הנשים משאר הודאין, הרי נמצאת כל אשה שהיא ספק חלוצה ספק יבמתו, וחלוצה אסורה לכהן.
ואלו <b>שאינן כהנים</b> הם אלו ש<b>מייבמין</b>.
היו <b>מקצתן</b> של הודאין <b>כהנים, ומקצתן</b> של הודאין היו לבני התערובות גם <b>אחין מן האם</b> בלבד, ועל דרך שנתבאר לעיל שהיו להם בין בני התערובות אח נוסף מן האם בלבד, שכבר נתבאר שאף אלו אינם יכולים לייבם שמא היא אשת אחיהן מן האם -
<b>אלו ואלו חולצין ולא מייבמין</b>, כהנים אינם מייבמין שמא חלוצה היא, והשאר אינם מייבמין שמא היא אשת אח מן האם בלבד.
<h3> דף צט.</h3>
<b>תנו רבנן</b>:
א. <b>יש</b> מי ש<b>חולץ לאמו מספק</b>.
ב. ויש מי שחולץ <b>לאחותו מספק</b>.
ג. ויש מי שחולץ <b>לבתו מספק</b>, ומפרש לכולהו ואזיל.
ומפרשת הברייתא את כל שלשת האפשרויות שנזכרו:
א. יש חולץ לאמו מספק, <b>כיצד</b>:
<b>אמו</b> [של החולץ] ושמה רחל, <b>ואשה אחרת</b> ששמה חנה, <b>ולהן</b> [שהיו להן] <b>שני זכרים</b> ודאין, יוסף לרחל וחצרון לחנה -
<b>וחזרו</b> רחל וחנה <b>וילדו שני זכרים</b> אחרים <b>במחבא</b> ונתערבו שני זכרים אלו -
<b>ובא בנה של זו</b>, יוסף בנה של רחל - שהוא אחיו של אחד מן התערובות - <b>ונשא</b> את חנה <b>אמו של זה</b> [של חצרון] -
<b>ובנה של זו</b> חצרון בנה של חנה - שהוא אחיו של השני מן התערובות - <b>נשא</b> את רחל <b>אמו של זה</b> [של יוסף].
<b>ומתו</b> יוסף וחצרון <b>בלא בנים</b>, והוזקקו נשותיהם ליבום, כל אחת לאחד מבני התערובות שהרי אחיהם הוא.
הרי <b>זה</b>, אחד מן התערובות <b>חולץ לשתיהן</b> לרחל וחנה שמא אשת אחיו היא.
<b>וזה</b> השני מן התערובות <b>חולץ</b> אף הוא <b>לשתיהן</b> מספק.
ו<b>נמצא כל אחד ואחד</b> מן התערובות <b>חולץ לאמו מספק</b>, שהרי או רחל או חנה היא אמו.
ב. יש חולץ <b>לאחותו מספק, כיצד</b>: (1)
<b>אמו</b> [של החולץ] ושמה רחל - שנישאה לאיש אחר לאחר מות אביו יעקב - <b>ואשה אחרת</b> זרה <b>שילדו שתי נקבות במחבא</b>, ונמצאת אחת מן הנקבות אחותו של החולץ מן האם.
<b>ועמדו שני אחים</b> של החולץ, שילדם יעקב מאשתו לאה, שהם אחים <b>מן האב</b> לחולץ, ורחוקים לנקבה בתה של רחל [שהיא אחות אחיהם; וכל שכן לשניה] <b>ונשאום</b> לאותן נקבות.
<b>ומתו</b> אחיו של החולץ מן האב <b>בלא בנים</b>, ונפלו שתי הנשים ליבום לפני החולץ, אלא שאחת מהן היא אחותו מן האם ופטורה מיבום וחליצה, והשניה זקוקה לו.
הרי זה <b>חולץ לשתיהן</b> מספק שאינו יודע מי היא הזקוקה לו.
ו<b>נמצא חולץ</b> גם <b>לאחותו</b> מן האם <b>מספק</b>.
ג. יש חולץ <b>לבתו מספק, כיצד</b>:
<b>אשתו</b> של אדם ושמו ראובן <b>ואשה אחרת</b> של אדם ושמו כלב <b>שילדו שתי נקבות במחבא</b>.
<b>ובאו אחיהן</b> של ראובן וכלב <b>ונשאום</b>, נמצאת האחת בתו של ראובן והאחת בתו של כלב, ואין ידוע מי הן.
<b>ומתו</b> האחים <b>בלא בנים</b>, ונפלו לפני ראובן וכלב ליבום האחת בתו של ראובן ופטורה מיבומו וזקוקה מספק ליבומו של כלב, והשניה בתו של כלב ופטורה מיבומו וזקוקה מספק ליבומו של ראובן, אלא שמעורבות הן.
נמצא <b>זה</b> ראובן <b>חולץ</b> גם <b>לבתו מספק, וזה</b> כלב <b>חולץ</b> גם <b>לבתו מספק</b>. (2)
<b>תניא: היה רבי מאיר אומר</b>:
<b>איש ואשה, פעמים שמולידין חמש אומות</b>, כלומר: חמשה מינין חלוקים זה מזה ביחס. (3)
<b>כיצד</b>:
<b>ישראל שלקח עבד ושפחה מן השוק</b> דהיינו מן הגוי שאין העבד והשפחה קנויים לו אלא למעשה ידיו בעלמא, ועדיין הם גויים גמורים, (4) <b>ולהן שני בנים</b> גויים, <b>ונתגייר אחד מהן</b> -
<b>נמצא</b> שיש לאותן איש ואשה: בן <b>אחד</b> שהוא <b>גר ו</b>בן <b>אחד</b> שהוא <b>גוי</b>, הרי שתי אומות.
<b>הטבילן</b> לאיש ואשה שלקח מן הגוי <b>לשם עבדות</b> של ישראל, ונעשו עבד כנעני ושפחה כנענית שגופן קנוי ושם "עבד" להן, <b>ונזקקו זה לזה</b> וילדו עבד. (5)
<b>הרי כאן</b> שלש אומות מאותן איש ואשה: א. <b>גר</b>, ב. <b>וגוי</b> ג. <b>ועבד</b>.
חזר הישראל שקנאם ו<b>שחרר את השפחה</b> והרי היא ישראלית, <b>ובא עליה העבד</b> וילדה ולד ממזר [וכדמפרש ואזיל, שגוי ועבד הבא על בת ישראל הולד ממזר].
<b>הרי כאן</b> ארבע אומות לאותן איש ואשה: 
א. <b>גר</b>, ב. <b>וגוי</b>, ד. <b>ועבד</b>, ה. <b>וממזר</b>. <b>שחרר שניהם</b> כלומר: חזר ושחרר גם את העבד <b>והשיאן זה לזה</b>, וילדו ישראל כשר. <b>הרי כאן</b> חמש אומות לאותן איש ואשה: א. <b>גר</b>, ב. <b>וגוי</b>, ג. <b>ועבד</b>, ד. <b>וממזר</b>, ה. <b>וישראל</b>. <b>מאי קא משמע לן?</b> <b>גוי ועבד הבא על בת ישראל הולד</b> הוא <b>ממזר</b>, ודלא כמאן דאמר: הולד הוא כשר. <b>תנו רבנן</b> [סיפא של הברייתא הקודמת היא]: <b>יש מוכר את אביו</b> כדי <b>להגבות</b> ל<b>אמו</b> את <b>כת ובתה</b>. <b>כיצד: ישראל</b> ש<b>לקח עבד ושפחה מן השוק</b> דהיינו מישראל שהטבילן לשם עבדות, (6) <b>ולהם</b> היה <b>בן</b> בשעה שלקח את אביו ואמו. (7) <b>ושחרר</b> הלוקח <b>את השפחה ונשאה</b> ונתחייב לה כתובה כשאר ישראלית.
<b>ועמד</b> אותו לוקח <b>וכתב</b> את <b>כל נכסיו לבנה</b>, ובכלל נכסיו נמצא העבד שהוא אביו של מקבל המתנה.
<b>נמצא זה</b> הבן <b>מוכר את אביו</b> כדי <b>להגבות לאמו</b> את <b>כתובתה</b>, שהרי כל נכסי הלוקח נשתעבדו לכתובתה של אשתו, וכשנתן אותם לבן העבד, הרי האשה גובה את כתובתה מנכסים אלו, ובכללם גובה היא את העבד שהוא אביו של מקבל המתנה.
<b>מאי קא משמע לן?</b>
ומפרשינן: <b>כולה</b> הך ברייתא <b>רבי מאיר היא</b> וכשם שהרישא רבי מאיר אמרה, <b>ועבדא כמטלטלי</b> דמי, <b>ומטלטלי משתעבדי לכתובה</b>.
כלומר: רבי מאיר היא, הסובר מטלטלין משתעבדים לכתובה, (8) ולפיכך משתעבד העבד שאין דינו אלא כמטלטלין.
<b>ואיבעית אימא</b>: רבנן היא, הסוברים: מטלטלין לא משתעבדים לכתובה ואין גובים מהן כלל, ו<b>הא קא משמע לן</b> ד<b>עבדא כמקרקעי דמי</b>, ולכן גובים מהעבד.
<big><b>מתניתין:</b></big>
<b>האשה שנתערב ולדה בולד כלתה</b> שילדה אותו לבנה, ו<b>הגדילו התערובות, ונשאו</b> <b>נשים, ומתו</b> בלי בנים, ונמצאת האחת זקוקה ליבום לבני הכלה, והאחת לבני הזקנה, ואין ידוע אי זו זקוקה למי.
הרי <b>בני הכלה</b> הודאין <b>חולצין</b> (9) לשתיהן מספק.
<b>ולא מייבמין</b> אף אחת מהן, (10) <b>ש</b>הרי יבום של כל אחת מהנשים לגבי בני הכלה <b>הוא</b> (11) <b>ספק</b> יבום <b>אשת אחיו</b> המותר - אם אשתו של בן הכלה היא; <b>ספק</b> "יבום" <b>אשת אחי אביו</b> האסור - אם אשתו של בן הזקנה היא.
ואילו <b>בני הזקנה או חולצין או מייבמין</b> לאחר שבני הכלה יחלצו להן. (12)
<b>ש</b>הרי יבומו של כל אחד מבני הזקנה הוא <b>ספק</b> יבום של <b>אשת אחיו</b> ומצוה היא, וספק "יבום" <b>של אשת בן אחיו</b> שמותר הוא (13) כי היא אינה ערוה על הדוד שלה:
<b>מתו הכשרים</b>, היינו בני הכלה או בני הזקנה הודאין:
הרי <b>התערובות לבני הזקנה: חולצין</b>, כלומר: אם מתו בני הזקנה הודאין ונפלו נשותיהם ליבום לפני התערובות, הרי התערובות חולצין להן מספק.
<b>ולא מייבמין, ש</b>הרי יבומו של כל אחד מן התערובות <b>הוא ספק</b> אם יבום <b>אשת אחיו</b> המותר הוא - אם בן התערובת אף הוא בן הזקנה; <b>ו</b>ספק אם "יבום" <b>אשת אחי אביו</b> האסור הוא - אם בן התערובת הוא בן הכלה.
ואילו התערובות <b>לבני הכלה: אחד חולץ ואחד מייבם</b>.
אם מתו בני הכלה הודאין, הרי אחד מן התערובות חולץ תחילה, ושוב מיבם השני, שהרי אם הוא היבם מה טוב, ואף אם אינו היבם הרי מותרת היא לו לאחר שחלצה מבן התערובת השני.
כתב הרמב"ם בפירוש המשניות: אלו הדינים כולם [המבוארים בהמשך המשנה] מבוארים על שלשה שרשים:
אחד מהן: ספיקא דאיסורא לחומרא.
והשני: המוציא מחבירו עליו הראיה.
והשלישי: שלא נחייב לשום אדם בעונש מן העונשים מספק.
ה<b>כהנת</b> [אשת כהן שמת והניחה מעוברת] (14) <b>שנתערב ולדה</b> הכהן <b>בולד שפחתה</b>, ונמצא כל אחד מהם שהוא ספק עבד של כהן ספק כהן:
<b>הרי אלו</b> התערובות <b>אוכלים בתרומה</b>, כי בין אם כהן הוא, ובין אם עבדו של כהן הוא, הרי הוא אוכל בתרומה.
<b>וחולקין חלק אחד בגורן</b>, מפרש לה בגמרא.
<h3> דף צט:</h3>
<b>ו</b>שניהם <b>אינן מטמאין למתים</b>, שהרי כל אחד ספק כהן הוא. (1) <b>ו</b>שניהם <b>אינן נושאין נשים, בין</b> נשים <b>כשרות</b> כלומר: ישראליות, <b>בין פסולות</b> כגון שפחות [המותרות לעבד], (2) שהכשרות אסורות לכל אחד שמא עבד הוא, והפסולות אסורות לכל אחד שמא אינו עבד אלא ישראל גמור, וישראל אסור בשפחה. (3)
ואם <b>הגדילו התערובות</b> שהאחד עבד והשני כהן ואדונו של העבד <b>ושחררו זה את זה</b>, ונמצאו אחד כהן ואחד ישראל:
הרי אלו <b>נושאין נשים ראויות לכהונה</b> בלבד, שהרי כל אחד ספק כהן הוא.
<b>ואינן מטמאין למתים</b>, שהרי כל אחד ספק כהן הוא.
<b>ו</b>אולם <b>אם נטמאו אינן סופגין</b> את <b>הארבעים</b>, שהרי כל אחד אינו אלא ספק כהן.
<b>ואינן אוכלין בתרומה</b>, שהרי כל אחד ספק ישראל הוא.
זר האוכל תרומה בשוגג, הרי זה מפריש חולין מתוקנים כמו הקרן שאכל, ובתוספת חומש, והן נעשים תרומה.
אם אכל תרומה השייכת כהן, הרי הקרן ניתן לאותו כהן שאכל ממנו, והחומש לכל כהן שירצה.
ואם אכל תרומת עצמו [כגון ישראל שירשה מאבי אמו כהן], הרי זה משלם את הקרן לעצמו משום כפרה, ומוכרה לכהן, ואת החומש נותן לכהן, [על פי תוספות בכתובות ל ב].
<b>ו</b>אולם <b>אם אכלו</b> תרומה, <b>אינן משלמין קרן וחומש</b> שמשלם זר שאכל תרומה, אלא מפרישין חולין מתוקנין, והן נעשין תרומה, ונוטלין אותן לעצמן, ואינן צריכים ליתנן לכהן כשאר זר שאוכל תרומה, כי בממון - המוציא מחבירו עליו הראיה. (4) <b>ואינן חולקין על הגורן</b>, אין נותנים להם תרומה על הגורן, שהרי אחד מהם אינו כהן אלא עבד משוחרר. (5)
<b>ומוכרין את התרומה והדמים שלהן</b>.
תרומה שהפרישו הספקות מגורנם אינם צריכים ליתנה לכהן מספק, שהמוציא מחבירו עליו הראיה. והיות שאין הם יכולים לאכול את התרומה, הרי הם מוכרים את התרומה לכהן, והדמים שלהם.
<b>ואינן חולקין בקדשי המקדש</b>, כגון עורות הקדשים הניתנים לכהנים. (6)
<b>ואין נותנים להם קדשים</b>.
אין נותנים להם בכורות בהמה וחרמים הניתנים לכהנים, שהרי ספק ישראל הם.
<b>ו</b>אולם <b>אין מוציאין</b> את הבכורות והחרמים <b>שלהם מידיהם</b>, שהרי יכולים לטעון שהם כהנים, ודין חרמים שהחרימו הכהנים שהם שלהם, ובהמשך מפרשת המשנה מה יעשו בבכורותיהם.
<b>ופטורין מן הזרוע ומן הלחיים ומן הקיבה</b> - שכל ישראל חייב לתת לכהן מבהמותיו - כי המוציא מחבירו עליו הראיה.
<b>ובכורו</b> של כל אחד מהם - שאם היה ישראל ודאי היה צריך ליתנו לכהן - <b>יהא רועה עד שיסתאב</b> [יפול בו מום], ואז יחזיקנו מספק ולא יתנו לכהנים, שהרי אין בו איסור זרות אלא איסור גזל, והמוציא מחבירו עליו הראיה.
אבל אם לא ימתין עד שיפול בו מום אלא יקריבנו על גבי המזבח, שוב לא יוכל לאכול את בשרו השייך לו מספק, היות ואינו נאכל אלא לכהנים וזר אסור באכילתם, וזה שספק ישראל הוא, הרי הוא אסור באכילתו. (7) <b>ונותנין עליו</b> [על כל אחד ואחד] <b>חומרי כהנים וחומרי ישראלים</b>, מפרש בגמרא מה באה פיסקא זו לרבות.
<big><b>גמרא:</b></big>
שנינו במשנה: <b>מתו הכשרים</b>:
ותמהה הגמרא על לשון המשנה הקוראת לבנים הודאין "כשרים":
<b>אלא הנך</b> - אלו הספיקות המעורבין - וכי <b>משום דאיערוב להו הוו להו פסולין</b> [וכי התערובות פסולים הם]!? עד שאתה קורא את הודאין שאינן ספיקות "כשירין"!?
<b>אמר</b> תירץ <b>רב פפא: אימא: מתו הודאין</b>.
שנינו במשנה: [התערובות] <b>לבני הכלה</b> - <b>אחד חולץ ואחד מייבם</b>:
ומפרשת הגמרא: <b>דוקא מיחלץ והדר יבומי</b> [קודם יחלוץ האחד ואחר כך יוכל השני לייבם].
<b>אבל יבומי ברישא</b> - <b>לא</b> [לא ייבם קודם שיחלוץ השני], משום <b>ד</b>אפשר <b>קפגע ביבמה לשוק</b>, אם המיבם אינו בן הכלה.
שנינו במשנה: <b>כהנת שנתערב</b> ולדה בולד שפחתה הרי אלו אוכלין בתרומה וחולקין חלק אחד בגורן: הבינה הגמרא בסלקא דעתין, דהיינו שחולקין לשניהם חלק אחד בגורן, ותמהה הגמרא על כך:
<b>חלק אחד!?</b> והרי <b>פשיטא</b> שאין נותנין להם שני חלקים, כי העבד אינו מקבל תרומה בשביל עצמו אלא בשביל רבו, והרי אחד מהם הוא העבד של רבו!?
ומשנינן: <b>אימא: חלק כאחד</b>, שאין נותנים לאף אחד מהם תרומה על הגורן בלא חבירו, שכל אחד ספק עבד הוא, ואין חולקין תרומה לעבד בלא רבו, כדמפרש ואזיל. (8)
ואם כן, הרי <b>תנן</b> במשנתנו <b>כמאן דאמר אין חולקין תרומה לעבד אלא אם כן רבו עמו</b>, שעל ידי זה יודעים כולם שמשום רבו חלקו לו.
<b>דתניא</b>: כהנת [אשת כהן שמת והניחה מעוברת] שנתערב ולדה בולד שפחתה, שניהן [העבד ורבו שאין ידוע מי הוא רבו של מי] יוצאין לגורן ונוטלין חלק אחד, ש<b>אין חולקין תרומה לעבד, אלא אם כן רבו עמו, דברי רבי יהודה</b>
והטעם הוא משום שאם יחלקו לאחד בלא השני שמא יחזיקוהו על ידי כך בכהן, והרי יתכן שהוא עבד. (9)
<b>רבי יוסי אומר: יכול</b> - כל אחד שבא לחלוק - <b>שיאמר: אם כהן אני, תנו לי</b> <b>בשביל עצמי</b>. <b>ואם עבד</b> של <b>כהן אני, תנו לי בשביל רבי</b>.
וטעם מחלוקתם הוא:
כי <b>במקומו של רבי יהודה, היו מעלין מ</b>חלוקת <b>תרומה</b> בגורן <b>ליוחסין</b>. (10)
כל מי שהיו רואים אותו חולק תרומה בגורן היו מחזיקים אותו בכהן, ולכן אמר רבי יהודה שלא לחלוק לעבד בלי רבו.
ואילו <b>במקומו של רבי יוסי לא היו מעלין מ</b>חלוקת <b>תרומה</b> בגורן <b>ליוחסין</b>, ולכן אין לחוש אם יחלקו גם לעבדים. (11)
<b>תניא: אמר רבי אלעזר בר צדוק</b>:
<b>מימי לא העדתי אלא עדות אחת</b>, והיא: שחלקו תרומה בגורן לפלוני, <b>והעלו עבד</b> <b>לכהונה על פי</b>, כי אותו פלוני עבד היה, והיה חולק בגורן בשביל רבו.
תמהה הגמרא: וכי <b>"העלו" סלקא דעתך</b>, היתכן שתיגרם תקלה על ידו שיעלו עבד לכהונה על פיו!?
והרי <b>השתא</b> אפילו ל<b>בהמתן של צדיקים</b> - כחמורו של רבי פנחס בן יאיר (12) - <b>אין הקב"ה מביא תקלה על ידן</b> -
<b>צדיקים עצמן לא כל שכן</b> שלא יביא הקב"ה תקלה על ידן!?
<b>אלא אימא</b>, תקן את הברייתא, שכך אמר: <b>בקשו להעלות עבד לכהונה על פי!</b> אך לבסוף התברר הדבר, ולא העלו.
ומעשה שהיה כך היה: <b>חזא</b>, ראה רבי אלעזר בר צדוק בעבד שחולקים לו תרומה בגורן <b>באתריה דרבי יוסי</b> [במקומו של רבי יוסי] שחלקו לו תרומה בגורן, <b>ואזל אסהיד</b> על כך <b>באתריה דרבי יהודה</b> [הלך להעיד על מעשה זה במקומו של רבי יהודה] שם לא היו חולקין תרומה לעבדי כהנים. (13)
<b>תנו רבנן: עשרה</b> כהנים <b>אין חולקין להם תרומה בבית הגרנות, ואלו הן</b>:
א, ב, ג: <b>חרש שוטה וקטן</b>, ומפרשת הגמרא את הטעם של כולם בהמשך.
ד, ה: <b>טומטום ואנדרוגינוס</b>.
ו. <b>והעבד</b> שבא לחלוק בשביל רבו.
ז. <b>והאשה</b> שבאה לחלוק בשביל בעלה הכהן.
ח, ט: <b>והערל</b> אפילו אם מתו אחיו מחמת מילה ולכן לא מל, <b>והטמא</b>.
י. <b>ו</b>לכהן ה<b>נושא אשה שאינה הוגנת לו</b>, הפסולה לכהונה.
<b>וכולן משגרין להם לבתיהם</b> שיאכלו. ואף הערל, שאינו אוכל בעצמו, יאכילנו לנשיו ולעבדיו.
<b>חוץ מטמא</b>, (14) <b>ו</b>כהן ה<b>נושא אשה שאינה הוגנת לו</b>.
ומקשה הגמרא:
<b>בשלמא חרש שוטה וקטן</b> ניחא הטעם שאין חולקין להם תרומה, משום ד<b>לאו בני דיעה נינהו</b>, ויש בזה משום זילות התרומה לחלוק להם בגורן לעין כל. (15)
<h3> דף ק.</h3>
ובשלמא <b>טומטום ואנדרוגינוס נמי</b> ניחא הטעם שאין חולקין להם,  משום <b>ע</b> ד<b>בריה בפני עצמה נינהו</b>, כלומר: בריות משונות הן, ויש בחלוקת תרומה להם לעין כל, משום זילות התרומה.
ובשלמא <b>עבד נמי</b> ניחא הטעם שאין חולקין לו, משום ד<b>דילמא אתי לאסוקי מתרומה ליוחסין</b>, שמא יבואו להעלותו ליוחסין על סמך שראוהו חולק בגורן.
ובשלמא <b>ערל וטמא</b> ניחא הטעם שאין חולקים להם תרומה, <b>משום דמאיסי</b> [מאוסים הם] ויש בזה משום זילות התרומה.
ובשלמא <b>נושא אשה שאינה הוגנת לו</b> שאין חולקין לו, <b>משום קנסא</b> על שעבר ונשא נשים שאינן כשרות לכהונה.
<b>אלא אשה מאי טעמא לא</b> חולקין לה תרומה בבית הגורן?
<b>פליגי בה</b> - בטעם הדבר שאין חולקין לאשה - <b>רב פפא ורב הונא בריה דרב יהושע</b>:
<b>חד אמר: משום גרושה</b>, שמא תבוא לחלוק אף לאחר שגרשוה ואסורה בתרומה, כי פעמים שאין יודעים האנשים בגירושיה. אבל לביתה, משגרין לה, שבמקומה יודעים הכל שהיא מגורשת.
<b>וחד אמר: משום יחוד</b>, כי בית הגרנות הוא מקום שאין מצויים שם אנשים, ומתיחד בעל הגורן עם האשה.
<b>מאי בינייהו</b> בין טעמו של זה לטעמו של זה?
ומפרשינן: <b>איכא בינייהו</b>: אם מותר לחלוק לאשה ב<b>בי דרי דמקרב למתא</b> [בית הגרנות הקרוב לעיר], שיש להניח כי אם נתגרשה ידעו בדבר באותו מקום, <b>ו</b>אולם <b>לא שכיחי ביה אינשי</b> [אין מצויין אנשים באותו מקום]. ונמצא שיש לחוש ליחוד ואין לחוש לגרושה.
<b>אי נמי</b>, איכא בינייהו: חלוקת תרומה לאשה בבית הגרנות <b>דמרחק</b> ויש לחוש לגרושה, <b>ו</b>אולם <b>שכיחי ביה אינשי</b>, ואין לחוש ליחוד.
שנינו בברייתא:
<b>וכולן משגרין להם לבתיהן חוץ מטמא ונושא אשה שאינה הוגנת לו</b>: ומדייקת הגמרא: <b>אבל</b> ל<b>ערל</b> - <b>משגרינן ליה</b>.
ו<b>מאי טעמא</b> משגרין לו, <b>משום דאניס</b> ואין לקונסו -
ואם כן תיקשי: <b>טמא נמי</b> - שאין משגרין לו לביתו משום קנס על שלא שמר את עצמו בטהרה - <b>הא אניס</b>, ולמה אין משגרין לו!?
ומפרשינן: <b>האי</b> - ערל - <b>נפיש אונסיה</b> [אונסו מרובה] שהרי מתו אחיו מחמת מילה ומה היה לו לעשות!? (1)
<b>והאי</b> - טמא - <b>לא נפיש אונסיה</b>, שהרי היה יכול להזהר יותר.
<b>תנו רבנן</b>:
<b>העבד והאשה אין חולקין להם תרומה בבית הגרנות</b>.
<b>ובמקום שחולקין, נותנין לאשה תחלה, ופוטרין אותה מיד</b>.
ותמהה הגמרא על הברייתא: <b>מאי קאמר?!</b> מתחילה קאמר "אין חולקין", ושוב אמר "ובמקום שחולקין"!?
ומפרשת הגמרא: זה שאמרה הברייתא "ובמקום שחולקין", אין זה ענין של תרומה המתחלקת בבית הגרנות, שהיא אינה מתחלקת לעבד ואשה.
אלא, <b>הכי קאמר</b>: מעשר עני אינו מתחלק בבית הגרנות אלא בתוך הבית, דכתיב גבי מעשר עני "ואכלו בשעריך".
ועוד, כדי שלא ייכלמו העניים הנזקקים למעשר עני.
ודבר שחולקין אותו אף לעבד ולאשה, כגון <b>מעשר עני המתחלק בתוך הבית</b>, ואין בו משום יחוד לאסור חלוקתו לנשים, (2) ובאו עבד ואשה לחלוק - <b>נותנין לאשה תחילה</b>.
ו<b>מאי טעמא</b> נותנין לאשה תחלה?
<b>משום זילותא</b> דאשה לעמוד ולחכות.
<b>אמר רבא: מריש</b>, (3) <b>כי הוו אתא גברא ואיתתא לדינא קמאי</b> [בתחילה הייתי נוהג כאשר באו לפני שני דיני תורה של גבר ואשה], <b>הוה שרינא תיגרא דגברא ברישא</b> [הייתי נזקק להתיר תחילה את דינו של הגבר, כלומר: לדונו].
כי <b>אמינא, דמיחייב במצוות</b> [שהייתי אומר הגבר קודם, היות והוא חייב במצוות], וכדי שלא להשהותו לדבר מצוה - עלי להקדימו. (4)
אולם עתה, <b>כיון דשמענא להא</b> [ואחר ששמעתי את הברייתא הנזכרת ופירושה], <b>שרינא תיגרא דאיתתא ברישא</b> [נזקק אני תחילה להתיר את דינה של האשה].
<b>מאי טעמא?</b> - <b>משום זילותא</b> דאשה, וכשם שבמעשר עני חולקין לאשה תחילה.
שנינו במשנה: <b>הגדילו התערובות</b> ושחררו זה את זה:
ומדייקת הגמרא מלשון המשנה: <b>"שיחררו</b> [אם החליטו הם מעצמם לשחרר זה את זה] <b>אין</b>, אכן יש בהם את דין המשנה.
אבל <b>לא שיחררו</b> מעצמם, <b>לא</b>, ואין אנו כופין אותם לשחרר. (5)
<b>ואמאי</b> לא יהיו חייבים לשחרר זה את זה!?
והרי שנינו: "מי שחציו עבד וחציו בן חורין עובד את רבו יום אחד, דברי בית הלל. אמרו להם בית שמאי: [אכן] תקנתם את רבו, ואת עצמו [שיוכל לפרות ולרבות] לא תקנתם. [כי] לישא שפחה אינו יכול [שהרי חציו בן חורין ואסור בשפחה. ואף לישא] בת חורין אינו יכול.
[שמא תאמר] ליבטיל [מפריה ורביה], והלא לא נברא העולם אלא לפריה ורביה, שנאמר: "לא תהו בראה לשבת יצרה".
אלא, מפני תיקון העולם [שיתיישב] כופין את רבו ועושה אותו בן חורין. וחזרו בית הלל להורות כדברי בית שמאי".
ואף כאן, הרי כל אחד ואחד מביניהם:
<b>לישא שפחה</b> כדי לפרות ולרבות <b>אינו יכול</b>, שמא ישראל הוא.
ואף לישא <b>בת חורין</b> כדי לפרות ולרבות <b>אינו יכול</b>, כי שמא עבד הוא.
ואם כן, יש לנו לכפותם לשחרר זה את זה כדי שיוכל כל אחד לפרות ולרבות. ואמאי קתני "שחררו", ותלה התנא את הדבר ברצונם ודעתם!?
<b>אמר רבא: אימא</b>: אכן <b>כופין אותן ומשחררין זה את זה</b>, כדי שיוכלו לפרות ולרבות.
שנינו במשנה: ו<b>נותנין עליו חומרי</b> כהנים וחומרי ישראלים:
ומפרשת הגמרא: <b>למאי הלכתא</b> לאיזה ענין הדברים אמורים?
א. מנחת ישראל נקמצת, ומקטירים את הקומץ על גבי המזבח, ושיירי המנחה נאכלים לכהנים.
ואילו מנחת כהן אינה נקמצת, אלא מקטירים אותה כולה כליל לה'. שנאמר: וכל מנחת כהן כליל תהיה - לא תאכל.
ב. כתיב: " [כי כל שאור וכל דבש] לא תקטירו ממנו אשה לה'".
ודרשו חכמים מהריבוי "כל" והמילה "ממנו": כל דבר אשר חלק ממנו אתה מצווה שיהיה "קרב לאישים", להקטירו על המזבח - הרי מה שנותר "ממנו", שלא ציוה הכתוב להקריבו, אסור לך להקריבו על המזבח, אלא הרי הוא ב"בל תקטירו".
<b>אמר</b> מפרש <b>רב פפא</b>: נפקא מינה בדבר, <b>למנחתם</b> של הספיקות!
לומר לך, שמצד אחד, מנחתם <b>נקמצת כמנחת ישראל</b>, ואינה מוקטרת כולה כאחת, כי שמא ישראל הוא.
<b>ו</b>מצד שני, <b>אינה נאכלת</b> [אין שייריה נאכלים] <b>כ</b>דין <b>מנחת כהנים</b> שאינה נאכלת.
<b>הא כיצד</b> נוהגים בהקטרתה?
<b>הקומץ קרב בעצמו, והשיריים קריבין בעצמן</b>.
ותמהה הגמרא: הרי מנחה זו, ספק מנחת ישראל היא, ואם אכן מנחת ישראל היא <b>איקרי כאן</b> [קורא אני על מנחה זו] <b>"כל שממנו לאישים</b>, [כל דבר שיש להקטיר חלק ממנו למזבח] - <b>הרי הוא</b>, המשתייר ממה שהוקטר, <b>ב</b>איסור <b>"בל תקטירו</b> ממנו [למזבח] "!?
<b>אמר</b> פירש <b>רבי יהודה בריה דרבי שמעון בן פזי</b>:
<b>דמסיק להו</b> שמעלה את השיריים של המנחה על המזבח, ומקטירם <b>לשום "עצים</b>", שישמשו כעצים להדלקה על המזבח, ולא לשם הקטרת קרבן. והכהן המקטיר אותן מתנה, ואומר:
אם ראויין הן להקטיר, ולא היתה מנחה זו ראויה להיקמץ, אלא היה דינה כמנחת כהן, הרי זו הקטרה לשמה, וקמיצתה לא מעלה ולא מורדת.
ואם ראויה היתה מנחה זו להיקמץ, ואלו הן שייריה, הרי הן כשאר עצי המערכה. (6)
ו<b>כרבי אלעזר</b>, שאמר לעשות כן באברי חטאת שנתערבו באברי עולה, שצריך הוא להקטירם משום ספק אברי עולה, ומאידך אסור הוא להקטיר אברי חטאת, שהרי כבר הקטיר מן החטאת את האימורין על המזבח, ונמצאו אברי החטאת ב"בל תקטירו".
ולפיכך מקטיר את כולן בתנאי, שאם הם אברי עולה הן, תהיה הקטרתן לשם הקטרה, ואם לאו - יהיו כשאר עצי המערכה!
<b>דתניא: רבי אלעזר אומר</b>: כתיב: " [כי כל שאור וכל דבש] לא תקטירו ממנו אשה לה'. קרבן ראשית תקריבו אותם לה' [את השאור והדבש], ואל המזבח לא יעלו <b>לריח ניחוח</b>".
ודורש רבי אלעזר את הפסוק "ואל המזבח לא יעלו לריח ניחוח" שזה עולה על "לא תקטירו ממנו אשה לה'", שמשם למדו על איסור הקטרת שיריים מדבר שכבר הוקטר ממנו לאישים. כדי ללמד:
<b>לריח ניחוח אי אתה מעלה</b> את השיריים שנתת ממנו לאישים.
<b>אבל אתה מעלה</b> את השיריים <b>לשום עצים</b>.
ואף באברי חטאת שנתערבו באברי עולה יעשה כן, משום תקנת אברי העולה שיוקטרו כדינם.
ועדיין תמהה הגמרא: <b>הניחא לרבי אלעזר</b>.
<b>אלא לרבנן</b> - החולקים עליו באברי חטאת שנתערבו באברי עולה, וסוברים ש"תעובר צורתן" [שיעבור עליהם הלילה] ויצאו לבית השריפה, ולא יקטירם לשום עצים - <b>מאי איכא למימר!?</b>
ומפרשת הגמרא: <b>דעביד לה כרבי אלעזר ברבי שמעון</b>.
<b>דתניא</b>:
כתיב גבי מנחת חוטא שמביאים על שבועת העדות, או על טומאת מקדש וקדשיו, או על ביטוי שפתים:
"ואם לא תשיג ידו לשתי תורים או לשני בני יונה, והביא את קרבנו אשר חטא עשירית האיפה סולת לחטאת. והביאה אל הכהן, וקמץ הכהן ממנה מלוא קומצו את אזכרתה והקטיר המזבחה. וכפר עליו הכהן על חטאתו אשר חטא מאחת מאלה ונסלח לו, והיתה לכהן כמנחה".
וביאור מה שאמרה תורה: "והיתה לכהן כמנחה" נחלקו התנאים:
לדעת רבנן כך הוא פירוש הכתוב: מנחת חובתו של כהן הרי היא כליל כמנחת נדבתו, ואינה נקמצת.
לדעת רבי שמעון, כך הוא פירושו: אם חוטא זה כהן הוא, הרי מנחתו כמנחת ישראל. מה מנחת ישראל נקמצת, אף מנחת חוטא של כהנים נקמצת. אי מה מנחת ישראל שיריה נאכלין אף זה שיריה נאכלין, תלמוד לומר: וכל מנחת כהן כליל תהיה לא תאכל. הא כיצד? - הקומץ קרב לעצמו, והשירים קרבין לעצמן.
<b>רבי אלעזר ברבי שמעון אומר: הקומץ קרב לעצמו, והשיריים מתפזרין</b> לאיבוד <b>על בית הדשן</b> [הוא המקום שנותנים שם תרומת הדשן שתורמין מן המזבח בכל יום, ונאמר בו "ושמו אצל המזבח]. (7)
<b>ו</b>אף כאן, במנחה שהיא ספק של כהן ספק של ישראל, יעשה כן, כי <b>אפילו רבנן</b>, היינו רבי שמעון, (8) <b>לא פליגי עליה דרבי אלעזר ברבי שמעון</b>, ואמרו גבי מנחת חוטא של כהן שיקריב את השיריים ולא יפזרם על בית הדשן -
<b>אלא במנחת חוטא של כהנים</b>. כיון <b>ד</b>לפי דעתם, כל המנחה <b>בת הקרבה היא</b>, ולפיכך יכול להקריבה כולה על גבי המזבח, ואף על פי שנקמצה.
<b>אבל הכא</b> במנחה ספק של כהן ספק של ישראל, שאם אכן מנחת ישראל היא - שהשיריים אינם בני הקרבה - עובר על השיריים ב"בל תקטירו", הרי <b>אפילו רבנן מודו</b> שיפזר את השיריים על בית הדשן. (9)
<big><b>מתניתין:</b></big>
<b>מי שלא שהתה אחר בעלה</b> - לאחר שיצאה ממנו (10) - <b>שלשה חדשים</b> כדי שיעור הבחנה בין ולד של ראשון לולד של שני. <b>ונשאת</b> לאחר, <b>וילדה, ואין ידוע אם</b> הולד הוא <b>בן תשעה</b> חדשים <b>ל</b>בעל ה<b>ראשון, אם בן שבעה</b> חדשים הוא <b>ל</b>בעל ה<b>אחרון</b> -.
אם <b>היו לה</b> לזו שנישאת בשנית <b>בנים</b> ודאין <b>מן</b> הבעל <b>הראשון, ובנים</b> ודאין <b>מן</b> הבעל <b>השני</b>, ונשא הבן שהוא ספק, אשה, ומת בלי בנים, הרי אלו הודאין - אחד ממשפחה זו ואחד ממשפחה זו - <b>חולצין</b> לאשת הספק, שהרי זקוקה היא לאחת המשפחות, אלא שאין ידוע מי היא.
<b>ו</b>אולם <b>לא מייבמין</b>, שהרי הספק הזה ביחס אליהם הוא ספק אח מן האב ומן האם, וספק אח מן האם לבדו, שאשתו אסורה עליהם באיסור באיסור כרת.
<b>וכן הוא</b> הספק <b>להם</b> - אם מתו הודאין בלא בנים - <b>חולץ</b> מספק.
<b>ו</b>אולם <b>לא מייבם</b>, שהרי ספק אשת אחיו מן האם בלבד היא, ואסורה עליו באיסור כרת.
<h3> דף ק:</h3>
ואם <b>היו</b> (1) <b>לו</b> לספק <b>אחים</b> [כלומר: ספק אחים] <b>מן</b> הבעל <b>הראשון, ואחים מן</b> הבעל <b>האחרון שלא מאותה האם</b>, ונמצא הספק ביחס לכל אחד מאלו, ספק אח מן האב ספק זר.
אם מת אחד האחים ממשפחת הראשון או ממשפחת השני, (2) הרי <b>הוא</b>, הספק - או <b>חולץ או מייבם</b>, שכן אם לא יבמתו היא, הרי זרה היא לו.
<b>ו</b>אם מת הספק, הרי <b>הם</b> - בני שתי המשפחות - <b>אחד</b> ממשפחה זו <b>חולץ</b>, ולאחריו <b>אחד</b> מן המשפחה השניה <b>מייבם</b> אם ירצה.
שהרי ממה נפשך מותרת היא לו, כי או יבמתו היא, או שזרה היא לו והותרה לשוק על ידי החליצה של המשפחה השניה.
<b>היה אחד</b> הבעלים <b>ישראל ואחד</b> הבעלים <b>כהן</b>, ונמצא שהולד הוא ספק כהן ספק ישראל [הרי דינו כפי ששנינו במשנה הקודמת גבי "הגדילו התערובות ושחררו זה את זה", שאף שם האחד כהן והאחד ישראל וכל אחד מהם אינו יודע מה הוא, ולפיכך]:
הרי זה הספק <b>נושא אשה ראויה לכהן</b> בלבד, כי שמא כהן הוא.
<b>ואין מטמא למתים</b>, כי שמא כהן הוא.
<b>ו</b>אולם <b>אם נטמא אינו סופג את הארבעים</b>, שהרי ספק ישראל הוא.
<b>אינו אוכל</b> - ספק זה - <b>בתרומה</b>, שהרי ספק ישראל הוא.
<b>ו</b>אולם <b>אם אכל אינו משלם קרן וחומש</b>, שהמוציא מחבירו עליו הראיה. (3)
<b>ואינו חולק</b> תרומה <b>על הגורן</b> שמא יבוא לאוכלו.
<b>ומוכר</b> הספק את <b>התרומה</b> שהפריש משלו <b>והדמים שלו</b>, שאין הכהנים יכולים להוציא מידו בלא ראיה.
<b>ואינו חולק בקדשי המקדש</b>, (4) דהיינו בעורות הניתנים לכהנים, שהרי ספק ישראל הוא.
<b>ואין נותנין לו את הקדשים</b>, דהיינו חרמי כהנים ובכורות.
<b>ו</b>אולם <b>אין מוציאין את</b> הבכורות והחרמים <b>שלו מידו</b>, ובבכורו יעשה כפי שמתבאר בהמשך המשנה.
<b>ופטור</b> הספק <b>מן הזרוע והלחיים והקיבה</b>, שספק כהן הוא והמוציא מחבירו עליו הראיה.
<b>ובכורו יהא רועה עד שיסתאב</b>, כדי שיוכל לאוכלו אף שהוא ספק ישראל, וליתנו לכהן לכשיסתאב אינו צריך, שהמוציא מחבירו עליו הראיה.
<b>ונותנין עליו חומרי כהנים, וחומרי ישראלים</b>, שמנחתו נקמצת כמנחת ישראל, ואינה נאכלת כמנחת כהנים.
<b>היו שניהם</b> - הבעל הראשון והשני - <b>כהנים</b>, ונמצא שהספק כהן הוא ממה נפשך:
<b>הוא</b> הספק <b>אונן עליהם</b> על הבעל הראשון והשני ביום מיתתו של כל אחד מהם, ובאותו יום אינו אוכל בקדשים (5) שהרי אונן הוא מספק.
<b>ו</b>אף <b>הם</b> הבעל הראשון והשני <b>אוננים עליו</b> מספק.
<b>הוא</b> הספק <b>אינו מטמא להם</b> לבעל הראשון והשני, שהרי אינו יודע מי הוא אביו שיהא מותר ליטמא לו.
<b>ו</b>אף <b>הם אינם מטמאין לו</b> מאותו טעם.
<b>הוא</b> הספק <b>אינו יורש אותן</b> את הבעל הראשון והשני, כי יורשי כל אחד מהם מדחין את הספק ואומרים לו שמא בן השני אתה ואנו לבדנו יורשי המת. (6)
<b>אבל הם</b> - הבעל הראשון והשני - <b>יורשין אותו</b> אם מת בלי בנים, כלומר: הואיל והספק הוא בין שניהם מי הוא היורש, הרי הם חולקים את הירושה מספק. (7)
<b>ופטור</b> הספק <b>על מכתו ועל קללתו של זה</b> [הבעל הראשון] <b>ושל זה</b> [הבעל השני], שהרי אין ידוע מי הוא אביו שיתחייב עליו מיתה משום "מכה אביו" או "מקלל אביו". (8)
עבודת הכהנים בבית המקדש היתה נעשית על ידי עשרים וארבעה משמרות של כהנים, שכל משמר היה עובד פעמיים בשנה, בכל פעם שבוע אחד, וזמנו של כל משמר היה קבוע.
כל משמר היה מתחלק לבתי אב, וכל בית אב היה עובד יום אחד בשבוע, ביום שנקבע לו.
בכל משמר היו כמה משפחות של כהנים, והשתייכות בני המשפחה למשמר שנקבע לה היתה עוברת מדור לדור.
בני המשמר הם שהיו זוכים בקדשים המתחלקים לכהנים.
וספק זה, שאינו יודע לאיזה משמר הוא משתייך אם לזה של הבעל הראשון או לזה של הבעל השני:
<b>עולה</b> לעבוד עבודה <b>במשמרו של</b> בעל <b>זה ושל</b> בעל <b>זה</b> ואין בני המשמר מעכבין עליו.
<b>ו</b>אולם <b>אינו חולק</b> בקדשים עם שום משמר, שהרי כל משמר דוחה אותו למשמר השני לחלוק עמו בקדשים.
<b>אם היו</b> הבעל הראשון והשני <b>במשמר אחד</b>, הרי זה הספק <b>נוטל חלק אחד</b> בקדשים, כי חלק אחד שלו הוא ממה נפשך.
<big><b>גמרא:</b></big>
שנינו במשנה: [היו לו אחים מן הראשון ואחים מן השני שלא מאותה האם הוא או חולץ או מייבם] והם אחד חולץ ואחד מייבם:
<b>דוקא מיחלץ והדר יבומי</b>, אין האחד מותר לייבם אלא אם כן חלץ האחר תחילה, <b>אבל יבומי ברישא</b> קודם שיחלוץ השני - <b>לא, ד</b>הרי שמא <b>קא פגע ביבמה לשוק</b>.
והמרא מביאה כאן את מימרתו של שמואל, כדי להקשות עליו ממשנתנו.
<b>אמר שמואל</b>: אם היו <b>עשרה כהנים עומדים, ופירש אחד מהם ובעל</b> אשה וילדה, ואין אנו יודעים מי הוא אביו -
הרי <b>הולד שתוקי</b>, ומפרש לה ואזיל.
ומפרשינן: <b>מאי שתוקי?</b>
<b>אילימא</b> שמא תאמר לפרש <b>שמשתקים אותו מנכסי אביו</b>, (9) שאינו יורש אף לא את אחד מן העשרה, ואף שאחד מהם ודאי אביו.
כך אי אפשר לפרש, כי <b>פשיטא</b> הוא -
שהרי <b>מי ידעינן אבוה מנו</b>, וכי יודעים אנו מי אביו, ופשיטא שבני כל אחד מהעשרה מדחים אותו ואומרים לו שאינו בנו של אביהם ואינו יורשו.
<b>אלא שמשתקין אותו מדין כהונה</b> שלא יעבוד עבודה. (10)
ומפרשת הגמרא: <b>מאי טעמא</b> משתקין אותו מדין כהונה?
כי <b>אמר קרא: "והיתה לו ולזרעו אחריו</b> ברית כהונת עולם", ומאחר שאמר הכתוב "אחריו", הרי למדנו: <b>בעינן זרעו מיוחס אחריו</b>, דהיינו שיהא ניכר על זרעו שהוא שלו, (11) <b>ו</b>בנדון דידן <b>ליכא</b>, כי אין ניכר על זרעו של הכהן שהוא אכן זרעו ולא זרעו של כהן אחר.
<b>מתקיף לה רב פפא</b>:
<b>אלא מעתה גבי אברהם</b> שלא היה כהן, <b>דכתיב "להיות לך לאלהים ולזרעך אחריך</b>"
-
תיקשי: <b>התם</b> דקאמר "אחריך" <b>מאי קמזהר ליה רחמנא</b> לאברהם [מה פסול תדרוש בו], שהרי בישראל ודאי שאין אומרים שייפסל הבן אם אינו מיוחס אחרי אביו הכשר!? (12)
<b>הכי קאמר ליה: לא תנסב גויה ושפחה, דלא ליזיל זרעך בתרה</b> לא תקח גויה או שפחה, כדי שהזרע שיהיה לך ממנה לא ילך אחריו, כדין ישראל הבא על השפחה או על הנכרית שהולד מתיחס אחריה. (13)
<b>מיתיבי</b> מברייתא שהובאה לעיל בפרק החולץ בענין יבם שלא המתין לאחר מות אחיו שלשה חדשים וילדה, ספק בן תשעה לראשון ספק בן שבעה לאחרון:
ה<b>ראשון</b> שנולד להם שהוא ספק בנו של מת שהיה כהן וספק בנו של יבם שאף הוא כהן, הרי הוא <b>ראוי להיות כהן גדול</b>.
שהרי בין אם בנו של ראשון הוא, ובין אם בנו של שני הוא, הרי כהן כשר הוא; [אבל הבן השני שנולד לאח מאשת אחיו הרי הוא ספק ממזר, כי שמא היה הבן הראשון בנו של ראשון, ונמצא שיש למת בנים, ואשתו אסורה על אחיו באיסור כרת, והולד השני שנולד הוא ספק ממזר] - <b>ו</b>לדבריך תיקשי: <b>הא בעינן זרעו מיוחס אחריו, ו</b>הכא הרי <b>ליכא</b>, שהרי אין ידוע מי הוא אביו.
ומשנינן: הפסול לכהונה כשאין <b>זרעו מיוחס אחריו</b> אינו אלא מ<b>דרבנן, וקרא</b> שהבאנו אינו אלא <b>אסמכתא בעלמא</b>. (14)
<b>ו</b>לכן לא תיקשי על הברייתא שבפרק החולץ, ד<b>כי גזור רבנן</b> לשתקו מדין כהונה רק <b>בזנות</b>, (15) אבל <b>בנשואין לא גזור רבנן</b>.
ואכתי תמהינן: <b>ובזנות מי גזור רבנן!?</b> <b>והתנן</b> במשנתנו:
<b>מי שלא שהתה אחר בעלה שלשה חדשים, ונשאת וילדה</b>.
והרי: <b>מאי "אחר בעלה</b>", כי אתה יכול לפרשה שמת בעלה ונשאת לאחר, ואתה יכול לפרשה שגירשה בעלה ונשאת לאחר, ואתה יכול לפרשה שזינתה ו"אחר בעלה" היינו "אחר בועלה"?
<b>אילימא</b> כפשוטו שלא שהתה <b>אחר מיתת בעלה</b> -
אי אפשר לפרש כך, שהרי <b>אימא סיפא: הוא</b> הספק <b>אונן עליהם</b> [על שני הבעלים] <b>והם</b> שני הבעלים <b>אוננין עליו</b>.
ו<b>בשלמא "הוא אונן עליהם" משכחת לה</b> אפילו <b>בנשואין</b> [ולא בזנות], שיהא הספק אונן עליהם:
<b>במיתתו ד</b>בעל <b>שני</b> (16) כגון שמת הבעל השני, והספק אונן עליו -
<b>ו</b>ב<b>ליקוט עצמות דקמא</b> [שליקטו את עצמותיו של הראשון], כלומר: ועל הראשון שמת מזה זמן רב נמי משכחת לה שיהא הספק אונן עליו, וכגון שליקטו עכשיו את עצמותיו, כי יש דין אוננות אף בליקוט עצמות.
<b>אלא</b> - אם תמצי לומר שהמשנה עוסקת באופן שמת הראשון קודם שנישאה - <b>"הם אוננים עליו</b>", דהיינו הבעל הראשון והשני
- <b>היכי משכחת לה!?</b> והרי <b>קמא הא מית</b> <b>ליה</b> [הראשון הרי מת מזה זמן רב, ומתי יתאונן]!?
<b>ואלא</b> שמא תאמר לפרש שאין המשנה עוסקת כשמת הבעל הראשון אלא <b>בגרושה</b> מבעלה הראשון, <b>ומאי</b> " [מי שלא שהתה] <b>אחר בעלה</b>" ששנינו במשנתנו - שלא שהתה <b>אחר גט</b> של <b>בעלה</b>.
והרי אף כך אי אפשר לפרש, כי <b>אימא סיפא</b> דמשנתנו:
<b>"הוא</b> הספק <b>אין מטמא להם, והם</b> הבעלים הראשון והשני <b>אינן מטמאין לו</b>".
והרי אם תמצי לומר דבגרושה עוסקת המשנה, תיקשי: <b>בשלמא "הן אין מטמאין לו</b>" מבואר הטעם היטב, שהוא משום דאזלינן <b>לחומרא</b> - שלא יטמאו לו - <b>ד</b>הרי <b>כל חד וחד</b> מן הבעלים <b>דלמא</b> המת <b>לאו בריה הוא</b> [אינו בנו], ואסור ליטמא לו.
<b>אלא "הוא אין מטמא להם</b>" - <b>אמאי!?</b>
<b>בשלמא ל</b>בעל ה<b>שני</b> שמת <b>לא ליטמי ליה</b> ספק זה, כי שמא מן הראשון נולד והוא כהן כשר, ואסור ליטמא לשני שמת כיון שאינו אביו.
<b>אלא לראשון</b> שמת - <b>ליטמי ליה</b> ספק זה <b>ממה נפשך</b> [אם תמצי לומר דבגרושה עסקינן]:
כי <b>אי בריה הוא</b> [אם בנו של ראשון הוא], הרי <b>שפיר קא מטמא ליה</b> [מותר הוא ליטמאות לאביו ואף שכהן הוא].
<b>ואי בר בתרא הוא</b> [ואם בנו של שני הוא], נמי <b>שפיר קא מטמא ליה</b> דהרי בן זה <b>חלל הוא</b>, שהרי המשנה עוסקת במי שנתגרשה מבעלה הראשון, ומאחר שנישאה לכהן הרי נתחללה היא וזרעה, וחלל אינו מוזהר על טומאה!?
<b>אלא לאו</b>, על כרחך, שמשנתנו אינה עוסקת במי שנישאה לראשון ונתגרשה, ודקשיא לן: היכי משכחת לה שיהא הבעל הראשון אונן עליו:
בהכרח דמיירי <b>בזנות</b> שזינתה עם הראשון ועדיין חי הוא.
<b>ומאי "אחר בעלה</b>" - ששנינו במשנתנו - <b>אחר "בועלה</b>".
ומאחר שנתברר כי משנתנו עוסקת בזנות שזינתה עם הראשון, תיקשי:
<b>ו</b>הרי <b>קתני סיפא: עולה</b> הספק <b>במשמר של זה ושל זה</b> לעבוד עבודה.
<b>ותיובתא דשמואל</b>, שאמר דבזנות גזרו רבנן לשתקו מדין כהונה.
שהרי משנתנו בהכרח עוסקת בזנות שזינתה עם הראשון וכפי שנתבאר, ומכל מקום אין משתקין אותו מדין כהונה, אלא עובד כשאר כהנים!? (17)
<b>אמר</b> תירץ <b>רב שמעיה</b>:
אין משנתנו אינה עוסקת כשמת הראשון, שאם כן לא תמצא "הם אוננין עליו" כיון שכבר מת הראשון; ואף אינה עוסקת כשנתגרשה מן הראשון, שאם כן לא תמצא "הוא אינו מטמא להן" שהרי לשני יכול ליטמאות כי חלל הוא; ואף אינה עוסקת כשזינתה עם הראשון, שאם כן לא תמצא "עולה במשמרו של זה"; אלא משנתנו עוסקת:
<b>בממאנת</b> מן הבעל הראשון, שהיתה קטנה שהשיאוה אחיה ואמה, ומיאנה בבעל ראשון קודם שגדלה, ונישאת לאחר; ולפירוש זה משכחת לה את כל פיסקאות המשנה.
ותמהה הגמרא על פירוש זה: <b>ממאנת</b> - שהיא קטנה בשעה שהיא ממאנת - <b>מי קא ילדה</b> [וכי יולדת היא]!?
כלומר: וכי אפשר להסתפק על הולד שילדה שמא הוא מן הראשון, והרי לא היתה עם הראשון אלא בקטנותה, וקטנה אינה מתעברת ולד קיים, ובהכרח שאם ילדה - מן השני הוא שילדה! <b>וה</b>רי <b>תני רב ביבי קמיה דרב נחמן</b>:
<b>שלש נשים משמשות במוך</b>, מותר להן לשמש במוך [באותו מקום, ועל ידי כן נמנעת עיבורן], ואינן כמשחיתות זרע: (18)
<b>קטנה, מעוברת ומניקה</b>
והטעם שמותר להן לשמש במוך:
<b>קטנה</b> משמשת במוך כי <b>שמא תתעבר ותמות</b>, [כלומר: אם תתעבר ודאי תמות].
<b>מעוברת</b> משמשת במוך כי <b>שמא</b> תתעבר שנית ו<b>תעשה עוברה</b> הראשון <b>סנדל</b>, (19) שמא ידחוק העובר השני את הראשון ותיפחת צורת העובר הראשון.
<b>מניקה</b> משמשת במוך כי <b>שמא</b> תתעבר וייעכר חלבה ואין החלב טוב לתינוק, ו<b>ת</b>יאלץ ל<b>גמול את בנה</b> מלהניקו, <b>וימות</b> היונק.
<b>ואיזו היא קטנה</b> שהיא משמשת במוך? <b>מבת אחת עשרה שנה ויום אחד עד בת שתים עשרה שנה ויום אחד</b>, שבזמן זה יש לחוש שמא תתתעבר ותמות.
אבל <b>פחות מיכן</b> מבת אחת עשרה שנה שאינה מתעברת כלל, <b>או יתר מיכן</b> מבת שתים עשרה שנה שאף אם היא מתעברת אינה מתה, הרי זו <b>משמשת כדרכה</b> בלא מוך <b>והו לכת</b>.
<b>דברי רבי מאיר</b>.
<b>וחכמים אומרים: אחת זו ואחת זו משמשת כדרכה והולכת, ומן השמים ירחמו</b> שלא יאונה לה כל רע, <b>שנאמר: "שומר פתאים ה</b>'".
ומשנינן: <b>משכחת לה</b> למשנתנו (20) <b>בקידושי טעות</b>, שנתקדשה לראשון על תנאי ולא נתקיים. (21)
<b>וכדרב יהודה אמר שמואל</b>.
<b>דאמר רב יהודה אמר שמואל משום רבי ישמעאל</b>: כתיב בפרשת סוטה: <b>"והיא לא נתפשה</b>, [שלא אנסוה] " אז היא <b>אסורה</b> לבעלה.
<b>הא נתפשה</b> באונס - הרי זו <b>מותרת</b> לבעלה.
ולכך אמר הכתוב "והיא" לא נתפשה, כדי ללמד:
זו בלבד אם לא נתפשה היא אסורה, <b>ויש לך</b> אשה <b>אחרת, שאף על פי שלא נתפשה</b> - אלא ברצון נבעלה לאחר תחת בעלה - מכל מקום <b>מותרת</b> היא לבעלה.
<b>ואיזו?</b>
<b>זו שקידושיה קידושי טעות, שאפילו בנה מורכב לה על כתיפה</b>, הרי זו <b>ממאנת</b> (22) <b>והולכת לה</b> שאינה אלא כפנויה, ולפיכך אם זינתה תחת בעלה הרי היא מותרת לו. (23)
<h3> דף קא.</h3>
שנינו במשנה: <b>היו שניהם כהנים</b> וכו' ופטור על מכתו ועל קללתו של זה ושל זה:
<b>תנו רבנן</b>:
<b>הכה</b> את <b>זה</b> [את הבעל הראשון] לאחר שהתרו בו אל תכה, <b>וחזר והכה</b> את <b>זה</b> [את הבעל השני] בהתראה, ונמצא שהיכה ממה נפשך את אביו, אלא שאין כל התראה "התראת ודאי".
או ש<b>קילל</b> את <b>זה וחזר וקילל</b> את <b>זה</b>, ונמצא שקילל ממה נפשך את אביו.
וכל שכן אם <b>קילל</b> את <b>שניהם בבת אחת</b>, או ש<b>הכה</b> את <b>שניהם בבת אחת</b>, שחבטן במקל בהכאה אחת. (1)
הרי זה הספק <b>חייב</b> מיתה כדין מכה אביו ומקלל אביו.
<b>רבי יהודה אומר</b>: אם קילל או היכה את שניהם <b>בבת אחת</b> הרי זה <b>חייב</b>.
אבל אם קילל או הכה את שניהם <b>בזה אחר זה</b>, הרי זה <b>פטור</b>, כי היות ואי אפשר להתרות בו על כל הכאה בתורת ודאי אלא בתורת ספק - התראת ספק לא שמה התראה, לדעתו של רבי יהודה.
<b>והתניא: רבי יהודה אומר</b>: הרי זה <b>פטור</b> אפילו אם קילל או הכה את שניהם <b>בבת אחת!?</b>
ומשנינן: <b>תרי תנאי אליבא דרבי יהודה</b>, תנאים הם שנחלקו בדעתו של רבי יהודה אם חייב או פטור.
ומפרשת הגמרא: <b>מאי טעמא דמאן דפטר</b> [מה טעמו של הפוטר לדעת רבי יהודה]?
<b>אמר רבי חנינא</b>:
כי <b>נאמר ברכה</b> [קללה] <b>למטה</b> אצל אביו ואמו שנאמר: ומקלל אביו ואמו מות יומת, <b>ונאמר ברכה</b> [קללה] <b>למעלה</b> שנאמר: איש איש כי יקלל אלהיו ונשא חטאו.
<b>מה</b> ברכה ש<b>למעלה שאין בה שותפות</b> עם אחר.
<b>אף</b> ברכה ש<b>למטה שאין בה שותפות</b>, אבל יש בה שותפות אינו חייב. (2) <b>ואיתקש הכאה לקללה</b>, שנאמר: בפרשת ואלה המשפטים [כא, טו - יז]: ומכה אביו ואמו מות יומת. [וגונב איש ומכרו ונמצא בידו מות יומת]. ומקלל אביו ואמו מות יומת, (3) ללמד: מה קללה אינה חייב עליה אלא אם כן אין בה שותפות, אף הכאה איטנו חייב עליה אלא אם כן אין בה שותפות.
שנינו במשנה: <b>עולה במשמרו</b> של זה ושל זה:
תמהה הגמרא: <b>וכי מאחר דאינו חולק</b> בקדשים, <b>למה עולה!?</b>
תמהה הגמרא על התמיהה: והרי ודאי שהספק עולה לעבוד ד<b>האמר</b> אותו ספק: <b>בעינא דניעביד מצוה</b>, רצוני בעשיית מצות העבודה!?
<b>אלא</b> כך תיקשי: <b>"עלה</b>" - דמשמע אם רצה עולה - <b>לא קתני, אלא "עולה" בעל כרחו</b> לעבוד במשמר של כל אחד ואע"ג שאינו חולק בקדשים. (4)
<b>אמר רב אחא בר חנינא, אמר אביי, אמר רבי אסי אמר רבי יוחנן</b>: אכן <b>משום פגם</b> כל <b>משפחה</b> כופין אותו בני כל משפחה לעבוד במשמרתם, שלא יאמרו פסול הוא.
שנינו במשנה: <b>אם היו שניהם במשמר</b> אחד נוטל חלק אחד:
ותמהה הגמרא: <b>מאי שנא</b> שאם היו שני הבעלים מ<b>שני משמרות דלא</b> נוטל הספק ולו חלק אחד, הרי בודאי דהוא משום <b>דאזיל</b> הולך הספק <b>להא משמרה</b> של בעל הראשון <b>ומדחו ליה</b> אצל משמרתו של הבעל השני, <b>ואזיל להא משמרה</b> דבעל שני, <b>ו</b>אף הם <b>מדחו ליה</b> אצל משמרתו של הבעל הראשון.
ואם כן: <b>משמר אחד נמי</b>, יש לנו לומר, שהיות ומחולק היה המשמר לכמה בתי אבות, שכל בית אב עובד ביומו: (5)
<b>אזיל</b> הספק <b>להאי בית אב</b> של הבעל הראשון <b>ומדחו ליה</b> לבית אב של הבעל השני, <b>ואזיל להאי בית אב ומדחו ליה!?</b>
<b>אמר רב פפא: הכי קאמר: אם היו שניהם משמר אחד ובית אב אחד</b>, הרי זה הספק <b>נוטל חלק אחד</b>.
<br><center><big><b>הדרן עלך פרק נושאין על האנוסה</b></big></center>
<h2> פרק שנים עשרה - מצות חליצה</h2>
כתוב בתורה בפרשת ייבום [דברים פרק כ"ה]: "ואם לא יחפץ האיש לקחת את יבמתו ועלתה יבמתו השערה אל הזקנים ואמרה מאן יבמי להקים לאחיו שם בישראל לא אבה יבמי: וקראו לו זקני עירו ודברו אליו ועמד ואמר לא חפצתי לקחתה: ונגשה יבמתו אליו לעיני הזקנים וחלצה נעלו מעל רגלו וירקה בפניו וענתה ואמרה ככה יעשה לאיש אשר לא יבנה את בית אחיו: ונקרא שמו בישראל בית חלוץ הנעל".
והיינו, שאם היבם אינו רוצה לשאת את יבמתו, הרי שהיא צריכה לקיים מצות חליצה, כדי להפקיע את זיקתו של היבם ולהתירה להנשא לאחרים.
הפרק שלפנינו עוסק במצות חליצה, היאך היא נעשית בפועל. ואלו הם חלקי החליצה המתבארים בפרק שלפנינו:
א. <B>קריאה</B>. דהיינו, קריאת היבמה לפני הזקנים: "מאן יבמי להקים לאחיו שם וכו'", קריאת היבם לאחר מכן: "לא חפצתי לקחתה", וקריאת היבמה לאחר שנעשית החליצה: "ככה יעשה לאיש וכו'".
ב. <B>חליצה</B>. דהיינו, חליצת נעלו של היבם מעל רגלו הימנית. ובפרק זה מתבאר באיזו נעל נעשית החליצה, היאך היא צריכה לישב על רגלו, והיאך נעשית החליצה על ידי היבמה.
ג. <B>רקיקה</B>. דהיינו, שצריכה היבמה לירוק לפני היבם. ובפרקין מתבאר כיצד נעשית הרקיקה.
ד. קריאת שמו בישראל "בית חלוץ הנעל".
כמו כן מתבאר בפרק זה מתי נעשית החליצה, בפני מי היא נעשית, ואיזה יבם ויבמה כשרים לחליצה.
<big><b>מתניתין:</b></big>
<b>מצות חליצה</b> נעשית <b>בשלשה דיינין, ואפילו שלשתן הדיוטות,</b> שאינם מהסנהדרין.
[והגמרא מקשה, אם כן, שנעשית אף בהדיוטות, מדוע תנן בתחילת המשנה: "בשלשה דיינין"?]
<b>חלצה במנעל</b> העשוי מעור רך, כעין מנעל שלנו <b>חליצתה כשרה.</b>
ולהלן יתבאר, שדין זה, שחליצה במנעל כשרה, הוא דווקא בדיעבד, אבל לכתחילה אין חולצין במנעל. אלא, עיקר חליצה נעשית בסנדל, שעשוי מעור קשה (1).
אבל אם חלצה <b>באנפיליא</b>, (2) <b></b> דהיינו מין מנעל העשוי מבגד <b>חליצתה פסולה</b> (3).
והטעם, משום שצריך שיהא המנעל דבר המגן, דכתיב "וחלצה נעלו", ונעל הוא דבר המגן, כדכתיב בספר יחזקאל [טז י], שאמר הקב"ה לירושלים: "ואנעלך תחש". כלומר, אנעיל אותך מנעל העשוי מעור של תחש, שהוא מין חיה (4). ומוכח מכאן שמנעל הוא של עור.
חלצה <b>בסנדל שיש לו עקב</b> (5) <b>כשר.</b> <b>ו</b>אילו אם חלצה בסנדל <b>שאין לו עקב פסול.</b>
נחתכה רגלו של היבם <b>מן הארכובה</b> [הברך] <b>ולמטה,</b> דהיינו, שנשתייר קצת מן הרגל מהארכובה ולמטה, וחלצה לו שם את המנעל (6) <b>חליצה כשרה.</b>
אבל אם נחתכה רגלו <b>מן הארכובה ולמעלה,</b> וחלצה לו כך <b>חליצה פסולה.</b> וטעם דין זה יתבאר להלן בגמרא.
<b>חלצה בסנדל שאין שלו</b> [שאין הסנדל של היבם],
<b>או</b> שחלצה <b>בסנדל של עץ</b>, (7) <b></b>
<b>או</b> שחלצה <b>ב</b>סנדל <b>של</b> רגל <b>שמאל</b> הנעול <b>ב</b>רגל <b>ימין,</b> שנעל מנעל של רגל שמאל על רגל ימין, וחלצה לו כך,
בכל אלו <b>חליצה כשרה.</b>
אבל אם חלצה לו ברגל שמאל, נחלקו בזה במתניתין להלן [קד א].
וכן אם <b>חלצה ב</b>סנדל <b>גדול</b> ממידת רגלו, <b>שהוא יכול</b> עדיין <b>להלוך בו,</b> למרות שהוא גדול ממידתו,
<b>או</b> שחלצה <b>ב</b>סנדל <b>קטן</b> ממידת רגלו של היבם, <b>שהוא</b> עדיין <b>חופה את רוב רגלו</b> <b>חליצתה כשרה.</b>
<big><b>גמרא:</b></big>
ותמהינן: <b>ומאחר דאפילו שלשה הדיוטות</b> כשרים לחליצה, <b>דיינין למה לי?</b>
ומבארינן: באמת אין צריכין דווקא דיינים, ו<b>הא</b> דקתני "בשלשה דיינין", <b>קא משמע לן, דבעינן</b> לחלוץ דווקא <b>בשלשה שיודעים להקרות</b> (8) ליבם וליבמה את הפרשה שהם צריכין לקרות (9).
דהיינו, שהיבמה צריכה לומר: "מאן יבמי", ו"ככה יעשה לאיש", והיבם צריך לומר: "לא חפצתי לקחתה", ולבסוף צריכים כולם לענות ולומר: "ככה יעשה לאיש אשר לא יבנה את בית אחיו". וכל קריאות אלו צריכות להיות בלשון הקודש (10). והיינו שצריכים השלשה להיות <b>כעין דיינים,</b> שיודעין להקרות בלשון הקודש.
ואמרינן: <b>תנינא להא</b> דאמרן לעיל בברייתא.
<b>דתנו רבנן: מצות חליצה בשלשה שיודעין להקרות כעין דיינים.</b> והיינו כפי שתירצנו לעיל.
<b>רבי יהודה אומר</b>: מצות חליצה <b>בחמשה</b> נעשית.
<b>מאי טעמא דתנא קמא?</b>
<b>דתניא</b>: כתיב בפרשת חליצה: "ועלתה יבמתו השערה אל ה<b>זקנים".</b> ומיעוט זקנים <b>שנים. ו</b>כיון ש<b>אין</b> עושין <b>בית דין שקול</b> שיכול להחלק בשווה, כדי שתוכל להיות הכרעה על פי הרוב, לכן <b>מוסיפין עליהן,</b> על אותם השנים, <b>עוד</b> אדם <b>אחד. הרי כאן שלשה.</b>
<b>ורבי יהודה,</b> מנליה דבעינן חמשה? הכי יליף לה: מדכתיב התם "וקראו לו <b>זקני</b> עירו", למדים שצריך <b>שנים.</b> ומדכתיב עוד <b>"זקנים"</b> באותו מקרא שמממנו למד תנא קמא, ילפינן דבעינן עוד <b>שנים</b> (11) <b>. ו</b>כיון ד<b>אין</b> עושין <b>בית דין שקול, מוסיפין עליהן עוד אחד. הרי כאן חמשה!</b>
<b>ותנא קמא, האי</b> דכתיב <b>"זקני", מאי עביד ליה,</b> מה הוא לומד ממקרא זה?
ומבארינן: <b>מיבעי ליה לרבויי</b> ד<b>אפילו שלשה הדיוטות</b> כשרין לחליצה.
<b>ורבי יהודה,</b> הא ד<b>הדיוטות</b> כשרין לחליצה, <b>מנא ליה?</b>
ומבארינן: <b>נפקא ליה מ</b>דכתיב: "ונגשה אליו יבמתו <b>לעיני</b> הזקנים".
<b>דאמר מר</b>: מדכתיב <b>"לעיני</b> הזקנים", ממעטים <b>פרט לסומים</b>, (12) <b></b> שאינם כשרים לח ליצה.
<b>ומדאיצטריך</b> למכתב <b>"לעיני" למעוטי סומים</b> מחליצה, <b>שמע מינה דאפילו הדיוטות</b> כשרים.
<b>דאי סלקא דעתך</b> דווקא <b>סנהדרין בעינן</b> למצות חליצה, אם כן, <b>למה לי</b> מקרא מיוחד <b>למעוטי סומין?</b> הלא <b>מדתני רב יוסף נפקא</b> שסומין אינם כשרים לחליצה!
<b>דתני רב יוסף: כשם שבית דין</b> צריכים להיות <b>מנוקים בצדק,</b> שנאמר: "בצדק תשפט", <b>כך בית דין</b> צריכים להיות <b>מנוקים מכל מום.</b>
<h3> דף קא:</h3>
<b>שנאמר: "כולך יפה רעיתי ומום אין בך".</b> ואם כן, הרי נתמעטו סומין מלהיות בסנהדרין, שהרי הם בעלי מום! (13)
אלא, על כרחך, שאפילו הדיוטות כשרים לחליצה, ולכן צריך את המקרא של "לעיני", למעט סומין.
<b>ואידך,</b> תנא קמא, <b>ההוא</b> מקרא ד<b>"לעיני", מאי עביד ליה?</b> מה הוא למד ממנו?
ומבארינן: ההוא <b>לכדרבא הוא דאתא.</b>
<b>דאמר רבא: צריכי דייני למיחזי רוקא דקא נפיק מפומא דיבמה,</b> צריכים הדיינים לראות בעיניהם את הרוק כשהוא יוצא מפיה של היבמה (14). <b>דכתיב: "לעיני הזקנים וירקה".</b> <b>ואידך נמי,</b> רבי יהודה, הא <b>מיבעי ליה</b> לקרא ד"לעיני" <b>לכדרבא!</b>
ואמרינן: <b>אין הכי נמי.</b> באמת המקרא של "לעיני", לההוא דרבא הוא דאתא.
<b>ואלא הדיוטות, מנא ליה</b> לרבי יהודה דכשרין לחליצה? והרי המקרא "לעיני" נצרך לדרשה אחרת!?
ואמרינן: <b>נפקא מ</b>דכתיב <b>"בישראל",</b> שמשמע <b>ישראל כל דהו,</b> ואפילו הדיוטות.
<b>ואידך,</b> תנא קמא, <b>האי</b> קרא ד<b>"בישראל" מאי עביד ליה,</b> מה הוא למד ממנו?
ואמרינן: <b>מיבעי ליה</b> לאותו מקרא <b>לכדתני רב שמואל בר יהודה</b>:
<b>"בישראל" בבית דין של ישראל</b> דווקא תיעשה החליצה, <b>ולא בבית דין של גרים.</b>
<b>ואידך,</b> רבי יהודה, מנין הוא למד שחליצה נעשית דווקא בבית דין של ישראל?
ואמרינן: <b>"בישראל" אחרינא כתיב</b> בפרשת חליצה. ומאותו מקרא הוא למד דין זה.
<b>ואידך,</b> תנא קמא, מה הוא למד מאותו מקרא ד"בישראל" האחר? ואמרינן: <b>מיבעי ליה לכדתניא: אמר רבי יהודה: פעם אחת היינו יושבין לפני רבי טרפון, ובאה יבמה לחלוץ, ואמר לנו</b> רבי יהודה: <b>ענו כולכם</b> ואמרו: <b>"חלוץ הנעל".</b> ולמדין אנו דין זה ממה שכתוב: "ונקרא שמו בישראל", שכולם צריכים לקרוא "חלוץ הנעל".
<b>ואידך,</b> רבי יהודה, מנין לו אותו דין של ר' יהודה?
ואמרינן: <b>מ</b>דכתיב באותו מקרא <b>"ונקרא"</b> (15) <b>נפקא</b> ליה האי דינא, שמשמע שצריך להקרא שמו של היבם "בית חלוץ הנעל" בפי הכל.
ותמהינן: <b>אלא מעתה,</b> שאנו למדים ממה שכתוב "זקנים" ו"זקני", שצריך שלשה דיינים לתנא קמא, וחמשה לרבי יהודה, אם כן נלמד ממה שכתוב באותו מקרא <b>"וקראו</b> לו זקני עירו" לשון רבים, שצריך עוד <b>שנים,</b> וממה שכתוב <b>"ודברו</b> אליו" עוד <b>שנים,</b> ואם כן, <b>הכי נמי</b> שנאמר ש<b>ל</b>שיטת <b>רבי יהודה הרי כאן תשעה,</b> שיהא צריך לחליצה תשעה דיינים, ו<b>ל</b>שיטת <b>רבנן</b> נאמר ש<b>הרי כאן שבעה,</b> ויהא צריך שבעה דיינים לחליצה!? ומתרצינן: <b>ההוא</b> מקרא ד"וקראו" <b>מיבעי ליה לכדתניא: "וקראו לו</b> זקני עירו" דווקא הם, <b>ולא שלוחם</b> (16).
ומהמקרא <b>"ודברו אליו" מלמד שמשיאין לו</b> ליבם <b>עצה ההוגנת לו. שאם היה הוא ילד,</b> דהיינו צעיר, <b>והיא,</b> היבמה, <b>זקנה,</b> דהיינו מבוגרת. או ש<b>הוא זקן והיא ילדה, אומרים לו: מה לך אצל ילדה, מה לך אצל זקנה,</b> חלוץ לה, ואל תיבמנה, ו<b>כלך אצל שכמותך,</b> אצל אשה שהיא בגילך, <b>ואל תכניס קטטה לתוך ביתך!</b>
<b>אמר רבא אמר רב נחמן: הלכה: חליצה בשלשה, הואיל וסתם לן</b> ה<b>תנא</b> (17) של משנתינו <b>כוותיה</b> [כמותו]. דהיינו, ששנה התנא במשנתינו סתם "מצות חליצה בשלשה", ולא הביא שיש מחלוקת בזה.
<b>אמר ליה רבא לרב נחמן: אי הכי,</b> ב<b>מיאון</b> [דהיינו, קטנה שהשיאוה אמה ואחיה בקטנותה, יכולה למאן קודם שתגדיל תחת בעלה, ולומר שאינה חפצה בו. ודין זה מדרבנן הוא, דמדאורייתא אף מיאון אינה צריכה, ואין קידושיה כלום, שרק אביה יכול לקדשה בקטנותה] <b>נמי</b> (18) נאמר שהלכה שתיעשה בשלשה, משום שסתם לנו התנא כך, <b>דתנן</b> סתם משנה במסכת סנהדרין: <b>המיאון והחליצה בשלשה!?</b>
<b>וכי תימא הכי נמי,</b> שבאמת כך ההלכה, <b>והתניא: מיאון, בית שמאי אומרים</b>: צריך להיעשות דווקא ב<b>בית דין מומחין. ובית הלל אומרים: בבית דין, ו</b>אף <b>שלא בבית דין.</b>
<b>אלו ואלו,</b> בית שמאי ובית הלל, <b>מודים שצריך שלשה</b> למיאון. אלא שנחלקו אם צריכים הם להיות דווקא דיינים מומחים.
<b>רבי יוסי ברבי יהודה ורבי אלעזר ברבי יוסי מכשירין</b> אף <b>בשנים.</b>
<b>ואמר רב יוסף בר מניומי אמר רב נחמן: הלכה כאותו הזוג,</b> דהיינו, כרבי יוסי ברבי יהודה ורבי אלעזר ברבי יוסי, שמכשירים בשנים!
ומוכח שאין צריך דווקא שלשה למיאון, ודלא כסתם משנה!
ומבארינן: <b>התם,</b> בענין מיאון, יש רק <b>חד סתמא,</b> רק משנה אחת סתמה כך. <b>ו</b>אילו <b>הכא,</b> בענין חליצה, יש <b>תרי סתמי,</b> דהיינו, משנתינו, ואותה משנה של מיאון במסכת סנהדרין, ולכן הלכה כך.
ומקשינן: <b>התם נמי,</b> בענין מיאון, <b>תרי סתמי נינהו!</b>
<b>דתנן</b>: האשה שנדרה הנאה מבעלה, ולא הפר לה, והלכה לחכם שיתיר לה, ולא מצא לה החכם פתח, הרי זה, אותו חכם, לא ישאנה, את אותה אשה. שמא יחשדו שלכן לא התאמץ למצוא לה פתח, כדי שתצא מבעלה, ויוכל הוא לשאתה.
אבל אם <b>מיאנה או שחלצה בפניו,</b> בפני החכם <b>ישאנה,</b> יכול לשאתה. <b>מפני ש</b>אין המיאון נעשה רק בפניו, שאז היה מקום לחשד שעשה את המיאון או החליצה כדי שיוכל לשאתה, אלא <b>הוא</b> נעשה <b>בב"ד,</b> דהיינו בפני שלשה, ואין מקום לחשד.
אם כן, מצאנו עוד סתם משנה שמיאון נעשה בפני שלשה!
<b>אלא, התם,</b> גבי מיאון, <b>תרי סתמי.</b> ואילו <b>הכא,</b> גבי חליצה, <b>תלתא סתמי.</b> דהיינו, השתים שהבאנו לעיל, ועוד משנתינו שהבאנו עתה, לענין חשד.
ותמהינן: <b>מכדי הא סתמא, והא סתמא, מה לי חד סתם, מה לי תרי סתם, מה לי תלתא!?</b> סוף סוף סתם לנו התנא כך, ומשמע שכך היא ההלכה!
<b>אלא אמר רב נחמן בר יצחק</b>: מה שפסק רב נחמן שחליצה בשלשה, היינו <b>הואיל וסתם במקום מחלוקת היא.</b> שהביא שם התנא שנחלק רבי יהודה בענין אחר, ובעניין חליצה לא שנה התנא שנחלק, אלא שנה סתם שחליצה בשלשה. שמע מינה שחזר בו רבי יהודה, והודה לתנא קמא שחליצה בשלשה.
דהכי <b>תנן</b> התם: <b>סמיכת זקנים</b> (19) [על ראש פר העלם דבר של ציבור], <b>ועגלה ערופה,</b> נעשים <b>בשלשה. דברי רבי יוסי.</b> <b>רבי יהודה אומר: בחמשה.</b>
ובסוף המשנה שנינו: <b>החליצה והמיאונין בשלשה. ולא</b> שנה התנא ד<b>קפליג רבי יהודה</b> בזה. והרי בברייתא שהביאה הגמרא לעיל, נחלק רבי יהודה, וסובר שחליצה נעשית בחמשה!
<b>שמע מינה הדר ביה</b> [חזר בו] <b>רבי יהודה,</b> והודה לתנא קמא, שחליצה בשלשה (20).
מה שאין כן לענין מיאון, שהרי באותה משנה ששנינו בסתם שנעשית בשלשה, לא נחלקו רבי יוסי ברבי יהודה ורבי אליעזר ברבי יוסי בענין אחר, שנאמר שמזה שלא נחלקו בענין מיאון, משמע שחזרו בהם. לכן אין ראיה משם שהלכה שבשלשה.
ומסקינן: <b>שמע מינה.</b>
<b>אמר רבא: צריכי דייני למיקבע דוכתא</b> [לקבוע מקום] לחליצה. <b>דכתיב: "ועלתה</b> <b>יבמתו השערה אל הזקנים".</b> ולשון "השערה" (21), משמע שצריך מקום מיוחד (22) ומזומן לכך.
<b>רב פפא ורב הונא בריה דרב יהושע עבדי עובדא</b> דחליצה <b>בחמשה</b> (23).
ותמהינן: <b>כמאן, כרבי יהודה? והא</b> אמרינן לעיל ד<b>הדר ביה!</b>
ומבארינן: מה שעשו חליצה בחמשה, לא משום שכך הדין, אלא <b>לפרסומי מילתא</b> עשו, כדי לפרסם שהיא חלוצה, שלא ישאנה כהן. או, כדי שיקפצו עליה לשאתה.
<b>רב אשי איקלע לבי רב כהנא, אמר ליה</b> רב כהנא: <b>סליק מר לגבן</b> [עלה אלינו] <b>למלויי בי חמשה</b> [להשלים למנין חמשה לצורך חליצה].
<b>אמר רב כהנא: הוה קאימנא קמיה דרב יהודה</b> [הייתי עומד לפני רב יהודה], <b>ואמר</b> <b>לי: תא סק לזירזא דקני</b> [בוא עלה לחבילה של קנים] (24) לישב שם <b>לאיצטרופי בי חמשה.</b>
<b>אמרו לו: למה לי חמשה?</b>
<b>אמר להו: כי היכי דליפרסם מילתא</b> [כדי שיתפרסם הדבר].
<b>אמר רב שמואל בר יהודה, כי הוה קאימנא קמיה דרב יהודה, אמר לי: סק תא לזירזא דקני לאצטרופי בי חמשה, לפרסומי מילתא.</b>
<b>אמר ליה</b> רב שמואל בר יהודה, <b>תנינא</b>: כתיב בענין חליצה: <b>"בישראל",</b> ודרשינן: <b>בבית דין ישראל</b> תיעשה החליצה <b>ולא בבית דין של גרים. ואנא</b> [ואני] <b>גר אנא</b> [שרב שמואל נתגייר עם אביו יהודה], ופסול אני לחליצה.
<b>אמר רב יהודה: כגון רב שמואל בר יהודה,</b> אף שהוא גר, <b>מפיקנא ממונא אפומיה.</b> כלומר, נאמן הוא עלי כל כך, שאוציא ממון על פיו.
ותמהינן: <b>מפיקנא</b> ממונא <b>סלקא דעתך? והא "על פי שנים עדים" אמר רחמנא!</b> ורב שמואל בר יהודה עד אחד הוא!
<b>אלא</b> כך אמר רב יהודה: <b>מרענא שטרא אפומיה.</b> שאם יאמר לי ששטר זה פרוע הוא, לא אדון עליו לפרעו (25).
<h3> דף קב.</h3>
<b>אמר רבא</b>: <b>ע</b> <b>גר דן את חבירו,</b> דהיינו גר אחר, בדיני נפשות (26), <b>דבר תורה</b> [מדאורייתא].
<b>שנאמר: "שום תשים עליך מלך אשר יבחר ה' אלהיך בו מקרב אחיך תשים עליך מלך".</b> ודיין בכלל מלך הוא, דכתיב: "מלך במשפט יעמיד ארץ", אם דומה דיין למלך, שאין צריך כלום יעמיד ארץ. ודרשינן: <b>עליך,</b> כלומר, לדון אותך, את ישראל, <b>הוא דבעינן</b> שיהא הדיין <b>מקרב אחיך. אבל, גר דן את חבירו</b> ה<b>גר.</b>
<b>ואם היתה אמו מישראל,</b> ורק אביו נכרי <b>דן אפילו</b> את <b>ישראל.</b>
<b>ולענין חליצה</b> אינו דן <b>עד שיהא</b> גם <b>אביו ו</b>גם <b>אמו מישראל. שנאמר: "ונקרא שמו בישראל".</b> משמע שצריך שיהא ישראל מכל צדדין (27).
<b>אמר רבה אמר רב כהנא אמר רב: אם יבא אליהו</b> הנביא, <b>ויאמר</b> ש<b>חולצין במנעל שומעין לו.</b>
אבל אם יאמר ש<b>אין חולצין בסנדל אין שומעין לו,</b> לפי <b>שכבר נהגו העם</b> לחלוץ <b>בסנדל.</b>
<b>ורב יוסף אמר רב כהנא אמר רב: אם יבא אליהו, ויאמר</b> ש<b>אין חולצין במנעל שומעין לו.</b>
אבל אם יאמר ש<b>אין חולצין בסנדל אין שומעין לו,</b> לפי <b>שכבר נהגו העם</b> לחלוץ <b>בסנדל.</b>
<b>מאי בינייהו?</b>
<b>איכא בינייהו מנעל,</b> אם חולצין בו <b>לכתחלה</b> או לא. שרבה סובר שלכתחילה אין חולצין במנעל. אלא שאם יבא אליהו ויאמר שחולצין במנעל, נשמע לו.
ואילו רב יוסף סובר שלכתחילה חולצין במנעל. ורק אם יבוא אליהו ויאמר שאין חולצין במנעל, נשמע לו.
ומקשינן: <b>ולמאן דאמר</b> ש<b>אפילו לכתחלה</b> חולצין במנעל, <b>והתנן</b> במשנתינו: <b>חלצה במנעל חליצתה כשרה.</b> משמע שדווקא ב<b>דיעבד אין,</b> חליצתה כשרה, אבל <b>לכתחלה לא!</b>
ומתרצינן: <b>הוא הדין דאפילו לכתחלה</b> חולצין במנעל. <b>ואיידי דבעי למיתני</b> ב<b>סיפא</b> דמתניתין ש<b>באנפיליא חליצתה פסולה,</b> שבזה אפילו ב<b>דיעבד</b> פסולה, <b>תנא נמי רישא</b> לגבי מנעל בלשון <b>דיעבד.</b>
<b>ומנעל,</b> אם חולצין בו <b>לכתחלה</b> פלוגתא ד<b>תנאי היא.</b>
<b>דתניא, אמר רבי יוסי: פעם אחת הלכתי לנציבין. מצאתי זקן אחד.</b>
<b>אמרתי לו: כלום אתה בקי ברבי יהודה בן בתירא</b> [כלומר, האם אתה מכירו]?
<b>אמר לי: הן, ועל שולחני הוא תדיר</b> (28).
אמר לו רבי יוסי: <b>כלום ראית שחלץ ביבמה?</b>
<b>אמר לי: ראיתי שחלץ הרבה פעמים.</b>
אמר לו רבי יוסי: האם <b>במנעל</b> עשה את החליצה, <b>או בסנדל?</b>
<b>אמר לי</b> אותו זקן: <b>וכי חולצין במנעל?</b> <b>אמרתי לו: אם כן, מה ראה רבי מאיר לומר: חלצה במנעל חליצתה כשירה!?</b> (29)
<b>רבי יעקב אומר משמו</b> של רבי מאיר: <b>חולצין במנעל לכתחלה.</b>
רואים שנחלקו תנאים בדעת רבי מאיר, אם חולצין במנעל לכתחילה או לא.
<b>ומאן דאמר לכתחלה לא</b> חולצין במנעל, <b>מאי טעמא</b> דידיה?
<b>אילימא משום דהויא</b> ה<b>פנתא,</b> דהיינו גב המנעל, <b>מעל</b> הרגל, <b>וארקתא,</b> דהיינו שרוך הנעל, שכופלין אותו על אזניו של המנעל <b>מעל דמעל</b> הרגל, דהיינו, מעל גב המנעל, הפנתא, הנמצאת על הרגל. נמצא שכשהיא חולצת על ידי פתיחת השרוך, אינה חולצת מעל רגלו, אלא מעל הפנתא. [ראה ציור בסוף הספר].
<b>והתורה אמרה</b> "וחלצה נעלו <b>מעל</b> רגלו" דווקא, <b>ולא מעל דמעל</b> רגלו.
<b>אי הכי, אפילו</b> ב<b>דיעבד נמי לא</b> תועיל חליצה במנעל, שהרי לא קיים את המצוה כראוי!
אלא, על כרחך צריך לומר, שעיקר מצות חליצה היא לגלות את רגלו, ולכן, אף שאינה חולצת מעל רגלו מהני. ואפילו שני מנעלים זה על גב זה, אם חולצת את שניהם כאחת, שפיר דמי, למרות שלא חלצה בידה את המנעל שמעל רגלו ממש.
אלא, היינו טעמא דאין חולצין במנעל, <b>גזירה משום</b> שמא תחלוץ ב<b>מנעל מרופט,</b> דהיינו, מבוקע וקרוע מלמעלה (30). שכיון שמנעל רך הוא, יכול הוא לישב על רגלו למרות שהוא קרוע, ועלולה היא לחלוץ בו. ובאמת הוא פסול לחליצה, משום שאינו מגין על הרגל (31).
אבל בסנדל, אין מקום לגזור שמא תחלוץ בסנדל המרופט. שכיון שהוא קשה, אם יקרע, לא יוכל לישב על רגלו, ואין מקום לגזירה.
<b>אי נמי,</b> גזירה <b>משום</b> שמא תחלוץ ב<b>חצי</b> <b>מנעל.</b> דהיינו, שהמנעל חופה רק את חצי הרגל (32). שאף בזה, דווקא במנעל יש מקום לגזירה, משום שמתוך שהוא רך, יכול לנעול חצי מנעל, ובאמת פסול הוא לחליצה. אבל בסנדל אין מקום לגזירה זו, משום שאינו יכול לנעול חצי סנדל, כיון שהוא קשה, ואינו עומד ברגל.
<b>אמר רב: אי לאו דחמיתיה לחביבי</b> [אם לא שראיתי את רבי חייא] <b>דחלץ בסנדל דאית לה שינצין</b> [שיש לו שרוכים (33)], שנוח לחלצו, ואינו מהודק כל כך על הרגל, <b>אנא לא הואי חליצנא אלא בסנדלא דטייעא</b> [אני לא הייתי חולץ אלא בסנדל של ישמעאלים], שרצועותיו גדולות ורחבות ונכפלות על הרגל (34), <b>דמיהדק טפי</b> (35) [שמהודק הוא יותר על הרגל, וקשה יותר לחלצו].
<b>והאי</b> סנדל <b>דידן</b> [שלנו, שאנו רגילין לנעול], <b>אף על גב דאית ביה חומרתא,</b> שיש בו קשר על שפתיו, שמעמידו שלא יצא מהרגל (36), בכל זאת <b>קטרינן ביה</b> עוד <b>מיתנא</b>, (37) <b></b> קושרין בו חבל אחר (38), <b>כי היכי ד</b>תפתח היא את הקשר של החבל, ואחר כך תחלוץ, וכך <b>תהוי חליצתה מעלייתא</b> (39)
[<b>סימן: התרת יבמה סנדל</b>]
<b>אמר רב יהודה אמר רב: התרת יבמה לשוק בשמיטת רוב העקב</b> היא. שכיון ששמטה את רוב העקב מעל רגלו, הותרה כבר לשוק, אף על פי שלא חלצה את הנעל מעל רגלו לג מרי.
<b>מיתיבי</b>: אם <b>הותרו רצועות מנעל וסנדל</b> מעצמן, שלא על ידי היבמה, <b>או ששמט</b> היבם את <b>רוב הרגל</b> מתוך הנעל, ואחר כך חלצה היא את הנעל מעל רגלו <b>חליצתה פסולה.</b>
משמע, <b>טעמא</b> דחליצתה פסולה, משום <b>דשמט הוא את</b> רוב הרגל. <b>הא</b> אם <b>שמטה היא</b> את רוב רגלו מהסנדל <b>חליצתה כשרה.</b>
ומשמע שדווקא אם חלצה את הנעל מעל <b>רוב הרגל,</b> אזי <b>אין,</b> אכן, חליצתה כשרה. אבל אם חלצה רק מעל <b>רוב העקב לא!</b>
ומתרצינן: <b>לא. היינו</b> הך. באמת <b>רוב הרגל היינו רוב העקב.</b>
<b>ואמאי קרו ליה</b> לרוב העקב <b>רוב הרגל?</b> משום <b>דכולא חיילא דכרעא עליה דחיס,</b> שכל כח הרגל נסמך עליו, על העקב.
ואמרינן, מה ששנינו לעיל, שאם הותרו הרצועות שלא על ידי היבמה חליצתה פסולה, <b>מסייע ליה לרב ינאי.</b>
<b>דאמר רב ינאי: בין שהתיר הוא,</b> היבם, את הקשר, <b>ו</b>אחר כך <b>שמטה היא,</b> היבמה, את הסנדל מעל רגלו, ו<b>בין שהתירה היא</b> את הקשר, <b>ו</b>אחר כך <b>שמט הוא</b> את הסנדל <b>חליצתה פסולה, עד שתתיר היא</b> את הקשר, <b>ו</b>גם <b>תשמיט היא</b> מעל רגלו.
<b>בעי רב ינאי: קרעתהו</b> היבמה, את הסנדל, ועל ידי כך הוסר מעל רגל היבם, <b>מהו?</b> <b>שרפתהו</b> את הסנדל כשהוא כרוך על רגלו, ועל ידי כך הוסר מרגלו, <b>מהו?</b>
האם <b>גלויי כרעא</b> [לגלות את הרגל] <b>בעינן והאיכא,</b> שהרי סוף סוף נתגלתה רגלו, <b>או דלמא, חליצה בעינן</b> דווקא, שתחלוץ את המנעל מעל רגלו <b>וליכא?</b>
ומסקינן: <b>תיקו.</b>
<b>בעא מיניה רבי נחמיה מרבה</b>: היה היבם נעול <b>שני מנעלים זה על גב זה,</b> וחלצה לו, <b>מהו?</b> האם הוי חליצה כשרה או לא.
<b>היכי דמי?</b>
<b>אילימא דשלפתיה לעילאי</b> [שחלצה את המנעל העליון], <b>ו</b>עדיין <b>קאי תתאי</b> במקומו, הרי "ושלפה נעלו <b>מעל</b> רגלו" <b>אמר רחמנא ולא מעל דמעל</b>, (40) <b></b> והרי כאן שלפה את הנעל מעל המנעל שעל הרגל, ולא מעל הרגל עצמה! ואם כן, ודאי שאין החליצה כשרה!
אלא, <b>לא צריכא, דקרעתיה לעילאי</b> [שקרעה את המנעל העליון], <b>ו</b>על ידי כך גילתה את התחתון, <b>ו</b>אז <b>שלפתיה לתתאי,</b> שלפה את המנעל התחתון שהיה על הרגל, <b>ו</b>עדיין <b>קאי עילאי</b> במקומו.
ואלו הם צדדי הספק:
<b>מאי,</b> האם <b>חליצה</b> מעל רגלו <b>בעינן, והא איכא</b> [והרי נתקיים], שהרי חלצה נעלו מעל רגלו! <b>או דלמא, גלויי כרעא</b> [לגלות את הרגל] <b>בעינן וליכא,</b> שהרי סוף סוף נשארה רגלו מכוסה במנעל העליון?
<h3> דף קב:</h3>
ותמהינן: <b>ומי איכא כי האי גוונא</b>, (41) <b></b> האם שכיחה (42) מציאות כזו, שילך אדם עם שני זוגות מנעלים על רגליו?
ואמרינן: <b>אין,</b> אכן. <b>דחזיוה</b> [שראוהו] <b>רבנן לרב יהודה, דנפק בחמשא זוזי מוקי</b> [בחמשה זוגות מנעלים] (43) <b>לשוקא.</b>
<b>אמר רב יהודה אמר רב: יבמה שהגדילה</b> [שגדלה] <b>בין האחין</b> של בעלה שמת, שמוטל עליהם ליבמה או לחלוץ לה <b>מותרת לינשא,</b> דהיינו להתייבם, <b>לאחד מן האחין, ואין חוששין שמא חלצה</b> פעם <b>סנדל לאחד מהן,</b> ונתקיימה בכך חליצה, ועל ידי כך נפסלה ליבום.
ותמהינן: משמע ד<b>טעמא</b> דמותרת לאחים, משום <b>דלא חזינן</b> [שלא ראינו] שחלצה לאחד מהם. ואין חוששין שמא חלצה פעם, ואנחנו לא יודעים על כך.
<b>הא</b> אם <b>חזינן</b> שחלצה, <b>חיישינן,</b> ואסורה עליהם, אף על פי שלא נתכוונו היבמה והיבם למצות חליצה!
<b>והא תניא: בין שנתכוון הוא</b> לחליצה <b>ולא נתכוונה היא, בין שנתכוונה היא</b> לחליצה <b>ולא נתכוון הוא חליצתה פסולה, עד שיתכוונו שניהם כאחד</b> למצות חליצה!?
ומבארינן: <b>הכי קאמר</b> רב: <b>אף על גב דחזינן</b> שחלצה לאחד מהם, <b>אין חוששין שמא כוונו</b> למצות חליצה, ולכן מותרים ביבום.
<b>ואיכא דאמרי</b> כך: <b>טעמא דלא חזינן</b> שחלצה. <b>הא חזינן חוששין,</b> ואסורה להתייבם.
<b>ודקא תנא</b> בברייתא ד<b>בעי כוונה,</b> שמשמע שצריך שאנו נדע שהם מתכוונים לחליצה (44), <b>הני מילי לאישתרויי לעלמא,</b> כדי שתהא מותרת לינשא לאחרים, צריך שנדע שנתכוונו לחליצה.
<b>אבל לאחין מיפסלא</b> אף אם איננו יודעים שנתכוונו, משום דחיישינן שנתכוונו.
<b>אמר רב יהודה אמר רב: סנדל התפור ב</b>תוכו בגד <b>פשתן</b> (45) <b>אין חולצין בו</b> (46) <b>שנאמר: "ואנעלך תחש"</b> (47). משמע שאינו נקרא מנעל אלא אם עשוי כולו מעור (48).
<b>ו</b>מקשינן: אם כן, <b>אימא</b>: עור <b>תחש אין,</b> דווקא עור של תחש נקרא מנעל, אבל <b>מידי אחרינא לא,</b> ויתמעט ממקרא זה מנעל מעור בהמה אחרת!
ואמרינן: מדכתיב <b>נעל נעל</b> שתי פעמים <b>ריבה</b> אף עור בהמה אחרת.
ומקשינן: <b>אי נעל נעל ריבה,</b> אם כן נאמר ד<b>אפילו כל מילי</b> נמי כשרים לחליצה, ואף סנדל התפור בפשתן!
ואמרינן: <b>אם כן,</b> דכל מילי אתרבו, האי דכתיב בקרא <b>תחש מאי אהני ליה</b> [למה זה מועיל], הרי לא נתמעט כלום.
<b>בעא מיניה רבי אלעזר מרב</b>: אם <b>הוא,</b> הסנדל, <b>של עור, ותריסיותיו</b> [רצועותיו (49)] <b>של שער</b> [נוצה של עזים], <b>מהו,</b> האם כשר לחליצה או לא?
<b>אמר ליה: מי לא קרינן ביה "ואנעלך תחש"?</b> הרי גם זה קרוי מנעל! (50)
אמר ליה: <b>אי הכי,</b> אפילו <b>כולו של שער נמי</b> יהא כשר לחליצה!
אמר ליה: <b>ההוא</b> העשוי כולו משער, <b>קרקא</b> (51) <b>מקרי,</b> ואינו בכלל "נעל" האמורה בפרשה.
<b>אמר ליה רב כהנא לשמואל: ממאי דהאי</b> דכתיב ביבמה <b>"וחלצה נעלו מעל רגלו" מישלף הוא,</b> לשלוף את הנעל מעל רגלו, מ<b>דכתיב: "וחלצו את האבנים אשר בהן הנגע",</b> דהיינו, שצריך לשלוף אותן מהקיר.
<b>ואימא</b> ש"חליצה" לשון <b>זרוזי הוא, דכתיב: "החלצו מאתכם אנשים לצבא",</b> ואם כן, אף כאן נאמר שהכוונה שתיטול את המנעל מעל גבי הקרקע, ותנעילו ברגלו!
ומבארינן: <b>התם נמי,</b> בעניין חלוצי צבא, לשון "החלצו" לשון שליפה הוא, דהיינו, <b>שלופי מביתא לקרבא</b> [שיצאו מביתם לקרב].
<b>והכתיב: "יחלץ עני בעניו",</b> דהיינו, יזרזנו ויתן לו כח?
ומתרצינן: התם נמי "יחלץ" לשון שליפה הוא, והכי פירושו, <b>בשכר עניו</b> (52) של העני, שכיפר עליו בחייו <b>יחלצו</b> ויצילנו <b>מדינה של גיהנם.</b>
<b>אלא הא דכתיב: "חונה מלאך ה' סביב ליראיו ויחלצם",</b> האם אין הפירוש לשון זרוזי, שיראי ה' יחליפו כח!? ואמרינן: לא. הכי פירושו, <b>בשכר</b> מעשיהם הטובים של <b>יראיו יחלצם</b> [יחלץ אנשים אחרים] <b>מדינה של גיהנם</b> (53).
<b>אלא הא דכתיב: "ועצמותיך יחליץ", ואמר רבי אלעזר: זו מעולה שבברכות. ואמר רבא: זרוזי גרמי</b> [נתינת כח בעצמות]! (54)
ואמרינן: <b>אין,</b> אכן כך. <b>משמע הכי,</b> לשון שליפה, <b>ומשמע</b> גם <b>הכי,</b> לשון זרוזי.
ומכל מקום לשון חליצה שנכתב ביבמה ודאי לשון שליפה הוא, <b>דהכא אי סלקא דעתך</b> שלשון <b>זרוזי הוא,</b> דהיינו שתנעילו מנעל, <b>אם כן לכתוב רחמנא "וחלצה נעלו ברג לו"!</b>
ודחינן: מכאן אין ראיה. ד<b>אי כתב רחמנא "ברגלו", הוה אמינא ברגלו אין,</b> אבל <b>בשוקו,</b> דהיינו, שנחתכה רגלו ונותר רק שוקו <b>לא!</b> לכן <b>כתב רחמנא "מעל רגלו", ד</b>משמע <b>אפילו בשוקו,</b> שהוא מעל רגלו חולצין.
ואמרינן, עדיין יש מכאן ראיה. שאם בא הכתוב רק לומר שחליצה בשוקו כשרה, <b>אם כן לכתוב רחמנא</b> "וחלצה נעלו <b>במעל רגל ו".</b> <b>מאי</b> האי דכתיב <b>"מעל רגלו"? שמע מינה</b> דחליצה דיבמה <b>מישלף הוא.</b>
<b>אמר ליה ההוא מינא</b> [אותו מין] <b>לרבן גמליאל: עמא דחלץ ליה מריה מיניה!</b> כלומר, אתם עם שאלוקיכם חלץ לכם (55). <b>דכתיב: "בצאנם ובבקרם ילכו לבקש את ה' ולא ימצאו חלץ מהם"!</b>
<b>אמר ליה</b> רבן גמליאל: <b>שוטה! מי כתיב "חלץ להם"?</b> הרי <b>"חלץ מהם" כתיב!</b> דהיינו, שהם חלצו לו.
<b>ואילו יבמה דחלצו לה אחין, מידי מששא אית ביה?</b> האם יש בזה ממש?!
שנינו במשנתינו: <b>ובאנפיליא חליצתה פסולה כו'.</b>
ואמרינן: <b>למימרא,</b> מוכח ממשנתינו, <b>דאנפיליא</b> [מנעל של בגד] <b>לאו מנעל הוא.</b>
<b>ותנן נמי</b> כך: <b>אין התורם</b> [שבא להוציא את הכסף שנאסף בקופות שבלשכה] <b>נכנס</b> ללשכה <b>לא בפרגוד חפות,</b> דהיינו חלוק שיש לו אימרא [שולים], כדי שלא יחשדוהו לומר שהחביא כספים בתוך האימרא.
<b>ו</b>כן <b>לא</b> יכנס <b>באנפיליא,</b> שמא יחשדוהו שהחביא בה כספים.
<b>ואין צריך לומר</b> שלא יכנס לשם <b>במנעל וסנדל,</b> שזה אסור אף ללא חשש חשד, <b>לפי שאין נכנסין במנעל וסנדל לעזרה,</b> דכתיב: "מי בקש זאת מידכם רמוס חצרי".
ומזה ששנינו באותה משנה "ואין צריך לומר במנעל", משמע שאנפיליא שהוזכרה קודם לכן באותה משנה אינה בכלל מנעל!
<b>ורמינהו: אחד מנעל וסנדל ואנפיליא, לא יטייל בהן</b> ביום הכפורים, <b>לא מבית לבית ולא ממטה למטה,</b> משום שאסור בנעילת הסנדל.
מוכח מכאן שאף אנפיליא נחשבת סנדל!
<b>אמר אביי</b>: באמת אנפיליא אינה נחשבת מנעל, ומותר ללכת בה ביום הכפורים.
וכאן בברייתא מדובר, <b>דאית ביה</b> באנפיליא <b>כתיתי,</b> שהניח בה חתיכות דקות של מוכין ועור רך, <b>ו</b>אסור ללכת בה <b>משום תענוג,</b> ולא משום איסור נעילה.
<b>אמר ליה רבא: ומשום תענוג בלא מנעל ביום הכפורים מי אסירי?</b> האם יש איסור בתענוג, אם אינו נחשב מנעל?
<b>והא רבה בר רב הונא כריך סודרא אכרעיה</b> [כרך סודר על רגלו] <b>ונפיק</b> [ויצא כך] ביום הכפורים!? <b>אלא אמר רבא, לא קשיא: כאן,</b> מה ששנינו שאנפיליא אסורה ביום הכפורים, מדובר <b>באנפיליא של עור,</b> שבאמת נחשבת מנעל.
ואילו <b>כאן,</b> במשנתינו, ובמשנה של תרומת הלשכה, מדובר <b>באנפיליא של בגד.</b>
שלענין חליצה אינה נחשבת מנעל, לפי שאינה מגינה על הרגל.
וגם לענין תרומת הלשכה אינה נחשבת מנעל שאסור ליכנס בו לעזרה, שהרי אין בזיון כשנכנס בה לעזרה, לפי שאין דרך להכניסה כשהיא מלוכלכת בטיט, שהרי אין הולכין בה בטיט. ולכן אסורה שם רק מפני החשד.
ואמרינן: <b>הכי נמי מסתברא. דאי לא תימא הכי, קשיא</b> מברייתא אחרת שמדברת בענין <b>יום הכפורים א</b>ברייתא שהבאנו לעיל בענין <b>יום הכפורים!</b>
<b>דתניא: לא יטייל אדם</b> ביום הכפורים <b>בקורדקיסין,</b> דהיינו מנעלים דקים שנועלים תחת המנעלים העבים, להגן מפני המים, <b>בתוך ביתו. אבל מטייל הוא באנפילין,</b> דהיינו אנפיליא, <b>בתוך ביתו!</b> (56)
והרי בברייתא דלעיל שנינו שלא יטייל באנפיליא ביום הכפורים!?
<b>אלא לאו שמע מינה</b> כפי שחילקנו: <b>כאן</b>, בברייתא ששנינו שאסור לטייל באנפיליא ביום הכפורים, מדובר <b>באנפיליא של עור.</b> ואילו <b>כאן,</b> בברייתא ששנינו שמותר לילך באנפיליא ביום הכפורים, מדובר <b>באנפיליא של בגד.</b>
ומסקינן: <b>שמע מינה.</b>
<b>תניא כוותיה דרבא</b>:
<b>חלצה במנעל הנפרם, שחופה</b> עדיין <b>את רוב הרגל,</b>
או שחלצה <b>בסנדל הנפחת, שמקבל</b> עדיין <b>את רוב הרגל,</b>
או שחלצה <b>בסנדל של שעם ושל סיב,</b> שקשה הוא, ומגן,
וכן <b>בקב</b> של <b>הקיטע,</b> דהיינו, שמי שנקטעה רגלו, עושין לו כמין דפוס רגל, ויש בו בית קיבול קטן, ומכניס שם את ראש שוקו. [ואינו נסמך על קב זה, אלא יש לו קב קשור לשוקיו, ועליו הוא נשען].
או שחלצה <b>במוק</b> [מין מנעל של לבד קשה], שמגן על הרגל,
או שחלצה <b>ב</b>סנדל של <b>סמיכת רגלים,</b> דהיינו, שיש אדם שאינו יכול להלך על רגליו, ומהלך בידיו, וגורר את רגליו אחריהן. ועושה לרגליו סמיכה של עץ או של עור, ומכניסן לתוכו, כדי שלא יטנפו בטיט,
וכן <b>באנפיליא של עור,</b> <b>והחולצת מן הגדול,</b>
<h3> דף קג.</h3>
<b>בין</b> כשהוא <b>עומד, בין</b> כשהוא <b>יושב,</b> ו<b>בין</b> כשהוא <b>מוטה</b>, (57) <b></b>
<b>והחולצת מן הסומא</b>, (58) <b></b>
<b>חליצתה כשרה</b> (59).
<b>אבל</b> אם חלצה <b>במנעל הנפרם שאין חופה</b> עתה <b>את רוב הרגל,</b> או <b>בסנדל הנפחת שאינו מקבל את רוב הרגל,</b>
<b>ו</b>החולצת <b>בסמיכת הידים,</b> דהיינו, מי שאינו יכול לילך ברגליו, הולך בידיו, ועושה להן בתים של עור, מפני שמכניסם בטיט וסומך עליהם, וגורר את רגליו (60),
<b>ו</b>החולצת <b>באנפיליא של בגד,</b>
<b>וחולצת מן הקטן</b> <b>חליצתה פסולה.</b>
רואים מכאן את חילוקו של רבא, שבאנפיליא של עור חליצתה כשרה, ובאנפיליא של בגד חליצתה כשרה.
והוינן בה: האי דאמרינן דחולצין ב<b>קב הקיטע,</b> ואם כן, סבירא לן שקב הקיטע מנעל הוא, <b>מני? רבי מאיר היא!</b>
<b>דתנן: הקיטע יוצא</b> בשבת <b>בקב שלו, דברי רבי מאיר.</b>
<b>רבי יוסי אוסר.</b>
ומוכח שרבי מאיר סובר שקב הקיטע מנעל הוא, ולכן מותר לו לצאת בו בשבת, ככל בגד אחר, שמותר לצאת בו. אבל רבי יוסי שאוסר, סובר שקב הקיטע אינו נחשב מנעל.
ואילו זה ששנינו בברייתא שאין חולצין <b>באנפיליא של בגד אתאן</b> רק <b>ל</b>שיטת <b>רבנן!</b> (61)
שהרי רבי מאיר שסובר שיוצאין בקב הקיטע בשבת, אינו מדייק מהכתוב "ואנעלך תחש" שדווקא דבר העשוי מעור נחשב מנעל. ואם כן, הוא הדין שמותר לצאת בשבת באנפיליא של בגד, והוא הדין שחולצין באנפיליא של בגד.
ורק לשיטת רבנן החולקים על רבי מאיר, וסוברים שדווקא דבר העשוי מעור נחשב מנעל, אנפיליא העשויה מבגד פסולה לחליצה.
ודבר זה תמוה, שהרישא של המשנה הולכת לשיטת תנא אחד, והסיפא לשיטת תנא אחר!
<b>אמר אביי: מדסיפא</b> דברייתא, שאנפיליא של בגד פסולה לחליצה, על כרחך אליבא ד<b>רבנן</b> היא, <b>רישא</b> נמי, דתנן שחולצין בקב הקיטע, אליבא ד<b>רבנן</b> היא. <b>ורישא</b> מדובר <b>ב</b>קב ש<b>מחופה עור</b>, (62) <b></b> ולכן הוא נחשב מנעל אף לשיטת רבנן.
<b>אמר ליה רבא: אבל</b> קב ש<b>אין מחופה עור, מאי? פסול!?</b>
<b>אי הכי, אדתני סיפא</b> שאין חולצין <b>באנפיליא של בגד, ליפלוג בדידה,</b> שיחלק התנא בקב הקיטע עצמו: <b>במה דברים אמורים</b> שחולצין בו, <b>במחופה עור, אבל אין מחופה עור פסול!</b>
וזה חידוש גדול יותר, כי אנפיליא של בגד אינה מגינה על הרגל, ופשוט יותר שפסולה. אבל קב הקיטע מגן, ואף על פי כן פסול, משום שאינו של עור!
<b>אלא אמר רבא: מדרישא רבי מאיר, סיפא</b> <b>נמי רבי מאיר.</b> וסובר רבי מאיר שלמרות שאין צריך שיהא המנעל דווקא של עור, שהרי אינו מדייק כך מהפסוק "ואנעלך תחש", מכל מקום צריך שיהא המנעל מגן על הרגל.
ולכן, <b>האי,</b> קב הקיטע, ש<b>מגין,</b> כשר לחליצה. <b>ו</b>אילו <b>האי,</b> אנפיליא של בגד, ש<b>לא מגין</b> על הרגל, פסול (63).
<b>אמר אמימר: האי מאן דחליץ, צריך למדחסיה לכרעיה</b> (64). דהיינו, צריך היבם לדחוף את רגלו בקרקע בזמן החליצה (65).
<b>אמר ליה רב אשי לאמימר, והתניא: בין</b> <b>עומד בין יושב בין מוטה,</b> ומוטה אין דרכו לדחוף רגלו בקרקע!
אמר ליה: <b>אימא</b> הכי: מה שמותר לחלוץ כשהוא מוטה <b>ולעולם דדחיס לכרעיה</b> דווקא, רק אז יכול לחלוץ מוטה.
<b>ואמר אמימר: האי מאן דמסגי על ליחתא דכרעיה,</b> דהיינו, שרגלו הפוכה, וכשהוא הולך, דורך הוא על צדה העליון של כף הרגל <b>לא חליץ,</b> אינו יכול לחלוץ (66). משום שכתוב "וחלצה נעלו מעל רגלו", וליחתא דכרעא אינה נחשבת רגל (67).
<b>אמר ליה רב אשי לאמימר, והתניא: סמוכות</b> <b>הרגלים</b> חולץ בהן, <b>לאו</b> [האם לא מדובר שם] <b>דחליץ בה איהו,</b> אותו אדם שלובשן? והרי רגליו עקומות, שהרי הוא גורר את רגליו!
ואמרינן: <b>לא.</b> מדובר <b>דיהיב ליה</b> את אותן סמוכות הרגלים, <b>ל</b>אדם <b>אחר וחליץ</b> בהן אותו אדם.
<b>אמר רב אשי: למאי דקאמר אמימר</b> שמי שרגלו הפוכה אינו יכול לחלוץ, <b>לאו בר אבין חליץ, ולאו בר קיפוף חליץ</b> (68). ששניהם היו ספדנים, ומתוך שהספידו את רבינא שלא כראוי, נתהפכו רגליהם.
שנינו במשנתינו: <b>מן הארכובה ולמטה כו'.</b>
<b>ורמינהי</b>: "שלש <b>רגלים</b> תחוג וגו'" <b>פרט לבעלי קבין,</b> שאינם חייבים בעליה לרגל. רואים מכאן ששוק אינו רגל, ולכן אין בעלי קבין חייבין בעליה לרגל!
ומתרצינן: <b>שאני הכא</b> לענין חליצה, <b>דכתיב: "מעל רגלו",</b> ולא כתיב "וחלצה נעלו מרגלו", משמע שאף מדבר שהוא מעל רגלו חולצת (69), דהיינו השוק.
ומקשינן: <b>אי הכי, למעלה מן הארכובה נמי</b> תוכל לחלוץ, שהרי גם זה "מעל רגלו"!?
ומבארינן: מדכתיב <b>"מעל",</b> משמע דווקא מה שהוא ממש מעל רגלו, דהיינו השוק, <b>ולא</b> מה שהוא <b>מעל דמעל</b> רגלו, דהיינו למעלה מן הארכובה.
<b>אמר רב פפא: שמע מינה</b> ממשנתינו, ד<b>האי איסתוירא,</b> דהיינו, מקום חיבור השוק והרגל [הקרסול], <b>עד ארעא נחית,</b> מגיע עד הקרקע, ואין עוד פרק אחר למטה ממנו בעקב.
<b>דאי סלקא דעתך</b> ש<b>מיפסק פסיק</b> בפרק אחר, <b>הוה ליה איהו,</b> אותו פרק, <b>מעל</b> הרגל, <b>ושוקא</b> [השוק] <b>מעל דמעל,</b> ואם כן, לא תוכל לחלוץ בשוק!
<b>אמר רב אשי</b>: אין ראיה לכך ממשנתינו, ד<b>אפילו תימא מיפסק פסיק</b> איסתוירא בפרק אחר, מכל מקום <b>כל</b> מה <b>דבהדי כרעא,</b> דהיינו, שעומד בשוה לכף הרגל, אינו נחשב מעל הרגל, ו<b>ככרעא</b> עצמה <b>דמי.</b> ולכן, למרות שיש דבר המפסיק בין הרגל לשוק, אין השוק נחשב "מעל דמעל", אלא רק "מעל" הרגל, ולכן אפשר לחלוץ בשוק (70).
שנינו במשנתינו: <b>מן הארכובה ולמעלה.</b>
<b>מתיב רב כהנא</b>: הא כתיב <b>"ובשליתה היוצאת מבין רגליה",</b> חזינן שגם הירכים נחשבים רגל!
<b>אמר אביי: בשעה ש</b>אשה <b>כורעת לילד, נועצת עקביה בירכותיה ויולדת.</b> ואם כן, הולד יוצא מבין רגליה ממש.
<b>תא שמע</b>: דכתיב: <b>"לא עשה רגליו ולא עשה שפמו".</b> וזה שכתוב "לא עשה רגליו" היינו שלא הסיר זקן התחתון, ומוכח שאף ירכותיו נחשבים רגל!
ומתרצינן: זה שכינה הכתוב את מקום זקן התחתון "רגליו", משום <b>לישנא מעליא</b> הוא (71).
<b>תא שמע: "ויבא שאול להסך את רגליו".</b> והכוונה שהטיל מי רגליו (72), ומוכח שירכים נקראים רגל!
ומתרצינן: גם שם נקט כך הכתוב משום שרצה לדבר ב<b>לישנא מעליא.</b>
<b>תא שמע</b> מדכתיב: <b>"אך מסיך הוא רגליו בחדר המקירה",</b>
ודחינן: התם נמי <b>לישנא מעליא</b> הוא.
<b>תא שמע</b> ממה שכתוב ביעל, אשת חבר הקיני, כשסיסרא ברח אל אהלה מפני ברק שרדף אחריו, ושידלה אותו שיבא עליה, ונתכוונה לשם שמים (73), כדי שיתייגע ותוכל להרגו: <b>"בין רגליה</b> כרע <b>כו'".</b> חזינן שירכות נחשבים רגלים!
ודחינן: התם נמי <b>לישנא מעליא</b> הוא.
<b>אמר רבי יוחנן: שבע בעילות בעל אותו רשע,</b> סיסרא, את יעל <b>באותו היום.</b> <b>שנאמר: "בין רגליה כרע נפל שכב בין רגליה כרע נפל באשר כרע שם נפל שדוד".</b> מזה שנקט הכתוב שבע פעמים לשונות "כרע", "נפל", "שכב", מוכח שבעל את יעל שבע בעילות.
ותמהינן: אמנם נתכוונה יעל לשם שמים, אבל סוף סוף, <b>והא קא מתהניא מעבירה</b> [הרי היא נהנתה מהעבירה] (74)!
<h3> דף קג:</h3>
<b>אמר רבי יוחנן משום ר"ש בן יוחי: כל טובתן של רשעים</b> <b>ע</b> <b>רעה היא אצל צדיקים,</b> משום שהצדיקים שונאים את הרשעים, וקצה נפשם בהנאה מהם. ובודאי לא נהנתה יעל מביאתו של סיסרא.
<b>שנאמר</b> שאמר הקדוש ברוך הוא ללבן כשרדף אחרי יעקב: <b>"השמר לך פן תדבר עם יעקב מטוב עד רע".</b>
והשתא, <b>בשלמא</b> שלא ידבר עמו <b>רע לחיי!</b> מובן מדוע אמר לו שלא ידבר עמו רע. <b>אלא טוב אמאי לא</b> ידבר עמו? <b>אלא שמע מינה: טובתן של רשעים רעה היא אצל צדיקים,</b> ששונאין הצדיקים את הרשעים, וקצה נפשם בהנאתן (75). ולכן אמר לו שלא ידבר עמו אף טוב, משום שאצל צדיקים רע הוא.
ומקשינן: <b>בשלמא התם,</b> במעשה לבן ויעקב, באמת יתכן שדיבור טוב שידבר עמו לבן רעה היא אצל צדיק.
ומהי הרעה שיכולה להיות?
<b>דלמא מדכר ליה שמא</b> [שמא יזכיר לו שם] <b>דעבודת כוכבים</b> (76). כפי שבאמת היה לבסוף, שאמר לו לבן: "למה גנבת את אלהי" (77).
<b>אלא הכא,</b> במעשה סיסרא <b>מאי רעה איכא</b> במה שבא עליה?
ומבארינן: <b>דקא שדי בה</b> [שהטיל בה סיסרא] <b>זוהמא.</b>
<b>דאמר רבי יוחנן: בשעה שבא נחש על חוה</b> (78) <b>הטיל בה זוהמא</b> (79). <b>ישראל שעמדו על הר סיני,</b> ונתקנו שם מכל מום (80) <b>פסקה זוהמתן</b> [אותה זוהמא שהטיל הנחש בחוה אמם],
אבל <b>עובדי כוכבים, שלא עמדו בהר סיני לא פסקה זוהמתן.</b>
שנינו במשנתינו: <b>חלצה במנעל שאינו שלו וכו'.</b>
<b>תנו רבנן</b>: כתיב: "וחלצה <b>נעלו". אין לי אלא נעלו</b> של החלוץ עצמו. אבל אם נועל החלוץ <b>נעל של כל אדם</b> אחר <b>מנין</b> שכשרה לחליצה?
<b>תלמוד לומר</b>: מדכתיב פעמיים <b>נעל, נעל.</b> "וחלצה נעלו", "בית חלוץ הנעל", משמע <b>מכל מקום,</b> לרבות אף נעל שאינה שלו.
<b>אם כן, מה תלמוד לומר "נעלו",</b> הרי היה אפשר לכתוב "וחלצה נעל"?
מכאן אנו למדים: <b>נעלו</b> דווקא מנעל <b>הראוי לו</b> כשר לחליצה. <b>פרט ל</b>מנעל <b>גדול, שאין יכול להלוך בו,</b>
<b>ופרט ל</b>מנעל <b>קטן, שאינו חופה רוב רגלו,</b> <b>ופרט לסנדל המסוליים</b> [שנפחת (81)], <b> שאין לו עקב.</b> שכל אלו אינם כשרים לחליצה.
<b>אביי הוה קאי קמיה דרב יוסף. אתאי יבמה לחלוץ. אמר ליה</b> רב יוסף לאביי: <b>הב ליה</b> ליבם את <b>סנדלך,</b> שתחלוץ אותו היבמה!
<b>יהיב ליה</b> אביי ליבם <b>סנדלא דשמאלא</b> [סנדל של רגל שמאל]. ועשה כך, משום שסבר שסנדל שאינו שלו אינו כשר לכתחילה. וכמבואר להלן.
<b>אמר ליה</b> רב יוסף: <b>אימר דאמור רבנן</b> במתניתין שחליצה בסנדל של שמאל ברגל ימין כשר ב<b>דיעבד.</b> אבל <b>לכתחלה מי אמר?</b> (82) ואם כן, איך נתת לו לכתחילה סנדל שמאל?
<b>אמר ליה</b> אביי: <b>אי הכי, סנדל שאין שלו נמי, אימר דאמור רבנן</b> שב<b>דיעבד</b> כשר, <b>לכתחלה מי אמור?</b> (83) ואם כן, איך אמרת לי לתת ליבם את סנדלי? הרי זה סנדל שאינו של היבם, ורק בדיעבד כשר!
<b>אמר ליה</b> רב יוסף: <b>הכי קאמינא לך: הב ליה</b> את סנדלך <b>ואקני ליה</b>, (84) <b></b> והקנהו לו, שיהא הסנדל שלו, כדי שתהא חליצה כשרה אף לכתחילה (85).
שנינו במשנתינו: או ב<b>סנדל של עץ</b> וכו' חליצתה כשרה.
<b>מאן</b> הוא ה<b>תנא</b> שסובר כך?
<b>אמר שמואל: רבי מאיר היא.</b>
<b>דתנן: הקיטע יוצא בקב שלו</b> בשבת, <b>דברי רבי מאיר. רבי יוסי אוסר.</b> רואים שרבי מאיר סובר שקב העץ של הקיטע נחשב נעל.
<b>אבוה דשמואל אומר</b>: משנתינו מדברת <b>ב</b>סנדל של עץ ה<b>מחופה עור ודברי הכל</b> היא, שמחופה עור לכולי עלמא נחשב נעל.
<b>אמר רב פפי משמיה דרבא: סנדל</b> [שפרחה בו צרעת] <b>המוסגר,</b> דהיינו, שלא נראו בבגד סימני צרעת גמורים, והסגירו הכהן שבעת ימים, <b>לא תחלוץ בו,</b> שמא תבוא לחלוץ בסנדל המוחלט [להלן יתבאר מהו מוחלט].
<b>ואם חלצה</b> בסנדל המוסגר <b>חליצתה כשרה.</b>
אבל <b>סנדל המוחלט,</b> דהיינו, שנראו בו סימני צרעת גמורים, או שפשה בו הנגע בתוך ימי הסגרו, והוחלט למצורע <b>לא תחלוץ בו. ואם חלצה חליצתה פסולה.</b>
והטעם, שכיון שצריך שיהא במנעל של חליצה שיעור כדי שיהא חופה את רוב רגלו, הרי מנעל זה פסול, שהרי אין בו שיעור, שכיון שעומד הוא לשריפה בגלל הנגע שבו, הרי הוא כשרוף, ונכתת שיעורו.
אבל סנדל המוסגר, כשר בדיעבד. שהרי אינו עומד לשריפה, ושיעורו קיים. ומכל מקום לכתחילה לא יחלוץ בו, שמא יבואו לחלוץ במוחלט.
<b>רב פפא משמיה דרבא אמר</b> (86): <b>אחד סנדל המוסגר ואחד סנדל המוחלט לא תחלוץ בו. ואם חלצה חליצתה כשרה.</b>
<b>מיתיבי: בית המוסגר מטמא מתוכו,</b> דהיינו, אם נגע בכותל שבתוך הבית, למרות שלא נכנס גופו לתוך הבית, שאז היה נטמא משום האי דכתיב "והבא אל הבית יטמא", מכל מקום נטמא (87).
ואילו בית <b>מוחלט</b> מטמא <b>מתוכו, ו</b>אף <b>מאחוריו,</b> דהיינו, שאף אם נגע באחוריו של הבית (88), ולא בתוכו מכל מקום נטמא.
ודבר זה נלמד מן המקראות בתורת כהנים, שמוסגר מטמא מתוכו ולא מאחוריו, ובמוחלט כתיב "טמא הוא", הוסיף לו טומאה אחרת, לומר לך שמטמא אף מאחוריו.
<b>וזה וזה,</b> בין בית מוסגר ובין בית מוחלט <b>מטמאין בביאה.</b> דהיינו, שאם נכנס רובו לתוכו, טמא משום "והבא אל הבית".
<b>ואי סלקא דעתך</b> שהעומד להכתת ככתות דמי, אם כן, גם כאן, הרי הבית <b>כדמכתת דמי,</b> שהרי דינו להנתץ. <b>והא</b> כדי להטמא <b>בעינן "והבא אל הבית" וליכא,</b> שהרי הבית כאילו אינו קיים!
ומתרצינן: <b>שאני התם, דאמר קרא: "ונתץ את הבית".</b> רואים ממקרא זה, ש<b>אפילו בשעת נתיצה</b> עדיין <b>קרוי בית.</b>
<b>תא שמע: מטלית</b> המנוגעת, <b>שיש בו</b> גודל של <b>שלש על שלש</b> אצבעות, <b>אף על פי שאין בו</b> שיעור <b>כזית,</b> כגון שהיא טוויה מחוט דק, שנפחה קטן, ושיעורה גדול, <b>כיון שנכנס רובה לבית טהור טמאתהו.</b> דהיינו, טימאה את כל כלי הבית.
שכך הוא הדין, שמצורע מטמא את אשר בבית בביאתו לבית. וכן בגד ואבן המנוגעים, כולם מטמאין את אשר באוהל. וכיון שנכנס רובה של המטלית, כאילו נכנסה כולה, וטימאה את הבית.
<b>מאי לאו</b> במטלית <b>מוחלטת</b> לצרעת מיירי, ואפילו הכי אמרינן, השלך את המיעוט אחר הרוב, ונחשב כאילו נכנסה כולה לבית ומטמאה. ואם אמרינן שכמאן דמכתתא דמיא, אם כן, חשוב רק מה שנכנס לבית, והרי אין בבית מטלית שיעור ג' על ג', ולא תטמא המטלית את הבית!
ודחינן: <b>לא.</b> הברייתא מדברת במטלית <b>מוסגרת.</b> אבל במוחלטת, באמת אין הולכין אחר הרוב.
ומקשינן: <b>אי הכי, אימא סיפא: היו בה</b> במטלית שיעור של <b>כמה זיתים,</b> אף שהיה בה רק גודל של שלש על שלש אצבעות, והיינו, כגון שהיתה ארוגה מחוט עבה, שנפחה גדול, ושיעור גודלה קטן, <b>כיון שנכנס ממנה כזית לבית טהור,</b> אף על פי שלא נכנס שיעור בגד לבית, שהרי כל הבגד אינו אלא ג' על ג', והרי לא נכנס רובו לבית מכל מקום <b>טמאתהו.</b>
והשתא, <b>אי אמרת בשלמא</b> שהברייתא מדברת במטלית <b>מוחלטת, היינו</b> דמטמא בכזית אף על פי שאין כאן בגד שלש על שלש, משום שמצורע מוחלט <b>איתקש</b> [הוקש] <b>למת,</b> ומת מטמא בכזית.
והיכן הוקש, דכתיב שאמר אהרן למשה על מרים כשנצטרעה: "אל נא תהי כמת". והיינו, שמרים מוסגרת היתה, ואמר אהרן למשה, אל נא תהא מצורעת מוחלטת, שלא תהא כמת.
<b>אלא אי אמרת</b> שמדובר במטלית <b>מוסגרת, אמאי איתקש למת?</b> הרי לא מצאנו בשום מקום שהוקש מצורע מוסגר למת!
ומתרצינן: אלא, באמת מדובר שם במטלית מוחלטת, ואפילו הכי אמרינן שהמיעוט הולך אחר הרוב לענין טומאה, ולא אמרינן כשכתותי מכתת שעוריה, משום ד<b>שאני התם, דאמר קרא: "ושרף את הבגד",</b> משמע, ש<b>אפילו בשעת שריפה</b> עדיין <b>קרוי בגד.</b>
ומקשינן: <b>וליגמר מיניה!</b> כלומר, אם כן, נלמד משם אף לענין חליצה, שמנעל המוחלט ייחשב שלם, ולא נאמר שנכתת שעורו!
ומתרצינן: <b>איסור מטומאה לא גמרינן,</b> משום שהלכות טומאה חידוש הם, ואין למדים מהם לדברים אחרים (89).
<b>אמר רבא: הלכתא: אחד סנדל המוסגר, ואחד סנדל שמוחלט, ואחד סנדל של עבודת כוכבים,</b> דהיינו, שנועלין אותו לצלם כשמסיעין אותו ממקום למקום <b>לא תחלוץ</b> בהם לכתחילה.
<b>ו</b>מכל מקום, <b>אם חלצה</b> בדיעבד <b>חליצתה כשרה.</b>
וטעם פסקו של רבא:
בסנדל המוחלט כדאמרן לעיל, שאפילו בשעת שריפה קרוי בגד, ולכן לא אומרים שכתותי מכתת שעוריה.
ושל עבודת כוכבים הואיל והסנדל מיועד להליכה, לכן כשר לחליצה. וסנדל נחשב משמשי עבודת כוכבים, ואינו עומד לשריפה, משום שיש לו תקנה על ידי ביטול (90). ואף על פי שאסור ליהנות ממשמשי עבודת כוכבים (91), חליצה אינה נחשבת הנאה, שהרי מצות לאו ליהנות ניתנו (92).
אבל סנדל <b>של תקרובת עבודת כוכבים,</b> דהיינו, שהקריבוהו ומסרוהו לפני הצלם לדורון (93), 
<h3> דף קד.</h3>
<b>ו</b>כן סנדל <b>של עיר הנדחת, ו</b>כן סנדל <b>של זקן העשוי לכבודו,</b> דהיינו לצורך תכריכי מיתה (94) <b>לא תחלוץ</b> בהם.
<b>ואם חלצה,</b> אף בדיעבד <b>חליצתה פסולה</b> (95).
והטעם, בתקרובת עבודת כוכבים, משום שאין לה ביטול לעולם, ועומדת לשריפה, ולכן נחשב כבר כאילו נכתת שעורו.
וסנדל של עיר הנדחת, גם כן עומד לשריפה, שהרי הדין הוא שכל שלל העיר ישרף.
וסנדל של תכריכין פסול לחליצה, משום שאינו עשוי להילוך.
<b>אמר ליה רבינא לרב אשי: מאי שנא</b> סנדל של <b>זקן העשוי לכבודו</b> שפסול לחליצה? משום <b>דלאו להילוכא עביד!</b> אם כן, סנדל <b>דבי דינא,</b> סנדל של בית הדין, שמיוחד לחליצה, גם כן יהא פסול, שהרי הוא <b>נמי לאו להילוכא עביד,</b> אלא רק לצורך חליצה בבית דין!
<b>אמר לו</b> רב אשי: <b>אילו מסגי ביה שלוחא דבי</b> <b>דינא,</b> אם ילך בסנדל זה שליח בית הדין לצורך כל שהוא, <b>מי קפיד עליה דיינא?</b> נמצא שסנדל זה מיועד אף להילוך, ולכן כשר לחליצה.
<big><b>מתניתין:</b></big>
<b>חלצה בלילה חליצתה כשרה.</b>
<b>ורבי אלעזר פוסל.</b> ולהלן בגמרא יתבאר טעם מחלוקתם.
חלצה <b>ב</b>רגל <b>שמאל</b> של היבם <b>חליצתה פסולה</b> (96).
<b>ורבי אלעזר מכשיר.</b>
<big><b>גמרא:</b></big>
<b>לימא בהא קמיפלגי</b> תנא קמא ורבי אלעזר:
<b>דמר,</b> תנא קמא, <b>סבר: מקשינן</b> [מקישים] <b>ריבים</b> [דינים] <b>לנגעים,</b> דכתיב: "כל ריב וכל נגע", ונגעים נראים לכהן דווקא ביום, דכתיב: "וביום הראות בו", וכיון שהוקשו דינין לנגעים, אמרינן שאף דינים נעשים דווקא ביום. וחליצה דין הוא, שהרי גובה כתובתה על ידי החליצה (97), ולכן נעשית דווקא ביום.
<b>ומר,</b> רבי אלעזר, <b>סבר: לא מקשינן ריבים לנגעים,</b> ולכן חליצה נעשית בין ביום ובין בלילה!
ודחינן: <b>לא. ד</b>על כרחך <b>כולי עלמא</b> סוברים ש<b>לא מקשינן ריבים לנגעים.</b> משום <b>דאי מקשינן,</b> הרי צריך לומר ש<b>אפילו גמר דין בלילה נמי לא</b> ייעשה. והרי שנינו במשנה במסכת סנהדרין: "דיני ממונות דנין ביום וגומרים [את הדין] בלילה"!
אלא ודאי שלא בזה נחלקו.
<b>והכא בהא קמיפלגי: מר,</b> תנא קמא, <b>סבר: חליצה כתחלת דין דמיא.</b> וכשם שתחילת דין נעשית דווקא ביום, כפי ששנינו במשנה שהבאנו לעיל, אף חליצה נעשית דווקא ביום (98).
<b>ומר,</b> רבי אלעזר, <b>סבר: חליצה כגמר דין דמיא</b> (99). וכשם שגמר דין בין ביום ובין בלילה, אף חליצה כן.
<b>רבה בר חייא קטוספאה עבד עובדא</b> [עשה מעשה של חליצה] <b>במוק</b> העשוי מלבד, אף שאינו של עור,
<b>וביחידי,</b> דהיינו, שלא בפני שלשה,
<b>וב לילה.</b>
<b>אמר שמואל: כמה רב גובריה</b> [כמה רב כחו של רבה בר חייא] <b>דעביד כיחידאה,</b> שעשה את החליצה כשיטת יחיד! ובלשון גנאי אמר כך.
והוינן בה: <b>מאי קשיא ליה</b> לשמואל על מעשהו של רבה בר חייא?
<b>אי</b> זה שעשה חליצה ב<b>מוק</b> הוקשה לו, הא <b>סתמא תניא</b> לעיל: "בקב הקיטע, במוק, בסמיכת הרגלים", ולא שיטת יחיד היא!
ו<b>אי</b> זה שרבה עשה חליצה ב<b>לילה</b> הוקשה לו לשמואל, <b>הא</b> גם זה <b>סתמא תניא</b> במשנתינו, שחליצה כשרה בלילה!
<b>אלא,</b> זה שעשה רבה חליצה ב<b>יחידי קא קשיא ליה</b> לשמואל. <b>היכי עביד ביחידי, ד</b>הא <b>יחידאה קתני לה!</b>
<b>דתנן: חלצה בשנים</b> כשרים, <b>או</b> שחלצה <b>בשלשה</b> בני אדם, <b>ו</b>אחר כך <b>נמצא אחד מהן,</b> מאותן שלשה, <b>קרוב או פסול,</b> כך שבסופו של דבר נמצא שחלצה בשנים, <b>חליצתה פסולה.</b>
<b>ורבי שמעון ורבי יוחנן הסנדלר מכשירים</b> (100).
<b>ומעשה באחד שחלץ בינו לבינה</b> [שהיו שם רק הוא ויבמתו] <b>בבית האסורים, ובא מעשה לפני רבי עקיבא והכשיר</b> את החליצה.
<b>ואמר רב יוסף בר מניומי</b> [<b>אמר רב נחמן</b>]: <b>אין הלכה כאותו הזוג,</b> דהיינו, כרבי שמעון ורבי יוחנן.
על כל פנים, רואים שמי שמכשיר חליצה ביחידי, רבי עקיבא הוא, וזו שיטת יחיד!
<b>ואי בעית אימא: כולהו נמי,</b> כל אותם דברים שעשה רבה <b>יחידאה קתני להו.</b>
<b>דתניא: אמר רבי ישמעאל ברבי יוסי: אני ראיתי את רבי ישמעאל בן אלישע שחלץ במוק, ביחידי, ובלילה.</b>
שנינו במשנתינו: <b>בשמאל חליצתה כו'.</b>
<b>מאי טעמא דרבנן,</b> שסוברים שחליצה בשמאל פסולה?
<b>אמר עולא: ילפינן</b> בגזירה שוה <b>"רגל" "רגל" ממצורע.</b> שבחליצה כתוב: "וחלצה נעלו מעל רגלו", ובמצורע כתוב: "על בהן רגלו הימנית". <b>מה להלן,</b> במצורע <b>דימין</b> דווקא, שהרי כתוב: "רגלו הימנית", <b>אף כאן,</b> בחליצה <b>דימין</b> דווקא.
ותמהינן: <b>ורבי אלעזר לא יליף</b> את הגזירה שוה <b>"רגל" "רגל" ממצורע?!</b>
<b>והתניא, רבי אלעזר אומר: מנין לרציעה</b> [שרוצעים את אזנו של עבד עברי שאינו רוצה לצאת לאחר שש שנים] <b>שהיא</b> נעשית <b>באזן הימנית?</b>
<b>נאמר כאן,</b> ברציעה, <b>"אזן",</b> שכתוב: "ורצע אדניו את אזנו במרצע", <b>ונאמר להלן,</b> בצרעת, <b>"אזן". מה להלן,</b> במצורע, ב<b>ימין</b> דווקא, <b>אף כאן,</b> ברציעה, אזן <b>ימין</b> דווקא!
רואים שרבי אלעזר לומד את הגזירה שוה "אזן אזן" ממצורע לעניין רציעה, ואם כן, הרי הוא יכול ללמוד מאותה גזירה שוה של "רגל רגל" ממצורע לענין חליצה!
<b>אמר רב יצחק בר יוסף אמר רב יוחנן: מוחלפת השיטה</b> במשנתינו. שבאמת רבי אליעזר, שראינו במקום אחר שהוא לומד גזירה שוה של "אזן אזן" ממצורע, על כרחך יסבור אף כאן שלמדים את הגזירה שוה, ולכן הוא סובר שצריך חליצה דווקא ברגל ימין. ואילו תנא קמא סובר שאין למדים את הגזירה שוה, ולכן אין צריך דווקא ברגל ימין.
<b>רבא אמר: לעולם לא תיפוך</b> את השיטה. שדווקא לענין רציעה סובר רבי אלעזר שאפשר ללמוד את הגזירה שוה, משום ששתי המילים <b>"אזן" "אזן",</b> שמהם למדים את הגזירה שוה <b>מופני,</b> מופנים הם, מיותרים. שהרי כל פרשת מצורע עני שכתובה שם המלה "אזן", מיותרת, ולדרשה באה, כדאמרינן במסכת מנחות. וגבי רציעה כתוב פעמיים אזן: "ורצע אדניו את אזנו", "ונתת באזנו ובדלת". ועל כרחך אחד מהם מיותר לדרשה.
אבל המילים <b>"רגל" "רגל",</b> שמהם למדים גזירה שוה לענין חליצה <b>לא מופני</b> משני הצדדים. שאמנם המילה "רגל" הכתובה במצורע מיותרת, כפי שאמרנו, שכל אותה פרשה נאמרה לדרשה. אבל המילה "רגל" הכתובה בחליצה אינה מיותרת.
וסובר רבי אלעזר, שכאשר המילים שלמדים מהם גזירה שוה מופנות משני הצדדים, כלומר, כאשר שתי מילות הגזירה שוה מופנות הן, אזי אי אפשר לפרוך את הדרשה. אבל אם אינן מופנות משני הצדדים, אף שצד אחד מופנה הוא, אזי אמנם אפשר ללמוד גזירה שוה, אבל אפשר לפרכה.
ולכן שואלת הגמרא: <b>וכי לא מופני המלים</b> "רגל רגל", עדיין מדוע אי אפשר ללמוד מאותה גזירה שוה? <b>מאי פירכא איכא,</b> איזו פירכא יש לגזירה שוה?
ומבארינן: הכי <b>איכא למיפרך</b> את הגזירה שוה: <b>מה למצורע,</b> שיש בו חומרא יתירא <b>שכן טעון עץ ארז ואזוב ושני תולעת</b> לטהרתו. ולכן אי אפשר ללמוד ממנו לחליצה.
<big><b>מתניתין:</b></big>
<b>חלצה</b> נעלו, <b>ורקקה</b> בפניו, <b>אבל לא קראה</b> "ככה יעשה לאיש אשר לא יבנה את בית אחיו" <b>חליצתה כשרה</b> (101).
והטעם, משום שכתוב בענין החליצה: "ככה יעשה לאיש אשר לא יבנה את בית אחיו", ולשון "ככה" לשון עכובא הוא, ומשמע מלשון "ככה יעשה" שדווקא דבר שהוא מעשה מעכב את החליצה. לאפוקי קריאה, שאינה מעשה, אלא דיבור בעלמא (102). וכדלהלן.
<b>קראה</b> את הקריאה, <b>ורקקה</b> בפניו, <b>אבל לא חלצה חליצתה פסולה.</b>
<b>חלצה וקראה אבל לא רקקה, רבי אלעזר אומר: חליצתה פסולה.</b> <b>רבי עקיבא אומר: חליצתה כשרה.</b>
<h3> דף קד:</h3>
<b>אמר ליה רבי אלעזר</b>: הרי כתיב: <b>"ככה יעשה",</b> ולשון "ככה" משמע לעיכובא, אם כן, למדים ממקרא זה: <b>כל דבר שהוא מעשה מעכב!</b> והרי רקיקה מעשה היא, ואם כן, צריכה לעכב!
<b>אמר לו רבי עקיבא: משם ראיה!</b> הרי כתיב: <b>"ככה יעשה לאיש",</b> משמע, <b>כל דבר שהוא מעשה</b> של האשה <b>ב</b>גוף ה<b>איש מעכב.</b> לאפוקי רקיקה, שאינה מעשה בגופו של האיש, אלא לפניו.
<b>החרש</b> (103) <b>שנחלץ</b> (104) [דהיינו, שחלצה לו יבמתו],
<b>והחרשת שחלצה</b> ליבם,
<b>וחולצת לקטן</b> (105)
בכל אלו (106), <b>חליצתה פסולה</b> (107). וזה שחרשת שחלצה שחליצתה פסולה, היינו שאינה נפטרת בחליצתה מן היבום, ואין לה תקנה אלא בייבום (108). ואז אם ירצה היבם להוציאה, יוציאנה בגט.
וחרש שנחלץ שחליצתה פסולה, היינו שעל ידי החליצה נפסלה מייבום במקום שיש אח אחר שכשר לחליצה וייבום (109).
<b>קטנה שחלצה תחלוץ</b> שוב <b>משתגדיל</b> (110).
<b>ואם לא חלצה</b> משהגדילה, <b>חליצתה</b> שחלצה בקטנותה <b>פסולה</b> (111).
<b>חלצה ב</b>פני <b>שנים</b> כשרים, <b>או</b> שחלצה <b>ב</b>פני <b>שלשה, ונמצא אחד מהן קרוב או פסול,</b> כך שבסופו של דבר חלצה רק בפני שנים כשרים (112) <b>חליצתה פסולה.</b>
<b>רבי שמעון ורבי יוחנן הסנדלר מכשירין</b> (113).
<b>ומעשה באחד שחלץ בינו לבינה בבית האסורים, ובא מעשה לפני רבי עקיבא והכ שיר.</b>
<big><b>גמרא:</b></big>
<b>אמר רבא: השתא דאמרת</b> ש<b>קריאה לא</b> <b>מיעכבא, לפיכך אלם ואלמת,</b> שאינם יכולים לקרות, <b>שחלצו חליצתן כשירה.</b>
<b>תנן: חרש שנחלץ, והחרשת שחלצה, והחולצת מן הקטן חליצתה פסולה.</b>
<b>מאי טעמא</b> חליצתן של חרש וחרשת פסולה? <b>לאו משום דלא בני קרייה נינהו!?</b>
ודחינן: <b>לא.</b> באמת משום שאינם בני קריאה לא היו נפסלין. וטעם פסולן, <b>משום דלאו בני דעה נינהו.</b>
ומקשינן: <b>אי הכי, אלם ואלמת נמי,</b> מדוע הם כשרים לחליצה, הרי לא בני דעה הם!?
<b>אמר רבא</b>: באמת <b>אלם ואלמת בני דעה נינהו, ופומייהו הוא דכאיב להו</b> [כלומר, כאילו פיהם כואב להם, ולכן אינם יכולים לקרות. אבל באמת בני דעה הם].
ומקשינן: <b>והא אמרי דבי רבי ינאי,</b> שטעם משנתינו שחרש וחרשת פסולין לחליצה, <b>לפי ש</b>אינם יכולים לדבר. שהרי כל מקום שדברה משנתינו בחרש, היינו שאינו שומע ואינו מדבר, ואם כן, <b>אינן בכלל</b> מה שאמר הכתוב: "ו<b>אמר</b> לא חפצתי לקחתה" האמור ביבם, ו<b>"ואמרה</b> מאן יבמי להקים שם וגו'" האמור ביבמה!
<b>אלא, כי אתמר</b> מימרא <b>דרבא אסיפא</b> דמתניתין <b>אתמר</b>: דתנן בסיפא דמתניתין: <b>חרש שנחלץ, והחרשת שחלצה, והחולצת מן הקטן חליצתה פסולה.</b>
ועל זה <b>אמר רבא: השתא דאמרת קרייה מעכבא,</b> שזו הסיבה שחרש וחרשת פסולין לחליצה, <b>לפיכך אלם ואלמת שחלצו חליצתן פסולה</b>, (114) <b></b> שהרי אינם יכולין לקרוא (115).
<b>ו</b>טעם רישא ד<b>מתניתין,</b> דקתני שאם לא קראה חליצתה כשירה <b>כ</b>דברי <b>רבי זירא</b> דלהלן.
<b>ד</b>איתא מתניתין במסכת מנחות: האומר הרי עלי להביא מנחה ס"א עשרונים סולת, מביא ששים סאה בכלי אחד, וסאה אחת בכלי אחר. ומפרשת הגמרא את הטעם, משום דקים להו לרבנן, שששים עשרונים נבללין יפה בכלי אחד. אבל ששים ואחת אינן נבללין יפה.
ומקשה הגמרא, וכי אין נבללין יפה מאי הוי, והרי שנינו במשנה אחרת שם, שאם לא בלל כלל המנחה כשרה!?
ו<b>אמר רבי זירא</b> שם, דהיינו טעמא, משום ש<b>כל הראוי לבילה</b> [לבלילה] <b>אין</b> ה<b>בילה מעכבת בו,</b> ולכן, אם היו בכלי ששים עשרון, שיכולין להבלל היטב, אף אם לא בללן כלל המנחה כשרה.
<b>ו</b>אילו <b>כל שאין ראוי לבילה בילה מעכבת בו.</b> דראוי לבילה בעינן, שתוכל להתקיים בה מצות בלילת המנחה. ולכן, אם הביא ששים ואחת עשרון בכלי אחד, שאינן ראויין להבלל המנחה פסולה.
והוא הדין לענייננו. באמת קריאה לא מעכבת, ולכן שנינו במשנתינו שאם לא קראה, חליצתה כשרה. אבל צריך שיהא ראוי לקריאה, ולכן האלם והאלמת פסולין לחליצה (116).
<b>שלחו ליה לאבוה דשמואל: יבמה שרקקה</b> לפני בית הדין, שלא בעת קיום מצות חליצה <b>תחלוץ</b> ליבם, ואינה יכולה עוד להתייבם, שנפסלה על האחים ברקיקתה.
ואמרינן: <b>מכלל דאיפסלא לה מאחין</b> לענין יבום, ולכן יכולה רק לחלוץ.
<b>מני?</b> לפי איזו שיטה אמרו דין זה?
<b>אילימא</b> לשיטת <b>רבי עקיבא</b> של משנתינו, שאמר שאם חלצה וקראה ולא רקקה חליצתה כשרה,
הרי זה לא יתכן!
<b>השתא, ומה במקום מצוה,</b> דהיינו, בשעת חליצה גופה, <b>דאיכא למימר מידי דהוה אאימורים</b> של קרבן, <b>דכי ליתנהו,</b> שכשאינם לפנינו, כגון שנטמאו או שאבדו, ואי אפשר להקריבם, <b>לא מעכבי</b> את בשר הקרבן מאכילה. <b>ו</b>מכל מקום <b>כי איתנהו,</b> כאשר ישנם לפנינו <b>מעכבי</b> את הבשר מאכילה, שעד שלא יקריבו את האימורים, הבשר אסור באכילה,
והוא הדין היה אפשר לומר כאן, לענין חליצה, שאף על פי שהרקיקה אינה מעשה בגוף האיש, מכל מקום, אם אפשר לרוק שתעכב הרקיקה,
ובכל זאת <b>אמר רבי עקיבא</b> שרקיקה <b>לא מעכבא.</b> אם כן, רואים שהרקיקה אינה נחשבת מעשה חליצה כלל, ואיך אפשר לומר שאם רקקה <b>מאחין איפסלא</b> משום שהתחילה מעשה חליצה!?
<b>ואלא</b> מה נאמר, שדברינו <b>ל</b>שיטת <b>רבי אלעזר</b> של משנתינו, שאמר שאם לא רקקה חליצתה פסולה,
<b>והא שני דברים המתירין נינהו,</b> דהיינו, שהרקיקה היא חלק ממעשה החליצה, יחד עם חליצת הנעל והקריאה, וכל הדברים האלו יחד, מתירין את האשה לעלמא, <b>ושני דברים המתירין אין מעלין זה בלא זה!</b> אם כן, היאך הרקיקה לבד תאסרנה על האחין?!
<b>אלא כ</b>שיטת <b>רבי</b> היא.
<b>דתניא: כבשי עצרת אין מקדשין</b> את שתי <b>הלחם</b> להיות קדוש בקדושת הגוף, ולהפסל ביציאה חוץ לעזרה ובלינה <b>אלא בשחיטה.</b>
<b>כיצד?</b> <b>שחטן לשמן</b> [לשם כבשי עצרת], <b>וזרק דמן לשמן קדש הלחם.</b>
<b>שחט שלא לשמן, וזרק לשמן לא קדש הלחם.</b>
<b>שחטן לשמן, וזרק דמן שלא לשמן קדוש</b> ליפסל ביוצא ושלא יפדה עוד, <b>ואינו קדוש</b> להיות ניתר באכילה [רש"י פסחים יג ב, עיי"ש]. <b>דברי רבי.</b>
<b>רבי אלעזר ברבי שמעון אומר: לעולם אינו קדוש, עד שישחוט לשמן, ויזרוק דמן לשמן.</b>
והכא נמי, כיון שרקקה ועשתה חלק ממצות החליצה, אמנם לא נתקיימה מצות חליצה בשלמותה, אבל נפסלה על האחין.
ותמהינן: <b>ומי אמר רבי עקיבא</b> ש<b>רקיקה לא פסלה</b> את היבמה על האחין?
<h3> דף קה.</h3>
<b>והתניא: חלצה ולא</b> <b>ע</b> <b>רקקה ולא קראה חליצתה כשירה.</b>
<b>רקקה ולא חלצה ולא קראה חליצתה פסולה.</b> ומכל מקום, נפסלה על האחין על ידי הרקיקה.
<b>קראה ולא רקקה ולא חלצה אין כאן בית מיחוש</b> כלל, ואף מייבום לא נפסלה.
והשתא, האי ברייתא <b>מני?</b>
<b>אילימא רבי אליעזר</b> של משנתינו, האם אפשר לומר שלשיטתו <b>חלצה ולא רקקה ולא</b> <b>קראה חליצתה כשירה? והא אמר רבי אליעזר,</b> שמזה שכתוב: <b>"ככה יעשה",</b> למדים אנו, ש<b>דבר שהוא מעשה מעכב!</b> והרי רקיקה מעשה היא!
<b>אלא פשיטא</b> שלשיטת <b>רבי עקיבא</b> היא, שאמר במשנה, שאם לא רקקה חליצתה כשרה. <b>וקתני</b> בברייתא: <b>רקקה ולא חלצה ולא קראה חליצתה פסולה!</b>
והשתא, <b>למאן,</b> על מי נפסלה?
<b>אילימא</b> שהכוונה שלא הותרה <b>לעלמא, פשיטא! מי הויא חליצה, דאישתריא לעלמא?</b> הרי לא היתה כאן חליצה כלל!
<b>אלא לאו,</b> ודאי משמיעתנו הברייתא, שנפסלה <b>לאחין. שמע מינה</b> שלשיטת רבי עקיבא, רקיקה פוסלתה על האחין, ואינה יכולה שוב להתייבם.
והוינן בה: <b>ולרבי עקיבא, מאי שנא רקיקה,</b> שפוסלתה על האחין, <b>ומאי שנא קרייה,</b> שאינה פוסלתה על האחין, כפי ששנינו בברייתא "אין כאן בית מיחוש", והלא שני דברים אלו אינם מעכבים את החליצה?
ומבארינן: <b>קרייה, דאיתא בין בתחלה</b> של החליצה, שאומרת היבמה לזקנים: "מאן יבמי", ו<b>בין בסוף</b> החליצה, שאומרת: "ככה יעשה וגו'" לכן <b>לא מיחלפא ליה,</b> לא יטעו האנשים ויבואו לומר שזו התייבמה אחר החליצה, משום שיחשבו שהקריאה ששמעו עתה היא הקריאה שקודם החליצה, ועדיין לא נעשה מעשה חליצה, ולכן מותרת עדיין להתייבם לאחים.
מה שאין כן <b>רקיקה, דבתחלה ליתא, ו</b>רק <b>לבסוף,</b> אחר החליצה <b>איתא מיחלפא ליה.</b> שויטעו ויאמרו שיבמה זו מתייבמת אחר חליצה, שהרי נתייבמה אחרי הרקיקה, שנעשית תמיד אחר חליצה, אם כן, ודאי גם חלצה כבר, ויטעו ויאמרו שכך תמיד מותר להתייבם אחר חליצה, <b>ואתו למישרי חלוצה לאחין.</b>
<b>ואיכא דאמרי, הכי שלחו ליה</b> לאבוה דשמואל: <b>יבמה שרקקה</b> בבית דין שלא בשעת מעשה החליצה <b>תחלוץ, ואינה צריכה לרוק פעם אחרת</b> (117) בשעת החליצה.
<b>כי ההיא דאתיא לקמיה דרבי אמי, הוה יתיב רבי אבא בר ממל קמיה. רקקה</b> אותה אשה לפניו <b>מקמי דתחלוץ</b> [לפני החליצה].
<b>אמר ליה רבי אמי</b> לרבי אבא: <b>חלוץ לה, ושרי לה תיגרא</b> [כלומר, פטור ושלחנה מבית הדין], ואינה צריכה עוד רקיקה.
<b>אמר ליה רבי אבא: והא בעינן מירק</b> [והלא היא צריכה לירוק]!
אמר לו רבי אמי: <b>הא רקקה לה</b> כבר מקודם.
אמר לו רבי אבא: <b>ותירוק</b> שוב, <b>ומה בכך!?</b>
אמר לו רבי אמי: <b>נפיק מיניה חורבא</b> [עלול לצאת מזה קלקול], <b>דאי אמרת תיהדר ותירוק, אמרי</b> האנשים שראו שרקקה שוב: <b>רקיקה קמייתא</b> לבדה <b>לית בה מששא,</b> ולא פסלה אותה מהאחין, שהרי הצריכוה בית דין לירוק שוב לאחר חליצה, <b>ואתי למישרי חלוצה</b> שרקקה להתייבם (118) <b>לאחין</b> (119).
אמר ליה רבי אבא: <b>והא בעינן</b> שיהא מעשה החליצה <b>כסדרן!</b> דהיינו, קודם חליצת הנעל, ורק אחר כך רקיקה!
אמר ליה רבי אמי: זה שצריך להיות <b>כסדרן לא מעכבא</b> (120). ואף אם עשה שלא כסדרן, החליצה כשרה (121).
<b>הוא,</b> רבי אבא, <b>סבר,</b> שרבי אמי <b>דחויי קא מדחי ליה</b> בקש, ואומר לו שאין הסדר מעכב, אבל באמת אין הדין כן.
<b>נפק דק ואשכח</b> [יצא, דקדק ומצא] שכך מפורש בברייתא. <b>דתניא: בין שהקדים חליצה לרקיקה, בין שהקדים רקיקה לחליצה מה שעשה עשוי.</b> ומוכח מכאן שאין הסדר מעכב.
<b>לוי נפק לקרייתא</b> [יצא לכפרים]. <b>בעו מניה</b> בני המקום: <b>גידמת,</b> שאינה יכולה לחלוץ בידיה, <b>מהו שתחלוץ</b> בשיניה?
עוד שאלו ממנו, <b>יבמה שרקקה דם, מהו.</b> האם נחשבת רקיקה, או לא?
עוד שאלו ממנו, כתיב שאמר המלאך לדניאל: <b>"אבל אגיד לך את הרשום בכתב אמת".</b> כלומר, אגיד לך את כל הנגזר בשמים ורשום בכתב, והוא אמת. <b>מכלל</b> [משמע], <b>דאיכא כתב שאינו אמת?!</b>
<b>לא הוה בידיה</b> תשובות לשאלות ששאלוהו (122).
<b>אתא שאיל</b> ב<b>בי מדרשא</b> את אותן שאלות.
על השאלה הראשונה <b>אמרו ליה: מי כתיב "וחלצה ביד"?</b> (123) הרי לא כתוב כך. ואם כן, ודאי שאפשר לחלוץ גם בפה.
על השאלה השניה השיבוהו: <b>ומי כתיב "וירקה רוק",</b> שיהא משמע שצריך שתירוק דווקא רוק בלבד, שלא תהא בו תערובת כלשהי? הרי "וירקה" סתם כתוב. משמע, אף רוק שדבר אחר מעורב בו. ואף כשיורקת דם, אי אפשר שלא יהא מעורב בו צחצוחי רוק, ולכן חליצתה כשרה.
ועל השאלה האחרונה ששאלוהו: <b>"אבל אגיד לך הרשום בכתב אמת", וכי יש כתב שאינו אמת?</b> השיבוהו:
<b>לא קשיא: כאן בגזר דין שיש עמו שבועה,</b> שנשבע עליו הקדוש ברוך הוא לקיימו, שגזר דין כזה אינו מתבטל. וזהו מה שכתוב "בכתב אמת", שהקדוש ברוך הוא מאמתו ומקיימו, ואינו מבטלו.
ואילו <b>כאן,</b> מה שמשמע שיש כביכול כתב שאינו אמת, היינו <b>בגזר דין שאין עמו שבועה,</b> שיכול להתבטל (124).
ו<b>כ</b>הא <b>ד</b>אמר <b>רב שמואל בר אמי.</b>
<b>דאמר רב שמואל בר אמי אמר רבי יונתן: מנין לגזר דין שיש עמו שבועה שאינו מתקרע?</b>
<b>שנאמר: "לכן נשבעתי לבית עלי אם יתכפר עון בית עלי בזבח ובמנחה עד עולם".</b> <b>אמר רבה</b>: אמנם <b>בזבח ובמנחה אינו מתכפר</b> עוון בית עלי. <b>אבל מתכפר</b> הוא <b>בדברי תורה.</b>
<b>אביי אמר: בזבח ובמנחה אינו מתכפר, אבל מתכפר</b> הוא <b>בגמילות חסדים</b> (125).
<b>רבה ואביי מדבית עלי קאתו</b> [מבית עלי היו].
<b>רבה דעסק בתורה חיה ארבעין שנין.</b>
<b>אביי דעסק בתורה ו</b>גם <b>בגמילות חסדים חיה שיתין שנין</b> (126).
<b>תנו רבנן: משפחה אחת היתה בירושלים, שהיו מתים כבן שמנה עשרה שנה.</b>
<b>באו והודיעו את רבן יוחנן בן זכאי</b> על כך.
<b>אמר להם: שמא ממשפחת עלי אתם, שנאמר</b> עליהם: <b>"וכל מרבית ביתך ימותו אנשים"</b> (127) [כשהם עדיין אנשים (128)], ולכן בני משפחתכם מתים בצעירותם! אבל, עצה יש לכם:
<b>לכו ועסקו בתורה ותחיו.</b>
<b>הלכו ועסקו בתורה וחיו. והיו קורין אותן משפחת יוחנן על שמו</b> של רבן יוחנן בן זכאי.
<b>אמר רב שמואל בר אוניא אמר רב: מנין לגזר דין של צבור שאינו נחתם?</b>
ולא מניחה הגמרא לרב שמואל בר אוניא לסיים את דבריו, ומקשה:
וכי גזר דין של ציבור <b>אינו נחתם? והא כתיב: "כי אם תכבסי בנתר ותרבי לך בורית נכתם עונך לפני"!</b> (129) והרי פסוק זה נאמר על כלל ישראל!
<b>אלא</b> כך אמר רב שמואל: <b>מנין שאפילו</b> אם <b>נחתם</b> גזר דינם של ציבור <b>מתקרע</b> אחר כך?
<b>שנאמר: "מי כה' אלהינו בכל קראנו אליו".</b> והיינו, שבכל עת שנקרא אליו, ישמע אלינו, אף אם נחתם גזר הדין.
ותמהינן: <b>והכתיב: "דרשו ה' בהמצאו",</b> משמע שאינו מצוי בכל עת!
ומתרצינן: <b>לא קשיא. הא</b> דמשמע שאינו מצוי בכל עת, היינו <b>ביחיד</b> [כלומר, ליחיד]. ואילו <b>הא</b> דמשמע שמצוי הוא בכל עת, היינו <b>בציבור.</b>
<b>יחיד, אימת?</b> מתי הוא הזמן שהקדוש ברוך הוא מצוי ליחיד?
<b>אמר רב נחמן אמר רבה בר אבוה: אלו עשרה ימים שבין ראש השנה ליום הכפורים</b> (130).
<b>שלחו ליה לאבוה דשמואל: יבמה שרקקה דם תחלוץ,</b> ולא תתייבם עוד, שנפסלה כבר על האחים. וטעמא, <b>לפי שאי אפשר לדם בלא צחצוח רוק,</b> ועל כרחך רקקה גם רוק, והויא רקיקה כשרה.
<b>מיתיבי: יכול יהא דם היוצא מפיו</b> של הזב, <b>ו</b>דם היוצא <b>מפי האמה</b> של זב, <b>טמא,</b> כרוקו וזובו וקריו ומימי רגליו, שהם מעינותיו של זב, וטמאים טומאה חמורה?
<b>תלמוד לומר,</b> דכתיב: <b>"זובו טמא".</b> משמע, דווקא זובו טמא, <b>ואין דם היוצא מפיו ומפי האמה טמא אלא טהור!</b>
ואם אתה אומר שאי אפשר לדם היוצא מפיו בלא צחצוחי רוק, אם כן, למה דם היוצא מפי הזב טהור, הרי ודאי שיש שם גם רוק, ורוקו ודאי טמא!?
ומתרצינן: <b>לא קשיא. כאן,</b> מה שאמרנו ביבמה שאי אפשר בלא צחצוחי רוק, היינו <b>במוצצת,</b> שמתאמצת להוציא רוק, שאז ודאי שיש צחצוחי רוק.
אבל <b>כאן,</b> בזב, מדובר <b>ב</b>דם ש<b>שותת</b> מפיו, ואז יתכן שיצא רק דם.
שנינו במשנתינו: <b>חרש שנחלץ וכו'</b> חליצתה פסולה.
<h3> דף קה:</h3>
<b>אמר רב יהודה אמר רב: זו,</b> דברי משנתינו, שחליצת קטן פסולה, ופוסלתה מיבום <b>דברי רבי מאיר,</b> שאמר לעיל [צ"ו ע"א], עשו חליצת בן תשע, כגט שניתן על ידי אח גדול ליבמה, שפוסלה על ידי כן על יתר האחים. כך חליצת בן תשע, אינה פוטרת מן החליצה, אלא פוסלתה על האחין מיבום.
<b>אבל חכמים אומרים</b> [שם]: <b>אין חליצת קטן כלום,</b> ואף אינה פוסלתה מיבום.
שנינו במשנתינו: <b>קטנה שחלצה וכו'</b> חליצתה פסולה.
<b>אמר רב יהודה אמר רב: זו דברי רבי מאיר,</b> שאומר שקטן וקטנה לא חולצין ולא מייבמין, ודורש כך מזה ש"ואם לא יחפוץ ה<b>איש" כתוב בפרשה</b> של חליצה, שמשמע שצריך היבם להיות דווקא גדול.
<b>ומקשינן</b> [ומקישים] <b>אשה לאיש,</b> שהרי אף ענין יבמה כתוב באותה פרשה: "ועלתה יבמתו השערה", ולמדים מזה שאף היבמה צריכה להיות גדולה.
<b>אבל חכמים אומרים</b>: דווקא <b>"איש" כתיב בפרשה,</b> שמשמע שצריך להיות גדול. אבל <b>אשה, בין גדולה בין קטנה</b> חליצתה כשרה.
<b>מאן</b> נינהו אותם <b>חכמים? רבי יוסי היא.</b>
<b>דרבי חייא ורבי שמעון בר רבי הוו יתבי. פתח חד מינייהו ואמר</b>: אף לאחר שנחרב בית המקדש, עדיין <b>המתפלל צריך שיתן עיניו למטה,</b> כלפי ארץ ישראל, משום ששכינה נשארה שם. <b>שנאמר: "והיו עיני ולבי שם כל הימים".</b>
<b>וחד אמר</b>: צריך שיתן <b>עיניו למעלה, שנאמר: "נשא לבבנו אל כפים"</b> (131).
<b>אדהכי</b> [בינתיים] <b>אתא רבי ישמעאל ברבי יוסי לגבייהו.</b>
<b>אמר להו: במאי עסקיתו</b> [במה אתם עוסקים]?
<b>אמרו ליה: ב</b>ענין <b>תפלה.</b>
<b>אמר להו, כך אמר אבא</b> [רבי יוסי]: <b>המתפלל צריך שיתן עיניו למטה,</b> כפי שכתוב: "והיו עיני ולבי שם כל הימים", <b>ו</b>אילו את <b>לבו,</b> יתן [יכוון] <b>למעלה,</b> כדכתיב: "נשא לבבנו אל כפים", <b>כדי שיתקיימו שני מקראות הללו</b> כאחד (132).
<b>אדהכי</b> [בינתים] <b>אתא רבי למתיבתא,</b> לבית המדרש, והיה צריך כך אחד לילך למקומו.
<b>אינהו,</b> רבי חייא ורבי שמעון, <b>דהוו קלילי,</b> שלא היו בעלי בשר, הלכו ו<b>יתיבו</b> מיד <b>בד וכתייהו.</b>
<b>רבי ישמעאל ברבי יוסי,</b> שהיה בעל בשר, <b>אגב יוקריה</b> [מחמת כובדו] לא היה יכול לילך במהרה (133), ו<b>הוה מפסע ואזיל</b> למקומו באיטיות כשהכל היו כבר במקומותיהם.
<b>אמר ליה אבדן</b> שהיה תלמידו של רבי, לרבי ישמעאל: <b>מי הוא זה שמפסע על ראשי עם קדוש?!</b> [שכאשר אדם הולך וכולם ישובים, נראה כאילו מפסע על ראשיהם].
<b>אמר ליה: אני ישמעאל ברבי יוסי, שבאתי ללמוד תורה מרבי.</b>
<b>אמר ליה</b> אבדן: <b>וכי אתה</b> שמפסע על ראשי עם קודש, ומתגאה ומקל בכבודן של היושבים, <b>הגון ללמוד תורה מרבי</b> הידוע בענוותנותו?
<b>אמר ליה</b> רבי ישמעאל: <b>וכי משה היה הגון ללמוד תורה מפי הגבורה?</b> והרי אף הוא עשה דברים הנראים כמתגאה על הציבור, כדכתיב "וישב משה לשפוט וגו' ויעמד העם על משה מן הבוקר וגו'"! אלא, שלפי הענין יש היתר לעשות דבר הנראה כמשתרר.
<b>אמר ליה</b> אבדן: <b>וכי</b> כ<b>משה אתה?</b> והרי משה היו צריכין לו כל ישראל, מה שאין כן אתה!
<b>אמר ליה</b> רבי ישמעאל: <b>וכי רבך אלהים הוא</b> שהכל צריכין לו? (134)
<b>אמר רב יוסף: שקליה רבי למטרפסיה</b> [קיבל רבי גמולו על ששמע בזיונו של רבי ישמעאל ולא מיחה], <b>דקאמר ליה</b> רבי ישמעאל <b>"רבך", ולא</b> קאמר <b>"רבי"</b> (135).
<b>אדהכי אתיא יבמה לקמיה דרבי. אמר ליה רבי לאבדן: פוק בדקה</b> [צא ובדוק] אם הביאה שתי שערות.
<b>לבתר דנפק</b> אבדן לבדקה, <b>אמר ליה רבי ישמעאל</b> לרבי: <b>כך אמר אבא: "איש" כתוב בפרשה,</b> ולכן צריך שיהא היבם גדול. <b>אבל אשה</b> אין כתוב בפרשה, ולכן החליצה כשרה <b>בין</b> אם היבמה <b>גדולה,</b> ו<b>בין</b> אם היא <b>קטנה.</b>
<b>אמר ליה</b> רבי לאבדן: <b>תא</b> [בוא] <b>! לא צריכת</b> לבדקה! כי <b>כבר הורה זקן,</b> דהיינו רבי יוסי, שאין היבמה צריכה להיות גדולה.
רואים מכאן, שהשיטה שיבמה חולצת בין גדולה ובין קטנה שיטת רבי יוסי היא.
כשחזר אבדן, הוה <b>קמפסע אבדן ואתי</b> לתוך בית המדרש.
<b>אמר ליה רבי ישמעאל ברבי יוסי: מי שצריך לו עם קדוש</b> אכן <b>יפסע על ראשי עם קדוש</b> (136).
אבל <b>מי שאין צריך לו עם קדוש,</b> כלומר, אתה, אבדן, <b>היאך יפסע על ראשי עם קדוש?!</b>
<b>אמר ליה רבי לאבדן: קום בדוכתיך</b> [עמוד במקומך]! ואל תכנס אל תוך בית המדרש.
<b>תאנא: באותה שעה נצטרע אבדן,</b> על שדיבר לשון הרע, שעונשו בנגעים, <b>וטבעו שני בניו, ומאנו שתי כלותיו</b> [כדאיתא להלן בדף קח א. עיי"ש].
<b>אמר רב נחמן בר יצחק: בריך רחמנא דכספיה</b> [שביישו] <b>לאבדן בהאי עלמא</b> [בעולם הזה].
<b>אמר רב אמי, מדבריו של ברבי</b> [רבי יוסי. "ברבי" לשון אדם גדול הוא] <b>נלמוד,</b> ש<b>קטנה חולצת</b> אף <b>ב</b>גיל <b>פעוטות,</b> דהיינו בת שש או בת שבע. דתנן במסכת גיטין [דף נ"ט], הפעוטות מקחן מקח וממכרן ממכר במטלטלין, ולכן לענין חליצה, הואיל ולא כתיב מיעוט לקטנה, כשרה משהגיעה לפרק הזה, שיודעת מעט להבחין.
<b>רבא אמר</b>: אין חליצתה חליצה <b>עד שתגיע לעונת נדרים</b>, (137) <b></b> דהיינו, שנה אחת קודם לזמן שתי שערות. כדתנן במסכת נדה [מה ב], בת אחת עשרה שנה ויום אחד נדריה נבדקים. ובשנה זו אם יודעת לשם מי נדרה והקדישה דבריה קיימין.
<b>והלכתא</b>: אינה חולצת <b>עד שתביא שתי שערות.</b>
שנינו במשנתינו: <b>חלצה בשנים וכו'</b> רבי שמעון ורבי יוחנן הסנדלר מכשירין.
<b>אמר רב יוסף בר מניומי אמר רב נחמן: אין הלכה כאותו הזוג</b> [רבי שמעון ורבי יוחנן], אלא כתנא קמא, שפוסל חליצה בשנים.
ותמהינן: <b>והא</b> כבר <b>אמר רב נחמן</b> דבר זה <b>חדא זימנא!</b>
<b>דאמר רב יוסף בר מניומי אמר רב נחמן</b> [לעיל בדף קא ב]: <b>חליצה בשלשה!</b>
ומבארינן: <b>צריכי</b> שתי הפעמים שאמר רב נחמן. <b>דאי איתמר הך קמייתא,</b> שחליצה בשלשה, <b>הוה אמינא</b> ש<b>הני מילי לכתחילה, אבל</b> ב<b>דיעבד אפילו תרי</b> גם כן כשרים לח ליצה.
<b>קא משמע לן</b> מה שאמר רב נחמן ש<b>אין הלכה כאותו הזוג,</b> שאף בדיעבד צריך דווקא שלשה. שהרי משנתינו נקטה לשון דיעבד: "חלצה בשנים", ובכל זאת אין הלכה כאותו הזוג.
<b>ואי אשמועינן אין הלכה כאותו הזוג, אלא כתנא קמא, הוה אמינא</b> שזה שמספיק שלשה, היינו ב<b>דיעבד,</b> שהרי נקטה המשנה לשון דיעבד. <b>אבל לכתחילה ליבעי חמשה,</b> כשיטת רבי יהודה בריש פירקין!
לכן <b>צריכא</b> גם מה שאמר רב נחמן שחליצה בשלשה, להשמיענו שאף לכתחילה מספיק שלשה.
שנינו במשנתינו: <b>מעשה שחלצו וכו'</b> בינו לבינה בבית האסורים וכו'.
ותמהינן: כשחלץ <b>בינו לבינה מי ידענא?</b> מנין אנו יודעים שאכן חלץ לה?
<b>אמר רב יהודה אמר שמואל</b>: אמנם חלץ לה בינו לבינה, ולא בפני אף אדם. אבל, <b>ועדים</b> היו <b>רואין אותו מבחוץ</b> (138).
<b>איבעיא להו</b>: היאך היה <b>מעשה,</b> האם <b>שחלצו</b> <b>בינו לבינה אבראי</b> [בחוץ], <b>ובא מעשה לפני רבי עקיבא</b> שהיה <b>בבית האסורין</b>, (139) <b></b>
<b>או דלמא, מעשה</b> היה <b>שחלצו בינו לבינה בבית האסורין?</b>
<b>אמר רב יהודה אמר רב: בבית האסורין היה</b> אותו <b>מעשה, ול</b>פני רבי עקיבא שהיה ב<b>בית האסורים בא מעשה</b> (140).
<h3> דף קו.</h3>
<b>תנו רבנן: חליצה מוטעת כשרה.</b>
<b>אי זו היא חליצה מוטעת?</b> <b>אמר ריש לקיש: כל שאומרים לו</b> ליבם: <b>חלוץ</b> ליבמתך <b>ובכך אתה כונסה.</b> והרי מטעים אותו בכך, שהרי על ידי החליצה נאסרת עליו ליבום.
<b>אמר ליה רבי יוחנן</b> לריש לקיש, <b>אני שונה</b> כך: <b>בין שנתכוון הוא</b> [היבם] לחליצה, <b>ולא נתכוונה היא</b> [היבמה] לחליצה, <b>בין שנתכוונה היא</b> לחליצה, <b>ולא נתכוון הוא חליצתה פסולה</b>, (141) <b>עד שיתכוונו שניהם כאחד</b> לשם חליצה (142), שרק אז חליצתה כשרה.
<b>ואת אמרת</b> שבחליצה מוטעת, שלא רק שאינו מתכוין לשם חליצה, אלא שהוא מתכוין לשם יבום, תהא <b>חליצתה כשירה!?</b>
<b>אלא,</b> באמת חליצה כזו פסולה, שהרי לא נתכוין לחליצה.
וזוהי חליצה מוטעת: <b>כל שאומרים לו: חלוץ לה</b> ליבמתך, <b> על מנת ש</b>היא <b>תתן לך מאתים זוז.</b> שאף על פי שלא נתנה לו לבסוף חליצתה כשרה.
והטעם מפורש במסכת כתובות [דף ע"ד], שכל חוקי התנאים נלמדים מהתנאי שהתנה משה רבינו עם בני גד ובני ראובן. ואחד הכללים הוא, שצריך שיהא תנאי שיכול להעשות על ידי שליח, כפי שעשה משה את יהושע שליח לתת להם את ארץ הגלעד. אבל תנאי שאינו יכול להעשות על ידי שליח, כגון חליצה, אין תנאי מועיל בה.
<b>תניא נמי הכי: חליצה מוטעת כשירה. אי זו היא חליצה מוטעת? כל שאומרים: חלוץ לה על מנת שתתן לך מאתים זוז.</b>
<b>ומעשה באשה אחת שנפלה לפני יבם שאין הגון לה, ו</b>לא רצו שתתייבם לו, ולכן הטעו את היבם ו<b>אמרו לו: חלוץ לה על מנת שתתן לך מאתים זוז. ובא מעשה לפני רבי חייא</b> <b>והכ שירה.</b>
<b>ההוא דאתא לקמיה דרבי חייא בר אבא</b> כדי לכנוס את יבמתו. <b>אמר לה</b> רבי חייא בר אבא ליבמה: <b>בתי, עמודי</b> (143) והתייבמי לו!
<b>אמרה ליה</b> לרבי חייא <b>אימא</b> [אימה של היבמה]: <b>ישיבתה</b> של בתי מלהתייבם לו <b>זו היא עמידתה</b> ותקנתה.
<b>אמר לה: ידעת ליה?</b> האם את מכירה ביבם זה שום דבר גנאי?
<b>אמרה ליה: אין! ממונא הוא דחזא לה, וקבעי למיכליה מינה.</b> ראה היבם שיש לה ממון, והוא רוצה לאכלו ממנה, ולכן רוצה לייבמה כעת, ואחר כך יגרשנה (144).
<b>אמר לה</b> רבי חייא ליבמה: <b>לא ניחא לך</b> להתייבם?
<b>אמרה ליה: לא!</b>
<b>אמר ליה</b> רבי חייא ליבם: <b>חלוץ לה, ובכך אתה כונסה.</b>
<b>לבתר דחלץ לה, אמר ליה</b> ליבם: <b>השתא,</b> לאחר שחלצת לה, <b>מינך אפסלא לה</b>, (145) <b></b> ואינך יכול עוד לייבמה. <b>חלוץ לה</b> עתה <b>חליצה מעלייתא, כי היכי דתישתרי לעלמא</b> [כדי שתהא מותרת לינשא לעולם].
<b>בת חמוה</b> [בת חמיו] <b>דרב פפא נפלה לפני יבם שאין הגון לה. אתא לקמיה דאביי. אמר ליה</b> אביי ליבם: <b>חלוץ לה, ובכך אתה כונסה.</b>
<b>אמר ליה רב פפא: לא סבר לה מר להא דאמר רבי יוחנן,</b> שאינה חליצה עד שיתכוונו שניהם לשם חליצה?
אמר לו אביי: <b>ואלא היכי אימא ליה</b> ליבם להטעותו, כדי שיסכים לחלוץ לה?
<b>אמר ליה</b>: אמור לו כך: <b>חלוץ לה על מנת שתתן לך מאתים זוז.</b>
<b>לבתר דחלץ לה</b> היבם, <b>אמר לה</b> אביי ליבמה: <b>זיל הב ליה</b> ליבם את המאתים זוז שהבטחת לו.
שאמנם החליצה אינה נפסלת בגלל התנאי, אבל סוף סוף הרי התחייבה לתת לו מאתים זוז, ומחוייבת לקיים את התנאי כשאר שכירות דעלמא (146).
<b>אמר ליה</b> רב פפא: כיון שהוא היה מחויב לחלוץ לה, ולא רצה, <b>"משטה אני בך" עבדה ליה,</b> ורק לשטות בו אמרה שתתן לו, כדי שיחלוץ לה. ולכן אינה מחוייבת בזה (147).
<b>מי לא תניא: הרי שהיה בורח מבית האסורין, והיתה מעברא לפניו</b> כדי לעבור את הים, והיה נחוץ לו ביותר לעבור, כדי שלא יתפסוהו שומרי בית האסורים. <b>ואמר ליה</b> לבעל המעבורת, <b>טול דינר</b> [שהוא סכום גדול בהרבה מהסכום המקובל להעברה במעבורת] <b>והעבירני</b> את הים <b>! אין לו</b> לבעל המעבורת <b>אלא שכרו</b> הרגיל (148).
<b>אלמא,</b> מצי <b>אמר ליה משטה אני בך,</b> ולא נתכוונתי לתת לך סכום כה גדול. <b>הכא נמי,</b> גבי חליצה, <b>משטה אני בך</b> עבדה ביה.
<b>אמר ליה</b> אביי לרב פפא: <b>אבוך היכא?</b>
<b>אמר ליה: במתא</b> [בעיר].
<b>אימך היכא?</b>
<b>אמר ליה: במתא.</b>
כלומר, כמדומה אני שיש לך אב ואם סמוכין לך לספק צרכיך, לפיכך קא מחדדן שמעתיך.
<b>יהיב בהו עיניה</b> [נתן בהם עיניו] <b>ושכיבן</b> אביו ואמו של רב פפא.
<b>תנו רבנן: חליצה מוטעת כשרה,</b>
<b>אבל גט מוטעה פסול.</b>
והטעם, מפני שבגט מועיל תנאי, שהרי הוא יכול להעשות על ידי שליח, כתנאי בני גד ובני ראובן. שהאומר לשנים: כתבו ותנו גט לאשתי, הרי אלו יכתבו ויתנו. ולכן אם לא התקיים התנאי, אין הגט חל.
<b>חליצה מעושית,</b> דהיינו, שנעשית בכפיה, <b>פסולה.</b>
ואילו <b>גט מעושה כשר.</b>
<b>היכי דמי?</b>
<b>אי דאמר</b> לבסוף <b>רוצה אני, אפילו חליצה</b> מעושה <b>נמי</b> תהא כשרה!
<b>ואי לא אמר</b> לבסוף <b>רוצה אני, גט</b> מעושה <b>נמי לא</b> יהא כשר! ומבארינן: <b>הכי קאמר</b>:
<b>חליצה מוטעת לעולם כשר. וגט מוטעה לעולם פסול.</b>
<b>חליצה מעושית וגט מעושה, זימנין</b> [לפעמים] <b>כשר, וזימנין פסול.</b>
<b>הא</b> דכשר, היינו היכא <b>דאמר</b> לבסוף <b>רוצה אני</b> (149).
ואילו <b>הא</b> דפסול, היינו היכא <b>דלא אמר רוצה אני.</b>
<b>דתניא</b>: כתיב בקרבן נדבה: <b>"יקריב אותו",</b> ולשון זה משמע בעל כרחו, <b>מלמד שכופין אותו</b> להביא את נדרו.
<b>יכול</b> שיביאנו <b>בעל כרחו,</b> כמשמעות הכתוב?
<b>תלמוד לומר</b> דכתיב התם: <b>"לרצונו",</b> שמשמע שדווקא מרצונו מביאו.
<b>הא כיצד,</b> היאך יתכן שיביאנו גם בעל כרחו וגם לרצונו?
אלא, <b>כופין אותו,</b> כפי שמשמע מהפסוק: "יקריב אותו", <b>עד שיאמר: רוצה אני!</b> ויתקיים מה שכתוב "לרצונו".
<b>וכן אתה מוצא בגיטי נשים,</b> באלו שכופין אותו להוציא, כגון מוכה שחין ובעל פוליפוס [כדאיתא במס' כתובות עז א], ש<b>כופין אותו עד שיאמר רוצה אני.</b>
<b>אמר רבא אמר רב סחורה אמר רב הונא: חולצין</b> ליבם ויבמה שבאו לפני בית דין לחלוץ, <b>אף על פי שאין</b> בית הדין <b>מכירין</b> בהם שהם יבם ויבמתו אלא על פי דבריהם.
וכן, <b>ממאנין,</b> בית דין נזקק למיאון, <b>אף על פי שאין מכירין</b> את האיש והאשה.
והואיל וכך, שנזקקין להם אף על פי שאין מכירין אותם, <b>לפיכך</b> עדים הרואים בחליצה ובמיאון, <b>אין כותבין</b> ונותנין לה <b>גט חליצה</b> להיות בידה לראיה, <b>אלא אם כן מכירין</b> שהן יבם ויבמה. <b>ו</b>כן <b>אין כותבין גט מיאון אלא אם כן מכירין.</b>
משום <b>דחיישינן לבית דין טועין,</b> שאינם יודעים שחולצין וממאנין אף על פי שאין מכירין, והם יראו את השטר, ויסמכו על מה שכתוב בו, שפלוני יבם את פלונית, ולא יבדקו אם היבם הכתוב בשטר הוא אכן היבם, וישיאוה על פי השטר. והרי באמת אי אפשר לסמוך על הכתוב בו, שהרי חולצין אף על פי שאין מכירין! אבל עכשיו, שאין כותבין אלא אם כן מכירין, אף אם זה שחלץ לה אינו יבמה האמיתי, מכל מקום לא יצא מזה נזק, שהרי כל זמן שאין לה גט חליצה לא ישאוה.
<b>ורבא דידיה אומר: אין חולצין</b> (150) <b>אלא אם כן</b> בית הדין <b>מכירין</b> (151) את היבם שהוא יבמה של האשה (152), <b>ו</b>כן <b>אין ממאנין אלא אם כן מכירין.</b>
<b>לפיכך,</b> כיון שעל כרחך בית הדין צריכין להכיר את היבם והיבמה, לכן העדים שראו את החליצה <b>כותבין גט חליצה, אף על פי שאין מכירין</b> את היבם והיבמה.
<b>ו</b>כן <b>כותבין גט מיאון אף על פי שאין מכירין.</b>
<b>ולא חיישינן לבית דין טועין</b>, (153) <b></b> שיחלצו אף על פי שאין מכירין, ויחלצו לה ממי שאינו יבמה.
<h3> דף קו:</h3>
<big><b>מתניתין:</b></big>
<b>מצות חליצה</b> כך היא:
<b>בא הוא,</b> היבם, <b>ויבמתו לבית דין. ו</b>אם הוא ילד והיא זקנה, או הוא זקן והיא ילדה, <b>הן משיאין לו עצה ההוגנת לו.</b> שאומרים לו: כלך אצל אשה שכמותך, המתאימה לך, ואל תכניס קטטה בתוך ביתך (154).
ודבר זה נלמד ממה <b>שנאמר: "וקראו לו זקני עירו ודברו אליו".</b> והעצה שמשיאין לו, הם הם הדברים שהזקנים מדברים אליו.
<b>והיא אומרת: "מאן יבמי</b> (155) <b>להקים לאחיו שם בישראל לא אבה יבמי".</b>
<b>והוא אומר: "לא חפצתי לקחתה".</b>
<b>ובלשון הקדש היו אומרים</b> דברים אלה.
ואחר כך: <b>"ונגשה יבמתו אליו לעיני הזקנים וחלצה נעלו מעל רגלו וירקה בפניו" רוק הנראה לדיינים.</b>
ואחר כך: <b>"וענתה ואמרה ככה יעשה לאיש אשר לא יבנה את בית אחיו".</b>
<b>עד כאן היו מקרין.</b> כלומר, עד פסוק זה היו אומרים ליבם וליבמה לקרוא, וכדלעיל.
<b>וכשהקרא רבי הורקנוס תחת האלה בכפר עיטם,</b> כשבאה יבמה לפניו, <b>וגמר</b> להקרות <b>את כל הפרשה,</b> דהיינו, שהקריא להם גם "ונקרא שמו בישראל בית חלוץ הנעל", <b>הוחזקו</b> (156) <b>להיות גומרין כל הפרשה.</b>
<b>"ונקרא שמו בישראל בית חלוץ הנעל"</b>, (157) <b>מצוה בדיינין</b> לקרות "חלוץ הנעל" (158), <b>ולא מצוה בתלמידים</b> היושבים שם לפני רבם ללמוד. שאין עליהם לקרות.
<b>רבי יהודה אומר: מצוה על כל העומדים שם לומר "חלוץ הנעל"</b> (159).
<big><b>גמרא:</b></big>
<b>אמר רב יהודה</b>: סדר <b>מצות חליצה</b> כך הוא:
<b>קוראה</b> היבמה "מאן יבמי וגו'",
<b>וקורא</b> היבם "לא חפצתי לקחתה",
<b>וחולצת, ורוקקה,</b>
<b>ו</b>לבסוף <b>קוראה</b> היבמה: "ככה יעשה לאיש וגו'".
ותמהינן: <b>מאי קמשמע לן</b> רב יהודה? הא <b>מתניתין</b> דידן <b>היא!</b> שהרי כל סדר הדברים שאמר רב יהודה כתוב במשנתינו!
ומבארינן: <b>הא קמשמע לן</b> רב יהודה, דרק <b>מצוה</b> היא למעבד <b>הכי. ואי אפיך</b> את הסדר <b>לית לן בה.</b>
<b>תניא נמי הכי: בין שהקדים חליצה לרקיקה, ובין שהקדים רקיקה לחליצה, מה שעשה עשוי.</b>
<b>אמר אביי: האי מאן דמקרי</b> [מי שמקריא] לאשה <b>גט חליצה</b> [נוסח החליצה] בשעת חליצתה, כדי שתדע מה לומר, <b>לא ליקרי לדידה</b> [שלא יקריא לה] <b>"לא" לחודיה</b> [בנפרד], <b>ו"אבה יבמי" לחודיה.</b> משום <b>ד</b>אם תאמר כך, <b>משמע אבה יבמי!</b>
<b>אלא</b> יקריא לה את המילים האלו בבת אחת: <b>"לא אבה יבמי".</b>
<b>ו</b>כמו כן <b>לא ליקרי לדידיה,</b> ליבם, את המילה <b>"לא" לחודיה,</b> ואת המילה <b>"חפצתי" לחודיה, ד</b>אז יהא <b>משמע חפצתי לקחתה!</b>
<b>אלא</b> יקריא לו בבת אחת: <b>"לא חפצתי לקחתה".</b>
<b>רבא אמר: אפסוקי מילתא</b> בעלמא <b>היא, ואפסוקי מילתא לית לן בה.</b>
<b>רב אשי אשכחיה לרב כהנא דקמצטער</b> [שמתאמץ] <b>ומקרי לה</b> בבת אחת <b>"לא אבה יבמי".</b>
<b>אמר ליה</b> רב אשי: וכי <b>לא סבר ליה מר להא דרבא,</b> שאמר שלית לן בה?
<b>אמר ליה: מודה רבא ב"לא אבה יבמי"</b> שצריך שלא תפסיק. משום שאם תפסיק, משמע שמה שאומרת "לא" הולך על ראש דבריה, שאמרה "מאן יבמי להקים לאחיו שם בישראל", ומסיימת ואומרת "לא". כלומר, לא מאן יבמי, אלא, אבה יבמי.
מה שאין כן ב"לא חפצתי לקחתה", שהיא תחילת דבריו של היבם, לא שייך לומר ש"לא" הולך על תחילת דיבורו, ולכן לא אכפת לן אם מפסיק (160).
<b>אמר אביי: האי מאן דכתב גיטא דחליצתא</b> [שטר ראיה על החליצה], <b>ליכתוב הכי</b>:
<b>אקרינוה לדידה</b> [הקרינו לה ליבמה] <b>מן "מאן יבמי" עד "אבה יבמי", ואקרינוהו לדידיה</b> [והקרינו לו ליבם] <b>מן "לא" עד "לקחתה", ו</b>שוב <b>אקרינוה לדידה מן "ככה" ועד "חלוץ הנע ל".</b>
והטעם, מפני שגט החליצה אינו משורטט, ואין כותבין ד' תיבות מפסוק בלא שרטוט.
אבל <b>מר זוטרא</b> היה <b>משרטט</b> את גט החליצה, <b>ו</b>הוה <b>כתיב לכולא פרשה.</b> דהיינו: אקרינוה לדידה "מאן יבמי להקים שם וגו'" וכו'.
<b>מתקיף לה מר בר אידי: והא לא ניתן ליכתב</b> פרשה בפני עצמה! שכך שנינו במסכת גיטין [ס']: אין כותבין מגילה לתינוק להתלמד בה!
ומסקינן: <b>והלכתא כוותיה דמר זוטרא</b> שכותבין את פסוקי החליצה.
ואין זה דומה לכותב מגילה לתינוק להתלמד בה, ששם דעתו לכתוב פרשה, שתהא כמגילה קטנה. והרי קיימא לן [שם]: תורה חתומה [ספר שלם] ניתנה, ולא מגילות מגילות. אבל גט חליצה, ספור דברים בעלמא הוא, ולא נשאר בקדושתו, ובמקום מצוה שרי.
<b>אמר אביי</b>: אם <b>רקקה</b> היבמה, <b>וקלטתו הרוח</b> והעבירתו מלפני היבם, <b>לא עשתה ולא כלום.</b>
<b>מאי טעמא?</b>
משום ש<b>"וירקה בפניו" בעינן,</b> והרי לא היה הרוק בפניו.
<b>הלכך,</b> אם היה <b>הוא,</b> היבם, <b>ארוך, והיא גוצה,</b> ו<b>קלטתהו הרוח</b> [את הרוק], <b>איכא</b> "וירקה <b>בפניו".</b> שהרי מיד כשיצא מפיה היה בפניו.
אבל אם היתה <b>היא ארוכה, והוא גוץ, בעינן עד דמטי</b> הרוק <b>להדי אפיה</b> [כנגד פניו], <b>והדר אזיל</b> על ידי הרוח (161).
<b>אמר רבא: אכלה תומא</b> [שומים] <b>ורקתה</b> [ורקקה], או ש<b>אכלה גרגישתא</b> [מין קרקע] <b>ורקתה, לא עשתה ולא כלום.</b> <b>מאי טעמא?</b>
משום ש<b>"וירקה" מעצמה בעינן וליכא.</b> שהרי יריקתה היתה מחמת אכילת השומים והגרגישתא.
<b>ואמר רבא: צריכי דייני למיחזי רוקא כי נפיק מפומא דיבמה. דכתיב: לעיני הזקנים וירקה.</b> שנינו במשנתינו: <b>ונקרא שמו בישראל בית חלוץ הנעל, מצוה בדיינין ולא בתלמידים.</b>
<b>תניא, אמר רבי יהודה: פעם אחת היינו יושבים לפני רבי טרפון, ובאתה יבמה לחלוץ, ואמר לנו: ענו כולכם</b> ואמרו: <b>"חלוץ הנעל חלוץ הנעל חלוץ הנעל",</b> ג' פעמים (162).
<br><center><big><b>הדרן עלך פרק מצות חליצה</b></big></center>
<h2> פרק שלוש עשרה - בית שמאי</h2>
הפרק שלפנינו עוסק בענין <B>מיאון</B>.
א. מן התורה קטנה אינה מתקדשת אלא על ידי אביה, ויוצאת בגט מבעלה, אפילו בהיותה קטנה, באופן שאביה מקבל את גיטה.
אך משגדלה, הרי היא מתגרשת בקבלת הגט על ידי עצמה.
ותקנו חכמים, שתוכל האם של הקטנה, או אחיה, לקדשה ולהשיאה כשהיא קטנה. כמו כן קטנה שהתקדשה לדעת עצמה, תפסו קידושיה, מדרבנן.
וכמו כן תיקנו, שתוכל הקטנה למאן בבעלה, ולצאת ממנו ללא גט.
ויש כמה אופנים שבהן הקטנה ממאנת, וחלקם יבואר במשנה זו.
ונחלקו בכמה מן ההלכות בית שמאי ובית הלל, כמו בשאלה אם יכולה למאן גם בנישואיה או רק באירוסיה, והאם היא יכולה למאן גם ביבם, או רק בבעלה בעודו חי, והאם צריך המיאון להיות בפני הבעל, וכן אם הוא צריך להעשות בבית דין.
ב. ולהלן בגמרא יבואר האם המיאון הוא בבעל, שאינה רוצה להמשיך להיות אשתו, או שהמיאון הוא בקידושין שקידשוה אמה אח אחיה.
ג. וכן יש נידון בגמרא האם יכולה היא למאן בזיקתה ליבם אחד ולהשאיר את זיקתה קיימת ליבמים אחרים, או שמיאון ביבם אחד גורם לעקירת כל הקידושין.
ד. <B>מהות המיאון</B> -
לפי רש"י, הוא גילוי דעתה שהיא קטנה, ואין מעשיה כלום, ולכן אם היא יוצאת בגט מבעל אחד וחוזרת ונישאת לבעל שני, וממאנת בשני, מגלה המיאון בבעלה השני שמעשיה הם "מעשי קטנה", שאינם כלום, <B>ונעקרים למפרע גם קידושי בעלה הראשון</B> [אלא שיש אופנים שגזרו חכמים על "בעלת הגט", וכפי שיבואר להלן].
ה. <B>עקירת הנישואין על ידי המיאון</B> - <B>היא למפרע</B>, כאילו לא היתה כלל מקודשת, ומשעה שהיא ממאנת אין היא אסורה בקרוביו, ואין הוא אסור בקרובותיה.
[ועיין בהערה, שהעקירה היא מכאן ולהבא למפרע, ולא ממש למפרע]. (1)
<h3> דף קז.</h3>
<big><b>מתניתין:</b></big>
א. <b>בית שמאי אומרים: אין ממאנין אלא</b> קטנות <b>ארוסות</b>, ולא קטנות נשואות, ונחלקו בגמרא בטעמם של בית שמאי.
<b>ובית הלל אומרים</b>: אחת <b>ארוסות ו</b>אחת <b>נשואות</b> קטנות - ממאנות.
ב. <b>בית שמאי אומרים</b>: מיאון הארוסה יכול להיות רק <b>בבעל</b>, בחייו, <b>ולא</b> אחרי מותו, <b>ביבם</b>.
ולכן, אם מת הבעל לפני שמיאנה בו, תמתין הקטנה עד שתגדל, ותחלוץ, כי קטנה אינה יכולה לחלוץ.
<b>ובית הלל אומרים</b>: ממאנת הן <b>בבעל</b> והן <b>ביבם</b>, ועוקרת למפרע את נישואי אחיו.
ויבואר בגמרא אם המיאון הוא שאומרת שאינה רוצה ביבם, או שממאנת בקידושי בעלה המת.
ג. <b>בית שמאי אומרים</b>: ממאנת רק <b>בפניו</b> של בעלה הארוס.
<b>ובית הלל אומרים</b>: ממאנת בין <b>בפניו ו</b>בין <b>שלא בפניו</b>.
ד. <b>בית שמאי אומרים</b>: המיאון צריך שיעשה דוקא <b>בבית דין</b>.
<b>ובית הלל אומרים</b>: בין <b>בבית דין ו</b>בין <b>שלא בבית דין</b>.
ה. <b>אמרו להם בית הלל לבית שמאי: ממאנת והיא קטנה, אפילו ד' וה' פעמים</b> <b>אמרו להם בית שמאי</b> לבית הלל: <b>אין בנות ישראל הפקר!</b>
שאם יוצאות במיאון, ושוב מתקדשות, ושוב יוצאות במיאון - הרי זה מנהג הפקר.
<b>אלא, ממאנת</b> פעם אחת בלבד, <b>וממתנת</b> להתארס <b>עד שתגדיל</b>, ואז תתקדש בקידושין מן התורה, ושוב לא תצא מבעלה השני במיאון.
<b>ותמאן</b> בראשון, <b>ו</b>אז <b>תנשא</b>.
ובגמרא נחלקו מהי משמעות המיאון הנוסף הזה, לאחר שכבר מיאנה בו פעם אחת.
<big><b>גמרא:</b></big>
ומביאה הגמרא ארבעה הסברים לטעמם של בית שמאי שאין ממאנות אלא ארוסות:
ההסבר הראשון -
<b>אמר רב יהודה אמר שמואל: מאי טעמא דבית שמאי</b> שאמרו אין ממאנים אלא ארוסות ולא נשואות, והרי גם הנשואה קטנה היא -
<b>לפי שאין תנאי בנשואין!</b>
והיינו, לפי שגם מי שמתנה עם האשה המתקדשת לו תנאי, כגון שמקדשה על מנת שאין בה מומים - בשעה שהוא בא עליה, הרי הוא מוחל על תנאו מחמת חיבת ביאה. (2) <b>ואי</b> קטנה <b>נשואה תמאן</b> בבעלה ונתירנה להנשא לשוק, לא יתלו אנשים את התרתה לשוק במיאונה בבעלה, אלא יתלו זאת בתנאי שעשה עמה בשעת קידושיה, וכשנשאה התברר שלא התמלא התנאי, וכגון שנמצאו בה מומים.
ו<b>אתי למימר</b>, ויבואו האנשים לטעות ולומר כי <b>יש תנאי בנשואין</b>. והיינו, שאין אדם מוחל על תנאו שעשה כשקידשה אפילו בשעת ביאה. וזו היא טעות.
ולכן תיקנו שנשואה לא תמאן.
והוינן בה: הרי מלשון בית שמאי מבואר שאין ממאנים אלא ארוסות, ולא מי שנכנסו לחופה ועדיין לא נבעלו, ולא מי שכבר נמסרו לשלוחי הבעל.
לפי שהכניסה לחופה או ה"מסירה לשלוחי הבעל" הן שלבים של נישואין [לכמה דברים המתבארים במסכת כתובות].
וכיון שעדיין אין כאן חיבת ביאה, הרי תנאו שהתנה עמה בשעה שקידשה עומד בתוקפו, ואם יתברר לו אז שיש בה מומים יתבטלו הקידושין.
ואם כן תיקשי, <b>נכנסה לחופה ולא נבעלה</b> - <b>מאי איכא למימר?</b> מדוע שלא תוכל למאן אז, והרי לא תצא תקלה אם יאמרו אנשים שיצאה מחמת התנאי ולא יתלו זאת במיאונה.
כי אם אכן היה תנאי בקידושיה, והתברר עתה שיש בה מומים - יתבטלו הקידושין!
ומשנינן: <b>לפי שאין תנאי</b> אפילו בחופה. היות ומחמת חיבת חופה מוחל הוא על תנאו.
ואם תמאן ויתלו את יציאתה ממנו בתנאו, תצא מכך תקלה.
אך עדיין תיקשי: אם <b>מסר האב</b> את בתו <b>לשלוחי הבעל</b>, (3) שעדיין אין חיבת חופה, ואין אדם מוחל אז על תנאו - <b>מאי איכא למימר?</b>
מדוע סבורים בית שמאי, שאינה יכולה למאן כבר משעת המסירה, והרי לא יהיה בדבר תקלה אם יתלו את יציאתה בתנאו?
ומשנינן: משום <b>"לא פלוג רבנן</b>".
והיינו, שתיקנו חכמים את תקנתם בצורה כוללת, שארוסות ממאנות ולא נשואות, ולא חילקו בין שלבי הנישואין.
ועתה באה הגמרא לברר מדוע נחלקו בית הלל -
<b>ובית הלל</b> סוברים ש<b>מידע ידעי</b> אינשי <b>דנישואי קטנה</b>, נישואין <b>דרבנן נינהו</b>, ויכולה לצאת ממנו במיאון, ולא יבואו לתלות את יציאתה בתנאו.
עד כאן ביארה הגמרא את טעמו של רב יהודה אמר שמואל בהסבר דברי בית שמאי. ועתה מביאה הגמרא הסבר נוסף בטעמם.
ההסבר השני -
<b>רבה ורב יוסף דאמרי תרוייהו: טעמא דבית שמאי</b> הסוברים שאין נשואות ממאנות הוא -
<b>לפי שאין אדם עושה בעילתו בעילת זנות</b>.
והרי כל סיבת הדבר שתיקנו חכמים קידושין לקטנה, הוא כדי שלא ינהגו בה מנהג הפקר.
ואם תוכל למאן אחרי נשואיה אליו, והמיאון הרי עוקר את קידושיו בה למפרע, ימנעו האנשים מלקחת קטנות, היות ואינם רוצים שתהיה בעילתם בעילת זנות, אחרי שייעקרו קידושיהם למפרע כשימאנו בהם. ותיעקר בכך תקנת חכמים לטובת הקטנות.
והוינן בה: <b>נכנסה לחופה ולא נבעלה</b>, שאז אין את את הטעם שאין אדם עושה בעילתו בעילת זנות - <b>מאי איכא למימר?</b>
מדוע אין היא יכולה למאן אז!? ומשנינן: לפי ש<b>לא ניחא ליה</b> לאיניש <b>דתיהוי</b> חופתו <b>"חופה דאיסורא</b>". והיינו, אינו רוצה בחופה כזאת שהיא הכנה לבעילת זנות, אם תמאן בו אחר כך. (4)
אך עדיין מקשה הגמרא: <b>מסר האב לשלוחי הבעל</b> [והיינו, מסרוה אמה או אחיה, כמו שמבואר לעיל בהערה הקודמת] - <b>מאי איכא למימר?</b>
הרי אין המסירה לשלוחי הבעל מהווה חופה לבעילת זנות, אך היא שלב של נישואין, ולמה שלא תוכל למאן אז!?
ומשנינן: <b>לא פלוג רבנן!</b>
<b>ובית הלל</b>, החולקים על בית שמאי, סוברים: <b>כיון דאיכא קדושין וכתובה</b> בקידושי קטנה - <b>לא אתו למימר דבעילתו בעילת זנות</b>. (5)
ההסבר השלישי -
<b>רב פפא אמר: טעמא דבית שמאי</b> הוא - <b>משום פירי</b>, אכילת הפירות של נכסי מלוג, שהוא דבר הנוהג רק בנישואין ולא באירוסין, וכפי שיתבאר מיד.
וכן <b>טעמא דבית הלל</b> הוא <b>משום פירי</b> -
ומבאר רב פפא דבריו:
<b>טעמא דבית שמאי משום פירי</b> שאוכל הבעל מנכסי מלוג של האשה, <b>דאי אמרת נשואה תמאן</b> - <b>שמיט</b>, הרי הוא נשמט, נמנע, מלטפל בנכסיה באופן שישתמרו, אלא הוא לוקח את הפירות ואינו דואג לשמירת הנכסים, <b>ואכיל להו</b> לפירות <b>מינה</b>, היות <b>דסוף סוף</b> - <b>למיפק קיימא</b>, משער הוא שהיא תמאן בו ותצא ממנו.
<b>ובית הלל</b> סוברים, <b>אדרבה, כיון דאמרת תמאן</b> - <b>אשבוחי משבח להו</b> לנכסיה. היות והוא <b>סבר, דאי לא</b> ישמור על נכסיה - <b>עייצי</b> ייעצו <b>לה קרוביה</b>, שתמאן בו, <b>ומפקי</b> ויוציאוה <b>לה מיניה</b>.
ההסבר הרביעי -
<b>רבא אמר: היינו טעמא דבית שמאי</b>, לפי <b>שאין אדם טורח בסעודה</b> של נשואין, <b>ומפסידה</b>, אם תמאן בו אחר נישואיה, וימנעו אנשים מלשאת קטנות. ולכן תיקנו שלא ימאנו אלא ארוסות.
<b>ובית הלל</b> סוברים ש<b>תרוייהו</b>, הבעל והאשה, <b>ניחא להו</b> בסעודת הנישואין אפילו על הצד שאחר כך תמאן ותעקור נשואיה, <b>כדי דליפוק עלייהו קלא דאישות</b>, שייצא עליהם קול שהם נשואים למשך התקופה עד למיאון, ולא יאמרו עליהם שהם חיים חיי הפקר ללא קשר של אישות ביניהם.
שנינו במשנה: <b>בית שמאי אומרים</b>: ממאנת <b>בבעל</b> ולא ביבם, ובית הלל אומרים בבעל וביבם.
<b>אמר רבי אושעיא</b>: לפי בית הלל שיכולה למאן גם ביבם, <b>ממאנת</b> היא רק <b>למאמרו</b>, שאם עשה בה היבם מאמר, יכולה היא לעקור במיאונה בו את המאמר שעשה בה, ואינה צריכה גט למאמרו.
<b>ו</b>אולם, <b>אינה ממאנת לזיקתו</b>. שהזיקה ממשיכה גם אחר מיאונה, והיא צריכה חליצה מהיבם כדי להיות מותרת לשוק.
<b>אמר רב חסדא: מאי טעמא דרבי אושעיא?</b>
היות שהוא סובר שרק את קידושי ה<b>מאמר, ד</b>עשה בה היבם <b>מדעתה</b> - <b>מציא עקרא</b> יכולה היא לעקור במיאונה.
אבל את ה<b>זיקה</b> ליבמה, <b>דבעל כרחה</b> היא זקוקה לו, שהרי נופלת היא אל היבם מכח נישואיה לבעלה המת, שלא מיאנה בו בחייו - <b>לא מציא עקרא</b>.
ותמהה הגמרא על הסברו של רב חסדא:
<b>והרי ביאה</b> שעושה היבם ביבמתו, <b>דבעל כרחה</b> הוא עושה אותה ביבמה, <b>ו</b>בכל זאת -
<h3> דף קז:</h3>
<b>ומציא עקרא!</b>
שהרי אמרו בית הלל שיכולה למאן ביבם, כמו שממאנת בבעל.
ואם לאחר ביאה של היבם, הנעשית בעל כרחה, וכבר קנאה היבם, היא יכולה למאן בו, ויוצאת מביאתו ללא גט, הרי כל שכן שתוכל למאן לזיקתו, על אף שהיא זקוקה לו בעל כרחו, ולצאת ממנו ללא חליצה!
<b>אלא,</b> בהכרח, כך הוא טעמו של רבי אושעיא - בין <b>ביאה</b> של היבם <b>ו</b>בין <b>מאמר</b> שלו, <b>דהוא</b>, היבם עצמו <b>קעביד</b> - <b>מציא עקרא</b>, יכולה היא לעקור על ידי מיאונה ביבם, את מעשיו שעשה בה.
אבל <b>זיקה, דרחמנא רמא עלה</b>, שבקידושי גדולה מן התורה, חלה הזיקה של היבמה ליבם ללא מעשה היבם, אלא התורה הטילה עליה את הזיקה, ובדומה לזה בקידושי קטנה מדרבנן, חלה הזיקה מאליה, בלי מעשה מצד היבם -
<b>לא מציא עקרא</b> במיאונה את הזיקה, שחלה מאליה.
<b>עולא</b> חולק על רבי אושעיא, (1) ו<b>אמר: ממאנת אף לזיקתו</b>, ואינה צריכה חליצה מהיבם.
ומבאר עולא את דבריו:
<b>מאי טעמא</b> יכולה היא למאן בזיקתה ליבם שחלה מאליה, בלי מעשה של היבם? -
היות ואינה ממאנת בזיקה [שאכן אי אפשר למאן בה, לפי שהיא חלה מאליה], אלא ממאנת היא עתה בנישואי בעלה שמת, ו<b>נישואי קמאי</b>, את נישואיה הראשונים לבעלה, שעשה בה בעלה, <b>קא עקרא</b>, עוקרת היא עתה, במיאונה בהם.
וכיון שנעקרו נשואיה מכאן ולהבא למפרע, אין בה זיקה ליבם.
<b>איתיביה רבא לעולא</b> מדברי המשנה הראשונה במסכת יבמות: <b>כל</b> קטנה שמת בעלה, והיא ערוה על אחיו היבם, <b>שיכולה</b> היתה <b>למאן</b> בבעלה בחייו [והיינו, שנישאת לו על ידי אמה או אחיה כשהיא קטנה, והיתה נשואה לבעלה רק מדרבנן], <b>ולא מיאנה</b> בבעלה בחייו, ומת בעלה, ועתה היא נופלת עם עוד אשה, צרתה, שהיתה נשואה לבעלה המת [אפילו] מן התורה. הרי -
<b>צרתה</b>, שהיא צרת ערוה מדרבנן - <b>חולצת</b> מן התורה, <b>ולא מתייבמת,</b> היות והיא צרת ערוה מדרבנן.
ומקשה רבא לעולא: <b>ואמאי</b> אין צרתה יכולה להתייבם!?
<b>תמאן</b> הערוה הקטנה <b>השתא</b> בנישואי הבעל המת, <b>ותעקרינהו</b> מכאן ולהבא למפרע <b>לנישואי קמאי, ו</b>שוב לא תהא צרתה צרת ערוה, ו<b>תתייבם צרתה!?</b>
והיות ומשמע מדברי המשנה שאין תקנה לצרתה להתייבם, מוכח שאין היבמה יכולה לעקור במיאונה את נישואי בעלה שמת, ולא כפי שאמרת, שעוקרת את נישואי המת, ולכן לא חלה הזיקה אל היבם.
אמר ליה עולא לרבא: לעולם היא יכולה לעקור במיאונה גם את נישואי בעלה המת, ואז תתבטל הזיקה אל היבם.
אלא ש<b>צרת ערוה</b> - <b>שאני!</b> דינה שונה - ומטעם אחר.
משום <b>דתני רמי בר יחזקאל</b>: אם <b>מיאנה</b> הקטנה <b>בבעל</b> שלה בחייו, הרי נעקרו נשואיה מכאן ולהבא למפרע, והרי זו מעתה כמי שלא התקדשה לו כלל, והיא <b>מותרת לאביו</b>, כאילו מעולם היא לא היתה כלתו, וכן היא מותרת לשאר קרוביו.
אבל אם בחיי בעלה לא מיאנה בו, ורק לאחר מותו היא מיאנה <b>ביבם</b> - הרי היא <b>אסורה לאביו</b>.
<b>אלמא</b>, מוכח מכאן, שבמקום יבום אסרו חכמים את הממאנת על אביו של בעלה, שלא יחשב הדבר כאילו נעקרו קידושיה למפרע, היות ו<b>בשעת נפילה</b> ליבום היא <b>נראית</b> בעיני האנשים <b>ככלתו</b>.
והיינו, כל עוד בעלה חי, ורואים אנשים שהוא נשוי לאשה קטנה, אין נישואיה נראים בעיני האנשים כנשואין גמורים, ואם היא ממאנת ויוצאת בלא גט, ואביו לוקח אותה - אין זה נראה בעיני האנשים כמי שלוקח את כלתו.
אבל משעה שמת הבעל, ולא מיאנה בו, והרי היא נופלת ליבום מכח נשואיו, ואסורה לשוק ללא חליצה, נראה לאנשים שהועילו נישואיו באשה זו כאילו הם נשואין גמורים, כיון שלא יצאה ממנו במיאון בחייו.
ולכן, בשעת נפילה רואים אותה האנשים ככלתו של אביו.
וגם אם עתה, לאחר נפילתה ליבום, תמאן בנשואי בעלה, ואכן ייעקרו קידושיה למפרע, אין הדבר נראה כן בעיני האנשים.
ולכן אסרו על אבי בעלה לקחתה, כיון שעתה היא נראית ככלתו.
<b>הכא נמי</b>, כשנופלת ליבום קטנה, שהיא ערוה ליבם, יחד עם צרתה - הרי גם אם עתה תמאן הקטנה, ותעקור בכך את נישואיה לבעל למפרע, ואליבא דאמת אכן לא היתה צרתה צרת ערוה בשעת נפילה -
בכל זאת, אסורה הצרה להתייבם, כדין צרת ערוה שאינה מתייבמת.
כי היות ולא מיאנה מחיים, ונפלה יחד עם צרתה ליבום, ומיאנה רק לאחר מיתת בעלה ונפילתה ליבום -
<b>בשעת נפילה</b> היא <b>נראית</b> כלפי האנשים <b>כצרת בתו</b>, ושוב אין לה היתר [וכמו שהיא נראית אז כלפי האנשים ככלתו של אביו, ששוב אין לה היתר].
ועתה מביאה הגמרא מחלוקת בין רב ושמואל, אם היו שני יבמים, ומיאנה היבמה הקטנה רק באחד מהם -
<b>אמר רב: מיאנה ב</b>יבם <b>זה</b> - <b>אסורה</b> גם <b>ל</b>יבם <b>זה</b>. דהיינו, מיאון באחד היבמים אוסרת אותה על כולם. וטעמו של דבר -
<b>מידי</b>, כמו <b>דהוה א</b>יבמה <b>בעלת הגט</b>.
יבמה שקיבלה גט מאחד האחים, הרי היא נפסלת ליבום, מדרבנן, על כל האחים, וכמותה נפסלת הממאנת באחד היבמים - על כל האחים.
יבמה <b>"בעלת הגט</b>", שקיבלה גט מאחד האחים, <b>לאו</b>, הלא <b>כיון דאיתסרא לה לחד</b> מיבמיה, לזה שנתן לה את הגט - <b>איתסרא להו לכולהו</b> היבמים.
<b>הכא נמי</b>, מיאונה באחד היבמים, הרי הוא מנתקה ממנו כמו נתינת גט על ידו, ולכן <b>לא שנא</b>, אין המיאון שונה מגט, ומיאונה באחד אוסרה על כל האחים, כמו שגט מאחד - אוסרה על כולם.
<b>ו</b>אילו <b>שמואל אמר: מיאנה ב</b>יבם <b>זה</b> - <b>מותרת ל</b>יבם <b>זה,</b> השני, היות <b>ולא דמיא</b> יבמה שמיאנה, <b>ל</b>יבמה <b>בעלת הגט</b> -
לפי ש<b>בעלת הגט</b> - היבם <b>הוא דקא עביד בה</b> מעשה גירושין, כשנתן לה את הגט.
ואילו <b>הכא</b>, במיאון - <b>היא</b> זאת ש<b>קעבדא ביה</b> מעשה, בכך <b>דאמרה: לא רעינא בך ולא צבינא בך!</b> איני רוצה בך, ואיני חפצה בך.
ולשון זה משמעותו היא: רק <b>בך</b>, היבם הזה - <b>הוא דלא רעינא</b>. אותך איני רוצה.
<b>הא בחברך</b> - <b>רעינא</b>, חפצה אני!
וכיון שרק בו מיאנה, הרי היא אסורה רק בו.
אבל גט שנותן לה אחד האחים, פוסל אותה מדרבנן על כל האחים.
כי גט של אחד האחים, פוגע בזיקתה מדרבנן, כמו שחליצה של אחד האחים, מפקיעה מן התורה את הזיקה מכל האחים.
ואילו <b>רב אסי</b>, חולק בין על רב ובין על שמואל, ו<b>אמר</b>:
<b>מיאנה בזה</b> - <b>מותרת אפילו לו</b>, לממאן עצמו.
ודנה הגמרא בדברי רב אסי: <b>לימא,</b> האם רב אסי - <b>כרבי אושעיא סבירא ליה, דאמר אינה ממאנת לזיקתו</b>, ולכן היא מותרת אפילו ליבם שמיאנה בו.
ודוחה הגמרא: לעולם <b>ב</b>מקום שיש רק <b>חד יבם, הכי נמי</b> גם לפי רב אסי אפשר <b>דמציא עקרא</b> את הזיקה במיאונה ביבם, כיון שכל הזיקה היא רק ליבם היחיד.
ואילו <b>הכא</b>, מה שאמר רב אסי, מיאנה בזה מותרת אפילו לו עצמו - <b>בשני יבמין עסקינן</b>.
והסיבה שלא מועיל מיאונה, היא משום <b>דאין מיאון לחצי זיקה.</b>
ויבמה זאת, שמיאנה רק ביבם אחד, הרי היא ממאנת לחצי זיקה, ואין אפשרות להפקיע מחצית הזיקה, דהיינו, מיבם אחד מתוך שניים.
<b>כי אתא רבין אמר</b> בשם <b>רבי יוחנן: מיאנה בזה</b> - <b>מותרת לאחין</b>.
<b>ולא הודו לו</b> לרבי יוחנן.
ומבארת הגמרא:
<b>מאן</b>, מיהו זה ש<b>"לא הודו לו</b>"?
<b>אמר אביי: רב</b>, הוא החולק על רבי יוחנן, ולא הודה לדבריו.
וכמו ששנינו לעיל, שאמר רב: מיאנה בזה - אסורה לזה.
<b>רבא אמר: רבי אושעיא</b> הוא החולק על רבי יוחנן, וכמו ששנינו לעיל, שאמר רבי אושעיא: ממאנת למאמרו, ואינה ממאנת לזיקתו. (2) <b>ואמרי לה</b>, ויש אומרים: <b>רב אסי</b> גם הוא חולק על רבי יוחנן, וכמו ששנינו לעיל, שלפי רב אסי הממאנת בזה - מותרת אף לו עצמו, ואילו רבי יוחנן סבור [לפי הבנת היש אומרים!] שלו עצמו היא אסורה.
וכל שכן שרבי אושעיא חולק עליו.
שנינו במשנה: <b>בית שמאי אומרים</b>: ממאנת <b>בפניו</b> ושלא בפניו.
<b>תניא, אמרו להן בית הלל לבית שמאי: והלא פישון הגמל</b> [מנהיג גמלים], <b>מיאנה אשתו שלא בפניו!</b> והחשיבו חכמים את מיאונה כמיאון.
<b>אמרו להן בית שמאי לבית הלל: פישון הגמל</b> - <b>במדה כפושה מדד!</b> (3)
היה מפסיד את נכסי המלוג של אשתו הקטנה בעת אכילתם, והיה בכך כפוי טובה, שמצד אחד אכל את פירות נכסיה, ומצד שני הוא קלקל לה את הנכסים.
<b>לפיכך, מדדו לו</b>, הענישוהו חכמים, מידה כנגד מידה, <b>במדה כפושה.</b> והיינו, שקיבלו חכמים את מיאונה של אשתו הקטנה גם שלא בפניו, והתירוה, על אף שמעיקר הדין צריך להיות המיאון דוקא בפניו.
ומקשינן: כיצד אמרו בית שמאי את הסיבה הזאת לעונשו, לקבל את מיאון אשתו שלא בפניו?
והרי <b>מדקא אכיל</b> פישון הגמל <b>פירי</b> - <b>פשיטא</b> שאשתו הממאנת <b>נשואה היא,</b> כי אם היתה ארוסה, לא היה זכאי פישון הגמל באכילת הפירות של נכסיה.
<b>ו</b>אם כן, תיקשי, <b>האמרי ב</b>ית שמאי ש<b>נשואה</b> - <b>לא ממאנה!</b>
ומשנינן: <b>תרי קיטרי</b> - <b>עבדו ביה.</b>
"קשרו" חכמים שני "קשרים" לרעתו, כדי לקונסו -
האחד, קבלו את מיאון אשתו אפילו בהיותה נשואה. (4)
והשני, שקיבלו את המיאון שלא בפניו. (5) שנינו במשנה: <b>בית שמאי אומרים</b>: ממאנת <b>בפני בית דין</b>.
<b>תנן התם</b> בפרק מצות חליצה [קא ב]:
<b>החליצה והמיאונין</b> - <b>בשלשה.</b>
והוינן בה: <b>מאן תנא</b>, מי הוא התנא, ששנה את המשנה לעיל, שמיאון צריך להיות בפני בית דין של שלשה?
<b>אמר רבה: בית שמאי היא</b>, המצריכים שיהיה המיאון בפני בית דין, וסתם בית דין של שלשה דיינים הוא.
<b>אביי אמר: אפילו תימא</b> שמשנה זו לדברי <b>בית הלל</b> היא, שאינם מצריכים שיהיה המיאון בפני בית דין.
כי <b>עד כאן לא קאמרי בית הלל</b> במשנתנו שאין צריך בית דין, <b>אלא דלא בעינן</b> שיהיו בו דיינים <b>מומחין</b>.
<b>אבל שלשה</b> דיינים - <b>בעינן</b>, צריך שיהיו בשעת המיאון, גם לבית הלל.
<b>וכדתניא</b> במפורש: <b>בית שמאי אומרים</b>: מיאון - <b>בפני בית דין</b>.
<b>ובית הלל אומרים: בפני בית דין ושלא בפני בית דין. ואלו ואלו מודים שצריך</b> שיהיה המיאון בפני <b>שלשה</b> דיינים.
<b>רבי יוסי בר יהודה ורבי אלעזר ברבי שמעון מכשירין בשנים</b> דיינים.
<b>אמר רב יוסף בר מניומי אמר רב נחמן: הלכה כאותו הזוג.</b>
שנינו בסוף המשנה שתי מילים, שאין להם מובן כשלעצמן:
<b>בית שמאי אומרים</b>: אין בנות ישראל הפקר [ולכן אינה יכולה למאן ולהנשא כמה פעמים].
אלא ממאנת [פעם אחת בלבד, ואחר כך תהא] ממתנת עד שתגדיל.
<b>ותמאן ותנשא!</b>
ושתי מילים אלו אינן מובנות, לכאורה!
<b>והא</b> כבר <b>מיאנה</b> בבעלה <b>חדא זימנא!</b> ועתה היא ממתנת רק לכשתגדל, ותוכל להנשא בעצמה מן התורה, ומה צורך יש לה במיאון נוסף!?
<b>אמר שמואל</b>: כך אמרו בית שמאי: יש לה להמתין <b>עד שתגדיל, ותאמר: רוצה אני במיאונים הראשונים!</b>
כי יש לנו לחוש שמא חזרה בה ממיאונה הראשון. (6) <b>עולא אמר,</b> אין כוונתם של בית שמאי לומר שצריכה לחזור ולמאן כשתגדיל, אלא <b>תרתי</b>, שתי אפשרויות שונות <b>קתני</b>:
<b>או שתמאן</b> - <b>ו</b>תמתין ולא תתארס לשני, כי שמא תמאן גם בו, ונמצא שבנות ישראל הפקר, אלא תמתין עד ש<b>תגדיל, ו</b>רק אז <b>תיארס</b> באירוסין מן התורה.
<b>או שתמאן</b> - ולא תחזור ותתארס לשני, כי אז תוכל למאן גם בשני, אלא - <b>ותנשא לאלתר</b>, מיד לאחר קידושיה, ולא תמתין בין קידושיה לנשואיה. ואחר שנישאת, שוב אינה יכולה למאן לפי בית שמאי.
ומקשה הגמרא: <b>בשלמא עולא,</b> האומר שתרתי קאמר, שפיר <b>היינו דקתני "עד שתגדיל</b>. <b>ותמאן ותנשא</b>".
<b>אלא לשמואל,</b> האומר שדבר אחד קאמר, <b>"עד שתגדיל, ותאמר</b> רוצה אני במיאונים הראשונים" - <b>מיבעי ליה</b> למימר!?
ומסקינן: אכן <b>קשיא!</b>
<big><b>מתניתין:</b></big>
<b>אי זו היא קטנה שצריכה למאן?</b>
<b>כל</b> קטנה <b>שהשיאוה אמה ואחיה לדעתה.</b>
אבל, אם <b>השיאוה</b> אמה או אחיה <b>שלא לדעתה</b> - <b>אינה צריכה למאן.</b>
<b>רבי חנינא בן אנטיגנוס אומר: כל תינוקת שאינה יכולה לשמור קידושיה</b> [וכפי שיבואר בגמרא אם הכונה לשמירת כסף הקידושין או לשמירת הקידושין עצמן, להתנהג כארוסה] - <b>אינה צריכה למאן.</b> <b>רבי אליעזר אומר: אין מעשה</b> קידושיה של <b>קטנה כלום!</b>
שסובר רבי אליעזר שלא הועיל התיקון של קטנה להשיאה על ידי אמה או אחיה לעשותה כנשואה לו מדרבנן, <b>אלא</b> רק <b>כמפותה</b> גרידא, כעומדת לביאה.
אך אם היא רוצה להפרד ממנו, היא צריכה למאן בו.
ולכן, אם היא קטנה <b>בת ישראל</b> הנישאת <b>לכהן</b> - <b>לא תאכל בתרומה,</b> ואפילו לא בתרומה מדרבנן, היות והיא אינה נשואה לו כלל.
וכמו כן, אם היא קטנה <b>בת כהן</b> הנישאת <b>לישראל</b> - <b>תאכל</b> תחתיו <b>בתרומה</b>, לפי שאינה נחשבת כמי שנישאה לאיש זר.
<b>רבי אליעזר בן יעקב אומר</b>:
<b>כל עכבה שהיא מן האיש</b>, שמעוכבת אצלו בשבילו, נחשבת היא <b>כאילו היא אשתו</b>.
ו<b>כל עכבה שאינה מן האיש</b> - <b>כאילו אינה אשתו.</b>
ונחלקו אמוראים בביאור דבריו, בגמרא:
<big><b>גמרא:</b></big>
<b>אמר רב יהודה, ואמרי לה</b>, ויש אומרים ש<b>במתניתא</b> [בברייתא] <b>תנא</b> לה:
<b>בראשונה, היו כותבין</b> ב<b>גט מיאון</b>, שכותבים בית דין לממאנת כדי שיהיה בידה שטר של בית דין, המאשר את מיאונה כהלכה: בפנינו אמרה האשה, <b>לא רעינא ביה</b>, אין רצוני בו, <b>ולא צבינא ביה</b>, ואין חפצי בו, <b>ולית אנא בעיא להתנסבא ליה</b>, ואין אני רוצה להנשא לו.
<b>כיון דחזו דנפיש דיבורא</b>. היות וראו שגט המיאון רבים הדברים הנכתבים בו -
<b>אמרי</b>, חששו חכמים, ואמרו:
<h3> דף קח.</h3>
<b>אתי לאיחלופי</b> גט מיאון <b>בגיטא</b> של אשה.
דהיינו, חששו חכמים שיבוא סופר גיטין בור, ויכתוב את הנוסח של שטר מיאון כנוסח שטר של גט אשה. ולכן, קיצרו חכמים את הנוסח של שטר גט מיאון, כדי שיבחינו אפילו הסופרים הבורים שאין זה נוסח של גט אשה, לפי שנוסח הגט ארוך יותר.
ו<b>תקינו</b> חכמים לכתוב בשטר גט מיאון <b>הכי</b>:
<b>ביום פלוני, מיאנה פלונית בת פלוני</b> - <b>באנפנא</b>, בפנינו.
<b>תנו רבנן: אי זהו</b>, באיזה אופן נעשה ה<b>מיאון?</b>
כש<b>אמרה</b> הקטנה: <b>אי אפשי בפלוני בעלי!</b>
או שאמרה: <b>אי אפשי בקידושין שקידשוני אמי ואחי!</b>
<b>יתר על כן, אמר רבי יהודה: אפילו</b> היתה הקטנה שקידשוה אמה או אחיה, <b>יושבת באפריון</b>, מושב מקושט של כלה, <b>והולכת</b>, והיו נושאים אותה באפריון הזה <b>מבית אביה לבית בעלה</b>, כדי להכנס שם לחופה.
<b>ואמרה</b> תוך כדי נשיאתה באפריון לחופה: <b>אי אפשי בפלוני בעלי!</b> - <b>זהו מיאון</b>.
ויש חידוש בדבר זה. כי היה מקום לומר, שאם אינה רוצה בנישואיה, יש לה לרדת מאפריון, ולחזור לביתה. ואם אינה עושה כן, הרי זו ראיה שהיא חפיצה בנשואיה. ואמירתה תוך כדי נשיאתה באפריון לחופה, שהיא אינה רוצה בבעלה, אין בה ממש, שהרי מעשיה מוכיחים שהיא אכן רוצה להכנס לחופה עמו. וחידש רב יהודה, שבכל זאת האמירה הזאת היא מיאון.
<b>יתר על כן, אמר רבי יהודה: אפילו היו אורחין מסובין בבית בעלה, והיא עומדת ומשקה עליהם, ואמרה להם: אי אפשי בפלוני בעלי!</b> - <b>הרי הוא מיאון</b>.
והחידוש בדבר, הוא בכך שמיאונה אינו בבית דין, ובכך שאורחי בעלה ישתקו, ולא יפרסמו את אמירתה הזאת, ובכל זאת נחשבת האמירה הזאת למיאון.
<b>יתר על כן, אמר רבי יוסי בר יהודה: אפילו שיגרה בעלה אצל חנוני להביא לו חפץ משלו, ואמרה: אי אפשי בפלוני בעלי!</b> - <b>אין לך מיאון גדול מזה.</b>
וחידוש יש בדבר, בכך שהמיאון הוא בפני החנווני, שהוא אדם יחיד, ובכך שיש לומר שאין כונתה למאן בבעלה, אלא רק התבטאה בצורה כזאת כיון שהטריחה להביאה מהחנוני להביא לו חפץ משלו. ובכל זאת, אמירתה "אי אפשי בפלוני בעלה" - אין לך מיאון גדול מזה! כי זה הוא נוסח המיאון.
שנינו במשנה: <b>רבי חנינא בן אנטיגנוס אומר: כל תינוקת</b> שאינה יכולה לשמור קידושיה - אינה צריכה למאן.
<b>אמר רב יהודה אמר שמואל: הלכה כרבי חנינא בן אנטיגנוס.</b>
<b>תנא</b> בברייתא: <b>קטנה שלא מיאנה, ועמדה ונשאת</b> לאדם אחר -
<b>משום רבי יהודה בן בתירה אמרו: נישואיה</b> לאחר - <b>הן הן מיאוניה</b> בבעלה.
והיינו, שדי ב"מיאון קל", שאינה אומרת במפורש שאינה רוצה בו, כדי להוציאה ממנו.
<b>איבעיא להו</b>: קטנה שלא מיאנה ו<b>נתקדשה</b> לאחר, אך לא נישאה לו - <b>מהו</b> שייחשבו קידושיה לאחר כמיאון?
<b>תא שמע</b> מהא דתניא: <b>קטנה שלא מיאנה, ועמדה ונתקדשה</b> לאחר - <b>משום רבי יהודה בן בתירה אמרו: קידושיה</b> - <b>הן הן מיאוניה</b>.
<b>איבעיא להו</b> ארבעה ספיקות:
א. האם <b>פליגי רבנן עליה דרבי יהודה בן בתירה</b>, וסוברים שאין קידושיה לאחר נחשבים למיאון, <b>או לא</b> נחלקו עליו חכמים?
ב. גם <b>אם תימצי לומר</b> ש<b>פליגי</b> רבנן עליו - עדיין יש להסתפק:
האם רק <b>בקידושין</b> לאדם אחר נחלקו עליו חכמים, וסוברים שאין קידושיה לאחר נחשבים מיאון.
<b>או אפילו בנישואין</b> חולקים עליו חכמים, וסוברים שאפילו נישואין לאחר אינם נחשבים למיאון בבעלה? ג. <b>ואם תימצי לומר פליגי</b> חכמים <b>אפילו בנישואין</b> -
<b>הלכה כמותו</b> של רבי יהודה בן בתירה, <b>או אין הלכה כמותו?</b>
ד. <b>ואם תימצי לומר הלכה כמותו</b> -
הלכה כמותו <b>בנישואין</b> לאדם אחר, <b>או אפילו בקידושין?</b>
<b>תא שמע</b> ראיה לפשוט את כל ארבעת הספיקות:
<b>אמר רב יהודה אמר שמואל: הלכה כרבי יהודה בן בתירה</b>, בין בקידושין ובין בנישואין,
וכיון שאמר רב יהודה בשם שמואל, ש<b>הלכה</b> כרבי יהודה בן בתירה בשניהם - הרי <b>מכלל</b> זה אתה למד:
א - ב. <b>דפליגי</b> רבנן עליו בין בקידושין ובין בנישואין!
ג - ד. הלכה כרבי יהודה בן בתירה בשניהם.
ומוסיפה הגמרא ספק נוסף:
<b>ואכתי</b> ועדיין <b>תיבעי לך</b>: האם "מיאון קל" שכזה, שאינה אומרת במפורש שאינה רוצה בו, נחשב למיאון גם במקום <b>דהוה נסיבא מעיקרא</b>, שהיתה נשואה לבעלה לפני שעמדה והתקדשה לאחר.
<b>או דלמא</b> נחשב המיאון הקל הזה למיאון רק במקום שרק <b>מיקדשא</b>, שהיתה רק מאורסת לו? כי יתכן שלצורך מיאון בנישואין, אין די ב"מיאון קל"?
<b>תא שמע: דכלתיה דאבדן</b>, כלותיו הקטנות [נשות בניו של] של התנא אבדן, שנישאו על ידי אמן או אחיהם - <b>אימרוד</b>, מרדו בבעליהן, וסירבו לשמש עמם.
<b>שדר</b> שלח <b>רבי, זוגי דרבנן</b>, זוגות של חכמים - <b>למיבדקינהו</b>, לראות אם יחזרו בהן ממרדן בבעליהן.
<b>אמרי להו נשי</b>, אמרו הנשים לכלותיו הקטנות של אבדן על זוגות החכמים שבאו לבדקן: <b>חזו גברייכו, דקאתו!</b> ראו את בעליכם המגיעים אליכם!
<b>אמרי להו</b> כלותיו של אבדן לנשים הללו: <b>ניהוו</b>, יהיו בעלים אלו <b>גברייכו דידכו</b>, בעלים שלכם!
<b>אמר רבי</b>: כיון שאמרו כלות אבדן שיהיו בעליהן - לבעלים של הנשים האחרות, הרי גם אם לא מיאנו במפורש בבעליהן -
<b>אין לך מיאון גדול מזה!</b>
והיינו, גם מיאון קל, שאינו לשון מיאון מפורשת, נחשב למיאון.
ומדייקת הגמרא: <b>מאי לאו</b>, הואיל המיאון הקל אפילו במקום <b>דהוה נסיבא</b>, שהיתה נשואה לבעלה, ומוכח שמועיל מיאון קל אפילו בנשואה!
ודחינן: <b>לא</b> מדובר שהיו כלות אבדן נשואות, אלא רק <b>דהוה מיקדשא קידושי</b>, מאורסות.
ומסקנת הגמרא היא: <b>והלכה כרבי יהודה בן</b> <b>בתירה,</b> שמועיל מיאון קל, שאינו מפורש, <b>ואפילו</b> כשמיאון זה הוא מיאון <b>בנישואין דקמא</b>, של הבעל הראשון.
שנינו במשנה: <b>רבי אליעזר אומר</b>: אין מעשה קטנה כלום, אלא כמפותה.
<b>אמר רב יהודה אמר שמואל: חוזרני על כל צדדי חכמים, ולא מצאתי אדם שהשוה מדותיו בקטנה</b> - <b>כרבי אליעזר!</b>
<b>שעשאה רבי אלעזר</b> לקטנה הנישאת על ידי אמה או אחיה - <b>כמטיילת עמו בחצר</b>, שאינה אשתו כלל, ובא עליה, <b>ועומדת מחיקו</b>.
<b>ו</b>אם בת כהן הנשואה לישראל היא, אין היא נפסלת מלאכול בתרומה, אלא <b>טובלת</b> לטהרתה, כדין כל אשה הנבעלת, שטמאה טומאת ערב, והיינו, שטובלת ונטהרת בהערב שמש, <b>ואוכלת בתרומה לערב.</b>
<b>תניא, רבי אליעזר אומר: אין מעשה קטנה</b> הנישאת, <b>כלום</b>.
<b>ואין בעלה זכאי לא במציאתה, ולא במעשה ידיה, ולא בהפרת נדריה</b>
<b>ואינו יורשה, ואין מיטמא לה</b> אם הוא כהן.
<b>כללו של דבר: אינה כאשתו</b> - <b>לכל דבר, אלא שצריכה מיאון</b> כדי להנשא לאחר.
<b>רבי יהושע אומר: בעלה זכאי</b> -
<b>במציאתה, ובמעשה ידיה</b>
לפי שיש כח בידי חכמים להעמיד את ממונה בידו, מכח "הפקר בית דין הפקר".
<b>ובהפרת נדריה</b>.
בהגיעה לגיל י"א שנים ויום אחד נדריה נבדקים, ואם יודעת לשם מי היא נודרת, נדרה נדר. ויכול להפר את נדריה על אף שמהתורה הוא אינו בעלה, כיון שהיא נודרת על דעתו.
<b>ויורשה</b>.
מכח הפקר בית דין הפקר.
<b>ומיטמא לה</b>, אפילו אם הוא כהן.
שהיות והוא יורש את כל נכסיה, לא ימצא לה מי שיקברנה, חוץ ממנו, והרי היא כמת מצוה, שאין לו קוברים, שכהן מיטמא לו.
<b>כללו של דבר: הרי היא כאשתו</b> - <b>לכל דבר</b>.
<b>אלא שיוצאה במיאון</b> בלבד, ואינה צריכה גט כאשה.
<b>אמר רבי: נראין דברי רבי אליעזר מדברי רבי יהושע</b>.
היות <b>שרבי אליעזר השוה מדותיו בקטנה</b>.
<b>ו</b>אילו <b>רבי יהושע חלק</b> מידותיו, שמצד אחד החשיבה לנשואה ומצד שני החשיבה כאינה נשואה.
ולכן, עדיפים דבריו של רבי אליעזר, שהשווה את כל דיניה, ואינם נמצאים בניגוד האחד לשני כדברי רבי יהושע.
ומבארת הגמרא: <b>מאי</b>, מהו זה שאמר רבי על רבי יהושע, שהוא <b>חלק</b> מידותיו?
כי <b>אי אשתו היא,</b> כדברי רבי יהושע - <b>תיבעי גט!</b> תצטרך גט, כדי להוציאה, כמו כל אשת איש.
ופרכינן: אם כן, <b>לרבי אליעזר נמי</b> נאמר שחלק דבריו -
כי <b>אי לאו אשתו היא</b> - <b>מיאון נמי לא תיבעי!</b>
ומשנינן: לרבי אליעזר אין זו טענה, כי -
<b>אלא</b>, וכי <b>בכדי תיפוק?</b> וכי ניתן לאפשר לה לצאת בלא כלום, אחרי ששהתה אצלו. אבל לרבי יהושע זו היא טענה, מדוע לא תיקנו לה שצריכה גט כמו אשה.
שנינו במשנה: <b>רבי אליעזר בן יעקב אומר</b>:
כל עכבה שהיא שהיא מן האיש - כאילו היא אשתו.
כל עכבה שאינה מן האיש - כאילו אינה אשתו.
ודנה הגמרא, באיזה אופן היא העכבה מן האיש או העכבה שאינה מן האיש, וכלפי איזה דין הדברים אמורים:
<b>היכי דמי?</b> איך היא <b>עכבה שהיא מן האיש?</b>
<b>ו</b>איך היא <b>עכבה שאינה מן האיש?</b>
ובאיזה ענין הדברים אמורים?
ומביאה הגמרא שני הסברים, כאשר כל הסבר מעמיד את המשנה בענין שונה לחלוטין.
ההסבר הראשון:
<b>אמר רב יהודה אמר שמואל</b>: קטנה שהשיאוה אמה או אחיה, ו<b>תבעוה</b>, ביקשו ממנה <b>לינשא</b> לאדם אחר. וסירבה להנשא, <b>ואמרה</b> את הנימוק: <b>מחמת פלוני בעלי</b> איני נישאת לאדם אחר! -
<b>זו היא עכבה שהיא מן</b> [בגלל] <b>האיש!</b>
והיינו, אם היא מגלה דעתה שהיא מתעכבת אצלו מחמת היותה אשתו, הרי במקרה שכזה סבור רבי אליעזר בן יעקב שהיא אשתו ממש, והרי הוא נאסר בקרובותיה. ואם יתן לה גט, היא תיפסל בכך לכהונה כגרושה.
אך מאידך, אם כשתבעוה להינשא לאדם אחר, היתה תשובתה, שהיא מסרבת להנשא <b>מחמת "בני אדם שאינם מהוגנין לי</b>", ולא מחמת שיש לה בעל -
<b>זו היא עכבה שאינה מן</b> [בגלל] <b>האיש.</b>
וכיון שמגלה דעתה שאינה מתעכבת אצלו בגלל אישות שיש לו בה, אין היא אשתו כלל.
הסבר שני:
<b>אביי בר אבין ורב חנינא בר אבין, דאמרי תרוייהו</b>:
אם לא מיאנה הקטנה, אלא,
<b>נתן לה</b> בעלה <b>גט</b> -
<b>זו היא עכבה שהיא מן האיש</b>. <b>ו</b>אז -
א. <b>הוא אסור בקרובותיה והיא אסורה בקרוביו</b>.
ב. <b>ופסלה מן הכהונה</b>.
אך אם לא נתן לה הבעל גט, אלא, <b>מיאנה</b> היא <b>בו</b> -
<b>זו היא עכבה שאינה מן האיש</b>. <b>ו</b>אז -
א. <b>הוא מותר בקרובותיה והיא מותרת בקרוביו</b>.
ב. <b>ולא פסלה מן הכהונה.</b>
ותמהינן: לא יתכן לומר שזהו הביאור בדברי רבי אליעזר בן יעקב, שהרי <b>הא קתני</b> במשנה הבאה, <b>לקמן</b>, דין זה, לדברי הכל.
ולא יתכן שתחזור המשנה ותשנה בסתם את מה ששנתה במשנה קודמת בשם תנא מסוים:
דתנן: <b>הממאנת באיש</b> -
<b>הוא מותר בקרובותיה, והיא מותרת בקרוביו, ולא פסלה מן הכהונה</b>.
<b>נתן לה גט</b> -
<b>הוא אסור בקרובותיה והיא אסורה בקרוביו, ופסלה מן הכהונה!</b>
ומשנינן: המשנה הבאה אינה משנה בפני עצמה, המביאה בסתם את דבר רבי אליעזר בן יעקב.
אלא היא המשך לדבריו, ו<b>פרושי קמפרש</b> למה שאמר רבי אליעזר בן יעקב.
<big><b>מתניתין:</b></big>
א. קטנה <b>הממאנת באיש</b> [בבעלה], נעקרים קידושיה מכאן ולהבא למפרע. ולכן -
<b>הוא מותר בקרובותיה, והיא מותרת</b> <b>בק רוביו</b>.
<b>ולא פסלה</b> [לא נפסלה במיאונה] <b>מן הכהונה</b>.
ב. <b>נתן לה גט</b>, הרי אפילו שאינה צריכה לגט, לפי שהיא קטנה היכולה לצאת במיאון בלבד, בכל זאת, כיון שגירשה בעלה בגט, אין הגירושין עוקרים את קידושיה למפרע כמו המיאון. ולכן -
<b>הוא אסור בקרובותיה, והיא אסורה בקרוביו</b>, כמו בכל גרושה.
<b>ופסלה מן הכהונה.</b>
ג. האיסור להחזיר גרושתו משנישאת לאדם אחר, נוהג גם בקטנה, מדרבנן. ולכן, אם גירש הבעל את הקטנה, והלכה ונישאה לאדם אחר, וגירשה בעלה השני, או שמת - הרי היא אסורה לחזור לבעלה הראשון.
במה דברים אמורים בשגירשה בעלה, ונישאה לאחר הגירושין לאדם אחר.
אבל, אם <b>נתן לה</b> לקטנה <b>גט, ו</b>לא הלכה מיד ונישאה לאחר, אלא, תחילה <b>החזירה</b> בעלה הראשון אליו.
ואחר כך, <b>מיאנה בו</b>.
ורק אחר כך הלכה <b>ונשאת לאחר, ונתארמלה או נתגרשה</b> -
אז <b>מותרת לחזור לו</b>, לבעלה הראשון.
וטעמו של דבר, היות והחזירה בעלה הראשון לאחר שגירשה, ומיאנה בו, מגלה המיאון לכל שהיא קטנה, ויש בכח המיאון לבטל את גיטה, ולכן אין הוא נחשב מעתה ל"מחזיר גרושתו".
הילכך, נישואיה לאדם אחר, אינם אוסרים אותה מדין "מחזיר גרושתו משנישאת לאחר".
ד. ואם <b>מיאנה בו, והחזירה</b>. ואחר כך <b>נתן לה גט, ונשאת לאחר, ונתארמלה או נתגרשה</b> - <b>אסורה לחזור לו</b>. כי כאן אי אפשר לומר שיבוא המיאון הקודם, ויבטל את הגט שניתן אחריו.
<h3> דף קח:</h3>
ה. <b>זה הכלל</b>:
מי שנתן <b>גט אחר מיאון</b>, ונישאה לאחר - <b>אסורה לחזור לו</b>.
לפי שאין המיאון יכול לבטל את הגט שנותן לה לאחר מכן, לאחר שחזר וכנסה.
אבל אם היה <b>מיאון אחר גט</b>, והלכה ונישאה לאחר - <b>מותרת לחזור לו</b>.
היות והמיאון עקר את הגט, וכל שיוצאת במיאון, מותר לה לחזור אליו אפילו משנישאת לאדם אחר.
וכלל זה נוהג גם בקטנה שנישאה בזה אחר זה לכמה בעלים, כגון -
א. <b>הממאנת באיש</b>, בבעלה הראשון.
ב. <b>ו</b>הלכה ו<b>נשאת ל</b>איש <b>אחר</b>. <b>וגירשה</b> הבעל השני.
ג. והלכה ונישאת <b>ל</b>איש <b>אחר</b>. <b>ומיאנה בו</b>, בבעלה השלישי.
ד. והלכה ונישאת <b>ל</b>איש <b>אחר</b>. <b>וגירשה</b> הבעל הרביעי -
וכך הוא דין החזרתה לבעלה - <b>זה הכלל: כל שיוצאה הימנו בגט</b>, ואחר כך נישאה לאחר - <b>אסורה לחזור לו</b>.
ואפילו אם נישאה אחר כך לאחר, ויצאה ממנו במיאון! לפי שלא מבטל מיאון באחר את הגט מהבעל הקודם.
ואילו כל שיצאה ממנו <b>במיאון</b> - הרי אפילו נישאת לאחר, וגירשה, הרי זו <b>מותרת לחזור לו</b>.
<big><b>גמרא:</b></big>
שנינו במשנה: מי שגירש את אשתו בגט, והחזירה, ואחר כך יצאה ממנו במיאון, הרי אפילו אם תלך ותנשא לאיש אחר, ויגרשנה האחר, היא תהיה מותרת לחזור אליו.
ומדייקת הגמרא מכך שמותר לו להחזירה, אף על פי שבתחילה הוא גירשה, ואסור לו לאדם להחזיר את גרושתו משנישאת לאיש אחר:
<b>אלמא</b>, מוכח מכאן, כי <b>אתי</b> בא ה<b>מיאון, ומבטל</b> את ה<b>גט</b> שקדם לו, היות ומיאונה מגלה על קטנותה, שאין מעשיה כלום, ושוב אין היא נחשבת גרושתו. ולכן, יכול הוא להחזירה אליו גם משנישאת לאחר.
<b>ורמינהי</b>, יש להקשות לכך סתירה מהמשך המשנה:
<b>הממאנת באיש, ונשאת לאחר, וגירשה</b>, ונישאת <b>לאחר, ומיאנה בו</b>, ושוב נישאת <b>לאחר, וגירשה</b>.
<b>זה הכלל: כל שיצתה הימנו בגט</b> - <b>אסורה לחזור לו, במיאון</b> - <b>מותרת לחזור לו</b> וכאן הרי היה מיאון בבעל השלישי אחר הגט של הבעל השני.
<b>אלמא</b>, מוכח מכאן, ש<b>לא אתי מיאון דחבריה</b>, בבעל השלישי, <b>ובטיל לגיטא דידיה</b>, שנתן הבעל השני!
והרי זה בסתירה לדין שאומרת המשנה לפני כן, שהמיאון אחר הגט מבטל את הגט שקדם לו.
וטעמו של דבר, היות והמיאון הוא גילוי שהיא קטנה, ואין מעשיה כלום, ועוקר בכך המיאון בבעל השני גם את הקידושין של הבעל הראשון, וממילא אין גירושיה נחשבים גירושין.
<b>אמר רב יהודה אמר שמואל: תברא</b>, "שבור", חלק את המשנה לדברי שני תנאים החולקים זה עם זה, ו<b>מי ששנה זו</b>, את הדין הראשון, <b>לא שנה זו</b>, את הדין השני.
<b>אמר רבא: ומאי קושיא?</b> איזו סתירה היא זו!?
<b>ודלמא</b> רק <b>מיאון דידיה</b> שלו עצמו - <b>מבטל גט דידיה</b>, שנתן לפני המיאון!
אבל <b>מיאון דחבריה</b> - <b>לא מבטל גיטא דידיה!</b>
ותמהה הגמרא על חילוקו של רבא:
הרי גם רבא מודה שהמיאון מגלה שהיא קטנה ואין במעשיה כלום, ומהטעם הזה גם המיאון שמיאנה הקטנה בנישואי חבירו, צריכים לעקור גם את נשואיו, שקדמו לנישואי חבירו, וכיון שנעקרו קידושיו, אין גירושיו גירושין.
ובהכרח, שיש טעם אחר, שמכוחו לא עוקר המיאון בנישואי חבירו את נישואיו, שקדמו לנישואי חבירו, אלא רק את נישואי חבירו, שמיאנה בו.
ודנה עתה הגמרא בטעם החילוק הזה.
<b>ומאי שנא מיאון דחבריה, דלא מבטל גיטא דידיה</b> -
הרי הטעם לכך הוא, כי <b>איידי</b>, היות <b>ד</b>אשתו הקטנה לשעבר, שגירשה ונישאה לבעל אחר, עדיין היא <b>מכרת</b>, מכירה היא מזמן היותה אשתו, <b>ברמיזותיו וקריצותיו</b>, שהיה מפתה אותה בהן.
ולכן, יש לנו לחוש שמא <b>אזל</b>, שילך בעלה הקודם, שנתן לה את הגט, ו<b>משבש</b>, וישבש אותה ברמיזותיו וקריצותיו, ויפתה אותה שתמאן בבעלה כדי לחזור אליו, ויוציאנה מתחת בעלה, <b>ומייתי לה</b>, ויביאנה בחזרה אליו.
וכדי שלא ינהגו כך, תיקנו חכמים שאם גירשה בעלה, ונישאה לאחר, אפילו אם תצא מבעלה השני במיאון, שוב לא תחזור אליו.
ואם כן, יש להקשות, שגם היוצאת ב<b>מיאון דידיה</b>, לאחר שהוא עצמו גירשה והחזירה, <b>נמי לא ליבטל</b> המיאון בו את <b>גיטא דידיה!</b>
ואם תנשא לאדם זר, ותצא ממנו, תהיה אסורה לחזור אליו היות שגם בו עצמו שייך את אותו הטעם לגזירה, שלא יבטל המיאון בו את הגט שלו שקדם למיאון, <b>דאיידי דמכרת ברמיזותיו וקריצותיו</b> - <b>אזיל, משבש</b>, ומוציאה מתחת בעלה השני, <b>ומייתי לה</b>, ומביאה בחזרה אליו! ומשנינן: אין לנו לחוש שהוא יוכל לשבשה, ולהוציאה מתחת בעלה השני כדי להחזירה אליו. שהרי <b>הא כבר שבשא</b>.
שהרי בעבר, החזירה אליו אחר שגירש אותה, <b>ו</b>בכל זאת <b>לא אישבשא</b>, שאף על פי שהצליח להחזירה אליו אחר שגירשה, הוא לא הצליח לשכנעה להשאר תחתיו, שהרי רואים אנו שמיאנה בו ויצאה ממנו על אף רמיזותיו וקריצותיו.
אבל מי שגירש את אשתו הקטנה, והלכה ונישאה לאחר, שהוא זה שגירש אותה, והיא היתה רוצה להשאר תחתיו, הרי יכול הוא לפייסה שתחזור אליו, שהרי רצונה בו.
<b>אלא אי קשיא</b>, ממיאון <b>דחבריה</b> - <b>א</b>מיאון <b>דחבריה קשיא!</b> -
היות שבמשנתנו שנינו: <b>מיאנה בו, והחזירה, נתן לה גט, ונשאת לאחר, ונתארמלה או נתגרשה</b> - <b>אסורה לחזור לו</b>.
ומדייקת הגמרא: <b>טעמא דנתארמלה או נתגרשה</b> מהבעל השני, לכן אסורה היא לחזור אל בעלה הראשון, שגירשה.
<b>הא</b> אם <b>מיאנה</b> בבעל השני - <b>מותרת לחזור לו</b>, אל הבעל הראשון.
<b>אלמא, אתי מיאון דחבריה</b>, של הבעל השני, <b>ומבטל</b> את <b>גיטא דידיה</b>, של הבעל הראשון.
לפי שהמיאון מגלה שהיא קטנה, ואין לה צורך לצאת בגט, ואין גירושיה גרושין, ולכן אין הוא אסור להחזירה משום מחזיר גרושתו משנישאת.
<b>ורמינהי</b> סתירה מהמשך המשנה:
<b>הממאנת באיש, ונשאת לאחר, וגירשה,</b> ונישאה <b>לאחר, ומיאנה בו</b> -
<b>זה הכלל: כל</b> מי <b>שיצתה ממנו בגט</b> - <b>אסורה לחזור לו</b>.
וכל מי שיצאה ממנו <b>במיאון</b> - <b>מותרת לחזור לו</b>.
<b>אלמא לא אתי מיאון דחבריה, ומבטל גיטא דידיה</b>, על אף שהמיאון של חבירו הוא אחר הגט, והוא מגלה שהיא קטנה גם לגבי הגט של חבירו, שקדם לו!
<b>אמר רבי אלעזר: תברא! מי ששנה זו</b> - <b>לא שנה זו</b>.
<b>עולא אמר</b>: לעולם תנא אחד שנה את כל המשנה, ו<b>כגון שש</b>י<b>לשה בגיטין,</b> שקיבלה כבר גט משלשה בעלים, <b>דמיחזיא</b> שהיא נראית בכך <b>כגדולה.</b>
ולכן, אין מיאונה מבטל את הגטין שקדמו לו. שהרי בקבלת שלשה גיטין היא נראית שהיא מתנהגת כגדולה, ואין המיאון מראה על קטנותה, ואין המגרשים לפני המיאון רשאים להחזירה, לפי שנישאת לאדם זר אחרי גירושיה.
אבל, אם קיבלה רק שני גיטין משני בעלים, אכן בא המיאון של חברו ומבטל את כל הגטין שקדמו לו.
ועתה דנה הגמרא לדברי האומרים לעיל "תברא, מי ששנה זו לא שנה זו". ולדבריהם, יש במשנתנו תנא שאכן סובר כי "לא אתי מיאון דחבריה ומבטל גיטא דידיה"
והוינן. בה: <b>מאן תנא?</b> מיהו התנא ששנה דין זה, שאין מיאונו של חבירו מבטל את הגט שלו!?
<b>אמר רב יהודה אמר רב</b>: התנא ששנה זאת, הוא התנא הזה -
שכך שנינו: <b>מאי</b>, מהו ביאור הכתוב <b>דכתיב</b> בספר איכה [פרק ה] <b>"מימינו בכסף שתינו</b>. <b>עצינו במחיר יבאו</b>"?
<b>בשעת הסכנה</b>, בשעת השמד, שגזרו איסור על לימוד תורה, נתקיים האמור בפסוק הזה, שהוצרכו לשלם כסף רב עבור מענה לשאלה ש<b>נתבקשה</b> לה תשובה, בדבר <b>הלכה זו</b>:
<b>הרי שיצאה</b> הקטנה <b>מ</b>בעלה ה<b>ראשון בגט, ו</b>אחר כך יצאה <b>מ</b>בעלה ה<b>שני במיאון</b> - <b>מהו שתחזור לראשון?</b>
דהיינו, האם מיאון דחבריה מבטל גט דידיה?
ולא היה בידי חכמים פתרון לשאלה זו.
<b>שכרו אדם אחד בארבע מאות זוז, ושאלו את רבי עקיבא</b>, שהיה אסור <b>בבית האסורין</b> משום שלימד תורה, את השאלה הזאת, <b>ואסר</b> לה לחזור לבעלה הראשון.
וכן שאלו <b>את רבי יהודה בן בתירה</b> שהיה <b>בנציבין, ו</b>גם הוא <b>אסר!</b>
ולפי שניהם שנינו במשנתנו את הדין שלא אתי מיאון דחבריה ומבטל גיטא דידיה.
ומביאה עתה הגמרא את דברי רבי ישמעאל ברבי יוסי החולק על רב: <b>אמר רבי ישמעאל ברבי יוסי: ל</b>שאלה <b>זו</b> - <b>לא הוצרכנו</b> כלל לשאול, כי פשוט הדבר שמותר לה לחזור אל בעלה הראשון.
כי אם <b>לאיסור</b> אשת איש החמור, שבנישואין מן התורה הוא בעונש <b>כרת</b>, הקלת ו<b>התרת</b> להפקיע את נשואי קטנה על ידי מיאון בלבד, בלא גט, לפי שמיאונה בבעל מגלה לנו את קטנותה, ולכן אין מעשיה כלום -
<b>לאיסור</b> מחזיר גרושתו משנישאת לאחר, שהוא רק איסור <b>לאו</b> בלבד -
<b>לא כל שכן</b> שהתרת אותו על ידי מיאון, אפילו על ידי מיאון של חבירו!
שהרי המיאון בחבירו, מגלה לנו שהיא קטנה, ואין מעשיה כלום, ולכן גם קידושיה לבעל הראשון פוקעים במיאונה הזה, וממילא אין הוא נחשב למחזיר גרושתו!
ומעתה נמצא, כי מה שאמרנו שיש לחלק את דברי המשנה לפי שני תנאים, שכל אחד שונה אחרת, היינו רב [הנחשב גם הוא כתנא], ורבי ישמעאל ברבי יוסי.
ומוסיף רבי יוסי ברבי ישמעאל, ואומר:
<b>ברם</b>, אלא, <b>כך שאלו: הרי</b> ש<b>היתה</b> קטנה, שהשיאוה אמה או אחיה - <b>אשת אחי אמו</b>.
<b>שהיא</b> אסורה לו רק מדברי סופרים, ואפילו היתה גדולה והיו קידושיה מן התורה. כי אשת אחי אמו - היא רק <b>"שנייה" לו</b>, ואינה אסורה לו באיסור ערוה מן התורה.
<b>ונשאה אחיו מאביו, ומת</b> אחיו, ועתה נופלת לפניו לייבום הקטנה הזאת -
<b>מהו שתמאן השתא</b>, עתה, כשהיא שומרת יבם, בנישואיה הראשונים לאחי אמו, <b>ותעקרינהו</b> בכך <b>לנישואין קמאי</b>, של אחי אמו, ושוב לא תהיה אסורה עליו באיסור "שנייה", <b>ותתייבם</b> לו?
ושאלה זאת נשאלה רק באיסורי שניות. אבל באיסורי ערוה מן התורה, אין ספק שגם בנישואי קטנה, שהם רק מדרבנן, לא יכול מיאון שנעשה לאחר מיתת האח, להתירה ליבום!
והשאלה היא: האם <b>יש מיאון</b>, האם מועיל המיאון של היבמה בנישואיה הקודמים לנישואיה עם בעלה - <b>לאחר מיתה</b> של בעלה? (1)
והיינו, האם יכול המיאון שממאנת עתה היבמה בנישואין הקודמים לנישואיה עם בעלה המת, להתיר אותה עתה ליבם, <b>במקום מצוה</b> של יבום.
<b>או לא</b> מועיל עתה המיאון בנישואין הקודמים?
<b>שכרו שני בני אדם בארבע מאות זוז, ובאו</b> <b>ושאלו את רבי עקיבא בבית האסורין, ואסר</b> להתירה ליבום על ידי מיאון בנישואין הקודמים, לאחר מיתת האח.
וכמו כן שאלו <b>את רבי יהודה בן בתירה בנציבין, ואסר.</b>
<b>אמר רב יצחק בר אשיאן: ומודה רב,</b> החולק וסובר שלא אתי מיאון דחבריה ומבטל לגיטא דידיה, <b>ש</b>רק למגרש עצמו היא אסורה לחזור, לפי שלא הועיל מיאונה באחר, להתירה להחזירה משנישאת לאחר.
אבל <b>מותרת</b> היא להנשא לאחר המיאון בבעל האחר, אפילו <b>לאחיו של זה</b> שגירשה, <b>שנאסרה עליו</b> להחזירה אליו משנישאת לאחר.
לפי שמועיל המיאון בבעל האחר, להפקיע את כל קידושיה בעבר, היות והמיאון מגלה שהיא קטנה ואין מעשיה כלום.
ולכן היא מותרת לאחר המיאון הזה לכל הקרובים של כל בעליה בעבר.
ורק לדבר אחד לא הועיל המיאון הזה, לכך שתוכל לחזור לבעלים שהתגרשה מהם, ונישאה אחר כך לבעלים אחרים. לפי שזו היא תקנת חכמים בפני עצמה, שלא יועיל מיאונו כדי להחזירה אליו, ובכך למנוע ממנו את האפשרות להוציאה מתחת בעלה בקריצותיו ורמיזותיו כדי להחזירה אליו.
ומקשה הגמרא: <b>פשיטא</b> שמותרת לאחיו, שהרי המיאון הפקיע את כל נישואיה לכל בעליה הקודמים, ואין היא אסורה בקרובי בעליה, ורק היתה תקנת חכמים מיוחדת שהבעל המגרש לא יוכל להחזירה משנישאת, כדי למנוע לפתותה על ידי קריצותיו ורמיזותיו לצאת מתחת בעלה השני.
והרי רק <b>הוא</b>, הבעל המגרש, <b>ניהו</b>, הוא זה, <b>ד</b>היא <b>מכרת ברמיזותיו וקריצותיו</b>.
<b>אבל</b> ברמיזותיו וקריצותיו של <b>אחיו</b>, היא <b>לא</b> מכירה, ואינו יכול לפתותה, ומה חידוש יש בדבר שהיא מותרת לו!?
ומשנינן: <b>מהו דתימא, ליגזר האי</b>, שתהיה אסורה גם לאחיו, <b>אטו האי</b>, בגללו, שמא יאמרו אנשים שיראו שהיא מותרת לאחיו, שבטל הגט על ידי המיאון באחר, והיא מותרת לחזור אפילו לבעל שגירשה, גם לאחר שנישאת לאחר -
<b>קא משמע לן</b> רב יצחק בר אשיאן שלא גזרו לאוסרה לאחיו.
<b>ואיכא דאמרי</b> כך <b>אמר רב יצחק בר אשיאן: כשם שאסורה לו, כך אסורה לאחין.</b>
ותמהינן: <b>והא אינה מכרת בקריצותיהם ורמיזותיהם</b> של אחין ולמה אסרוה עליהן?!
ומשנינן: <b>גזירה</b> על <b>אחיו</b> - <b>אטו הוא</b>, בגלל הבעל המגרש, שלא יבואו להתיר גם לו להחזירה, בראותם שפקע ממנה איסור קרובות בעלה, ויחשבו שאפילו לבעל המגרש מותר להחזירה.
<big><b>מתניתין:</b></big>
<b>המגרש את האשה, והחזירה</b>, ואחר כך מת - הרי היא <b>מותרת ליבם</b>.
והיינו, שאין אומרים "נישואין הראשונים מפילים", וסיבת היבום לאח המייבם, מתחילה כבר בנישואי האח המת, ונמצא ש"שעת הנפילה" ליבום מתחילה מעת נישואי האח המת.
כי אם נאמר שנישואין הראשונים מפילים, נמצא כי בשעה שגירשה האח, היא נאסרת על היבם באיסור אשת אח שלא במקום מצוה בעת שהיא נופלת ליבום. ואיסור זה חל עליה עולמית, ואינו יכול להיות מותר גם אם יחזירנה אחיו, וימות, ותיפול ליבום מכיון שהחזירה אחיו לאשה.
כי כל איסור "אשת אח שלא במקום מצוה", שחל על האשה בזמן נפילתה ליבום, אין לו היתר לעולם. ואין מצות יבום, שתזדמן אחר כך, יכולה להתירו.
אלא, אדרבה, משחל עליה איסור "אשת אח שלא במקום מצוה" בזמן נפילה ליבום - שוב אין היא נופלת ליבום, וכדין שאר העריות, שהפקיעה אותן התורה מדין יבום.
אלא, רק "מיתה מפלת", ששעת הנפילה ליבום היא רק בעת מיתת האח, ולא בעת נישואי האח המת.
ולכן, גירושיה בזמן חיי האח אינם אוסרים אותה עולמית באיסור אשת אח שלא במקום מצוה, לפי שאין שעה זאת, שעת נפילה ליבום. ואם יחזירנה אחיו, וימות, הרי היא מתייבמת.
<h3> דף קט.</h3>
<b>ורבי אלעזר אוסר</b>, וטעמו מבואר בגמרא, האם הוא סובר שנישואין הראשונים מפילים, או מטעם אחר.
ב. <b>וכן המגרש את היתומה</b>, שהיא קטנה שהשיאוה אמה או אחיה, <b>והחזירה</b>. בין שהחזירה בקטנותה, ובין שהחזירה בגדלותה, הרי היא <b>מותרת ליבם</b>, ואין היא נאסרת בשעה שהיא גרושה מדין אשת אח שלא במקום מצוה, כי מיתה מפלת ולא נישואין מפילים.
<b>ורבי אלעזר אוסר.</b> וטעמו יבואר בגמרא.
ג. <b>קטנה שהשיאה אביה,</b> שקידושיה מן התורה, על ידי האב, <b>ונתגרשה</b>, שקיבל אביה את גיטה - אין היא חוזרת לרשות אביה, ואינו יכול אביה לקדשה שנית.
אלא, הרי היא <b>כיתומה בחיי האב,</b> שאין אביה יכול לקדשה, ואין היא יכולה לקדש עצמה מן התורה, והרי היא נשארת גרושתו מן התורה.
<b>ו</b>לכן, אם <b>החזירה</b> בעלה על ידי שהתקדשה בעצמה אליו, אין קידושיו קידושין מן התורה, והרי היא אסורה על אחיו מן התורה כדין ערות אשת אח. ואם מת בעלה לאחר שהחזירה, אין היא נופלת ממנו ליבום מן התורה, אלא היא אסורה עליו כדין ערות אשת אח, הילכך -
<b>דברי הכל</b> היא <b>אסורה ליבם.</b>
<big><b>גמרא:</b></big>
<b>אמר עיפה</b> [שם חכם]: <b>מאי טעמא דרבי אלעזר</b> האומר במשנתנו, שאם גירש האח המת את אשתו, והחזירה - הרי היא אסורה ליבם?
<b>הואיל ועמדה עליו שעה אחת באיסורא</b> של אשת אח שלא במקום מצוה, בזמן גירושיה.
<b>אמרו ליה רבנן לעיפה: אי הכי,</b> שאיסורה איסור ערוה של אשת אח - <b>חליצה נמי לא תיבעי!?</b>
<b>וכי תימא</b>, שמא תאמר, <b>הכי נמי</b>, שלפי רבי אלעזר אכן היא אינה צריכה אפילו חליצה.
אי אפשר לתרץ כך. כי -
<b>והתניא: משום רבי אלעזר אמרו</b> - <b>חולצת!</b>
<b>אלא אמר עיפה: רבי אלעזר</b> - <b>לא ידענא מאי טעמא</b>, מהו טעמו.
<b>אמר אביי: היינו טעמא דרבי אלעזר</b> -
<b>מספקא ליה אי מיתה מפלת</b> את היבמה לייבום, <b>אי</b> כח ה<b>נשואין הראשונים</b> הם ה<b>מפילים</b> ליבום, ולכן -
<b>אי מיתה מפלת</b> - <b>הא רמיא קמיה</b> נופלת לפניו <b>לייבום</b>, שלא נאסרה עליו בשעת נפילה.
<b>אי נשואין הראשונים מפילים</b> - <b>הא עמדה עליו שעה אחת באיסור</b> בזמן נפילה, כשגירשה אחיו.
<b>רבא אמר: לעולם פשיטא לרבי אלעזר</b> כחכמים <b>דמיתה מפלת</b> ולא הסתפק בדבר.
<b>ומיהו, הכל בקיאין</b>, יודעים, <b>בגירושין,</b>, שומעים על כך שהתגרשה, <b>ו</b>אולם <b>אין הכל בקיאין בחזרה</b>, שלא הכל שומעים על כך שהחזירה אליו. ואם מת, וייבם אותה אחיו, יבואו לומר שייבם את גרושת אחיו, שאסורה עליו בכרת! ופרכינן: <b>אדרבה,</b> אם <b>חזרה</b> אליו, לא יבואו לטעות, שהרי <b>כיון דיתבא תותיה</b>, היות ורואים אנשים שהיא יושבת תחתיו - <b>אית ליה קלא!</b> שהרי יש קול בדבר לכך שהחזירה אליו!
ומשנינן: <b>מי</b>, האם <b>לא עסקינן</b> במשנתנו גם במקרה <b>דאהדרה באורתא</b>, שהחזירה אליו בלילה, <b>ושכיב בצפרא</b>, ומת בבוקר, ולא ראו אותה חושבת בחזרה תחתיו, ולא התפרסם ברבים דבר חזרתה אליו.
ובמקרה שכזה, אם ייבם אותה אחיו, יבואו לומר שייבם את גרושת אחיו.
<b>רב אשי אמר: היינו טעמא דרבי אלעזר</b> -
<b>דגזר הני</b>, על כל המתגרשות בחיי הבעל והחזירן, שלא יתייבמו - <b>משום יתומה בחיי האב</b>, שקידשה אביה וקיבל את גיטה, שלדברי הכל אם שב בעלה <b>והחזירה</b> בקטנותה, ומת, אין היא מתייבמת, שהרי אסורה היא על אחיו באיסור אשת אח מן התורה, אך אין היא יבמתו מן התורה.
ומוכיחה הגמרא כדברי רב אשי.
<b>הכי נמי מסתברא,</b> כרב אשי.
<b>מדקתני סיפא: קטנה שהשיאה אביה, ונתגרשה</b>, וקיבל אביה את גיטה, הרי היא <b>כיתומה בחיי האב</b>. <b>ו</b>אם <b>החזירה</b> בעלה - <b>דברי הכל שאסורה ליבם.</b>
<b>האי</b> הלכה שכתבה המשנה כחלק ממשנתנו - <b>מאי למימרא?</b> מה חידוש בה יש בה, ולמה בחר התנא להשמיעה כאן, הא <b>פשיטא</b> היא, שהיות ולאחר שקידשה אביה וקיבל גרושיה, ויוצאת מרשותו לקידושין, שוב אין החזרתה מפילה אותה ליבום [באם ימות לאחר מכן הבעל שהחזירה], שהרי מן התורה היא אשת אח גרושה שאין לה היתר יבום, כיון שאינה חוזרת ונופלת מנשואין דאורייתא!
<b>אלא לאו, הא קא משמע לן</b> התנא בהשמיעו להלכה זו כאן, ד<b>טעמא דרבי אלעזר</b> הוא, משום <b>דגזר</b> על <b>הנך</b>, על אותן הנשים שגירשן בעליהן, והחזירן, שלא יתייבמו במותו, <b>משום האי</b>, שלא יבואו לטעות ולייבם גם יתומה בחיי האב, שקידשה אביה וקיבל גירושיה והחזירה בעלה בקטנותה, ומת - שהיא אסורה ביבום בכרת של אשת אח על אחיו.
ומסקינן: אכן <b>שמע מינה</b> ממשנתנו כרב אשי, שזה הוא טעמו של רבי אלעזר.
ומביאה הגמרא ראיה נוספת שאכן זהו טעמו של רבי אלעזר:
<b>תניא</b> בברייתא <b>כוותיה דרב אשי</b>:
<b>מודים חכמים לרבי אלעזר, בקטנה שהשיאה אביה, ונתגרשה</b>, שמעתה <b>הרי היא כיתומה בחיי האב</b>. <b>ו</b>אם <b>החזירה</b> בעלה - <b>שאסורה ליבם, מפני שגירושיה גירושין גמורין,</b> מן התורה, <b>ואין חזרתה חזרה גמורה</b>, שהרי היא קטנה המתקדשת מדעת עצמה, שאין בה תפיסת קידושין מן התורה, ואין היא נופלת ליבום מן התורה, אלא היא גרושת אחיו.
<b>במה דברים אמורים</b> שמודים חכמים לרבי אלעזר -
<b>שגירשה כשהיא קטנה, והחזירה</b> אליו <b>כשהיא קטנה</b>.
<b>אבל</b> אם <b>גירשה כשהיא קטנה, והחזירה כשהיא גדולה</b>, שבהחזרתו אז הוא מקדש אותה מן התורה.
<b>אי נמי</b>, אם <b>החזירה כשהיא קטנה, וגדלה אצלו, ומת</b>, שחלו קידושיו מן התורה, כיון שאנו אומרים שסתם ביאה ראשונה שבא עליה כשגדלה הרי היא קידושין מן התורה, ואחר כך מת בעלה שהחזירה בקידושין מן התורה, והרי היא נופלת לפני אחיו -
<b>או חולצת או מתייבמת</b>.
<b>משום רבי אלעזר אמרו: חולצת ולא מתייבמת.</b>
ומוכח מכך שהביאה המשנה תחילה את הודאת חכמים לרבי אלעזר ביתומה בחיי האב, שרבי אלעזר גזר בכל הגרושות שהחזירון בעליהן שלא תתייבמנה משום יתומה בחיי האב. ועל כך אמרו חכמים, שאף על גב שביתומה בחיי האב הם מודים לו, אך בגזירתו על כל הנשים הגרושות שהחזירון בעליהן, הם חולקים עליו.
<b>בעא מיניה רבא מרב נחמן</b>: אשה שגירשה בעלה והחזירה, שלפי רבי אלעזר אם מת בעלה היא אינה מתייבמת משום גזירה שלא יבואו לייבם יתומה בחיי האב שהחזירה בעלה -
<b>צרתה</b> של אותה אשה, שלא גירשה הבעל אלא היתה תחתיו כל הזמן - <b>מהו</b> דינה?
<b>אמר ליה</b> רב נחמן: <b>היא גופה</b>, זו שהתגרשה והחזירה, הרי רק מכח <b>גזירה</b> מדרבנן אינה מתייבמת. <b>ו</b>כי <b>אנן ניקום וניגזור</b> על צרתה שגם היא לא תתייבם, ויהיה הדבר הזה <b>גזירה לגזירה?</b> ופרכינן על רב נחמן: <b>והא תניא, משום רבי אלעזר אמרו</b> במחזיר גרושתו, ומת: <b>היא וצרתה חולצת!</b>
והוינן בה: וכי <b>היא וצרתה סלקא דעתך</b> ששתיהן חולצות, והרי די בחליצה לאחת מהן כדי לפטור צרתה?
<b>אלא לאו,</b> כך יש לתקן את הברייתא: <b>או היא או צרתה חולצת!</b>
אבל מוכח, שגזרו על צרת מחזיר גרושתו שלא תתייבם, וכנגד דברי רב נחמן!
ומשנינן: וכי <b>לאו תרוצי קמתרצת</b> לברייתא, שאין לשונה מתוקן, אלא צריך תיקון!
אם כן <b>תריץ</b> נמי, ותתקן את לשון הברייתא, ש<b>הכי</b> קתני בה, לפי רב נחמן:
<b>היא</b>, הגרושה עצמה שהחזירה בעלה, <b>חולצת</b> ולא מתייבמת משום גזירה של יתומה בחיי אביה.
ואילו <b>צרתה</b> - <b>או חולצת או מתייבמת.</b> לפי שאין גוזרים גזירה לגזירה.
<big><b>מתניתין:</b></big>
א. <b>שני אחין</b> שהיו <b>נשואין לשתי אחיות</b> יתומות <b>קטנות</b> בקידושי דרבנן.
<b>ומת בעלה של אחת מהן</b>, ונופלת לפני אחיו ליבום [מדרבנן], אחות אשתו [מדרבנן] -
הרי זו <b>תצא משום "אחות אשה</b>", מדרבנן, ואינה צריכה לא חליצה ולא יבום.
<b>וכן</b> הוא הדין בשני אחים שהיו נשואים <b>שתי חרשות,</b> שדינן כקטנות.
ב. אך אם היו שני האחים נשואים לשתי אחיות, האחת <b>גדולה</b>, שנישואיה מן התורה, <b>ו</b>השניה <b>קטנה</b>, שנישואיה הם רק מדרבנן. הרי -
אם <b>מת בעלה של קטנה</b> - <b>תצא הקטנה משום</b> ערות <b>אחות אשה</b> מן התורה, והרי היא פטורה מן החליצה ומן היבום.
ואולם, אם <b>מת בעלה של גדולה</b> -
ונמצא שנופלת עתה לפני בעלה של האחות הקטנה, יבמה מן התורה, שהיא אחותה של אשתו מדרבנן.
הרי מעתה יש לנו לדון מה דינן של שתי האחיות -
האחות הגדולה, היבמה, הנופלת מהאח שמת אל האח החי, אינה פטורה מן החליצה והיבום כדין ערות אחות אשתו מן התורה, שהרי היא רק אחות אשה מדרבנן.
אלא היא רק אסורה עליו ביבום מדרבנן, מחמת היותה אחות אשתו מדרבנן.
ואילו אשתו הקטנה של האח החי, היא אחותה של אשה הזקוקה ליבום מן התורה, והדין שלה תלוי בשאלה אם קרובות היבמה נאסרות על היבם בשעה שהיבמה זקוקה ועומדת ליבם.
למאן דאמר "יש זיקה", נחשבת הזיקה שבין היבם ליבמתו כקשר של אישות [מן התורה], עד שבאו חכמים ואסרו את קרובותיה של היבמה על היבם [וכן את קרובות היבם על היבמה.
ולפיו תאסר האחות הקטנה, אשתו של האח החי, עליו, כדין "אחות זקוקתו".
ואילו למאן דאמר "אין זיקה", שמן התורה אין נחשבת זיקת היבמה ליבם כקשר של אישות, לא אסרו חכמים את קרובותיה של היבמה על היבם, ואין אשתו הקטנה של היבם נאסרת עליו משום אחות זקוקתו.
ונאמרו בדין זה שלש דעות:
הדעה הראשונה:
<b>רבי אליעזר אומר</b>: אין אשתו הקטנה יכולה להשאר תחתיו היות והיא אסורה עליו משום "אחות זקוקתו".
ולכן, <b>מלמדין את הקטנה שתמאן בו</b>, בבעלה, וייעקרו בכך נישואיה מכאן ולהבא למפרע. ואז יוכל היבם ליבם את אחותה שנופלת לפניו ליבום מן התורה.
לפי שלאחר המיאון, אין עליה כל איסור של אחות אשה, אפילו לא מדרבנן, וכמו ששנינו, שאחר המיאון פוקעים כל איסורי הקירבה של הבעל והאשה היות והמיאון עוקר למפרע את קידושיה, והרי היא כמי שלא נישאה לו כלל.
הדעה השניה:
<b>רבן גמליאל אומר</b>: אין מלמדים אותה למאן, לפי שמותר לה להשאר תחתיו. כי לדעתו, אין כלל איסור של "אחות זקוקה", היות וסבר רבן גמליאל ש"אין זיקה".
אלא, <b>אם מיאנה</b> מעצמה - <b>מיאנה,</b> ואז, תתייבם אחותה הגדולה.
<b>ואם לאו</b>, אם לא מיאנה מעצמה, <b>תמתין</b> אשתו הקטנה תחתיו <b>עד שתגדיל</b>.
<b>ו</b>משתגדיל, ויהיו נישואיה מן התורה - <b>תצא הלזו</b>, אחותה היבמה, <b>משום</b> ערות <b>אחות אשה</b>, שיוצאת בלי חליצה.
אבל לא יחלוץ לאחות היבמה לפני שתגדיל אשתו, כי אז תאסר עליו אשתו משום "אחות חלוצתו".
הדעה השלישית:
<b>רבי יהושע אומר</b>: אין לשתי האחיות תקנה לגביו.
היות וסובר רבי יהושע ש"יש זיקה", ונאסרת עליו אשתו מדין אחות זקוקתו. והוא צריך לגרשה בגט, ואז נאסרת עליו אחותה הגדולה מדין "אחות גרושתו" [מדרבנן].
ו<b>אי</b> [אוי] <b>לו על אשתו,</b> ו<b>אי</b> [אוי] <b>לו על אשת אחיו</b>.
<b>מוציא את אשתו בגט, ואשת אחיו בח ליצה.</b>
ולרבי יהושע אין מלמדים אותה למאן, כי הוא סובר שיש להתרחק מן המיאונים.
<big><b>גמרא:</b></big>
שנינו במשנה את דעת רבי אליעזר שמלמדים את אשתו הקטנה שתמאן בבעלה.
ופרכינן: <b>ומי שרי</b> ללמד את הקטנה שתמאן בבעלה!?
<b>והתני בר קפרא: לעולם ידבק אדם בשלשה דברים, ויתרחק משלשה דברים</b>:
<b>ידבק בשלשה דברים: בחליצה, ובהבאת</b> <b>שלום, ובהפרת נדרים</b>, וכפי שיבואר להלן.
<b>ויתרחק משלשה דברים: מן המיאון, ומן הפקדונות, ומן הערבונות</b> [שלא יהא ערב], וכפי שיבואר להלן!
ומשנינן: כאן שהוא <b>מיאון דמצוה</b>, לצורך קיום מצות יבום מן התורה - <b>שאני!</b>
<b>גופא, תני בר קפרא: לעולם ידבק אדם בשלשה דברים</b>:
<b>בחליצה</b> ולא ביבום - <b>כאבא שאול</b>.
<b>דתניא, אבא שאול אומר: הכונס את יבמתו לשם נוי,</b> או <b>לשם אישות,</b> או <b>לשם דבר אחר</b>, חוץ מאשר קיום מצות יבום - הרי זה <b>כאילו</b> הוא <b>פוגע בערוה</b> של אשת אח. <b>וקרוב בעיני להיות הולד</b> הנולד מהיבום, <b>ממזר.</b>
<b>בהבאת שלום</b> - <b>דכתיב</b> בספר תהלים [פרק לד] <b>"בקש שלום, ורדפהו!</b>"
<h3> דף קט:</h3>
<b>ואמר רבי אבהו: אתיא</b>, בא הלימוד על כך בגזירה שוה - <b>"רדיפה רדיפה</b>", המלמדת על גודל תשלום השכר הצפוי למי שעוסק בהבאת שלום, שהוא כמו השכר למי שגומל חסד, שהקרן קיימת לו לעולם הבא, והפירות בעולם הזה.
<b>כתיב הכא</b> בהבאת שלום [תהלים לד] <b>"בקש שלום, ורדפהו</b>".
<b>וכתיב התם</b> בגמילות חסד [משלי כא] <b>"רודף צדקה וחסד</b> - <b>ימצא חיים, צדקה</b> [בעולם הבא] <b>וכבוד</b> [בעולם הזה]"
<b>בהפרת. נדרים</b> - <b>כרבי נתן</b>.
<b>דתניא, רבי נתן אומר: הנודר</b> נדר הרי הוא חוטא - <b>כאילו בנה במה</b> להקריב עליה קרבן, בשעת איסור הבמות.
והיינו, כשם שהבונה במה כונתו אמנם טובה, שרוצה להקריב עליה קרבן, אך מעשיו אינם רצויים, לפי שאסור להקריב קרבן מחוץ למקום המקדש, בזמן שיש איסור להקריב בבמה - כך הוא במי שנודר נדר, שמתכוון אמנם לטובה, אבל אין הנדר רצוי, לפי שהוא מביא לידי חטא, שלעתים הוא נכשל ואינו מקיימו, ועובר על "לא יחל דברו".
ולכן העוסק בהפרת נדרים, שלא יהיו קיימים - הרי הוא משובח.
<b>והמקיימו</b> לנדר, והיינו, שאינו דואג להפר אותו, אלא עומד על קיומו - <b>כאילו הקריב עליה</b> [על הבמה, בזמן איסור הבמות] <b>קרבן.</b>
<b>ויתרחק משלשה דברים.</b>
<b>מן המיאונין</b> - <b>דלמא גדלה, ו</b>אז, <b>מיחרטא בה</b> מן המיאון.
<b>מן הפקדונות</b> - <b>בבר מתא,</b> שלא יקבל פקדון מבן עירו, כיון שהוא רגיל להיות אצלו, <b>דבייתיה</b>, ביתו של מקבל הפקדון, <b>כי בייתיה דמי</b>, דומה הוא למפקיד כאילו הוא ביתו.
דהיינו, שיכול המפקיד ליטול בקלות את פקדונו מבית הנפקד מבלי שהנפקד ישים לב לכך. ולאחר מכן, יחזור המפקיד ויתבע ממנו את פקדונו, או את תשלום דמיו.
<b>מן הערבון</b> - <b>בערבי שלציון.</b>
<b>דאמר רבי יצחק, מאי</b>, מהו ביאור הכתוב <b>דכתיב</b> בספר משלי [פרק יא] <b>"רע ירוע, כי</b> <b>ערב זר</b>. ושונא תוקעים - יוכיח"!?
"רע ירוע" - <b>רעה אחר רעה תבא</b>,
"כי ערב זר" - <b>למקבלי גרים,</b> לפי שמערבים גרים, שהם "זרים", בתוך עם ישראל, וכפי שיבואר.
<b>ולערבי שלציון</b>.
על שם מקום הנקרא "שלציון", שמנהג המקום הזה שגובים המלוים את החוב מהערב, ומניחים את הלוה לנפשו.
או שהוא לשון נוטריקון "שלוף דוץ", שהמלוה "שולף" את עצמו מלהתעסק בגביה עם הלוה, ו"תוקע" [שהוא לשון "דוץ"] את עצמו לגבות את חובו ישר מהערב.
ולשון הכתוב "ערב" מכוון גם עליהם.
<b>ולתוקע עצמו לדבר הלכה</b>, שאומר דייני שאלמד תורה, אך לא אקיימנה, ואקבל שכר על לימודי. וכמו שנאמר בסופו של הפסוק "ושונא תוקעים יוכיח".
ומבארת הגמרא את שלשת הדברים:
<b>מקבלי גרים</b> - <b>כרבי חלבו</b>.
<b>דאמר רבי חלבו: קשים גרים לישראל, כספחת בעור.</b> וכדברי הכתוב בישעיה [פרק יד] "ונלוה הגר עליהם, ונספחו על בית יעקב".
וקשים הגרים לישראל, לפי שאינם בקיאים בדקדוקי המצוות, ואינם נוהגים כהלכה, ולמדים ישראל מהם לעשות כמותם.
<b>ערבי שלציון</b> - <b>דעבדי "שלוף דוץ</b>". כמבואר לעיל.
<b>תוקע עצמו לדבר הלכה</b> -
<b>דתניא, רבי יוסי אומר: כל האומר</b> על עצמו <b>"אין לו תורה</b>", דהיינו, איני עוסק בתורה - <b>אין לו</b> שכר על לימוד <b>תורה!</b>
והוינן בה: <b>פשיטא</b> שאין לו שכר על תורה שלא למד!
ומשנינן: <b>אלא</b>, כך יש לומר: <b>כל האומר אין לו אלא תורה</b>, שדי לו בלימוד תורה, מבלי לקיים מצוותיה - <b>אין לו</b> שכר <b>אלא</b> על לימוד <b>תורה.</b>
ופרכינן: <b>הא נמי</b> - <b>פשיטא</b> הוא, שהרי לא קיים מצוות אחרות מלבד תלמוד תורה!?
ומסבירה הגמרא הסבר אחר:
<b>אלא,</b> כך השמיענו רבי יוסי, <b>דאפילו</b> שכר על לימוד <b>תורה, אין לו.</b>
ומבארת הגמרא: <b>מאי טעמא</b> הפסיד את שכרו על לימוד תורה שלמד?
<b>אמר רב פפא, אמר קרא</b> [דברים ה] <b>"ולמדתם</b> - <b>ועשיתם</b>".
<b>כל שישנו בעשיה</b> של מצות התורה - <b>ישנו ב</b>שכר של <b>למידה</b>.
<b>כל שאינו בעשיה</b> - <b>אינו ב</b>שכר של <b>למידה.</b>
וחוזרת הגמרא ומעמידה את ההסבר הקודם:
<b>ואיבעית אימא, לעולם כדאמריתו מעיקרא</b>, ש<b>כל האומר "אין לו אלא תורה</b>" - <b>אין לו אלא</b> שכר על <b>תורה</b>.
ומה שהקשינו שדבר פשוט הוא, יש לתרץ: <b>לא צריכא, דקא מגמר לאחריני</b>, שהוא מלמד תורה לאנשים אחרים, <b>ו</b>הם <b>אזלי ועבדי</b>, הולכים ומקיימים את המצוות על פי לימודו.
<b>מהו דתימא אית ליה אגרא לדידיה</b>, שיש לו שכר על קיום מצוות שעשו האחרים על פי מה שלמדם, אף על פי שהוא אינו מקיים מצוות אלא רק לומד תורה ומלמדה.
<b>קא משמע לן</b> שקיום המצוות על ידי אחרים שלימדם תורה אינו מזכה אותו בשכר המצוות, לפי שהוא עצמו אינו מקיים מצוות.
ומביאה הגמרא הסבר שלישי:
<b>ואיבעית אימא, "תוקע עצמו לדבר הלכה</b>" - מדובר <b>בדיינא, דאתי דינא לקמיה</b>, בדיין שבא דין לפניו, <b>וגמר הלכה</b>, ואין הוא יודע את ההלכה בדין שלפניו אלא הוא יודע מה היא ההלכה במקרה דומה, <b>ומדמי מילתא למילתא</b>, ומדמה את המקרה שבא לפניו להלכה במקרה האחר.
<b>ואית ליה רבה</b>, ויש לו רב במקומו, שיכול הוא לשאול את ההלכה ולדעת אותה על בוריה מבלי לדמות מילתא למילתא, <b>ולא אזיל משאיל</b>, ואין הוא הולך לשאול את הרב מה היא ההלכה, אלא "תוקע" את עצמו להשען ולסמוך על עצמו, לפסוק לבדו את ההלכה על ידי דימוי של מילתא למילתא.
כמו שמצינו <b>דאמר רבי שמואל בר נחמני</b> <b>אמר רבי יונתן</b> שאין לו לדיין לבטוח בעצמו אלא לירא מהכרעת הדין:
<b>לעולם יראה דיין עצמו כאילו חרב מונחת לו בין יריכותיו, וגיהנם פתוחה לו מתחתיו</b>
<b>שנאמר</b> [שיר השירים ג] <b>"הנה מטתו שלשלמה, ששים גבורים סביב לה, מגבורי ישראל</b> - <b>מפחד בלילות</b>".
"מטתו שלשלמה" - הכונה היא לבית המקדש, ששם הוא מקומו של הקב"ה, שהוא מלך שהשלום שלו. וסמוך לבית המקדש נמצאת לשכת הגזית, ובה מושב הסהנדרין.
וה"גבורים" - הם הדיינים, שצריכים גבורה לדון, <b>מפחד של גיהנם, שדומה ללילה</b>, כי שמא לא ידונו נכון, וייענשו על טעותם.
<b>רבן גמליאל אומר: אם מיאנה</b> מיאנה, ואם לאו, תמתין עד שתגדיל, ותצא הלזו משום אחות אשה.
<b>בעא מיניה רבי אלעזר מרב: מאי טעמא דרבן גמליאל</b> שאמר, כשתגדיל אשתו, תצא אז היבמה אפילו בלי חליצה, כדין ערות אחות אשה?
האם <b>משום דקסבר</b> ש<b>קידושי קטנה "מיתלא תלו</b>", שתלויים ועומדים הם, לפי שמעשה הקידושין של קטנה אינו יכול לחול מן התורה בהיותה קטנה, אבל, <b>וכי גדלה</b> הקטנה - <b>גדלי</b> קידושיה <b>בהדה</b>, יחד עמה! (1) והיינו, שלא חלו קידושיה מן התורה אלא כל זמן שהיא קטנה. אבל משהגדילה - חלו עתה קידושיה שקיבלה בהיותה קטנה, מאליהם, ו<b>אע"ג דלא בעל</b> אותה בעלה לאחר שגדלה, ולא עשה בה עתה כל מעשה קידושין, או מעשה אישות היכול להחשב כקידושין, בכל זאת היא מקודשת לו מן התורה.
ולכן תצא אחותה בלי חליצה. כי מתברר עתה, משגדלה, למפרע, שלא היתה כל זיקה בין אחותה ליבם, היות והועילו קידושיו באחותה [שעשה בה עוד לפני נפילתה של האחות ליבום, אם כי חלותם היא רק בזמן שהגדילה].
וכמו בכל נפילה ליבום של ערות אחות אשה מן התורה, שלא נוצרת כלל זיקה בין היבמה ליבם, ולכן אין היא צריכה חליצה כדי להיות מותרת לשוק!
<b>או דלמא</b>, אכן חלה הזיקה בין היבמה ליבם, כי לא הועילו קידושיו באחותה בהיותה קטנה מן התורה כלל. ואם לא יבוא עליה משהגדילה, ולא יקנה אותה לאחר שהגדילה, לא יחולו הקידושין שעשה בה בקטנותה, ולא תצא אחותה היבמה משום אחות אשה.
ומה ששנינו בדעת רבן גמליאל, שלאחר שהגדילה תצא אחותה היבמה ללא חליצה - הוא מפני שבא עליה וקנאה, לאחר שהגדילה.
וקידושיה עתה יש בכוחם להפקיע את הזיקה של אחותה שהיתה בה עד עתה מן התורה, <b>משום דקסבר</b> רבן גמליאל שיבם <b>המקדש אחות יבמה</b> שנפלה לפניו ליבום - <b>נפטרה</b> בכך ה<b>יבמה והלכה לה</b>.
וחולק רבן גמליאל על רבי יהודה בן בתירא, הסובר לעיל [בדף מא א] שהמקדש אחות יבמה, אין קידושיו מפקיעים את הזיקה [לפחות מדרבנן], ורק נישואין מפקיעים אותה.
ולפי הצד הזה, רק <b>אי בעל</b> את אשתו לאחר שהגדילה, שקנאה בכך לאשה מן התורה, <b>אין</b>. אז תצא אחותה משום אחות אשה בלי חליצה.
אבל <b>אי לא בעל</b> את אשתו משהגדילה - <b>לא</b> תצא אחותה משום אחות אשה בלי חליצה, שהרי עדיין היא זקוקה לו מן התורה.
<b>אמר ליה</b> רב: <b>היינו טעמא דרבן גמליאל, משום דקסבר</b> רב ש<b>המקדש אחות יבמה</b> - <b>נפטרה יבמה, והלכה לה</b>
ולכן, רק <b>אי בעל</b> את אשתו משהגדילה, <b>אין</b>, אז תצא אחותה בלי חליצה. אבל <b>אי לא בעל</b> - <b>לא</b> תצא אחותה, אלא בחליצה.
<b>אמר רב ששת: אמינא,</b> סברתי, <b>כי ניים ושכיב רב</b>, בשעה ששכב רב כשהוא מנומנם, <b>אמר להא שמעתא</b>, ענה כך רב לרבי אלעזר, על שאלתו.
דהרי <b>תניא: המקדש את הקטנה</b> - <b>קידושיה תלויין</b>.
ומוכיח רב ששת: <b>מאי</b>, מה היא משמעות דברי הברייתא ש"קידושיה <b>תלויין</b>", <b>לאו</b>, הלא כך היא משמעותם, שהם תלויים ועומדים עד שתגדיל, <b>כי</b>, כאשר <b>גדלה</b>, כשתגדל הקטנה - <b>גדלי</b> קידושיה <b>בהדה</b>, יחד עמה, <b>ו</b>הרי היא נהיית אשתו מן התורה, <b>אף על גב דלא בעל</b> אותה, אלא חלים עתה מן התורה קידושיה שעשה בה בשעת קטנותה.
<b>אמר ליה רבין בריה דרב נחמן</b> לרב ששת: לא לכך התכוונה הברייתא באומרה ש"קידושיה תלויים", אלא להיפך, שלדעת הברייתא, אין נעשים קידושיה מן התורה כשהיא גודלת, אלא הם תלויים בכך שיבעול אותה, ובביאתו הוא יקדשנה וישאנה לו לאשה, מן התורה.
וכך אמרה הברייתא: <b>הא מילתא דקטנה</b>, אותם קידושין שתיקנו חכמים לקטנה, שיוכלו אמה או אחיה לקדשה ולהשיאה - אין הקטנה סומכת עליהם, אלא היא חושבת למאן בו.
כי הרי עתיד נישואיה עמו כשתגדל אינו בטוח, כי כל זמן שהיא קטנה קידושיה הם <b>"מיתלא תליא וקיימא</b>" - תלויים ועומדים הם בספק מה יעשה בה בעלה כשתגדל.
כי רק <b>אי בעל</b> אותה בעלה כשתגדל, <b>אין</b>, אז היא תהיה לאשתו מן התורה.
אך <b>אי לא בעל</b> אותה בעלה לאחר שתגדל, <b>לא</b> תהיה אשתו מן התורה.
ודבר זה, שכל עתיד נישואיה עמו הוא בספק מה יעשה עמה בעלה כשתגדל, גורם לה שלא תסמוך דעתה על קידושין אלו עתה, אלא חושבת כל הזמן למאן בקידושיו.
משום <b>דאמרה: הוא</b>, מצבו של בעלי, <b>עדיף מינאי</b>, מהמצב שלי.
כי כשאגדל אהיה תלויה ברצונו, שאם יבעל אותי אהיה אשתו מן התורה, ואם לא יבעלני יכול הוא להוציאני בגט בעל כרחי. אך אני לא אוכל אז למאן, כי לא מועיל המיאון אלא בקטנות.
<b>ואנא</b>, ואני, מצבי עתה, כאשר אני קטנה - <b>עדיפנא מיניה</b>, עדיפה אני עתה ממנו, כי ביכולתי למאן ולצאת בלא גט.
ומקשה הגמרא: <b>ו</b>כי <b>סבר רב</b> שרק <b>אי בעיל</b> בעלה כשתגדל, <b>אין</b>, אז היא נהיית לאשתו מן התורה, אבל <b>אי לא בעיל</b> אותה בעלה כשתגדל, <b>לא</b> תהיה אשתו מן התורה!?
<b>והא איתמר: קטנה שלא מיאנה</b> בבעלה בעת היותה קטנה, <b>והגדילה, ועמדה ונשאת</b> לאדם אחר, בלי שקיבלה גט מבעלה -
<b>רב אמר אינה צריכה גט משני</b>, שאין נישואיה אליו כלום, לפי שהיא אשתו של הראשון.
<b>ושמואל אמר צריכה גט משני</b>, כיון שנישואיה לראשון אינם אלא מדרבנן.
ומוכח שלפי רב היא נחשבת נשואה לראשון מן התורה, משתגדל.
<h3> דף קי.</h3>
ומניחה הגמרא: <b>מאי לאו</b>, האם לא מדובר, בכגון <b>דלא בעל</b> אותה בעלה כשגדלה, ובכל זאת היא מקודשת לו מן התורה לפי רב, היות וחלו עתה הקידושין שנעשו בה בקטנותה!
ודוחה הגמרא: <b>לא</b> מדובר בשלא בעל. אלא בכגון <b>דבעל</b> אותה משהגדילה, וסתם ביאתו בה כשהגדילה היא לשם קידושין מן התורה, שהרי יודע הוא שקידושי קטנה אינם כלום.
ותמהה הגמרא: <b>אי</b> מדובר <b>דבעל</b> אותה בעלה, והרי היא קנויה לו מן התורה, אם כן, <b>מאי טעמא דשמואל</b>, שהצריכה גט מהשני, והרי אין תפיסת קידושין באשת איש?
ומשנינן: <b>קסבר</b> שמואל ש<b>כל הבועל</b> - <b>על דעת קדושין הראשונים הוא בועל.</b> שאינו מכוון בשעה שבא עליה בגדלותה, לקנותה עתה מן התורה, אלא הוא ממשיך את האישות הקודמת, שאינה אלא מדרבנן, ולכן היא צריכה גט מהשני.
ונמצא שמחלוקתם של רב ושמואל, היא בשאלה אם אדם בועל על דעת קדושין הראשונים, שאינו חושב שמא הוא צריך לחדש דבר מה בבעילתו, או שאינו בועל על דעת הקידושין הראשונים, אלא מחשב מהי מהות הבעילה שהוא עושה עתה, אם יש לו לחדש בה דבר מה.
ומקשה הגמרא על הסבר זה:
<b>והא</b> כבר <b>פליגי בה</b> רב ושמואל <b>חדא זימנא</b> בשאלה אם אדם בועל על דעת קידושין הראשונים. ואם כן, לא יתכן שזהו הסבר מחלוקתם כאן.
<b>דאיתמר: קדשה</b> לאשה <b>על תנאי</b>, שלא יהיה בה מומים או שלא יהיו עליה נדריה -
<b>ו</b>אחר כך <b>כנסה</b> לחופה <b>סתם</b>, בלי שיזכיר את תנאו -
ואחר כך נמצאו בה מומים, או שהיו עליה נדרים -
<b>רב אמר: צריכה הימנו גט</b>.
<b>ושמואל אמר: אינה צריכה הימנו גט</b>.
וביאור מחלוקתם, הוא:
<b>רב אמר צריכה הימנו גט, כיון דנסבה</b>, שנשאה ובא עליה - <b>אחולי אחליה</b>, מחל לה בשעת ביאה, <b>לתנאיה</b> שהתנה עמה בשעת קידושיה.
כיון שיודע הוא בשעת ביאה, שהתנאי שעשה בקידושיו יכול לבטל את הקידושין, אם אכן יהיו בה מומים, או ימצאו עליה נדרים, ויתכן שעתה הוא בא על אשה שאינה מקודשת לו - הרי הוא מחשב בשעת ביאה למחול על תנאו, ולקנות אותה לאשה בביאה זו, ולכן היא צריכה ממנו גט.
<b>ושמואל אמר אינה צריכה הימנו גט</b>. זאת, על אף שהוא יודע בשעת ביאה שהיה תנאי בקידושיו שמכוחו יכולים להתבטל הקידושין, היות ו<b>כל הבועל</b> - <b>על דעת קדושין הראשונים הוא בועל!</b> שאינו מחשב בשעת ביאה מה הוא צריך לעשות עתה שתהיה ביאתו כהלכה, אלא מתנהג הוא כבעל באשה על סמך הקידושין שעשה בעבר.
ומשנינן: <b>צריכא</b> להשמיע את מחלוקתם של רב ושמואל בשני המקרים!
[לפי גירסת רש"י]
<b>דאי איתמר</b> מחלוקתם רק <b>בהא</b>, בקטנה שלא מיאנה, והגדילה, ונישאת לאחר -
הייתי אומר, שרק <b>בהא קאמר רב</b>, שכיון שגדלה, הוא מעלה זאת בדעתו שאין היא אשתו מן התורה כלל, ולכן הוא מכוין בביאתו לקנותה, <b>משום דליכא תנאה</b> שיבטל את הקידושין, אלא הם אינם קיימים בודאות מן התורה.
<b>אבל בההיא</b>, במקדש על תנאי, <b>דאיכא תנאה</b> בקידושיו, ורק משום כך הם יכולים להבטל, אך אם לא יהיו בה מומים, או לא ימצאו עליה נדרים, הם לא יתבטלו -
<b>אימא מודה ליה</b> רב <b>לשמואל</b>, שאינו מחשב בביאתו עתה שמא אינה מקודשת לו, ואינו מכוין למחול לה על התנאי ולקדשה בביאה זו, אלא הוא בועל על דעת הקידושין הראשונים, תוך שהוא סומך בדעתו שהתנאי מתקיים, ואין בה מומים או אין עליה נדרים.
<b>ואי איתמר</b> מחלוקתם של רב ושמואל <b>בההיא,</b> במקדש על תנאי וכונס סתם, הייתי אומר שרק <b>בההיא קאמר שמואל</b> שהוא בועל על דעת הקידושין הראשונים, משום שהוא סומך בדעתו שהתנאי מתקיים.
<b>אבל בהא</b>, בקטנה שהגדילה, <b>אימא מודה ליה לרב</b> שהוא בועל כדי לקנותה עתה.
לכן <b>צריכא</b> להשמיע את מחלוקתם בשני המקרים.
ומקשה הגמרא: <b>ומי</b>, האם <b>אמר רב כי</b> רק אם <b>בעל, אין,</b> הרי היא מקודשת לו בבעילתו, ו<b>אי לא בעל</b>, היא <b>לא</b> מקודשת לו, ואין אנו אומרים בשעה שגדלה, חלו קידושיה שעשה בה בקטנותה למפרע?
<b>והא ההיא עובדא דהוה ב</b>מקום הנקרא <b>נרש, ואיקדישה כשהיא קטנה, וגדלה, ו</b>אז <b>אותביה</b> הושיבוה <b>אבי כורסייא</b>, באפריון, כדרך שמושיבים כלה בחופתה.
<b>ואתא</b> איניש <b>אחרינא, וחטפה</b> לכלה <b>מיניה</b>, מבעלה, וקידשה לו לאשה.
<b>ורב ברונא ורב חננאל, תלמידי דרב, הוו התם,</b> היו שם, <b>ולא הצריכוה גיטא מבתרא</b>, מהאיש השני, שחטפה וקידשה!
והניחה הגמרא, שהושיבוה באפריון כשגדלה, כמו בחופה רגילה, שעדיין לא נבעלה, ובכל זאת לא הצריכוה גט משני, ומוכח שחלו קידושיה בקטנות משגדלה, גם בלי בעילה, מן התורה!
<b>אמר רב פפא: בנרש מינסב נסיבי</b>, היו מקדשים אותה בבעילה, שבא עליה אחר שגדלה, ונושאים אותה בכך לאשה, <b>ו</b>רק <b>הדר</b>, לאחר שנבעלה בגדלותה, <b>מותבי</b> מושיבים אותה <b>אבי כורסייא</b>, באפריון.
<b>רב אשי אמר</b> טעם אחר, להסביר מדוע לא הצריכוה גט מהשני, שחטפה וקידשה לעצמו -
<b>הוא</b>, החוטף שקידשה לעצמו, <b>עשה שלא כהוגן</b> בחטיפתו ובקידושיה מתחת בעלה [מדרבנן], <b>לפיכך עשו בו</b> חכמים <b>שלא כהוגן, ואפקעינהו רבנן לקידושי מיניה</b>.
<b>אמר ליה רבינא לרב אשי: תינח דקדיש בכספא</b>, יכולים חכמים להפקיע את ממונו, ולומר שאין הם מעות קידושין אלא מעות מתנה. אלא אם -
<b>קדיש בביאה</b>, שאין לחכמים את מה להפקיע בכח הפקר בית דין שלהם - <b>מאי?</b>
ומשנינן: <b>שויוה רבנן לבעילתו</b> שתהא <b>בעילת זנות.</b>
<b>אמר רב יהודה אמר שמואל: הלכה כרבי אליעזר</b> שבמשנתנו, שאמר, מלמדים את הקטנה למאן בבעלה, כדי שיוכל לייבם את אחותה הנופלת לפניו ליבום, מן התורה.
<b>וכן אמר רבי אלעזר: הלכה כרבי אליעזר.</b>
<big><b>מתניתין:</b></big>
מי שמת בלי בנים והניח אחריו שתי נשים, אחת מהן מתייבמת או חולצת, והשניה מותרת לשוק אחרי ביאתה או חליצתה של הראשונה.
דין זה נוהג גם במקום שהיבום והחליצה הם מדרבנן, כגון בנישואי קטנה או חרשת.
במה דברים אמורים, בשתי נשים שהיו נשואיהן לבעלן בשוה.
אך אם היו נשואיהן שונים, כגון נישואי קטנה ונישואי חרשת -
לפי שנישואי קטנה הגדרתם הם "נישואי ספק", שהרי כל נישואיה תלויים ועומדים אם תמאן בהם אם לאו, ולכן הם בגדר ספק, אם הם קנין גמור, או אינם קנין כלל.
ואילו נישואי חרשת מוגדרים כנשואין "במקצת", שאינם גמורים, וכלשון הגמרא "קנויה, ומשויירת" (1) -
ולכן אין ביאתה של הקטנה פוטרת את צרתה החרשת, כי יתכן והקטנה אינה קנויה כלל, ואין ביאתה ביאת יבום, ולא נפטרה בכך צרתה החרשת.
וכמו כן אין ביאתה של החרשת פוטרת את צרתה הקטנה, לפי שהחרשת קנויה רק במקצת, והקטנה יתכן והיא קנויה קנין גמור, ואין ביאה במי שיש בה מקצת קנין פוטרת את מי שיש בה קנין גמור.
א. <b>מי שהיה נשוי</b> בנישואין דרבנן <b>לשתי יתומות קטנות</b>, שאינן אחיות, <b>ומת</b> -
ונפלו לפני אחיו ליבום, מדרבנן.
כיון שנישואיהן ויבומיהן שוים, לכן -
<b>ביאתה או חליצתה של אחת מהם</b> - <b>פוטרת צרתה.</b>
"ביאתה" של קטנה שנישאת - יכולה לפטור את צרתה גם בקטנותה, והיא כמו יבום מן התורה, הפוטר את הצרה.
ואילו "חליצתה" של קטנה שנישאת - יכולה לפטור את צרתה רק לאחר שגדלה הקטנה, לפי שאין קטנה חולצת.
<b>וכן</b> הוא הדין במי שהיה נשוי <b>שתי חרשות</b>, שקידושיהן ויבומיהן שוים, מדרבנן, שביאתה של אחת מהן פוטרת צרתה [וענין החליצה בחרשת יתבאר בגמרא].
ב. אבל מי שהיה נשוי <b>קטנה וחרשת</b> -
<b>אין ביאת אחת מהן פוטרת צרתה.</b>
כיון שאין אנו יודעים במי ניחא לו יותר, ומי נחשבת יותר לאשתו. (2) ג. ואם היה נשוי <b>פקחת</b> [גדולה] <b>וחרשת</b> -
<b>ביאת הפקחת</b> שהיא מן התורה, <b>פוטרת החרשת</b>.
<b>ואין ביאת החרשת</b>, שהיא בת יבום מדרבנן, <b>פוטרת את הפקחת</b>, שזקוקה ליבום או לחליצה מן התורה.
ד. וכמו כן, אם היה נשוי <b>גדולה וקטנה</b> -
<b>ביאת הגדולה</b> שהיא מן התורה <b>פוטרת</b> את <b>הקטנה</b>.
<b>ואין ביאת הקטנה</b> שהיא מדרבנן <b>פוטרת הגדולה</b>, שצריכה יבום או חליצה מן התורה.
<big><b>גמרא:</b></big>
שנינו במשנה: וכן מי שהיה נשוי שתי חרשות, דינן הוא כמי שהיה נשוי שתי קטנות, והיינו, שביאתה או חליצתה של אחת מהן, פוטרת צרתה.
והוינן בה: <b>ו</b>כי <b>חרשת</b> - <b>בת חליצה היא?</b>
<b>והתנן</b> [לעיל קד ב]: <b>חרש שנחלץ, וחרשת שחלצה, ו</b>ה<b>חולצת מן הקטן</b> - <b>חליצתה פסולה!</b>
ומשנינן: <b>אמר רב גידל אמר רב</b>: מה שאמרה המשנה שדין הנשוי שתי חרשות הוא כדין הנשוי שתי קטנות, מדובר רק <b>אביאה</b>, על כך שביאת אחת מהן פוטרת צרתה, ולא על חליצה.
כי רק במי שהיה נשוי שתי קטנות תיתכן חליצה, שחולצת הקטנה שנישאת, לכשתגדל. ולא בחרשת, שלעולם לא תיתכן בה חליצה.
<b>רבה אמר: אפילו תימא</b>, אפשר אפילו לומר, כי "וכן שתי חרשות" אמור גם <b>אחליצה</b>.
ולא יקשה לך מהמשנה האומרת שאין חליצה בחרשת. היות ויש לחלק -
<b>כאן</b>, במשנתנו, האומרת שתיתכן חליצה בחרשת, מדובר בה <b>בחרשת מעיקרא,</b> שמעולם לא היתה פיקחת.
<b>כאן</b>, במשנה לעיל, האומרת שאין חליצה בחרשת, מדובר בה <b>ב</b>מי שהיתה <b>פקחת, ואחר כך נתחרשה</b>.
וטעם החילוק ביניהן:
<b>חרשת מעיקרא,</b> שבה מדברת משנתנו, <b>כי היכי דעל</b>, כמו שתיקנו לה חכמים שתיכנס לבעלה על ידי רמיזה -
<b>הכי נפק</b>, כך יוצאת היא מהיבם בחליצה ברמיזה בלבד, מדרבנן.
אבל מי שהיתה <b>פקחת</b> בשעת נישואיה לבעלה, <b>ואחר כך נתחרשה</b>, והרי היא נופלת לפני היבם מן התורה - היא <b>לא</b> יכולה לחלוץ ברמיזה בלבד, היות <b>דמעכבא בה קרייה.</b>
שהקריאה "מאן יבמה", שצריכה היבמה לומר בעת חליצתה, היא לעיכובא מן התורה. והרי חרשת [שגם אינה מדברת], אינה יכולה לקרוא, ולכן לא תיתכן בה חליצה מן התורה.
<b>איתיביה אביי</b> לרבה: <b>ו</b>כי <b>חרשת מעיקרא</b> - <b>בת חליצה היא</b> מדרבנן!?
<b>והתנן</b> לקמן [קיב ב]: <b>שני אחין</b> - <b>אחד פקח ואחד חרש,</b> שהיו <b>נשואין לשתי נכריות</b> - <b>אחת פקחת</b>, לפקח, <b>ואחת חרשת</b>, לחרש.
<b>מת חרש בעל חרשת</b>, ונפלה לפני אחיו הפקח, ליבום מדרבנן -
<b>מה יעשה</b> היבם שהוא <b>פקח בעל פקחת?</b>
הרי לחלוץ לה אינו יכול, לפי שהחלוצה צריכה קריאה, והיא אינה יכולה לקרות.
אלא הרי הוא <b>כונס</b> את יבמתו החרשת, מדרבנן.
<b>ואם רצה</b> אחר כך <b>להוציא</b> אותה בגט על ידי רמיזה - <b>יוציא</b>, בלי צורך לחלוץ לה.
ואם <b>מת פקח בעל פקחת</b>, ונופלת לפני האח החרש ליבום, מן התורה! -
<b>מה יעשה חרש בעל חרשת?</b>
הרי לחלוץ לה אינו יכול, לפי שהוא אינו יכול לקרות, והקריאה מעכבת את החליצה.
אלא, הרי הוא <b>כונס</b> אותה, <b>ואינו מוציא</b> אותה מתחתיו <b>לעולם!</b>
לפי שאין החרש יכול לתת לה גט ולהפקיע בכך את קידושי אחיו הפיקח, שמכוחו היא נפלה לפניו ליבום.
ומוכיח אביי נגד רבה:
<b>מאי לאו</b>, האם לא מדברת המשנה הזאת <b>ב</b>מי שהיא <b>חרשת מעיקרא</b>, שנופלת לפני פיקח.
<b>ו</b>בכל זאת, <b>קתני</b> בה רק שהפיקח <b>כונס</b> אותה.
ומשמע שרק לכנוס אותה, <b>אין</b> - לכנוס הוא יכול.
<h3> דף קי:</h3>
אבל להיות <b>חולץ</b> לה - הוא <b>לא</b> יכול, היות שהיא אינה בת קריאה.
ומוכח, שגם בחרשת מעיקרא, לא תיקנו חכמים שיחלוץ לה ברמיזה, אלא רק יכול לכונסה, ואחר כך להוציאה בגט.
ומתרץ רבה: <b>לא!</b> אין המשנה הזאת מדברת בחרשת מעיקרא, כי היא כן יכולה לצאת בחליצה ברמיזה, כמו שנכנסה לבעלה ברמיזה.
אלא, המשנה הזאת מדברת - <b>בפקחת ואחר כך נתחרשה!</b>
שהיא אינה חולצת מן התורה בלי קריאה, היות ונשואיה לבעלה היו קידושין גמורים בהיותה פיקחת, ולא ברמיזה.
<b>תא שמע</b> ראיה אחרת כנגד רבה, מהמשכה של אותה המשנה [לקמן קיב ב]:
דתנן: <b>שני אחין פקחין</b> שהיו <b>נשואין שתי</b> נשים <b>נכריות,</b> שאינן אחיות - אשה <b>אחת פקחת, ו</b>אשה <b>אחת חרשת</b>.
ו<b>מת פקח, בעל החרשת</b>, ונפלה החרשת לפני האח השני ליבום.
<b>מה יעשה</b> האח השני, שהוא <b>פקח בעל פקחת</b>, עם יבמתו החרשת, שהרי אינו יכול לחלוץ לה, כיון שאינה בת קריאה? -
<b>כונס</b> את החרשת. <b>ו</b>אז, <b>אם</b> הוא <b>רוצה</b> <b>להוציא</b> אותה בגט - <b>יוציא</b> בגט בלבד, בלי שיצטרך לחלוץ לה.
ואם <b>מת</b> האח ה<b>פקח בעל</b> ה<b>פקחת</b>, ונפלה הפקחת לפני האח הנשוי חרשת <b>מה יעשה פקח בעל חרשת?</b>
<b>או חולץ או מייבם</b> לפיקחת.
ומדייק אביי: <b>מאי לאו</b>, האם לא נאמר, כי <b>מדהוא</b>, כמו שהיבם הוא <b>פקח מעיקרא</b> [דהיינו, שלענין היבם אין כל חילוק מה היה מצבו בעבר, אלא העיקר הוא מצבו בהווה, בשעת הנפילה ליבום לפניו] -
כך <b>היא</b>, החרשת היבמה האמורה במשנה, <b>נמי</b>, גם היא, מדובר בה אפילו אם היא <b>חרשת מעיקרא</b>.
<b>ו</b>בכל זאת <b>קתני</b>: אם מת האח הנשוי חרשת, ונפלה ליבום לפני אחיו הרי הוא <b>כונס</b> אותה. ואז, אם הוא רוצה להוציאה, מוציאה בגט.
ומשמע, כונס, ואחר כך מוציא בגט - <b>אין</b>, כך יכול הוא לעשות.
אבל שיהא <b>חולץ</b> לה, ולהוציאה כך, מבלי לכנוס תחילה - הוא <b>לא</b> יכול!
ומוכח, שאפילו בחרשת מעיקרא - לא מועילה חליצה ברמיזה, ותיקשי לרבה.
וגם על קושיה זו, מתרץ רבה כמו על הקושיה הקודמת:
<b>מידי איריא?</b> האם יש הכרח מכך שהפיקח האמור במשנה הוא פיקח מעיקרא, שגם החרשת האמורה במשנה, גם היא חרשת מעיקרא? והרי אפשר לחלק, ולומר, כי <b>הא</b>, הפיקח, <b>כדאיתא,</b> מדובר בו, בפיקח מעיקרא, <b>ו</b>אילו <b>הא</b>, החרשת, <b>כדאיתא</b>, מדובר בה דוקא שלא היתה חרשת מעיקרא.
אבל לחרשת מעיקרא הוא יכול לחלוץ ברמיזה, כדברי רבה, כי כמו שנכנסה לאחיו ברמיזה - כך הוא יכול לחלוץ לה ברמיזה.
אך עתה מוכיח אביי מהלכה שלישית, הסמוכה לשתי ההלכות הקודמות במשנה ההיא, שאכן מדברת המשנה ההיא בחרש ובחרשת מעיקרא, ולא בפקחת שהתחרשה.
ובכך תחזורנה שתי הקושיות הקודמות על רבה מהמשנה ההיא, שמוכח משתי ההלכות שבמשנה ההיא, כי גם חרשת מעיקרא אינה יכולה לצאת בחליצה ברמיזה.
<b>איתיביה</b> אביי לרבה, דהיינו, מביא אביי עתה הוכחה מהלכה שלישית במשנה ההיא, שהמשנה הזאת עוסקת בחרשת מעיקרא.
כי מסתבר שכל שלשת ההלכות הסמוכות זו לזו במשנה ההיא, העוסקות בחרש וחרשת, מדברות באותו סוג של חרש וחרשת - ואם כן, מסתבר לומר שגם שתי ההלכות הקודמות שהביאה הגמרא, מדברות גם הן בחרשת מעיקרא.
וחוזרת שתי הקושיות [משתי ההלכות הקודמות!] כנגד רבה:
דתנן: <b>שני אחין</b> - <b>אחד פקח ואחד חרש</b>, שהיו <b>נשואין שתי אחיות</b> - <b>אחת פקחת, ואחת חרשת</b>.
<b>מת חרש בעל חרשת</b>, ונפלה החרשת ליבום לפני הפקח הנשוי פקחת.
<b>מה יעשה פקח בעל פקחת?</b> -
אינו עושה דבר, אלא <b>תצא</b> החרשת בלי חליצה, <b>משום אחות אשה</b>. כדין ערוה הנופלת ליבום, שאינה זקוקה לחליצה כדי להינשא לשוק.
אבל, אם <b>מת פקח בעל פקחת</b>, ונפלה הפקחת לפני החרש, שאינו בר חליצה מפני שאינו יכול לקרוא - <b>מה יעשה חרש בעל חרשת?</b>
<b>מוציא</b> החרש <b>את אשתו</b> החרשת <b>בגט</b>, לפי שאחותה הפקחת הנופלת לפניו ליבום מן התורה אוסרת עליו את אשתו כדין אחות זקוקה [למאן דאמר "יש זיקה"].
כי אין כח בידי נישואי אשתו החרשת, שהם רק נישואין מדרבנן, לדחות את זיקת אחותה הפקחת, הנופלת אליו מן התורה מנישואי אחיו הפקח, שהם מן התורה. (1)
ולכן, אשתו החרשת, אסורה עליו עתה מדין "אחות זקוקתו".
<b>ו</b>אילו <b>אשת אחיו</b>, הפקחת, הנופלת לפניו ליבום, <b>אסורה</b> עליו <b>לעולם!</b>
כי אינו יכול לחלוץ לה - לפי שהוא חרש, ואינו בר קריאה.
ואינו יכול לכונסה ולהוציאה לאחר מכן בגט, כיון שהרי יש לו באשתו החרשת מקצת קידושין, ומכח זה אחותה אסורה עליו משום אחות אשתו. ואף לאחר שיגרש את אשתו, היא ממשיכה להיות אסורה עליו כמו אחות גרושת אשתו.
ומוכיח אביי שהמשנה מדברת בחרש מעיקרא -
שהיות, <b>וכי תימא</b>, אם תאמר כי <b>הכא נמי</b>, הלכה זו גם היא מדברת <b>בפקח ואחר כך נתחרש,</b> ובדומה לו בחרשת מדובר בפקחת שאחר כך התחרשה.
תיקשי, <b>מי מצי מפיק?</b> הכיצד יכול פקח שהתחרש להוציא את אשתו בגט, ומשמע מלשון המשנה שתהיה מותרת להנשא לאחרים מחמת גט זה.
והרי קידשה כשהוא פיקח, וגט שנותן משנעשה חרש אינו יכול להוציא מקדושיו שקידשה בהיותו פיקח!
<b>ו</b>הראיה, ד<b>התנן</b>: מי שקידש את אשתו כשהיא פיקחת, ו<b>נתחרשה</b> תחתיו - <b>יוציא</b> אותה בגט, אם ירצה.
אבל, אם קידשה כשהיא פיקחת, ו<b>נשתטית</b> תחתיו - <b>לא יוציא</b>, היות ותיקנו חכמים שישאירנה תחתיו, כדי שלא ינהגו בה מנהג הפקר עקב היותה שוטה.
ואם קידש אשה בהיותו פיקח, ואחר כך <b>נתחרש הוא, או נשתטה</b> - <b>לא יוציא עולמית!</b>
היות ואין גירושיו כשהוא חרש ושוטה, שאז הוא חסר דעה, יכולים להפקיע את קידושיו הגמורים, שעשה בה בהיותו פיקח.
<b>אלא לאו</b>, דהיינו, אם כן, הרי בהכרח, כי זה ששנינו מת הפקח, ונפלה אחותה לפני החרש ליבום, מוציא החרש את אשתו [אחותה, מדין אחות זקוקתו] בגט - <b>בחרש מעיקרא</b>, כי פיקח שהתחרש אינו מוציא, כאמור.
<b>ומדהוא</b>, החרש האמור המשנה, <b>חרש מעיקרא</b> -
<b>היא</b>, החרשת האמורה במשנה, <b>נמי</b> - גם היא <b>חרשת מעיקרא</b>.
<b>ומ</b>כך <b>ד</b>החרשות האמורות בהלכה של <b>"אחיות חרשות</b>", הן חרשות <b>מעיקרא</b> -
הרי גם החרשות המוזכרות בשתי ההלכות הסמוכות, העוסקות באחיות <b>נכריות, נמי</b>, גם הן <b>חרשות מעיקרא</b>.
<b>ותנן גבי</b> אחיות <b>נכריות</b>, שאם נפלה לפניו חרשת, שהיא כאמור, חרשת מעיקרא, הרי הוא כונס אותה, ורק אחר כך יכול להוציאה בגט.
ומוכח כי <b>כונס, אין,</b> רק אז יכול להוציאה בגט, אבל <b>חולץ</b> מיד, <b>לא!</b> ותיובתא לרבה הסובר שחרשת מעיקרא יוצאת מהיבם בחליצה ברמיזה כמו שנכנסה לאחיו ברמיזה.
<b>אישתיק</b> רבה ולא ענה לאביי על קושייתו זאת.
<b>כי אתא</b>, כאשר בא אביי <b>לקמיה דרב יוסף,</b> וסיפר לו את קושייתו על דברי רבה, <b>אמר ליה</b> רב יוסף לאביי:
<b>מאי טעמא תותביה מהא?</b> מדוע הקשית עליו מדברי המשנה הללו, <b>דיכול לשנויי</b>, שיכול היה רבה לתרץ <b>לך</b>, שאין זו קושיה מוכחת, לפי שאפשר לחלק ולתרץ, שלא כל ההלכות נשנו באותו סוג של חרשת, אלא:
בשתי נשים <b>אחיות</b> - אכן מדברת בהן המשנה ב<b>חרשות מעיקרא</b>.
אך בשתי נשים <b>נכריות</b>, שמשם הקשית על רבה - מדברת בהן המשנה ב<b>פקחות ואחר כך נתחרשו</b>, ולכן אינן חולצות ברמיזה.
אבל חרשת מעיקרא, כשם שקידשה אחיו ברמיזה, יוצאת אף מן היבם בחליצה ברמיזה, וכדברי רבה.
<b>אלא, איבעי לך לאותביה מהא</b>, היה לך להקשות מהלכה אחרת במשנה ההיא:
דתנן: <b>שני אחין חרשין</b> שהיו <b>נשואין שתי אחיות פקחות, או שתי אחיות חרשות, או שתי אחיות</b> - <b>אחת פקחת ואחת חרשת</b>.
ונשואיהן של שני האחים שוים, כיון שהם חרשים, הרי הם נושאים את נותיהן ברמיזה, בין שהיתה האשה פיקחת ובין שהיתה חרשת.
<b>וכן שתי אחיות חרשות</b> שהיו <b>נשואות לשני אחין פקחין, או לשני אחין חרשין, או לשני אחין אחד פקח ואחד חרש</b>.
וגם כאן נשואיהן של שתי האחיות שוים, ששתיהן נישאות ברמיזה, בין היה הבעל פיקח ובין היה חרש.
ומת אחד האחים - <b>הרי אלו</b>, נשותיהם הנופלות לפני האח השני
- <b>פטורות מן החליצה ומן הייבום</b>, כדין אחות אשה.
<b>ואם היו</b> שתי הנשים <b>נכריות</b> זו לזו, שלא היו אחיות - לא יחלצו להם היבמים, שאם הוא חרש, הוא לא בר חליצה, ואם היא חרשת, היא לאו ברת חליצה.
אלא <b>יכנוסו</b> אותן היבמים, שהרי אינן יוצאות משום אחות אשה.
<b>ואם רצו</b> אחר כך <b>להוציא</b> אותן - <b>יוציאו</b> אותן בגט!
ומדייק רב יוסף: <b>היכי דמי?</b> באיזה סוג של חרש וחרשת מדברת המשנה?
<b>אילימא בפקחים ולבסוף נתחרשו</b> - <b>מי מצי מפקי?</b> הכיצד יכולים החרשים להוציא בגט את הנשים שנישאו בשעת פיקחותם?
<b>והתנן: נתחרש הוא או נשתטה</b> - <b>לא יוציא עולמית</b> את האשה שקידש בעת פקחותו!
<b>אלא לאו</b>, מדברת המשנה <b>אחרשין מעיקרא</b>.
<b>ומדהן</b>, האחים, <b>חרשין מעיקרא</b> - <b>אינהו</b>, הנשים, <b>נמי חרשות מעיקרא</b>.
<b>וקתני: אם היו נכריות</b> - <b>יכנוסו</b>.
ומשמע, <b>יכנוסו, אין, יחלצו לא</b>.
ומכאן, <b>תיובתא דרבה</b>, שאמר חרשת מעיקרא יוצאת בחליצה ברמיזה כמו שנכנסה ברמיזה.
ומסקינן: אכן <b>תיובתא</b> היא.
שנינו במשנה: <b>קטנה וחרשת</b> - אין ביאת [היבם ב] אחת מהן פוטרת צרתה.
<b>אמר רב נחמן: אשכחתיה</b> מצאתיו <b>לרב אדא בר אהבה, ולרב חנא, חתניה,</b> חתנו, <b>דיתבי</b> שהיו יושבים <b>וקמקוו אקוותא</b>, ומקהילים סביבם תלמידים, שהיו באים לשמוע דבריהם, <b>בשוקא דפומבדיתא, ואמרי</b>:
<b>הא דתנן</b> במשנתנו, ש<b>קטנה וחרשת</b> שהיו נשואות לאדם אחד, ומת, ונפלו ליבום - <b>אין ביאת</b> היבם ב<b>אחת מהן, פוטרת צרתה</b> -
<b>הני מילי</b>, דוקא במקום <b>דנפלה ליה</b> ליבום <b>מאחיו</b> שהיה <b>פקח!</b>
שאז יש לנו ספק, באיזו מהן היה ניחא יותר לאחיו המת, וקידושיה היו מעולים משל חברתה.
היות <b>דלא ידעינן</b> -
<b>אי בקטנה ניחא ליה</b> לאחיו המת יותר, ולכן גם זיקתה ליבם מעולה יותר מזיקת חברתה.
<b>אי בחרשת ניחא ליה</b> לאחיו יותר, וזו היא שזיקתה מעולה יותר.
ולכן, אין ביאת היבם על אחת מהן פוטרת צרתה. כי שמא בא על זאת שזיקתה פחותה מחברתה, ואין היא פוטרת את חברתה שזיקתה מעולה.
וצדדי הספק הם:
<b>אי בקטנה ניחא ליה</b> יותר - היות <b>דאתיא</b>, שעתידה היא לבוא <b>לכלל דיעה</b>, כשתגדל, אבל חרשת לעולם לא תבוא לכלל דעה.
<b>אי בחרשת ניחא</b> ליה יותר - היות <b>דגדולה היא, ובת ביאה היא</b> כבר עתה
<b>אבל</b> אם <b>נפלה</b> ליבום לפני אח פיקח, קטנה וחרשת <b>מאחיו</b> שהיה גם הוא <b>חרש</b> - <b>ודאי</b> לאחיו החרש, <b>בחרשת ניחא ליה</b> יותר.
היות ויש בחרשת יש לאחיו החרש שני דברים לטובתו. האחד, משום <b>דבת ביאה היא</b> עתה. <b>ו</b>השני, משום <b>בת מיניה היא</b>, שהוא חרש והיא חרשת.
ואילו בקטנה יש רק דבר אחד לטובתו, שהיא עתידה לבוא לכלל דעה כשתגדל.
והוסיף רב נחמן:
<b>ואמינא להו</b>, ואמרתי להם, <b>אנא: אפילו נפלה ליה מאחיו חרש</b> - <b>נמי מספקא ליה</b>, יש להסתפק אם ניחא לו יותר בחרשת או בקטנה.
ולכן, בין בנפלה מפקח ובין נפלה מחרש, אמרה המשנה שאין ביאתה של אחת מהן פוטרת צרתה.
ועתה באה הגמרא לבאר, <b>כיצד</b> היא <b>תקנתן</b> של החרשת והקטנה שנפלו לפניו?
שהרי כיון שאם כנס אחת אין נפטרת השניה - אם כן, כיצד יתיר את השניה?
והרי בין הקטנה ובין החרשת - אינן בנות חליצה [החרשת אינה בת חליצה לעולם, והקטנה אינה בת חליצה עד שתגדל]!?
ולבוא על שתיהן - ודאי שאסור, שהרי בית אחד הוא בונה ולא שני בתים.
<b>אמר רב חסדא אמר רב: כונס</b> את <b>החרשת, ומוציאה בגט</b>, כי אין לה כל תקנה אחרת לצאת ממנה.
ויקדים לכונסה לפני שתגדל הקטנה ויחלוץ לה, כי שתחלץ הקטנה [כשתגדל] תיפסל החרשת ליבום, מדין "כיון שלא בנה שוב לא יבנה".
<b>ו</b>אילו ה<b>קטנה</b> - <b>תמתין עד שתגדיל, ותחל וץ.</b>
אבל אם יכנוס את הקטנה, שוב לא תוכל החרשת לצאת, לא בחליצה ולא ביבום. שהרי אסור לו ליבם לקחתה גם אם יגרש את הקטנה, משום "בית אחד הוא בונה ואינו בונה שני בתים"
<b>אמר רב חסדא, שמע מינה</b>, מדברי רב הללו, ש<b>קסבר רב</b> שכך הגדירו חכמים את קנינן מדרבנן של קטנה וחרשת:
<b>חרשת</b> - הרי היא <b>קנויה</b> מדרבנן <b>ו</b>אולם <b>"משויירת</b>" היא בקנינה, שאין היא נחשבת לקנויה לגמרי מדרבנן, אלא רק כ"קנויה במקצת" [ויש בה מקום לתפיסת קידושין של עוד אדם, מדרבנן] (2).
<b>קטנה</b> - הרי היא בגדר "קנויה מספק" - שיתכן והיא <b>קנויה</b> כולה לגמרי, מצד אחד, <b>ו</b>יתכן ש<b>אינה קנויה</b> כלל, מצד שני.
ומבאר רב חסדא את הראיה לדבריו, בשיטת רב:
<b>דאי סלקא דעתך</b> לומר להיפך, ש<b>חרשת</b> היא זאת שהיא <b>"קנויה ואינה קנויה</b>", ואילו <b>קטנה</b> היא ה<b>"קנויה ומשויירת</b>" -
תיקשי, <b>חרשת</b> - <b>אמאי כונס, ומוציאה</b> אחר כך <b>בגט!?</b>
<h3> דף קיא.</h3>
<b>תיתיב גביה</b>, הרי יכולה החרשת להשאר ולשבת תחתיו, מבלי שביאת השניה, הקטנה, או חליצתה תפסול אותה.
וזאת, <b>ממה נפשך</b> -
<b>אי קנויה היא</b> החרשת לבעלה - <b>הא קנויה היא</b> גם ליבמה, ותצא הקטנה כדין יבום רגיל, כמו שאם מייבם לאחת משתי יבמות, יוצאת חברתה בייבומה של זאת, לפי שאין אחר ביאה שעשה היבם בחרשת כלום, ואין לו יותר זיקה בשניה.
ואם כן, אין ביאתה או חליצתה חליצתה של השניה, הקטנה, יכולה לאסור את החרשת [מצד כיון שחלץ שוב אינו בונה].
<b>ואי</b> החרשת <b>לאו קנוייה היא</b> נחשבת, לא לבעלה ולא ליבמה - <b>הא נכרית בעלמא היא</b> נחשבת ליבמה.
ופשיטא שאין ביאתה או חליצתה של השניה הקטנה יכולה לאוסרה עליו.
ואם כן, יכולה היא החרשת לשבת תחתיו, גם לאחר שהוא יעשה חליצה באשה השניה, הקטנה [לאחר שתגדיל].
כי היות והחרשת עצמה אינה "יבמה", לא תפסול אותה חליצתה של השניה.
וכיון שאמר רב "כונס את החרשת ומוציאה בגט", מוכיח רב חסדא, שלדעתו של רב החרשת היא זאת שקנויה ומשויירת, ואין יבומה פוטר את השניה.
ולפיכך, אינו יכול להשאירה תחתיו, כי על הצד שקנינה של הקטנה הוא קנין גמור, הרי הוא עדיף מקנינה של החרשת, שאינו אלא קנין משוייר.
ולכן, ביאתו בחרשת, שקנינה חלש, אינה פוטרת מיבום ומחליצה את הקטנה, בעלת הקנין העדיף.
אלא להיפך, חליצתה של הקטנה [כשתגדל] - תאסור את החרשת עליו, מדין "כיון שלא בנה שוב לא יבנה".
<b>וכי תימא</b>, שמא תשאל:
מדוע אמר רב בקטנה וחרשת הנופלות ליבום שתקנתן היא בכך שיכנוס את החרשת ויוציאה בגט, ואת הקטנה יוציא בחליצה כשתגדל -
<b>קטנה</b> - <b>אמאי תמתין עד שתגדיל ותחלוץ?</b>
<b>תיתיב גביה</b>, הרי יכול הוא לייבם תחילה את הקטנה, והיא יכולה להשאר ולשבת תחתיו, ממה נפשך -
<b>אי קנויה היא</b> הקטנה בקנין גמור לבעלה וליבמה - <b>הא קנוייה היא</b>, ואין לו יותר זיקה אל השניה, החרשת.
ו<b>אי לאו קנויה היא</b> הקטנה כלל - הרי <b>נוכריתא בעלמא היא</b>, ופשיטא שאין היא נפסלת עליו מכח השניה!?
תשובתך:
<b>אם כן</b>, שישא תחילה את הקטנה, והיא אכן תשאר תחתיו -
<b>חרשת</b> - <b>במה תיפוק!?</b>
שהרי אין החרשת יוצאת בחליצה. והדרך היחידה לשחררה, היא לייבמה תחילה, ואחר כך להוציאה בגט.
ואם יכנוס תחילה את הקטנה, שוב לא יוכל לכנוס את החרשת, כי יש צד שקנינה של הקטנה הוא קנין גמור, והוא אף עדיף על קנינה המשוייר של החרשת.
ולפי הצד הזה, מועיל יבומה של הקטנה לפטור את החרשת, ואין החרשת יכולה עתה להתייבם אחר שיצאה ממנו ביבומה של הקטנה.
ומאידך, אין החרשת יכולה לצאת ממנו מכח יבומה של הקטנה ללא חליצה, כי שמא קנינה של הקטנה אינו קנין, ואז החרשת היא היבמה הזקוקה ליבום, ואסורה היא להינשא לשוק ללא חליצה, וחרשת אינה חולצת.
ורב רצה לומר אופן שבו תהיה תקנה לשתיהן, ולא רק לאחת מהן. (1)
<b>אמר רב ששת: הכי נמי מסתברא, כדקא מתרץ רב חסדא אליבא דרב</b>, כמו שהסביר רב חסדא את שיטתו של רב, שחרשת קנויה ומשויירת, ואילו קטנה היא ספק קנויה קנין גמור, ספק אינה קנויה כלל.
וראיה לכך, מהא <b>דתניא</b>:
<b>שני אחין</b> שהיו <b>נשואין שתי אחיות</b>, אחת <b>קטנה, ו</b>השניה <b>חרשת</b>.
ו<b>מת בעלה של קטנה</b>, ועתה נופלת הקטנה, שהיא אחותה של החרשת, ליבום [מדרבנן] לפני אחי בעלה, שהוא בעלה של אחותה החרשת -
ולכן נאסרת החרשת על בעלה מדין "אחות זקוקתו".
ואין אומרים להיפך, שתידחה הקטנה מזיקת יבום לגמרי, היות והיא ערות אחות אשה מדרבנן, שאין בה זיקת יבום -
לפי שיש צד שקנינה של הקטנה הוא קנין גמור, ואילו קנינה של החרשת הוא בודאי קנין חלש, שיש בו שיור.
ואין דוחה קנינה של החרשת את זיקת אחותה הקטנה, שהיא זיקה גמורה. ולכן -
<b>חרשת</b> - <b>יוצאה בגט</b>, לפי שהיא נאסרת על בעלה מדין אחות זקוקתו.
<b>וקטנה</b> - <b>תמתין עד שתגדיל, ותחלוץ</b>.
אבל, אם <b>מת בעלה של חרשת</b>, ונופלת החרשת אחותה של הקטנה, ליבום לפני בעל הקטנה, ונאסרת הקטנה על בעלה מדין אחות זקוקתו.
שהרי יש צד שקטנה אינה קנויה כלל, אלא הרי היא כמפותה בעלמא, ולכן אין בכוחה לדחות את אחותה החרשת [הקנויה בודאי, אם כי בקנין חלש, משוייר] מזיקה כדין אחות אשה. ולכן -
<b>קטנה</b> - <b>יוצאה</b> מתחת בעלה <b>בגט</b>.
<b>ו</b>אילו <b>חרשת</b> - <b>אסורה לעולם</b>.
כי לכונסה הוא לא יכול, אפילו לאחר גירושי אשתו הקטנה, כי שמא קנינה של הקטנה קנין גמור הוא, והחרשת אסורה עליו מדין אחות גרושתו.
ולחלוץ לה אינו יכול, כי חרשת אינה נחלצת. (2)
<b>ואם</b> עבר ו<b>בא על החרשת</b> אחר שגירש את אחותה הקטנה - <b>נותן לה גט, והותרה</b> בכך החרשת לשוק, ממה נפשך -
אם האחות הקטנה קנויה לו לגמרי, הרי אין אחותה החרשת זקוקה כלל לחליצה, שהרי יוצאת היא משום אחות אשה, ואילו הביאה שעשה בה היבם היא ביאת זנות בעלמא.
ואם האחות הקטנה אינה קנויה לו כלל, הרי החרשת היא היבמה, והועילה הביאה שבא עליה, לקנותה. ומשנתן לה גט, היא מותרת בלי צורך בחליצה.
ומדייק רב ששת: <b>אי אמרת בשלמא</b> כמו הסברו של רב חסדא בשיטת רב, ש<b>חרשת</b> היא ה<b>"קנויה ומשויירת</b>", ואילו ה<b>קטנה</b> היא ה<b>"קנויה ואינה קנויה</b>" -
<b>משום הכי</b> שפיר אומרת הברייתא, <b>דכי בא על החרשת</b> הוא קונה אותה, על הצד שאחותה הקטנה אינה קנויה כלל [ועל הצד שהיא קנויה לגמרי היא מותרת לשוק מיד כשמת בעלה].
ולכן, <b>נותן לה גט, והותרה</b> בכך לשוק, בלי צורך בחליצה.
היות <b>דאמרת, ממה נפשך</b> -
<b>אי קטנה, קנויה היא</b> - <b>הא נפקא</b>, הרי יוצאת החרשת לשוק מיד עם מות בעלה, <b>משום אחות אשה</b>.
ו<b>אי</b> קטנה <b>לאו קנויה</b> היא - <b>שפיר מיבם</b> את החרשת, שקנויה לו בודאי [אם כי קנין חלש משוייר], ובגט שנותן לה הוא מתירה לשוק בלי חליצה.
<b>אלא, אי אמרת</b> ש<b>חרשת</b> היא זאת ש<b>"קנויה ואינה קנויה</b>", ואילו <b>קטנה</b> היא זאת ש<b>"קנויה ומשויירת</b>", תיקשי -
<b>כי בא על חרשת</b> - <b>אמאי נותן</b> לה <b>גט, והותרה</b> בכך החרשת לשוק בלי חליצה!?
והרי כיון שיש צד לומר שהחרשת קנויה לגמרי, והקטנה קנויה בקנין חלש משוייר - אין הקטנה דוחה את אחותה החרשת מזיקת יבום מדין אחות אשה.
שהיות ואין קנינה של הקטנה קנין גמור, אין היא יכולה לדחות את זיקת היבום של אחותה החרשת, שקנינה הוא קנין גמור.
אך מאידך, כיון שהחרשת היא אחותה של אשתו הקטנה, הקנויה לו בודאי בקנין חלש משוייר, אין לו לבוא עליה, כי היא אחות אשתו "במקצת".
ואם עבר ובא עליה, הרי <b>הויא ליה</b> ביאתו על החרשת <b>"ביאה פסולה</b>". כיון שהיא ביאת איסור באחות אשתו הקטנה.
<b>וביאה פסולה</b> - <b>לא פטרה</b> מהיבום, אלא צריכה היא עדיין חליצה [בנוסף לגט שצריך לתת לה, לביאתו], והרי חרשת אינה חולצת, ואיך התרת אותה לשוק בגט בלבד!?
אלא בהכרח, שיש לומר כמו שהסביר רב חסדא את שיטת רב, שהקטנה היא ספק קנויה לגמרי ספק אינה קנויה כלל, והחרשת היא הקנויה והמשויירת.
ומנסה הגמרא לדחות את ראייתו של רב ששת -
אפשר לומר, שלעולם החרשת היא ספק קנויה לגמרי ספק לא קנויה כלל, והקטנה קנויה ומשויירת.
ולא יקשה לך דין הברייתא, הכיצד אם מת בעל החרשת נפטרת החרשת מזיקת יבום כשבא עליה בעלה של הקטנה, ויכול לגרשה בגט, והרי ביאת החרשת היא ביאה האסורה, שהרי היא אחות אשתו הקטנה "במקצת", ולכן היא "ביאה פסולה".
וביאה פסולה, אינה מתירה אותה לשוק בגט בלבד, אלא רק עם חליצה, וחרשת הרי אינה חולצת.
כי אפשר לומר -
<b>הא</b>, ברייתא זו, אשר ממנה הוכיח רב ששת שמסתבר לומר כשיטתו של רב - <b>מני?</b> בשיטתו של מי היא אמורה? - בשיטת <b>רבי נחמיה היא!</b>
<b>דאמר</b> רבי נחמיה: <b>ביאה פסולה</b> - <b>פוטרת מחליצה</b>.
ולכן יכולה החרשת להפטר בביאה פסולה של אחותה הקטנה.
אך מוכיחה הגמרא מהסיפא של הברייתא הזאת, שאי אפשר להעמיד את הברייתא בשיטת רבי נחמיה, ושלא כהסברו של רב חסדא בשיטת רב.
אלא, בהכרח שהיא לפי רבנן, וכהסברו של רב חסדא בשיטת רב. כי - <b>אי</b> תרצה לומר שברייתא זו בשיטת <b>רבי נחמיה</b> היא אמורה -
<b>אימא סיפא</b>, שמתבאר בה דין נפילה של קטנה וחרשת, כאשר הן היו נשואות לאדם אחד, ואין הן אחיות -
<b>מי שהיה נשוי שתי יתומות, קטנה וחרשת, ומת</b>.
ו<b>בא</b> ה<b>יבם על הקטנה, וחזר ובא על החרשת</b>
<b>או שבא אחיו</b> של היבם שיבם את הקטנה <b>על החרשת</b> -
<b>נאסרו שתיהן עליו!</b>
החרשת נאסרת עליו - כי על הצד שקנינה של הקטנה הוא קנין גמור, הרי פקעה זיקת החרשת כשבא על הקטנה, ומעתה החרשת אסורה לו כמו כל יבמה שהתייבמה צרתה.
ואילו הקטנה - מעיקר הדין היא מותרת לו, ממה נפשך -
אם קנינה של הקטנה הוא קנין גמור - הרי אין אחר ביאה כלום, ואין הביאה בחרשת יכולה לאסור את הקטנה עליו.
ואם קנינה של הקטנה אינו קנין כלל - הרי היא נכרית, ואינה נפסלת ביבומה של החרשת.
אך בכל זאת היא נאסרת עליו מכח גזירת חכמים, שמא יבואו אנשים לטעות, ולהתיר גם במקום שעשה היבם להיפך, שכנס תחילה את החרשת, ואחר כך את הקטנה.
שאז החרשת אסורה לו, היות ויש צד שקנינה של הקטנה הוא קנין גמור, ואין קנינה החלש והמשוייר של החרשת דוחה את זיקת הקטנה שהיא זיקה גמורה.
ואם יבוא על הקטנה לאחר שיבוא על החרשת, יקנה קנינה הגמור של הקטנה ויבטל את קנין החרשת, ותאסר עליו החרשת כדין יבמה שהתייבמה צרתה.
וכיון שחששו חכמים לטעות שכזאת, שיבואו להתיר להשאיר תחתיו את החרשת גם אם יכנוס את החרשת תחילה ואחר כך את הקטנה -
לכן אסרו חכמים את שתיהן, אפילו אם הקדים וכנס את הקטנה תחילה.
ו<b>כיצד</b> היא <b>תקנתן?</b>
<b>חרשת</b> - <b>יוצאת</b> ממנו <b>בגט</b>, והרי היא מותרת להינשא לשוק, ממה נפשך -
אם קנינה של הקטנה, שכנס תחילה, הוא קנין גמור, הרי הוא פוטר את החרשת מהחליצה.
ואם קנינה של הקטנה אינו כלום, הרי התייבמה החרשת בביאה, ומעתה היא ניתרת לשוק בגט בלבד.
<b>וקטנה</b> - <b>תמתין</b> לה <b>עד שתגדיל, ותחלוץ</b>. וכפי שתבאר עתה הגמרא.
ומוכיחה הגמרא:
<b>אי אמרת בשלמא</b> ברישא, בשתי אחיות אחת חרשת ואחת קטנה, כשמת בעל החרשת, ונפלה החרשת לפני האח הנשוי את האחות הקטנה, שאמרה הברייתא אם עבר ובא על החרשת נותן לה גט, והותרה בכך לשוק, הטעם הוא משום - א. ש<b>חרשת</b> היא <b>"קנויה ומשויירת</b>", ואילו ה<b>קטנה</b> היא <b>"קנויה ואינה קנויה</b>", כדברי רב.
והחרשת מותרת לשוק בגט בלי חליצה, ממה נפשך -
אם קנינה של הקטנה הוא קנין גמור, הרי היא פטורה מדין אחות אשה.
ואם קנינה של אחותה הקטנה אינו קנין, הרי קנינה של האחות החרשת הוא קנין בהיתר, ויוצאת ממנו בגט בלבד.
[אך אם נאמר להיפך, שקנינה של הקטנה הוא קנין משוייר, וקנינה של החרשת הוא קנין מסופק, לא תצא החרשת בגט בלבד -
כי שמא קנויה היא החרשת קנין גמור, ואינה יוצאת משום אחות אשה, היות וקנינה של הקטנה אחותה אינו קנין גמור אלא קנין במקצת.
וכמו כן, אין ביאתה של החרשת קונה אותה קנין גמור שתוכל לצאת ממנו בגט, שהרי ביאתה היא ביאה פסולה, בגלל קידושי אחותה במקצת, האוסרים עליה את היבום מדין אחות אשתו במקצת].
ב. <b>ו</b>ברייתא זו - בשיטת <b>רבנן היא</b> אמורה, שביאה פסולה אינה פוטרת, וכמו שהביא ממנה רב ששת ראיה לדברי רב חסדא בשיטת רב -
<b>משום הכי</b>, שפיר ממשיכה ואומרת הברייתא בסיפא, שאם נפלו לפניו ליבום קטנה וחרשת, כשהן אינן אחיות, אלא נכריות זו לזו, ובא על שתיהן - שתיהן אסורות!
ונאסרת הקטנה, אפילו אם כנס אותה תחילה, והותרה לו מעיקר הדין ממה נפשך [אם קנינה גמור, הרי לא תאסרנה ביאת החרשת, ואם אין קנינה כלום, הרי היא נכרית, ופשיטא שלא תאסרנה ביאת החרשת לאחר מכן].
אלא, <b>תמתין</b> הקטנה, ולא תצא ממנו עתה בגט, <b>עד שתגדיל, ו</b>אז <b>תחלוץ</b>, על אף שמעיקר הדין היא מותרת לו ליבום, ויכול לגרשה ולהתירה לשוק מיד, ללא צורך בחליצה.
וטעמו של דבר - היות וגזרו בה חכמים שלא תהיה מותרת לו, ושלא יוכל לגרשה עתה בגט בלבד, אלא תמתין עד שתגדל ואז תחלוץ -
<b>דדלמא</b> יהפוך היבם את הסדר, ו<b>קדים ובעיל</b> את ה<b>חרשת ברישא</b>, ולאחר מכן בעל את הקטנה.
<b>ו</b>אז, כיון שהקדים לבעול את החרשת, הרי על אף שקנינה הוא רק קנין משוייר וחלש, בכל זאת כיון שהוא קנין במקצת, <b>הויא ליה ביאה דקטנה</b>, שלאחר מכן - <b>"ביאה פסולה</b>"!
שהרי הוא כבר בא קודם לכן על החרשת, וקנה אותה במקצת, והתורה אמרה "בית אחד הוא בונה ואינו בונה שני בתים".
וכיון שביאתה של הקטנה היא ביאה פסולה, הרי לפי חכמים היא אינה פוטרת אותה מזיקת יבום, והקטנה צריכה גם גט וגם חליצה כדי לצאת ממנו.
וגם ביאתה של החרשת איננה פוטרת אותה, היות וביאתה של החרשת היא ביאה של קנויה במקצת, שאיננה פוטרת את זו שקנינה גמור.
וכיון שחששו חכמים, שיבואו אנשים לטעות, ולהתיר את הקטנה לשוק בלי חליצה גם במקרה הזה, לכן תיקנו - שלא תצא בגט אפילו אם הקטנה התייבמה תחילה, אלא, תמתין עד שתגדל, ואז תחלוץ.
<b>אלא, אי אמרת שקטנה קנויה ומשויירת</b> (3) היא, ואילו חרשת היא ספק קנויה לגמרי ספק אינה קנויה כלל -
הרי לפי זה, מהרישא, ששנינו בה, אם מת בעל האחות החרשת, ונפלה החרשת לפני היבם הנשוי את אחותה הקטנה, ובא עליה באיסור של אחות אשתו במקצת, שהיא ביאה פסולה, בכל זאת נותן לה גט, לפי שקנאה, ופוטר אותה לשוק בלי חליצה -
שמענו שביאה פסולה פוטרת, וכרבי נחמיה!
ואם כן, תיקשי מה ששנינו בסיפא, שאם בא היבם על הקטנה וחזר ובא על החרשת, אין הקטנה נפטרת בביאה של עצמה, אלא צריכה חליצה. והרי ביאת הקטנה ביאה כשרה היא, ולמה צריכה לחלוץ אחרי הביאה.
שמא תאמר, זיקת החרשת פוסלת אותה להתייבם, משום שיתכן והחרשת קנויה לגמרי, הרי לפי מה שהעמדנו עתה ברייתא זו בשיטת <b>רבי נחמיה</b> היא, אמורה, ו<b>הא אמר</b> רבי נחמיה ש<b>ביאה פסולה</b> - <b>פטרה!</b>
<b>אלא</b>, בהכרח, <b>שמע מינה</b> שברייתא זו - <b>רבנן היא</b>.
<b>שמע מינה!</b> <b>אמר רב אשי: מרישא</b>, מהדין ששנינו בשתי אחיות, <b>נמי שמע מינה</b> שברייתא זו <b>דרבנן היא</b>, ואינה בשיטת רבי נחמיה.
<b>דקתני: אם</b> מת בעלה של האחות החרשת, ועבר היבם ו<b>בא על</b> האחות <b>החרשת</b> - <b>נותן לה גט, והותרה</b>.
<b>ולא קתני</b> בה <b>"אם</b> מת בעלה של האחות הקטנה, ועבר ו<b>בא</b> היבם <b>על הקטנה</b> - <b>נותן לה גט, והותרה</b>"
אלא קתני במת בעלה של קטנה - תמתין עד שתגדיל ותחלוץ.
ומוכח מכך שלא הוזכר בברייתא שהותרה הקטנה בביאה בה לצאת בגט - שביאה פסולה אינה פוטרת, וכרבנן.
והיא נחשבת ביאה פסולה - היות ואחותה החרשת קנויה במקצת, והיא אוסרת את הקטנה במקצת קנינה, מדין אחות אשה.
ואין הקנין המשוייר של החרשת יכול לדחות את הקטנה לגמרי, מדין אחות אשה, היות ויתכן שקנינה של הקטנה הוא קנין גמור, ואין הקנין המשוייר של חרשת יכול לדחותה מיבום מדין אחות אשה.
אך דוחה הגמרא את הראיה הזאת -
<b>אי משום הא</b>, מהוכחה זו - <b>לא איריא!</b> אין זו ראיה.
כי זה שלא שנה התנא את תקנת הקטנה בגט היות ובא עליה, כמו ששנה תקנה זאת בחרשת, אלא אמר שתמתין הקטנה עד שתגדל ותחלוץ, טעמו של דבר אינו משום שביאה פסולה אינה פוטרת. אלא -
<b>חרשת, דלית לה</b> כלל <b>תקנתא דהיתירא</b>, שהרי אסורה היא לבוא עליה לעולם, ולצאת בחלצה אינה יכולה - <b>קתני</b> בה <b>תקנתא דאיסורא</b>, במקרה שעבר היבם ובא עליה.
אבל <b>קטנה, דאית לה תקנתא דהיתירא</b>, להמתין עד שתגדל ותחלוץ - <b>לא תני</b> בה <b>תקנתא דאיסורא</b>, אם עבר ובא עליה היבם שיוצאת אז בגט.
אבל אליבא דאמת, אם יעבור ויבוא עליה היבם, יתכן ותוכל לצאת בגט, כשיטת רבי נחמיה שביאה פסולה פוטרת.
<big><b>מתניתין:</b></big>
<b>מי שהיה נשוי לשתי יתומות קטנות, ומת</b>.
<b>ובא</b> אחיו ה<b>יבם על</b> אשתו <b>הראשונה</b>, וייבמה מדרבנן, <b>וחזר ובא על השניה</b>.
<b>או שבא אחיו על השניה</b>
<h3> דף קיא:</h3>
<b>לא פסל את הראשונה.</b>
שהרי שתיהן היו נשואות מדרבנן בשוה. ובגדר הנשואין מדרבנן, מוגדרים הנשואין האלו כ"ספק נישואין". ולכן גם יבומו של היבם מדרבנן, הוא בגדר ספק יבום, וביאתו בשתיהן שוה.
ולכן, על הצד שהיא מקודשת, ויבומה של הראשונה נחשב יבום, והיא קנויה לו, הרי רק היא אשתו. ואם יחזור היבם, או אחיו, ויבוא על הקטנה השניה, ייחשב הדבר כבעילת זנות בעלמא, ולא תאסר הראשונה עליו מדין "בית אחד הוא בונה ואינו בונה שני בתים".
ועל הצד שקטנה אינה נחשבת קנויה, הרי שתי הקטנות נחשבות נכריות אצלו, ויכול לקחתן כרצונו.
הילכך, הרי הוא מקיים תחתיו את הקטנה שבעל ראשונה, שהיא ממה נפשך מותרת לו. אבל אינו יכול לקיים את השניה, כי על הצד שקטנה כן קנויה לו, הרי משבא על הראשונה, נפסלה בכך השניה משום "בית אחד הוא בונה ואינו בונה שני בתים".
<b>וכן</b> הוא הדין במי שהיה נשוי <b>שתי חרשות</b>, שקנינן הוא מדרבנן, וקנינן של שתיהן שוה.
ב. מי שהיה נשוי <b>קטנה וחרשת</b>, ומת.
<b>בא יבם על הקטנה, וחזר ובא על החרשת</b>
<b>או שבא אחיו על החרשת</b> -
<b>פסל</b> בכך <b>את הקטנה</b>.
והיינו, מעיקר הדין הועילה הביאה בקטנה לקנותה, כי ממה נפשך היא מותרת, אם היא קנויה לגמרי הרי היא קנויה בביאתה, ואם אינה קנויה כלל, הרי נכרית היא.
אך גזרו עליה שתהא אסורה, שמא יחליף היבם, ויבוא תחילה על החרשת ואחר כך על הקטנה, שאז יפריע הקנין המשוייר של החרשת לקנינה של הקטנה.
ואם <b>בא יבם על החרשת, וחזר ובא על הקטנה</b>.
<b>או שבא אחיו על הקטנה</b> - <b>פסל את החרשת</b>, היות שיתכן וביאת הקטנה קונה לגמרי, והיא מפריעה לקנין החרשת שהוא קנין במקצת.
ג. מי שהיה נשוי <b>פקחת וחרשת</b>, ומת -
<b>בא יבם על הפקחת, וחזר ובא על החרשת</b>
<b>או שבא אחיו על החרשת</b> -
<b>לא פסל את הפקחת</b> שקנינה גמור מן התורה, ואין אחר ביאה כשרה כלום.
ואם <b>בא יבם</b> תחילה <b>על החרשת, וחזר ובא על הפקחת</b>.
<b>או שבא אחיו על הפקחת</b> -
<b>פסל את החרשת</b>, כי ביאת הפקחת שהיא מן התורה מפריעה לביאת החרשת שהיא מדרבנן, גם אם ביאת החרשת היתה ראשונה.
ד. מי שהיה נשוי <b>גדולה וקטנה</b> -
אם <b>בא יבם על הגדולה, וחזר ובא על הקטנה</b>.
<b>או שבא אחיו על הקטנה</b> -
<b>לא פסל את הגדולה</b>, הקנויה מן התורה לגמרי.
ואם <b>בא יבם על הקטנה</b> תחילה, <b>וחזר ובא על הגדולה</b>.
<b>או שבא אחיו על גדולה</b> -
<b>פסל</b> בביאת הגדולה שהיא מן התורה, <b>את הקטנה</b>.
<b>רבי אלעזר אומר: מלמדין את הקטנה שתמאן בו</b>, ותעקור את נישואיה עמו, ויקיים את הגדולה.
<big><b>גמרא:</b></big>
<b>אמר רב יהודה אמר שמואל: הלכה כרבי אלעזר</b> שמלמדים את הקטנה שתמאן בנישואיו עמו.
<b>וכן אמר רבי אלעזר</b> בן פדת, האמורא, ש<b>הלכה כרבי אלעזר</b> בן שמוע, התנא [שבמשנתנו].
וגם על המשנה הקודמת, העוסקת בשתי אחיות, אחת נשואה לו בקידושי קטנה מדרבנן, והשניה גדולה הנופלת לו ליבום מאחיו, שאמר בה רבי אליעזר [ולא רבי אלעזר!] שמלמדים את הקטנה למאן, אמרו רב יהודה אמר שמואל ורבי אלעזר בן פדת [האמורא] שהלכה כרבי אליעזר, שמלמדים את הקטנה למאן.
ומבארת הגמרא:
<b>וצריכא</b>, הוצרכו להשמיענו זאת על שתי המשניות.
<b>דאי איתמר</b> רק <b>בהא קמייתא</b>, הייתי אומר שרק <b>בהך קאמר שמואל הלכה כרבי אליעזר, משום דלא קיים מצות יבום</b>, ומלמדים אותה למאן, ובכך יוכל לקיים מצות יבום באחותה, הנופלת לפניו ליבום מן התורה.
<b>אבל</b> כאן במשנתנו, <b>דאיקיים מצות יבום</b> בשתיהן, [בגדולה מן התורה, ובקטנה מדרבנן], <b>אימא תרוייהו לפקו בגט</b>, שיצאו שתיהן בגט, ולא נלמד את הקטנה למאן.
<b>ואי אשמעינן</b> רק <b>בהא</b>, כאן, הייתי אומר שדוקא כאן מלמדים את הקטנה למאן, <b>משום דגדולה רמיא קמיה</b>, נופלת לפניו ליבום מן התורה, ולכן תמאן הקטנה כדי שתתייבם הגדולה.
<b>אבל אידך</b>, לעיל, שהגדולה אחות אשתו היא, ואם תגדל אשתו ויקנה ותה מן התורה, לא תהיה אחותה זקוקה כלל ליבום, אלא תצא לשוק כדין ערות אחות אשה - <b>לא</b> ילמדו שם את הקטנה למאן.
לכן <b>צריכא</b> להשמיענו זאת בשני המקומות.
<big><b>מתניתין:</b></big>
במשנה זו מתבאר דין יבם קטן ויבמה קטנה.
היבמה הקטנה יכולה להתייבם על אף שאינה ראויה עתה לביאה שיש בה הקמת שם לבעלה המת, שהרי קטנה אינה יולדת, היות והיא יכולה להמשיך להיות אשתו של היבם עד שתגדל, ואז תהיה ראויה לביאה שיש בה הקמת שם לבעלה המת.
וכך הוא לשון רש"י [לעיל סא ב ד"ה ואינה חולצת]: קטנה מתייבמת, ותגדל אצלו ותתקיים מצות יבום.
ודנו האחרונים בדברי רש"י אלו, האם כוונתו לומר שכל עוד היא קטנה לא התקיימה בה מצות יבום, אלא היא קנויה לו בלבד, וכשתגדל, עליו לבוא עליה כדי לקיים מצות יבום, ועד אז אין היא יוצאת בגט בלבד אלא זקוקה גם לחליצה.
או שהיה יבומה יבום מלא בקטנותה, ויוצאת ממנו בגט, אלא שיש לו מצוה נוספת לבוא עליה כשגדלה כדי שתהיה בה ביאה הראויה להקים שם לאחיו. [עונג יום טוב סימן קעט, אמרי משה סימן ו, אור שמח יבום א יז].
ביבם קטן, שביאתו ביאה מגיל תשע שנים, דנו הראשונים אם הוא קונה אותה מן התורה, או שהיבמה רק מותרת לו מן התורה אך אין הוא קונה אותה לאשה.
המשנה הזו נחלקת לארבעה חלקים.
בחלק הראשון מתבאר מהו דינו של יבם קטן שבא על יבמה קטנה.
בחלק השני מתבאר מהו דינו של יבם קטן שבא על יבמה גדולה.
בחלק השלישי מתבאר אימתי נאמנת היבמה לומר שלא בא עליה היבם, כדי שיכפו בית דין את היבם לחלוץ לה.
ובחלק הרביעי מתבאר דין הנודרת הנאה מיבמה.
א. <b>יבם קטן</b> בן תשע שנים ויום אחד, שביאתו ביאה, <b>שבא על יבמה קטנה,</b> וקונה אותה הקטן בביאתו [מדאורייתא או מדרבנן (1)] -
<b>יגדלו זה עם זה.</b>
שהיות ונחשבת ביאתו של קטן לקנות את יבמתו כאילו עשה בה גדול מאמר, הרי היא קנויה לו, ויכולים להמשיך ולהיות יחד כבעל ואשה, אך אין הוא יכול לגרשה, היות וקטן אינו יכול לגרש. (2)
ב. ואם <b>בא</b> היבם הקטן <b>על יבמה גדולה</b> - <b>תגדלנו.</b> (3)
אין הוא יכול לגרשה מחמת שהוא קטן, אך מותר לה להבעל על ידו, היות והיא נופלת לפניו ליבום.
ובגמרא יתבאר כיצד היא מותרת לו, על אף שביאת קטן אינה ביאה הראויה להקים שם לאחיו, לפי שקטן אינו יכול להוליד, והתורה התירה אשת אח עבור הקמת שם לאחיו.
ג. <b>היבמה שאמרה בתוך שלשים יום</b> מאז שכנס אותה ביבם <b>"לא נבעלתי</b>", ויש לה גט יבמין בידה - <b>כופין אותו</b> בית דין <b>שיחלוץ לה</b>, ואין מאמינים לו שבעל אותה, ודי לה בגט שיש לה בידה, שקיבלה אותו ממנו. כי עד שלשים יום היא נאמנת לטעון שלא בעל אותה היות ואדם יכול לעמוד ולא לבעול את יבמתו במשך שלשים יום מאז שכנס אותה לחופה.
אבל אם באה <b>לאחר שלשים יום</b>, וטוענת שעדיין לא נבעלה על ידי היבם, היא אינה נאמנת, היות ומעבר לשלשים יום אין אדם מעמיד עצמו מלבעול.
ולכן רק <b>מבקשין הימנו שיחלוץ לה</b>, אבל אין כופים אותו על כך. (4)
<b>ובזמן שהוא מודה</b> שלא בא עליה - <b>אפילו לאחר שנים עשר חודש כופין אותו שיחלוץ לה</b>.
ד. <b>הנודרת הנאה מיבמה בחיי בעלה</b>, לפי שהיתה כעוסה עליו, ולא התכוונה לאסור את עצמה עליו כדי שאם ימות בעלה תפטר ממנו, ומת בעלה -
<b>כופין אותו שיחלוץ לה</b>.
אבל אם נדרה הנאה מיבמה <b>לאחר מיתת בעלה</b>, תולים אנו שעשתה זאת כדי להפטר מיבומו, ולכן אין כופים אותו לחלוץ לה, אלא רק <b>מבקשין הימנו שיחלוץ לה</b>.
<b>ואם נתכוונה</b> בנדרה <b>לכך</b>, לפטור עצמה מהיבם, הרי <b>אפילו</b> אם היה הנדר <b>בחיי בעלה</b> - רק <b>מבקשין הימנו שיחלוץ לה</b>, אך אין כופים אותו לכך.
<big><b>גמרא:</b></big>
והוינן בה: <b>לימא מתניתין</b> האומרת שקטן הבא על הקטנה או על הגדולה, יגדלו זה עם זה - <b>דלא כרבי מאיר!?</b>
<b>ד</b>הרי <b>תניא: קטן וקטנה</b> - <b>לא חולצין ולא מתייבמין, דברי רבי מאיר!</b>
לפי שחושש רבי מאיר למיעוט של יבמים סריסים ולמיעוט של יבמות איילוניות, שבהם אין מצות יבום נוהגת, והן אסורות על היבם משום ערות אשת אח שלא במקום מצות יבום.
ומתרצת הגמרא: <b>אפילו תימא</b>, לעולם אפשר להעמיד את משנתנו גם לפי <b>רבי מאיר</b>.
היות ו<b>כי אמר רבי מאיר</b> שאסור לקטן או לקטנה להתייבם, זה רק במקום שאחד מהם עובר איסור מן התורה, לפי שהוא גדול והשני קטן. וכגון, יבמה <b>גדולה ל</b>יבם <b>קטן, ו</b>יבמה <b>קטנה ל</b>יבם <b>גדול</b> - <b>דחד מינייהו, ביאה דאיסורא היא.</b> שהגדול או הגדולה עוברים ביאת איסור של ערןת אשת אח באם אחד מהם אינו ראוי ליבום [אם הוא סריס, או אם היא איילונית].
<b>אבל קטן הבא על הקטנה, דתרוייהו</b>, שניהם, היבם והיבמה, <b>כי הדדי נינהו</b>, שוים הם בכך ששניהם קטנים ואינם ברי חיוב - <b>לא אמר</b> רבי מאיר שלא יתייבמו בהיותם שניהם קטנים.
זאת, לפי הכלל האומר "קטן אוכל נבילות - אין בית דין מצווים להפרישו מאכילתם". והוא הדין כאן, אין לנו למנוע את היותם יחד, גם אם יש בכך מעשה עבירה, שהוא סריס או היא איילונית, והיא אשת אח שלא במקום מצוה.
ותמהה הגמרא: האיך אפשר לתרץ כך? <b>והא קתני</b> במשנתנו במפורש "יבם קטן ש<b>בא על יבמה גדולה</b> - <b>תגדלנו!?</b>
ובהכרח שמשנתנו איננה כרבי מאיר, שהרי מדובר בה גם בגדולה, שבית דין צריך להתערב ולהפרישה מלעבור עבירה.
ולרבי מאיר, החושש בקטן שמא ימצא סריס, יש לנו לחוש כאן שמא הקטן שבא עליה הוא סריס, ונמצא שהיא עוברת עתה על איסור ערוה של אשת אח שלא במקום מצוה.
ומשנינן: <b>אמר רבי חנינא חוזאה: בא</b> - <b>שאני!</b>
והיינו, אין הדבר נוגע הלכה למעשה, כיון שכבר בא עליה מבלי ששאלו היבם הקטן והיבמה הגדולה אם מותר להם לעשות כן, כי אם היו שואלים, היו יודעים שאסור להם לעשות זאת לפי רבי מאיר, כי שמא הקטן הוא סריס.
וכוונת המשנה היא לומר, כיוון שבא עליה, אין היא יוצאת ממנו מעתה לא בגט ולא בחליצה, אלא תגדלנו, וכשיגדל היא תוכל לצאת ממנו בגט.
אך דוחה הגמרא את ההבנה הזאת בביאור המשנה:
<b>והא "תגדלנו" קאמר</b> התנא, ומשמע מלשון זה שהיא תמשיך להיות עמו כבעל ואשה, ו<b>כל ביאה וביאה</b> שיבוא עליה - ביאה <b>דאיסורא היא</b> [על הצד שהוא סריס, ולרבי מאיר צריך לחשוש למיעוט הסריסים!
ולכן חוזרת הגמרא למסקנה הראשונה -
<b>אלא</b>, בהכרח, <b>מחוורתא</b>, מחוור וברור הדבר, ש<b>מתניתין</b>, משנתנו - <b>דלא כרבי מאיר</b> היא.
ועתה דנה הגמרא כיצד תופס בה יבומו של הקטן, ואיך הותר בה איסור אשת אח.
<b>קרי כאן</b>, הרי יש לקרוא כאן, כדי להתיר אשת אח במקום שיש בו מצות יבום, <b>"להקים לאחיו שם</b> בישראל".
<b>והאי</b> קטן, שאינו יכול להוליד מביאה זו - <b>לאו בר הכי הוא!</b> שאינו ראוי עתה להקים לאחיו שם בביאתו. ואם כן, כיצד מותר לה לקיימו אצלה!?
<b>אמר אביי: אמר קרא "יבמה יבוא עליה</b>", שמשמעותו, אפילו יבם <b>כל דהו</b>, (5) גם יבם קטן שאין הוא ראוי עתה להקמת שם, גם בו אני קורא "יבמה יבוא עליה", ואין היבמה אסורה בו משום איסור של אשת אח שלא במקום מצוה. ולכן מותר ליבמה הגדולה לקיים את היבם הקטן אצלה.
<b>רבא אמר: בלאו הכי</b>, בלי הלימוד הזה מהפסוק, <b>נמי</b>, גם <b>לא</b> כן <b>מצית אמרת</b>, אינך יכול לומר שהיבמה הגדולה תהיה אסורה ביבם הקטן, כי -
<b>מי איכא מידי</b>, האם יתכן דבר שכזה, <b>דהשתא</b>, שעכשו, בשעת הנפילה ליבום, תהא היבמה <b>אסירא</b> ליבם, היות שהוא קטן, <b>ולבתר שעתא</b>, לאחר זמן, כשיגדל הקטן, <b>שריא</b>, תהיה מותרת לו.
<b>והא אמר רב יהודה אמר רב: כל יבמה שאין אני קורא בה בשעת נפילה "יבמה יבוא עליה</b>" - <b>הרי היא כאשת אח שיש לו בנים, ואסורה</b> לעולם
אלא בהכרח, שהיא מותרת לו גם בשעה שהוא קטן, ואין לו אפשרות להקים לאחיו שם.
אך מקשה הגמרא, איך מוכיח רבא מכך שהיא לא נאסרת בו עולמית, שהיא מותרת לו גם כשהוא קטן?
<b>ואימא הכי נמי</b>, שכל יבמה שנופלת לפני יבם קטן, שאינו ראוי להקים שם, תאסר עליו עולמית, היות ובשעת נפילה אין אני קורא בה "יבמה יבוא עליה", שאין פסוק זה נאמר אלא כאשר היבם ראוי להקמת שם לאחיו.
ומשנינן: <b>אמר קרא</b> בפרשת יבום <b>"כי ישבו אחים יחדו</b>", מלמד הכתוב ש<b>אפילו</b> יבם <b>בן יום אחד</b> הרי הוא נחשב ל"יבם", הראוי למצות יבום, ואין אני אומר שהיות ואין הוא ראוי עתה להקמת שם, נאסרת עליו היבמה עולמית. (6)
שנינו במשנה: <b>יבמה שאמרה בתוך שלשים יום</b> לא נבעלתי, כופין אותו שיחלוץ לה.
והוינן בה: <b>מאן תנא,</b> מי הוא התנא הסובר <b>דעד תלתין יומין</b>, שעד שלשים יום, <b>מוקי איניש אנפשיה,</b> מעמיד אדם עצמו עד אז מלבעול -
ומשנינן: <b>אמר רבי יוחנן</b>: משנתנו - בשיטת <b>רבי מאיר היא</b>.
<b>דתניא</b>: הנאמנות של בעל שנשא אשה, לבוא לבית דין ולטעון <b>טענת בתולים</b>, שלקחה בחזקת בתולה, ובא עליה, ומצאה בעולה, וטוען שזינתה תחתיו, בין שעת הקידושין לשעת הנישואין [שהיתה אז בבית אביה], והרי הוא נאמן להפסיד את כתובתה -
היא <b>כל שלשים יום</b> מזמן שנשאה, <b>דברי רבי מאיר</b>.
שעד שלשים יום הוא יכול לטעון שהעמיד עצמו מלבעול עד עתה, ובשעה שבעל הוא מצא אותה בעולה, ולכן הוא בא רק עתה לבית הדין לטעון טענת בתולים, ואפשר להאמין לו עד שלשים יום שהוא העמיד עצמו ולא בעל אותה עד עתה.
אבל אם בא לטעון אחר שלשים יום הוא אינו נאמן, אלא אנו תולים שבעל אותה בתוך שלשים יום ומצאה בתולה, ועתה הוא התרגז עליה, ובא להפסידה כתובתה שלא כדין.
<b>רבי יוסי אומר</b>: אם <b>נסתרה</b> עמו, הוא נאמן לטעון שלא מצא אותה בתולה רק אם הוא בא <b>לאלתר</b>, מיד אחר הסתירה, כי אנו בטוחים שמיד שהיה עמה במקום מוסתר הוא בעל אותה, ואינו נאמן כל שלשים יום.
אבל אם אירע שאחרי הנישואין היא <b>לא נסתרה</b> עמו, ולא יכול היה לבעול אותה בגלוי - <b>אף לאחר כמה שנים</b> יכול הוא לטעון טענת בתולים.
<b>רבה אמר: אפילו תימא</b>, יכול אתה לומר שמשנתנו היא אפילו בשיטת <b>רבי יוסי</b>.
כי <b>עד כאן לא קאמר רבי יוסי התם</b>, שאינו יכול לטעון במשך שלשים יום אלא רק לאלתר, משעת הסתירה, <b>אלא בארוסתו, דגיס בה</b>. שהוא רגיל בה, ואינו מתבייש ממנה, ולכן הוא בועל אותה מיד ואינו יכול להעמיד עצמו.
<h3> דף קיב.</h3>
<b>אבל אשת אחיו</b> - <b>ע</b> <b>מיבזז בזיז מינה</b>, בוש הוא ממנה, ולכן הוא מתעכב בבעילתו.
ועתה דנה הגמרא מדוע הכפייה היא רק על חליצה ולא על הייבום -
<b>עד שכופין אותו לחלוץ</b> - <b>נכפנו לייבם!?</b>
<b>אמר רב</b>: משנתנו מדברת <b>בשגיטה יוצא מתחת ידה</b>.
והניחה הגמרא שהמדובר בגט גמור, שנותן לה גט זה אחר ביאתו, אלא שהיא טוענת שלא נבעלה, ואין גיטה זה מועיל לה, ולכן אי אפשר לכוף אותו לייבמה, אחר שהוא טוען שכבר בא עליה, וקיים את מצותו, והגט הזה הוא גט גמור. אלא, כופים אותו לחלוץ, כי לדבריה היא עדיין לא נתייבמה, והיא זקוקה לחליצה, כדי לצאת ממנו.
<b>מיתיבי</b> לרב מברייתא:
דתניא: <b>יבמה שאמרה בתוך שלשים יום לא נבע לתי</b>.
הרי, <b>בין שהוא אומר בעלתי, בין שהוא אומר לא בעלתי</b> - <b>כופין אותו שיחלוץ לה</b>.
ואם אמרה זאת <b>לאחר שלשים יום</b> - רק <b>מבקשין הימנו שיחלוץ לה</b>.
ואם לאחר שלשים יום -
<b>היא אומרת נבעלתי. והוא אומר לא בעלתי</b> ... אך רוצה הוא להוציאה ולא רוצה לקיימה תחתיו - <b>הרי זה יוציא בגט</b>, ואינה צריכה הימנו חליצה. לפי שהיא נאמנת לאחר שלשים יום לומר שנבעלה, היות ויותר משלשים יום הוא לא מעמיד עצמו.
ואם לאחר שלשים יום -
<b>הוא אומר בעלתי, והיא אומרת</b> - <b>לא נבעלתי</b> -
הרי <b>אף על פי שחזר ואמר לא בעלתי</b> - הרינו מקבלים את דבריו הראשונים שאמר בעלתי, כי ודאי לנו שאינו מעמיד עצמו יותר משלשים יום, ובעל אותה.
ולכן <b>צריך</b> להוציאה ב<b>גט</b>.
<b>ו</b>גם צריכה <b>חליצה</b>, כיון שהיא אמרה לא נבעלתי, ואסרה עצמה לשוק אם לא יחלוץ לה.
ומכיוון שבסיפא מחייבים אותו לתת גט, הרי זו ראיה שטענותיהם הן בלי שהגט יוצא תחת ידה.
ואם כן, תיקשי מהרישא לרב, מדוע באומרת תוך שלשים לא נבעלתי כופים אותו לחלוץ, ואין כופים אותו לייבם?
ומביאה הגמרא שני תירוצים ליישב את דברי רב מהקושיה מהברייתא:
תירוץ ראשון:
<b>אמר רבי אמי</b>: לעולם מדובר גם בברייתא כמו שהעמיד רב את המשנה, שגיטה יוצא תחת ידה. וכך אומרת הברייתא: א. יבמה שגיטה יוצא תחת ידה, ואומרת תוך שלשים יום לא נבעלתי - כופים אותו לחלוץ ולא לייבם, שהרי גיטה יוצא תחת ידה.
ב. ואם טענה לאחר שלשים יום לא נבעלתי
- מבקשים הימנו שיחלוץ לה.
ג. היא אומרת נבעלתי והוא אומר לא בעלתי, ואין גט יוצא מתחת ידה - יוציא בגט.
ד. אם לאחר שלשים יום הוא אומר בעלתי והיא אומרת לא נבעלתי, והיה הגט יוצא תחת ידה, מבקשים הימנו לחלוץ לה.
ואף על פי שחזר ואמר לא בעלתי, והיה מקום לומר שעל פי הודאתו שלא בעל יש לנו לכפותו לייבם, אנו סומכים על דבורו הראשון שאמר בעלתי, כיון שיש חזקה שלאחר שלשים יום אינו מעמיד עצמו מלבעול, ואם ירצה יחלוץ לה.
והיא, שאמרה לא נבעלתי - <b>צריכה גט</b> [שכבר ניתן לה על ידו], <b>עם החליצה</b> שמבקשים ממנו לחלוץ לה.
תירוץ שני:
<b>רב אשי אמר</b>: לעולם מדברת גם הברייתא שגט יוצא תחת ידה, ובכל זאת היא צריכה גט נוסף.
כי <b>התם</b>, הגט הראשון שיוצא תחת ידה, הוא <b>גט</b> מדרבנן, שנתן לה <b>לזיקתו</b>, מבלי שבא עליה, אך נפסלה בגט זה מלייבמה, ולכן אין כופים אותו לייבם.
ואילו <b>הכא</b>, הגט שמדברת בו הברייתא בסיפא, הוא <b>גט</b> מן התורה, <b>לביאתו</b>. שהיות ומודה שבעל, ויש ביאה אחר הגט, כי מן התורה הוא קונה את יבמתו גם אם נתן לה גט לזיקתו - חייב הוא לגרשה כדי להתירה מדין אשת איש.
ואף על פי שחוזר ואומר לא בעלתי, ודיה בחליצה, וגם היא אומרת לא נבעלתי - בכל זאת חייב לתת גם גט, כי סומכים על דבריו הראשונים שבעל אותה, היות וכבר עברו שלשים יום.
מעשה ב<b>הנהו "שני מודים</b>", יבם ויבמה שהודו שלא בעל, אך מתחילה טען היבם שכן בעל, <b>דאתו לקמיה דרבא</b>.
<b>אמר להו רבא: חלוצו לה, ושרו לה תיגרא</b>, והתירו לה את חגורה [משל הוא להתרת הקשר שלה ליבמה]. ולא הצריכה רבא גם גט.
<b>אמר ליה רב שרביא לרבא: והתניא, צריכה גט וחליצה!</b>
<b>אמר ליה</b> רבא: <b>אי תניא</b> - <b>תניא!</b>
<b>בעא מיניה הון, בריה דרב נחמן, מרב נחמן</b>:
יבמה שכנסה היבם, והניחו שנבעלה, ונפטרה צרתה. ואחר כך טענה היבמה הכנוסה שלא נבעלה - <b>צרתה מהו</b> שתיאסר מחמת דיבורה של זו?
<b>אמר ליה</b> רב נחמן להון בנו: <b>וכי מפני שאנו כופין</b> אותו לחלוץ תוך שלשים, <b>ומבקשין</b> אותו לחלוץ לאחר שלשים - <b>תיאסר צרה!?</b> והיינו, שחזקה עליו שהוא בועל לאלתר משכנס אותה, וודאי שנפטרת בכך צרתה.
וכל מה שכופים או מבקשים אותו לחלוץ זה רק לצורך היבמה עצמה, ששויה אנפשא חתיכה דאיסורא, שהודתה ביחס לעצמה שהיא אסורה לשוק, והיא נאמנת לאסור עצמה באומרה שלא נבעלה, והיא אסורה לשוק בלי חליצה.
שנינו במשנה: <b>הנודרת הנאה מיבמה</b>.
<b>תנן התם</b> במסכת נדרים [צ ב]: <b>בראשונה, היו אומרים שלש נשים יוצאות, ונוטלות כתובה</b>, שעל אף שמחייבים את בעליהן להוציאן בעל כרחם, מגיע להן כתובה, ואלו הן -
א. אשת כהן <b>האומרת</b> נאנסתי תחתיך, ו<b>טמאה אני לך</b>.
ב. אשה הטוענת כלפי בעלה: אינך נזקק לי לבעול אותי כדרך כל בני אדם, ואין איש שיכול להעיד עבורי על כך, אלא רק הקב"ה מן <b>השמים</b>, גלוי וידוע לפניו מה נעשה <b>ביני לבינך</b>.
ג. אשה הנודרת שלא תהנה מתשמיש, ואומרת: <b>נטולה אני מן היהודים!</b> וכיון שלא אסרה עצמה רק לבעלה, אלא נדרה שלא תיבעל לכל אדם, ראיה היא שהתשמיש קשה לה, ואנוסה היא על כך, ולכן מגיע לה כתובה.
אך אחר כך <b>חזרו</b> בהם חכמים מ<b>לומר</b> זאת, כדי <b>שלא תהא אשה נותנת עיניה באחר, ומקלקלת על בעלה</b>, ותצא ממנו עם כתובתה, ותלך למקום אחר שאין מכירים אותה ואת נדרה, ותנשא לו.
<b>אלא</b>, כך הוא הדין:
<b>האומרת טמאה אני לך</b> - <b>תביא ראיה לדבריה</b>, ואינה נאמנת לאסור עצמה עליו ללא ראיה.
האומרת <b>השמים ביני לבינך</b> - <b>יעשו דרך בקשה</b>, שיבקשו מבעלה לבעול ולהתנהג עמה יפה.
והאומרת <b>נטולה אני מן היהודים</b> - <b>יפר</b> הבעל את <b>חלקו</b>, את כוחו של הנדר כלפיו [אך אינו יכול להפר אותו לגמרי כי אין כוחו של הבעל להפר אלא את הנדרים שבינו לבינה].
<b>ומשמשתו</b> לאחר שהפר לה את איסור נדרה כלפיו.
<b>ותהא נטולה מן היהודים</b>, אם התגרשה או מת בעלה.
<b>איבעי להו</b>: האומרת <b>נטולה אני מן היהודים</b> - <b>ליבם, מהו</b> דינה?
והבעיה היא מכך שכל מגמתה באומרה "נטולה אני מן היהודים" ולא אומרת "נטולה אני ממך", היא להרגיע את בעלה, שאינה נודרת הנאה ממנו מפני שנתנה עיניה באחר, אלא מפני שהתשמיש קשה לה. ולכן, היא אוסרת עצמה בכל אדם אחר שיהא מותר לשאתה אחר שיגרשנה בעלה.
אבל אחי בעלה בחיי בעלה אסור הוא לה, ואין היא צריכה לאסור עצמה גם עליו כדי להרגיע בכך את בעלה, ואין היא צריכה לכלול אותה בנדרה שהיא נטולה מן היהודים.
ומעתה יש להסתפק, אם היא עצמה מעלה בדעתה לאסור עצמה גם על היבם, במקרה וימות בעלה -
<b>מי מסקה</b> האם היא מעלה <b>אדעתא דמיית בעלה, ונפלה קמי יבם</b>, ואוסרת עצמה גם עליו.
<b>או לא</b> מעלה זאת בדעתה, ואין היבם נכלל בכונתה לאסור עצמה על היהודים בנדר.
<b>רב אמר: יבם</b> - <b>אינו כבעל</b> שצריך להפר לה את חלקו, כי רק לאסור עצמה לבעלה ולכל האנשים המותרים לה כעת אם יגרשנה היא התכוונה, ולא ליבם, שאסור לה אם יגרשנה בעלה.
ולכן היא מותרת ליבם.
<b>ושמואל אמר: יבם</b> - <b>הרי הוא כבעל</b>. שהתכוונה לאסור גם אותו. והוא אינו יכול להפר לה את הנדר שנדרה, כי אין היבם מיפר נדר שנדרה יבמתו בהיותה תחת בעלה.
<b>אמר אביי כוותיה דרב</b> שאמר היבם אינו כבעל, ואינו נאסר בה לפי שאינה מעלה בדעתה לאסור עצמה עליו - <b>מסתברא</b>.
<b>דתנן</b> במשנתנו: <b>הנודרת הנאה מיבמה בחיי בעלה</b> - <b>כופין אותו שיחלוץ לה</b>.
<b>ואם איתא</b>, אם נאמר, <b>דמסקה אדעתה</b>, שהיא מעלה על דעתה שימות בעלה ומתכוונת לאסור עצמה על יבמה - הרי יש לנו לומר שגם אם נדרה הנאה מיבמה בחיי בעלה, התכוונה בכך לאסור עצמה על יבמה כדי שלא יוכל לייבמה. ואם כן -
<h3> דף קיב:</h3>
<b>מבקשין</b> ממנו לחלוץ <b>מיבעי ליה</b> לתנא לומר, ולא כופין אותו לחלוץ, כפי שאמר.
שהרי בסוף המשנה שנינו, אם נתכוונה לכך, אפילו אם נדרה בחיי בעלה, מבקשים מהיבם לחלוץ, ולא כופים אותו על כך!?
ודוחה הגמרא את ראייתו של אביי ממשנתנו לרב -
<b>הכא</b>, במשנתנו, שאמרה כופין ולא אמרה מבקשין, <b>במאי עסקינן</b> - <b>באשה שיש לה בנים</b> מבעלה, <b>דכולי האי לא מסקה אדעתא</b>, שימותו בניה בחיי בעלה, ותיפול ליבום כשימות בעלה אחרי מיתת בניה.
ולכן אינה מתכוונת כשאוסרת עצמה על יבמה בחיי בעלה למנוע בכך את ייבומה אם ימות בעלה, ומשום כך כופים את היבם לחלוץ לה.
אך מקיימת הגמרא את ראייתו של אביי, ומקשה על הדחייה של הראיה -
לדבריך, שהעמדת את משנתנו דוקא באשה שיש לה בנים, יש לשאול:
<b>אבל</b> אשה ש<b>אין לה בנים</b> - <b>מאי?</b> -
<b>מבקשין</b> אותו לחלוץ. אבל אין כופים אותו לחלוץ לה, בגלל שהיא מעלה בדעתה שיכולה ליפול ליבום, והתכוונה לאסור את היבם עליה כדי שלא תתייבם לו.
ואם כן, תיקשי: <b>אדתני</b> עד שמחלק התנא חילוק חדש, ואומר: ו<b>אם נתכוונה לכך</b>, לנדור הנאה מיבמה - <b>אפילו</b> נדרה זאת <b>בחיי בעלה</b>, רק <b>מבקשין ממנו שיחלוץ לה</b>, אך אין כופים אותו שיחלוץ לה -
<b>ליפלוג</b>, ייחלק התנא, <b>וליתני</b>, וישנה את החילוק הזה, <b>בדידה</b>, באותה אשה, ובאותו ענין שהוא מדבר בו, וייחלק כך:
<b>במה דברים אמורים</b> שכופים את היבם, שנדרה יבמתו הנאה ממנו בחיי בעלה, לחלוץ - <b>ב</b>אשה <b>שיש לה בנים</b>, שאינה מעלה בדעתה שימותו בניה בחיי בעלה ותיפול לייבום.
<b>אבל</b> באשה ש<b>אין לה בנים</b>, ונדרה הנאה מיבמה, שמעלה בדעתה שימות בעלה ותיפול ליבום, ומתכוונת בנדרה למנוע את הייבום - <b>מבקשין</b> ממנו לחלוץ לה, אך אין כופין אותו על כך.
<b>אלא</b>, מכך שלא חילק התנא כך, <b>שמע מינה</b> ש<b>לא שנא יש לה בנים, ולא שנא אין לה בנים</b> - <b>כופין אותו</b> לחלוץ לה, לפי שאינה מעלה על דעתה בשעת נדרה שתיפול ליבום.
ו<b>כרב</b>, שאמר זאת.
ומסקינן: אכן <b>שמע מינה!</b>
<br><center><big><b>הדרן עלך פרק בית שמאי</b></big></center>
<h2> פרק ארבע עשרה - חרש שנשא</h2>
עיין דברי הקדמה לפרק זה, בהערה הראשונה. (1) המשנה שלפנינו מתחלקת לארבעה חלקים, כאשר החלק הראשון עוסק בדיני הנישואין והגירושין של חרש וחרשת, ואילו שלשת החלקים האחרים עוסקים בדיני יבום וחליצה של חרש וחרשת.
ה<B>חלק הראשון</B>, מתבארים בו דיני <B>נישואין וגירושין</B> ב<B>זוג אחד</B>, כשאחד מבני הזוג הוא חרש או חרשת.
ה<B>חלק השני</B>, עוסק בעניני <B>יבום וחליצה</B> של חרש וחרשת ב<B>שני אחים</B> הנשואים שתי אחיות או שתי נכריות, והיו האחים חרשים או נשותיהן חרשות.
ומדובר בו דוקא באופן שנישואי שני האחים הם <B>שוים</B>, ששניהם נשואים מדרבנן בלבד, ולא היה באחד מהם קנין מן התורה.
ה<B>חלק השלישי</B>, עוסק גם הוא בעניני יבום וחליצה של חרש וחרשת בשני אחים, אלא שבו מתבאר דינם של <B>שני אחים הנשואים שתי אחיות באופן שונה</B>, שהיה אח אחד נשוי מן התורה, שהוא פיקח ואשתו גם היא פקחת, ואילו האח השני היה נשוי מדרבנן.
ומבארת המשנה את שלשת האופנים שהאח השני נשוי מדרבנן: או שהוא ואשתו היו חרשים, או שהוא היה חרש ואשתו פקחת, או שהוא היה פקח ואשתו חרשת.
ה<B>חלק הרביעי</B>, עוסק גם הוא בעניני יבום וחליצה של חרש וחרשת בשני אחים הנשואים באופן שונה.
אלא, שלהבדיל מן החלק השלישי, הוא עוסק בשני אחים שהיו נשואים שתי נשים <B>נכריות</B>, ולא שתי אחיות.
וגם בענין זה מבארת המשנה את שלשת האפשרויות שיהיו נשואי השני מדרבנן, או ששניהם חרשים, או שהוא פיקח והיא חרשת, או שהוא חרש והיא פקחת.
<big><b>מתניתין:</b></big>
החלק הראשון -
דיני קידושין וגירושין של חרש וחרשת.
א. <b>חרש שנשא פיקחת</b>, בקידושין שתקנו לו חכמים, <b>ופקח שנשא חרשת,</b> בקידושין שתיקנו לה חכמים -
<b>אם רצה להוציא</b> את אשתו בגט - <b>יוציא</b>, שתיקנו חכמים שיוכל אפילו חרש להוציא את אשתו בגט, מהנישואין שתיקנו לה חכמים.
<b>ואם רצה לקיים</b> אותה תחתיו - <b>יקיים</b>. (2)
ומבארת המשנה כיצד הפיקח מקדש חרשת, וכיצד החרש מגרש פיקחת -
<b>כשם שהוא</b>, החרש שנשא פיקחת או הפיקח שנשא חרשת, <b>כונס</b> את אשתו <b>ברמיזה</b>, שרומז לה באצבעו (3) עד שמתרצית להתקדש לו - <b>כך הוא מוציא</b> אותה בגט, שנותן לה <b>ברמיזה</b>, שרומז לה באצבעו שכוונתו לגרשה בנתינת הגט.
והיינו, שוים הם קידושין וגירושין שנעשים כאשר אחד מבני הזוג הוא חרש, שבשניהם נעשה הדבר ברמיזה.
ב. פיקח שקידש את אשתו כשהיא פיקחת, ו<b>נתחרשה</b> תחתיו - <b>יוציא</b> אותה בגט, אם ירצה, לפי שבגט צריך רק את דעת הבעל, ולא את דעת האשה.
אבל, אם קידשה כשהיא פיקחת, ו<b>נשתטית</b> תחתיו - <b>לא יוציא!</b>
היות ותיקנו חכמים שישאירנה תחתיו, כדי שלא ינהגו בה מנהג הפקר עקב היותה שוטה.
אך אם קידש אשה בהיותו פיקח, ואחר כך <b>נתחרש הוא, או נשתטה</b> - <b>אינו מוציאה עולמית!</b>
היות ואין גירושיו כשהוא חרש ושוטה, שאז הוא חסר דעה, יכולים להוציאה מקידושיו הגמורים, שעשה בה בהיותו פיקח.
ג. <b>אמר</b> שאל <b>רבי יוחנן בן נורי: מפני מה האשה שנתחרשה</b> אחר נשואיה <b>יוצאה, ו</b>אילו <b>האיש שנתחרש</b> לאחר שנשא אשה <b>אינו מוציא</b> אותה?
<b>אמרו לו</b> חכמים: <b>אינו דומה האיש המגרש לאשה המתגרשת</b> -
לפי <b>שהאשה יוצאה לרצונה ושלא לרצונה</b>. ולכן גם חרשת יכולה להתגרש.
<b>ו</b>אילו <b>האיש אינו מוציא אלא לרצונו</b>. ורצונו של חרש אינו נחשב רצון, היות ואין דעתו דעה גמורה.
ד. <b>העיד רבי יוחנן בן גודגדא על החרשת שהשיאה אביה</b> בהיותה קטנה, שקידושין שקידשה אביה הם מן התורה, <b>שהיא יוצאה בגט</b> אפילו לאחר שגדלה ויצאה מרשות אביה לקבלת גיטה, והיא מקבלת את גיטה בעצמה [ובקטנותה אביה מקבל גיטה עבורה].
<b>אמרו לו</b> חכמים: <b>אף זו</b>, פקחת שנישאה ונתחרשה, <b>כיוצא בה</b>, שיכולה היא לקבל גיטה, היות ואין הגירושין תלויים ברצונה.
החלק השני -
דיני יבום של חרש וחרשת, בשני אחים הנשואים שתי נשים [אחיות או נכריות] בנישואים שוים, מדרבנן.
<b>שני אחין חרשין</b> שהיו <b>נשואין שתי אחיות פקחות, או שתי אחיות חרשות, או שתי אחיות</b> - <b>אחת פקחת ואחת חרשת</b>.
ונשואיהן של שני האחים שוים הם, היות ושניהם חרשים, והרי הם נושאים את נשותיהם ברמיזה, בין שהיתה האשה פיקחת ובין שהיתה חרשת.
<b>וכן שתי אחיות חרשות</b> שהיו <b>נשואות לשני אחין פקחין, או לשני אחין חרשין, או לשני אחין אחד פקח ואחד חרש</b>.
וגם כאן, נשואיהן של שתי האחיות שוים הם, ששתיהן נישאות ברמיזה, בין היה הבעל פיקח ובין היה חרש.
ומת אחד האחים -
<b>הרי אלו</b>, נשותיהם, אינן נופלות ליבום לפני האח השני, אלא הן <b>פטורות מן החליצה ומן הייבום</b>, כדין אחות אשה. שהרי קידושי שניהם שוים, שהם מדרבנן, ויבוא איסור אחות אשה מדרבנן ויפקיע את זיקת היבמה מדרבנן.
<b>ו</b>אולם, <b>אם היו</b> שתי הנשים <b>נכריות</b> זו לזו, שלא היו אחיות, ואינן יוצאות מדין אחות אשה - לא יחלצו להם היבמים. לפי שאם הוא חרש, הוא אינו "בר חליצה", ואם היא חרשת, היא אינה "בת חליצה", היות ואינם יכולים לקרוא את הפסוקים שהם חייבים לקרותם בעת החליצה.
אלא <b>יכנוסו</b> אותן היבמים, שהרי כאן מדובר שהיו שתי הנשים נכריות זו לזו, ואינן יוצאות משום אחות אשה.
<b>ואם רצו</b> היבמים, אחר שכנסום <b>להוציא</b> אותן - <b>יוציאו</b> אותן בגט ברמיזה! (4)
החלק השלישי -
דיני חליצה ויבום בשני אחים הנשואים שתי אחיות <B>באופן שונה</B> - שהיה אח אחד נשוי מן התורה, לפי שהוא פקח ואשתו פקחת, והאח השני נשוי מדרבנן.
ונישואי <B>האח השני מדרבנן</B> ייתכנו בשלשה אופנים:
א. הוא חרש ואשתו פקחת.
ב. הוא פקח ואשתו חרשת.
ג. שניהם חרשים.
אופן ראשון - האח השני חרש ואשתו פקחת.
<b>שני אחין, אחד חרש ואחד פקח</b>, שהיו <b>נשואין לשתי אחיות פקחות</b>, ו<b>מת חרש בעל הפקחת</b>, שהיה נשוי מדרבנן.
<b>מה יעשה פקח בעל הפקחת</b> באחות אשתו הנופלת מן אחיו החרש, מקדושיו מדרבנן, ומה יעשה באשתו שהיא אחות היבמה הנופלת לפניו? -
לא יעשה דבר. אלא, <b>תצא</b> אחות אשתו מן התורה, ללא חליצה, <b>משום</b> ערות <b>אחות אשה</b>, ואשתו מותרת לו, שאינה אחות זקוקתו, לפי שאין זיקת יבום בערוה.
אך אם <b>מת פקח בעל הפקחת</b> - <b>מה יעשה חרש בעל פקחת</b>, שנשואה לו מדרבנן, ביבמתו, אחות אשתו, הנופלת לפניו ליבום מן התורה, ומה יעשה באשתו, שהיא אחות זקוקתו? -
<b>מוציא אשתו בגט</b>, לפי שהיא אסורה עליו מדין אחות זקוקתו, שהרי אחותה נופלת לפניו מן התורה. (5)
<b>ואשת אחיו אסורה</b> עליו <b>לעולם</b>, שאינו יכול ליבמה היות והיא אחות אשתו מדרבנן. ואף אינו יכול לחלוץ לה, לפי שאין בכח החרש לח לוץ.
אופן שני - האח השני פקח ואשתו חרשת.
<b>שני אחין פקחין</b> שהיו <b>נשואין לשתי אחיות, אחת חרשת</b> שקידושיה מדרבנן, <b>ואחת פקחת</b> שקידושיה מן התורה.
<b>מת פקח בעל חרשת</b> - <b>מה יעשה פקח בעל פקחת</b> באשת אחיו, שהיא אחות אשתו, שנופלת לפניו, ומה יעשה באשתו שהיא אחות היבמה הנופלת לפניו?
לא יעשה דבר. אלא <b>תצא</b> אשת אחיו ללא חליצה, <b>משום</b> ערות <b>אחות אשה</b>, מן התורה. ואשתו אינה אחות זקוקתו לפי שאין זיקה בערוה.
ואם <b>מת פקח בעל פקחת</b> - <b>מה יעשה פקח בעל חרשת</b> באשת אחיו שהיא אחות אשתו מדרבנן, ומה יעשה באשתו שהיא אחות זקוקתו מן התורה? -
אין לו תקנה להשאיר את אשתו אצלו, אלא <b>מוציא את אשתו בגט</b> משום שאסורה עליו באיסור אחות זקוקתו, <b>ואת אשת אחיו</b> מוציא <b>בחליצה</b> מן התורה, לא ייבם אותה לפי שהיא אחות אשתו מדרבנן.
אופן שלישי - האח השני ואשתו, שניהם חרשים.
<b>שני אחין</b> - <b>אחד פקח ואחד חרש</b>, שהיו <b>נשואין שתי אחיות</b> - <b>אחת פקחת, ואחת חרשת</b>.
<b>מת חרש בעל חרשת</b>, ונפלה החרשת ליבום לפני הפקח הנשוי פקחת.
<b>מה יעשה פקח בעל פקחת</b> ביבמתו ובאשתו? -
אינו עושה דבר. אלא <b>תצא</b> החרשת בלי חליצה, <b>משום אחות אשה</b>. כדין ערוה הנופלת ליבום, ואשתו מותרת לו, לפי שאינה אחות זקוקתו.
אבל, אם <b>מת פקח בעל פקחת</b>, ונפלה הפקחת לפני החרש, שאינו בר חליצה מפני שאינו יכול לקרוא - <b>מה יעשה חרש בעל חרשת?</b>
<b>מוציא</b> החרש <b>את אשתו</b> החרשת <b>בגט</b>, לפי שהיא נאסרת עליו מדין אחות זקוקה.
<b>ו</b>אילו <b>אשת אחיו</b>, הפקחת, הנופלת לפניו ליבום, <b>אסורה</b> עליו <b>לעולם!</b>
כי אינו יכול לחלוץ לה - לפי שהוא חרש, ואינו בר קריאה.
ואינו יכול לכונסה ולהוציאה לאחר מכן בגט, כיון שהרי יש לו באשתו החרשת מקצת קידושין מדרבנן, ומכח זה אחותה אסורה עליו משום אחות אשתו. ואף לאחר שיגרש את אשתו, היא ממשיכה להיות אסורה עליו כמו אחות גרושת אשתו.
החלק הרביעי -
יבום וחליצה בחרש וחרשת, בשני אחים שהיו נשואים שתי נשים <B>נכריות</B> [ולא אחיות כמו בחלק הקודם], באופן שונה, שאח אחד נשוי מן התורה, שהוא פקח הנשוי פקחת, ואח שני נשוי מדרבנן.
וגם כאן יש שלשה אופנים כיצד נשוי האח השני מדרבנן: או שהיה האח חרש ואשתו פקחת, או שהיה האח פקח ואשתו חרשת, או שהיו שניהם חרשים.
אופן ראשון - האח השני חרש ואשתו פקחת.
<b>שני אחין, אחד חרש ואחד פקח</b>, שהיו <b>נשואין לשתי נכריות פקחות</b>.
<b>מת חרש בעל פקחת</b> - <b>מה יעשה פקח בעל פקחת</b> ביבמתו הנופלת לפניו מדרבנן?
<b>או חולץ או מייבם</b>.
ואם <b>מת פקח בעל פקחת</b> - <b>מה יעשה חרש בעל פקחת</b> ביבמתו, הנופלת לפניו מן התורה, שהרי אינו יכול לחלוץ לה, לפי שאינו יכול לקרוא? -
<b>כונס</b> אותה, <b>ואינו מוציא</b> אותה <b>לעולם</b>, שהרי אין בכח יבומו של החרש להפקיע את זיקת אחיו, וגטו אינו יכול להתירה לשוק בלי חליצה, והוא אינו יכול לחלוץ לפי שאינו יכול לקרוא בשעת חליצה. (6)
אופן שני - האח השני פקח ואשתו חרשת.
<b>שני אחין פקחין</b> שהיו <b>נשואין לשתי</b> נשים <b>נכריות,</b> שאינן אחיות - אשה <b>אחת פקחת, ו</b>אשה <b>אחת חרשת</b>.
ו<b>מת פקח, בעל החרשת</b>, ונפלה החרשת לפני האח השני ליבום.
<b>מה יעשה</b> האח השני, שהוא <b>פקח בעל פקחת</b>, עם יבמתו החרשת, שהרי אינו יכול לחלוץ לה, כיון שאינה בת קריאה? -
<b>כונס</b> את החרשת. <b>ו</b>אז, <b>אם רוצה</b> הוא <b>להוציא</b> אותה הגט - <b>יוציא</b> בגט בלבד, בלי שיצטרך לחלוץ לה.
ואם <b>מת</b> האח ה<b>פקח בעל</b> ה<b>פקחת</b>, ונפלה הפקחת לפני האח הנשוי חרשת <b>מה יעשה פקח בעל חרשת?</b>
<b>או חולץ או מייבם</b> לפיקחת.
אופן שלישי - האח השני ואשתו, שניהם חרשים.
<b>שני אחין אחד חרש ואחד פקח</b> שהיו <b>נשואים לשתי נכריות, אחת חרשת ואחת פקחת.</b>
<b>מת חרש בעל חרשת</b> - <b>מה יעשה יעשה פקח בעל פקחת</b> ביבמתו?
<b>כונס</b> אותה אך אינו יכול להוציאה בחליצה, לפי שחרשת היא ואינה יכולה לקרוא.
<b>ואם</b> לאחר שכונסה <b>רצה להוציא</b> אותה בגט - <b>מוציא</b> אותה בגט, לפי שקנין יבום של פקח באשת אחיו החרש הוא קנין גמור, ולא נשארה זיקה מאחיו המת, ולכן יכול להוציאה לשוק בגט.
<b>מת פקח בעל פקחת</b> - <b>מה יעשה חרש בעל חרשת</b> ביבמתו מן התורה?
<b>כונס</b>, כי אינו יכול לחלוץ, לפי שהוא חרש ואינו יכול לקרוא.
<b>ואינו מוציא</b> אותה לאחר שכנס בגט, לפי שאין בכח כניסתו וגיטו של החרש להפקיע את זיקת אחיו המת, הפקח.
<big><b>גמרא:</b></big>
שנינו במשנה שחרש וחרשת אינם חולצים, ומשמע שאף על פי שחרש לאו בר דעה הוא ומן התורה אין קנינו קנין, בכל זאת יש בהם קדושין ונשואין, ונפילה ליבום, מדרבנן, אלא שאינם חולצים.
<b>אמר רמי בר חמא: מאי שנא חרש וחרשת, דתקינו להו רבנן נשואין, ומאי שנא דשוטה ושוטה</b> - <b>דלא תקינו להו רבנן נשואין</b> וכמו ששנינו בברייתא.
<b>דתניא: שוטה וקטן שנשאו נשים, ומתו</b> -
<b>נשותיהן פטורות מן החליצה ומן היבום</b>, לפי שאין נשואיהם של שוטה וקטן כלום.
ומבאר רמי בר חמא: <b>חרש וחרשת, דקיימא תקנתא דרבנן</b>, שיכולה להתקיים תקנת חכמים שתיקנו להם נשואים, שיכולים לחיות יחד בשלום זה עם זו, בין אם היו חרש וחרשת, בין חרש ופקחת, ובין פקח וחרשת - <b>תקינו להו רבנן נשואין</b>
אבל <b>שוטה ושוטה, דלא קיימא תקנתא דרבנן</b>, שלא יכול להיות שלום בין בני הזוג אפילו אם רק אחד מהם שוטה, היות <b>ד"אין אדם דר עם נחש בכפיפה</b> [בתוך קופה] <b>אחת</b>" - <b>לא תקינו</b> להו <b>רבנן נשואין</b>.
<b>ומאי שנא קטן, דלא תקינו רבנן נשואין, ו</b>מאי שנא <b>חרש</b>, ד<b>תקינו ליה רבנן נשואין?</b>
<b>חרש, דלא אתי</b> שלא יבוא לעולם <b>לכלל נשואין</b> מן התורה, <b>תקינו</b> לו <b>רבנן נשואין</b> כדי שלא יבטל מפריה ורביה ומישובו של עולם.
אבל <b>קטן, דאתי לכלל נשואין</b> לכשיגדל ויהיה לאיש - <b>לא תקינו רבנן נשואין</b>.
ומקשה הגמרא: <b>והרי קטנה</b>, שאין לה אב, <b>דאתיא לכלל נישואין</b> לכשתגדל, <b>ו</b>בכל זאת <b>תקינו</b> לה <b>רבנן נשואין</b> בקטנותה, על ידי אמה או אחיה!?
ומתרצת: <b>התם</b>, תיקנו לה חכמים שיוכלו להשיאה כדי <b>שלא ינהגו בה מנהג הפקר</b>.
<b>ומאי שנא קטנה דממאנה</b>, ועוקרת את הנישואין שתקנו לה חכמים, <b>ומאי שנא חרשת דלא ממאנה</b> אלא יוצאת בגט, ברמיזה.
<b>דאם כן,</b> אם חרשת תוכל למאן לעולם -
<h3> דף קיג.</h3>
<b>מימנעי</b> אינשי, <b>ולא נסבי לה</b>, לא ישאוה לאשה, שמא אחרי שנות נישואים רבות לא יוכל לפייסה שתשאר עמו, ותמאן בו, ותעקור נישואיה. אבל מיאונה של קטנה הרי הוא מוגבל לשנים בודדות, עד שתגדל, ולכן סבור הנושא אותה לאשה שיש בכוחו לפייסה למשך הזמן הזה בכל שעה ושעה.
<b>ומאי שנא קטנה</b> שנישאה על ידי אמה ואחיה <b>דאכלה בתרומה, ומאי שנא חרשת דלא אכלה בתרומה?</b>
והראיה שכך הוא הדין - מהא <b>דתנן</b> במסכת עדויות [ז ט]:
<b>העיד רבי יוחנן בן גודגדא</b>:
א. <b>על החרשת שהשיאה אביה, שיוצאה בגט</b>, וכמו שהתבאר במשנתנו שמדובר אפילו בהשיאה אביה, שתפסו בה מן התורה. לפי שאין צורך בדעת האשה לגירושיה, ולכן אפילו גדלה, שאין אביה מקבל גיטה, יכולה היא עצמה לקבלו.
ב. <b>ועל קטנה בת ישראל שנשאת לכהן</b> בנישואין דרבנן - <b>שאוכלת בתרומה</b> מדרבנן, וכפי שהתבאר לעיל [צ א].
ומדייקת הגמרא: <b>ואילו</b> על חרשת, שדיבר בה רבי יוחנן בן גודגדא בתחילת דבריו, שיוצאת בגט, הוא לא העיד שאוכלת בתרומה, ומשמע מכך, כי <b>חרשת</b> - <b>לא אכלה</b> אפילו לא בתרומה דרבנן.
ותיקשי, מאי שנא חרשת מקטנה?
ומשנינן: <b>גזירה שמא</b> אם יאכיל כהן פקח שנשא חרשת אותה בתרומה, <b>יאכיל חרש</b> כהן <b>בחרשת</b> ישראל שנשא אותה לאשה. (1)
אך מקשה הגמרא: מדוע שלא תאכל חרשת שהיא אשת כהן חרש בתרומה? <b>וליכול</b>, תאכל החרשת בתרומה, ואין לנו להתערב ולמונעה מאכילתה, שהרי חרשת דינה הוא כקטן, ואכילתה בתרומה - בגדר <b>"קטן אוכל נבלות" הוא</b>, ואין אנו מצווים למנוע מהקטן מלאכול דבר איסור!?
ומשנינן: <b>גזירה שמא יאכיל</b> כהן <b>חרש בפקחת</b>.
ואת הפקחת מצווה בית דין למנוע מאכילת איסור.
אך עדיין מקשה הגמרא:
<b>ו</b>אפילו כהן <b>חרש בפקחת</b> - <b>נמי ליכול</b> בתרומה דרבנן, שהיות ותיקנו להם חכמים קידושין' שפיר מאכיל החרש את הפקחת בתרומה מדרבנן!?
ומשנינן: אכן בתרומה דרבנן הוא מאכיל. ומה שגזרו, הוא <b>בתרומה דאורייתא</b>.
ועוד הוינן בה: <b>ומאי שנא קטנה, דאית</b> שיש <b>לה כתובה</b> [ולהלן יבואר מנין לנו שיש חילוק בענין חיוב כתובה בין קטנה לחרשת], ואילו לחרשת אין כתובה?
<b>דאם כן</b>, שיהיה חיוב כתובה לחרשת - <b>מימנעי</b> אינשי, <b>ולא נסבי לה</b>, ולא ישאו חרשת, כדי שלא יצטרכו לשלם כתובה אם ירצו לגרשה, שהרי אין בה דעה, ויש להם חשש שלא יחזיקו נשואיהם מעמד לאורך ימים ושנים.
ומבארת הגמרא:
<b>וקטנה</b> - <b>מנלן דאית לה כתובה?</b>
<b>דתנן</b> במסכת כתובות [ק ב]: <b>הממאנת</b>, היוצאת ממנו בעל כרחו, <b>וה"שנייה</b> לעריות", האסורה עליו מדברי סופרים, <b>ואיילונית</b>, שקידושיה בטעות - <b>אין להן כתובה</b>.
ומוכח, שרק לאלו אין כתובה.
<b>אבל</b> זאת שהיא <b>יוצאה בגט, ו</b>היא <b>קטנה</b> - <b>יש לה כתובה</b>, לפי שהוא זה שמוציאה ממנו!
<b>וחרשת</b> - <b>מנלן דלית לה כתובה?</b>
כמו שמוכח מהא <b>דתניא: חרש ושוטה שנשאו פקחות</b> -
הרי <b>אע"פ שנתפקח החרש, ונשתפה השוטה</b> - <b>אין להם</b> לנשותיהם, <b>עליהם, כלום</b>.
שהיות ובשעת שקידשו את נשותיהם לא היו ברי דעה - אין הם חייבים לנשותיהם כתובה. אלא, יכולים הם לגרשן עתה, מקידושי דרבנן שתיקנו להם בהיותם חסרי דעה, בלי לתת להן כתובה.
אבל, אם משהתפקחו <b>רצו</b> להמשיך ו<b>לקיימן</b> - <b>יש להם</b> לנשותיהם <b>כתובה</b>.
<b>ופקח שנשא חרשת או שוטה</b>, שאינו חייב לתת לה כתובה, <b>אפילו כתב לה מאה מנה</b> בכתובתה - <b>כתובתה קיימת, מפני שרצה לזוק</b> [להיות ניזק] <b>בנכסיו</b>, כשהתחייב לה מעצמו התחייבות שאינו חייב בה.
ומוכיחה הגמרא: <b>טעמא דרצה</b> להתחייב לה מעצמו, ולהיות ניזק בנכסיו, לכן יש לה לחרשת כתובה.
<b>הא לא רצה</b> הבעל להתחייב לה מעצמו - <b>אין לה</b> כתובה. וטעמו של דבר, <b>דאם כן</b> יהיה חייב לתת לה כתובה מתקנת חכמים - <b>מימנעי</b> אינשי, ימנעו האנשים, <b>ולא נסבי לה</b>, ולא ישאו אשה חרשת.
ופרכינן: <b>אי הכי</b>, שסיבת הפטור מחיוב הכתובה, היא כדי שלא ימנעו האנשים מלשאת חרשת, נאמר מהטעם הזה שיש צד להיפך -
<b>פקחת</b> המסכימה להנשא <b>לחרש</b> - <b>ליתקן לה כתובה</b>, מחמת הטעם הזה, <b>דאם כן</b>, שלא יהיה לה כתובה - <b>מימנעי</b> הפקחות <b>ולא מינסבי</b> לחרשים!?
ומשנינן: <b>יותר משהאיש רוצה לישא</b> - <b>אשה רוצה להנשא</b>. ולכן אין לנו לדאוג לתקנת האנשים החרשים שיסכימו הנשים להנשא להם.
ומביאה הגמרא מעשה ב<b>ההוא חרש, דהוה בשבבותיה</b> שגר בשכנותו <b>דרב מלכיו</b>.
<b>אנסביה איתתא</b> השיא לו רב מלכיו אשה פקחת, <b>וכתב לה</b> החרש, בהשפעתו של רב מלכיו, <b>ארבע מאה זוזי מנכסיה</b> [מנכסיו].
<b>אמר רבא: מאן חכים</b>, מיהו החכם <b>כרב מלכיו, דגברא רבה הוא!</b>
<b>קסבר</b> רב מלכיו, שהשפיע עליו לכתוב לה כתובה כה גבוהה שהדבר משתלם לטובתו של החרש, וראוי לשכנעו לעשות כן.
שהרי <b>אילו רצה</b> החרש הזה <b>שפחה לשמשו</b> - <b>מי לא זבנינן ליה!?</b>
האם בית דין או אפוטרופוס שלו לא היו משלמים לה סכום כזה כדי שתשמשנו כל ימי חייה?
אם כן, <b>כל שכן</b> הכא, <b>דאיכא תרתי</b>, שיש לו לחרש שני דברים בסכום הזה, גם אשה, וגם מי שתטפל בו.
<b>אמר רב חייא בר אשי אמר שמואל: אשת חרש</b> - <b>אין חייבין עליה אשם תלוי</b>.
דהיינו, אין כל ספק שמא יש בו בחרש דעת, ומספק אשתו מקודשת מן התורה, ומי שבא עליה חייב קרבן אשם תלוי, הבא על הספק.
אלא - ודאי החרש, חסר דעה הוא. וקידושיו אינם קידושין מן התורה.
<b>לימא מסייע ליה</b> לשמואל מהמשנה במסכת תרומות [ה א]:
דתנן: <b>חמשה לא יתרומו</b>. <b>ואם תרמו</b> - אפילו בדיעבד <b>אין תרומתן תרומה</b>.
<b>ואלו הן: חרש, שוטה וקטן</b>.
<b>והתורם את שאינו שלו</b>, כשלא עשאו בעל הפירות שליח לתרום את פירותיו. (2)
<b>ועובד כוכבים שתרם של ישראל, אפילו</b> תרם אותן <b>ברשות</b>, בשליחות בעליו ה<b>ישראל</b> - <b>אין תרומתו תרומה</b>, כיון שאין הנכרי בתורת שליחות, ובלי תורת שליחות אין אדם יכול לתרום דבר שאינו שלו.
ומוכח מהמשנה הזאת, שאין תרומתו של החרש נחשבת בכלל תרומה, אפילו אם הוא תרם, בדיעבד.
כי אם בדיעבד היתה תרומתו תרומה, מספק, היה צריך התנא של המשנה לומר: תרומתו של חרש תרומה, ויחזור בעליו של הטבל ויתרום שוב.
ודוחה הגמרא את הסיוע לדברי שמואל -
כי אפשר לומר, ש<b>הוא</b>, שמואל, <b>דאמר</b>, סובר הוא <b>כרבי אלעזר</b>, שלפיו חרש הוא "ספק בר דעת" מן התורה. ולפי רבי אלעזר, אם תרם החרש, תרומתו היא ספק מן התורה, וחולק רבי אלעזר על משנתנו.
ויתכן כי שמואל סובר כרבי אלעזר, שחרש הוא ספק בר דעת מן התורה.
<b>דתניא: רבי יצחק אומר משום רבי אלעזר: תרומת חרש</b> - <b>לא תצא לחולין מפני שהוא ספק</b> בר דעת.
ומה שפוטר שמואל את מי שבא על אשת חרש מאשם תלוי, הוא משום שלא בכל מקרה של ספק חייבים אשם תלוי.
ומבארת עתה הגמרא ענין זה:
שהרי לכאורה יש לתמוה: <b>אי סבירא</b> ליה שמואל <b>כרבי אלעזר</b> - <b>אשם תלוי נמי ליחייב</b> זה שבא על אשת חרש!?
ויש ליישב, שיש לומר כי <b>בעי</b>, צריך לפי שמואל, כדי לחייב באשם תלוי, שיהיה הספק ב<b>חתיכה</b> אחת <b>משתי חתיכות</b>, כגון שהיו שתי חתיכות, אחת מהן חלב והשניה שומן, ואינו יודע איזה חתיכה אכל.
אבל אם היתה חתיכה אחת בלבד, שהיה בה ספק אם היא חלב או שומן, ואכלה, ועתה מסתפק אם אכל חלב או שומן - אין חייבים על האכילה הזאת אשם תלוי.
וסבור שמואל, שהיות ואמרה התורה בקרבן אשם תלוי "ועשה אחת מכל מצוות ה' אשר לא תעשינה" [ויקרא ה], ו"מצוות" לשון רבים הוא, משמע מהכתוב שדוקא אם עשה אחת מתוך השתיים, שאחת היתר והשניה איסור, והוא לא יודע איזה אכל, אז הוא חייב בקרבן אשם תלוי [שמחירו קבוע, כסף שקלים].
ולא אם אכל חתיכה אחת, שהיא ספק איסור ספק היתר. שאז אינו מביא אשם תלוי.
ולכן, הבא על אשת חרש, שאין הספק אלא בה עצמה, אם הועילו בה קידושי החרש מן התורה, או לא, ואין כאן ספק של אחת מתוך שתיים, הרי הוא פטור מאשם תלוי.
ומקשה הגמרא: מאחר שאמרת שסובר שמואל כרבי אלעזר, ולכן הוא אומר שתרומתו של חרש היא תרומה מספק, הרי באשם תלוי באופן שכזה רבי אלעזר עצמו מחייבו -
<b>והתניא: רבי אלעזר אומר: כוי</b>, שהוא ספק חיה, וחלב חיה מותר, ספק בהמה, שחלבה אסור - <b>חייבין על</b> אכילת <b>חלבו אשם תלוי</b>.
והרי אכילת חלב הכוי, ספק בחתיכה אחת הוא, ובכל אופן מחייבו רבי אלעזר אשם תלוי!
ומשנינן: <b>שמואל</b> - <b>סבר כרבי אלעזר בחדא</b>, בהפרשת תרומה של חרש, שהיא ספק תרומה מן התורה, <b>ופליג עליה בחדא</b>, בדין חיוב אשם, ולדברי שמואל חייבים אשם תלוי אפילו בספק של חתיכה אחת בפני עצמה.
<b>ואיכא דאמרי</b> - <b>אמר רב חייא בר אשי אמר שמואל: אשת חרש</b> - <b>חייבין עליה אשם תלוי! מיתיבי</b> מהא דתנן: <b>חמשה לא יתרומו!</b> וביניהם חרש, שאם תרם אין תרומתו, ואפילו לא ספק תרומה, ומוכח שאין החרש בר דעת כלל.
ומשנינן: <b>סבר לה</b> שמואל <b>כרבי אלעזר</b> שגם בתרומה מפריש חרש מספק, כי יש ספק אם יש לו דעת או לאו.
<b>בעא רב אשי: מאי טעמא דרבי אלעזר</b>, הסובר שחרש תורם מספק, היות שיתכן ויש בו דעה - כיצד הוא סובר בדין הבא על אשת חרש? -
האם לדעתו של רבי אלעזר חייב אשם תלוי, או לא?
וצידי הספק הם:
האם <b>מיפשט פשיטא ליה</b> לרבי אלעזר <b>דחרש דעתא קלישתא הוא</b>. שדעתו דקה ומועטת, ואינה מחודדת כשאר אנשים, אבל דעה זו קבועה בו כל ימי חייו, ואינה משתנה לעתים.
<b>ומיהו, מספקא ליה</b> -
<b>אי דעתא צילותא,</b> האם דעתו הקלושה של החרש היא צלולה, ובדבר שהוא נותן דעתו, הוא עושה אותו בכוונה כפקח,
<h3> דף קיג:</h3>
<b>אי לאו דעתא צילותא</b>, שאינו יכול לכוון דעתו כפקח, היות ותמיד דעתו אינה צלולה.
<b>ולעולם</b> - <b>חדא דעתא הוא.</b>
<b>או דלמא</b>, אין דעתו קבועה תמיד.
אלא, <b>פשיטא ליה</b> לרבי אלעזר <b>דדעתיה</b> של חרש <b>קלישתא, ו</b>גם פשיטא ליה ד<b>לאו דעתא צילותא הוא.</b>
<b>והכא, היינו טעמא,</b> שתרומתו ספק, <b>כיון דעתים חלים</b>, לפעמים בריא הוא בדעתו, כפקח, <b>ועתים</b> הוא <b>שוטה.</b>
וכיון שהדבר ספק מתי הוא בריא ומתי הוא שוטה, יש לחוש שמא תרם את התרומה בהיותו בריא ופקח. וכמו כן יש לחוש כשמקדש אשה שמא קידשה בהיותו בריא ופקח.
<b>למאי נפקא מינה</b> - <b>להוציא</b> את <b>אשתו בגט.</b>
<b>אי אמרת</b> כל חייו של חרש <b>חדא דעתא הוא</b> - <b>כקדושין כך גירושין.</b> אם דעתו דעה, קידושיו קידושין מן התורה וכן גירושיו. ואם אין דעתו דעה, קידושיו מדרבנן, כחכמים, וכן גירושיו.
<b>ואי אמרת עתים חלים ועתים שוטה</b> הוא -
<b>קדושי</b> - <b>מצי מקדש</b>, מספק מן התורה.
<b>גרושי</b> - <b>לא מצי מגרש</b>, כי שמא קידשה בהיותו בריא ופקח, ועתה כאשר הוא בא לגרש הוא אינו בר דעת.
ונשאלת השאלה: <b>מאי</b>, מה היא דעתו של רבי אלעזר בקידושי חרש ובגרושיו?
ומסקינן: <b>תיקו!</b> שנינו במשנה: פקח שנשא פקחת ו<b>נשתטית</b> - לא יוציא!
<b>אמר רבי יצחק: דבר תורה</b> - <b>שוטה מתגרשת!</b> כיון שאין צורך בדעתה לגירושין, <b>מידי</b> כמו <b>דהוה אפקחת</b>, שמתגרשת <b>בעל כרחה</b>, ללא דעתה.
<b>ומה טעם אמרו</b> חכמים שהשוטה <b>אינה מגורשת?</b> -
כדי <b>שלא ינהגו בה</b> אנשים <b>מנהג הפקר</b> היות והיא שוטה.
והוינן בה: <b>היכי דמי</b> האי שוטה?
<b>אילימא</b> מדובר בשוטה <b>דיודעת לשמור גיטה</b>, שמקבלת ושומרת אותו, ואינה נוטלת ומשליכה אותו, <b>ויודעת לשמור עצמה</b> כגרושה.
אין זה יתכן, כי בשוטה שכזאת - <b>מי נהגי בה</b> אינשי <b>מנהג הפקר</b>, והרי היא יודעת לשמור עצמה!?
<b>אלא</b> שמא תאמר, שמדובר במשנה בסוג של שוטה <b>דאין יודעת לשמור לא גיטה ולא עצמה</b> -
הרי לא יתכן לומר בשוטה שכזאת <b>"דבר תורה שוטה מתגרשת</b>"! כי -
<b>והא אמר דבי רבי ינאי</b>: אמר הכתוב <b>"ונתן בידה</b>" -
מלמד הכתוב כי רק <b>מי שיש לה יד לגרש עצמה</b>, הרי היא מתגרשת.
<b>יצתה</b> שוטה <b>זו, שאין לה יד לגרש עצמה</b>, שהרי אינה יודעת לשמור עצמה וגיטה.
<b>ותנא דבי רבי ישמעאל</b>: כתיב בפרשת גירושין <b>"ושלחה מביתו</b>".
מלמד הכתוב כי רק <b>מי שמשלחה</b> מביתו <b>ואינה חוזרת</b> אליו, הרי היא מתגרשת.
<b>יצתה</b> שוטה <b>זו</b>, שאינה יודעת לשמור עצמה כגרושה, <b>שמשלחה</b> מביתו, <b>וחוזרת</b> אליו - ולכן אין גירושיה גירושין!
ומשנינן: <b>לא צריכא</b>, כאן מדובר, באופן <b>דיודעת לשמור גיטה</b>, כשמקבלתו, <b>ו</b>אולם <b>אינה יודעת לשמור עצמה</b> מאנשים אחרים.
ולכן, <b>דבר תורה שוטה מתגרשת</b> - <b>דהא</b> היות שהיא <b>ידעת לשמור גיטה</b>, ומבינה מהם גירושין.
<b>ו</b>אולם, <b>אמור רבנן לא ליפקא</b>, שלא יוציאה מביתו - כדי <b>שלא ינהגו בה מנהג הפקר.</b>
<b>אבר אביי: דיקא נמי</b> שמדובר בשוטה היודעת לשמור גיטה, ולכן מן התורה היא מתגרשת -
<b>דקתני גבי דידה</b>, באשה שוטה: <b>נשתטית</b> - <b>לא יוציא</b>.
<b>ו</b>אילו <b>גבי דידיה</b>, באיש שוטה, קתני: נשתטה - <b>לא יוציא עולמית</b>.
ומדייק אביי: <b>מאי שנא הכא</b>, לגבי נשתטה הבעל, <b>דקתני</b> לא יוציא <b>עולמית</b>.
<b>ומאי שנא התם</b>, לגבי נשתטית האשה, <b>דלא קתני</b> לא יוציא <b>עולמית?</b>
<b>אלא, שמע מינה, הא</b>, בנשתטה האיש מדובר בשוטה לגמרי, שאינו מגרש מ<b>דאורייתא</b> ואינו מוציא עולמית.
<b>הא</b>, בנשתטתה האשה, מדובר בשוטה שאינה מתגרשת רק מ<b>דרבנן</b>, היות ואינה שוטה גמורה, אלא מבינה בגירושיה, ולכן אי אפשר לומר בה שלא יוציאנה עולמית.
שנינו במשנה: <b>אמר רבי יוחנן בן נורי</b>: מפני מה האשה שנתחרשה יוצאה, והאיש שנתחרש אינו מוציא?
<b>איבעיא להו</b>: האם <b>רבי יוחנן בן נורי, איש</b> חרש - <b>פשיטא ליה</b> שאינו מוציא.
<b>ואשה</b> חרשת - <b>קמיבעיא ליה</b> מפני מה יוצאה.
<b>או דלמא, אשה</b> חרשת <b>פשיטה ליה</b> שיוצאת.
<b>ואיש</b> חרש - <b>קמיבעיא ליה</b> מפני מה אינו מוציא.
ופושטת הגמרא את הבעיה:
<b>תא שמע</b> מתשובת חכמים במשנתנו:
<b>מדקאמרו ליה</b> חכמים במענה על שאלתו: <b>אינו דומה האיש המגרש לאשה המתגרשת</b>, לפי <b>שהאשה יוצאת לרצונה ושלא לרצונה, ו</b>אילו <b>האיש אינו מוציא אלא לרצונו</b> -
<b>שמע מינה</b> שעל <b>איש</b> חרש <b>קמיבעיא ליה, מפני מה</b> אינו מוציא.
כי אם היה שואל את הטעם מפני מה אשה יוצאה, היו צריכים לומר לו - לפי שאינה דומה האשה לאיש.
ומקשה הגמרא על ההוכחה הזו: <b>אדרבה, מדקאמרו ליה</b> חכמים: <b>אף זו</b>, אשה חרשת, <b>כיוצא בה</b>, כאשה פקחת המתגרשת שלא מדעתה -
<b>שמע מינה</b> - <b>אשה</b> חרשת <b>קמיבעיא ליה</b> מפני מה יוצאה!
<b>אלא</b>, מבארת הגמרא, ביאור אחר:
<b>רבי יוחנן בן נורי</b> - <b>לדבריהם</b> של חכמים <b>קאמר להו</b>:
<b>לדידי, כי היכי דאיש לא מצי מגרש</b> - <b>אשה נמי לא מיגרשא</b>.
<b>אלא לדידכו, מאי שנא אשה, ומאי שנא איש?</b>
ועל כך ענו לו שיש לחלק בין אשה לאיש, ו<b>אמרו ליה: אינו דומה האיש המגרש לאשה המתגרשת</b>, והביאו ראיה לכך מאשה פקחת היוצאת שלא לדעתה.
שנינו במשנה: <b>העיד רבי יוחנן</b> בן גודגדא על החרשת שהשיאה אביה, שהיא יוצאת בגט.
<b>אמר רבא: מעדותו של רבי יוחנן בן גודגדא</b> האומר שאפילו במקום קידושין גמורים מן התורה יכול אדם לגרש את אשתו אפילו כשהיא אינה ברת דעת, יש לנו ללמוד, שאם <b>אמר</b> אדם <b>לעדים: ראו גט זה שאני נותן</b> לאשתי, ופנה אחר כך לאשה, <b>ואמר לה: כנסי שטר חוב זה</b>, ונתן לה את הגט, ואילו היא סברה שזה שטר חוב, ולא ידעה שמתגרשת בו <b>הרי זו מגורשת</b>. שהרי לא עדיף מצב כזה מחרשת המתגרשת מבלי להבין מה הם גירושין ומהו הגט, והראיה -
<b>מי</b>, האם <b>לא אמר רבי יוחנן בן גודגדא</b> ש<b>לא</b> <b>בעינן דעתה</b>, בחרשת, <b>הכא נמי לא בעינן דעתא</b>.
ומקשה הגמרא: <b>פשיטא</b> שכך הוא הדין לפי רבי יוחנן בן גודגדא, שהרי זה הוא יסוד דינו, שאין צורך כלל בדעת האשה לגירושיה!
ומתרצת: <b>מהו דתימא</b>, שמא תאמר, <b>מדאמר לה "כנסי שטר חוב זה</b>" - <b>בטולי בטליה</b> לגירושיו, שהתחרט בו.
<b>קא משמע לן</b> ש<b>אי איתא דבטליה</b> לגט - הרי <b>לעדים</b>, שאמר להם קודם לכן שהוא עומד לגרשה בגט זה, <b>הוה קאמר להו</b> שחוזר בו.
<b>ומדלא אמר לעדים</b> שהוא חוזר בו - <b>לא בטליה</b> לגירושיו, <b>ולא מידי</b> [ולא כלום. שאין לומר אחרת].
<b>והאי דקאמר</b> לה לאשתו <b>הכי</b> [כנסי שטר חוב] - <b>מחמת כיסופא</b> [בושה שמתבייש ממנה על שמגרשה], <b>הוא דקאמר לה</b> הכי.
ומעתה עוסקת הגמרא בסוגיית קטן אוכל נבילות, שהתחילה לבארה בעמוד הקודם.
<b>רב יצחק בר ביסנא אירכסו ליה</b> נאבדו לו <b>מפתחי דבי מדרשא, ברשות הרבים</b> - <b>בשבתא</b>.
<b>אתא לקמיה דרבי פדת</b> לשאלו מה לעשות:
<h3> דף קיד.</h3>
<b>אמר ליה: זיל</b>, <b>ע</b> <b>דבר טלי וטליא</b>, הנהג ברשות הרבים ילדים קטנים וילדות קטנות, <b>וליטיילו התם</b>, ו<b>אי משכחי להו</b> - <b>מייתי להו</b>. שאם ימצאום שם - יביאום אליך מאליהם.
<b>אלמא, קסבר</b> רבי פדת, ש<b>קטן אוכל נבלות</b> - <b>אין בית דין מצווין להפרישו</b> מאכילתן. (1)
<b>לימא מסייע ליה</b> מהא דתניא:
<b>לא יאמר אדם לתינוק</b> בשבת: <b>הבא לי מפתח</b> דרך רשות הרבים, או <b>הבא לי חותם</b> דרך רשות הרבים.
<b>אלא</b> רשאי הוא להיות <b>מניחו</b> לקטן, להיות <b>תולש</b> מעצמו בשבת. או <b>מניחו</b> להיות <b>זורק</b> חפץ מעצמו ברשות הרבים, ואינו חייב למונעו מעשיית מלאכה בשבת, והיינו שאין חייב אדם למנוע מקטן לעשות איסור.
<b>אמר אביי</b>: אין מכאן ראיה לדין דאורייתא.
כי אפשר לומר שמותר להניחו <b>תולש בעציץ שאינו נקוב</b>, שהיות ואין הדבר הגדל בו יונק מהקרקע, אין במלאכתו איסור תורה משום תולש, אלא רק מדרבנן אסור לתולשו.
וכן מותר להניחו להיות <b>זורק</b> חפץ <b>בכרמלית</b>, שאינה לא רשות היחיד ולא רשות הרבים, שאיסור הטלטול בה הור רק מ<b>דרבנן</b>.
<b>תא שמע</b> ממה ששנינו במסכת שבת [קכא א]:
<b>עובד כוכבים שבא לכבות</b> את הדליקה בשבת -
<b>אין אומרים לו: כבה</b> את הדליקה.
<b>ו</b>אולם, אין חייבים לומר לו: <b>אל תכבה</b> אותה.
וההיתר לכך שאין צריכים למנוע את הגוי מלעשות פעולה מעצמו בשבת עבור ישראל - <b>מפני שאין שביתתו</b> של הנכרי מצוה <b>עליהם</b> של ישראל.
אבל, <b>קטן</b> ישראל <b>הבא לכבות</b> מעצמו - <b>אומרים לו: אל תכבה!</b>
מפני <b>ששביתתו</b> של קטן ישראל, היא מצווה המוטלת <b>עליהם!?</b>
ומוכח, שמוטלת המצוה על כל אדם למנוע מקטן לאכול נבילות, גם אם אוכל אותן הקטן מעצמו.
<b>אמר רבי יוחנן</b> לדחות את הראיה: כאן מדובר <b>ב</b>קטן ה<b>עושה על דעת אביו</b>, שרואה את אביו חפץ בכך שיכבה את האש, והרי זה כאילו הוא מצוהו לעשות זאת.
אבל במקרה של רבי פדת, שהורה להוליך קטנים לשם כדי שיביאו את המפתחות מרשות הרבים, עושים זאת הקטנים על דעת עצמם בלבד. שהרי לא הודיעום שנאבדו המפתחות וכי יש צורך בהבאתם.
ומקשה הגמרא על דברי רבי יוחנן:
אם נאמר שהחובה למנוע את הקטן מלכבות היא משום שהוא עושה את מעשהו לדעת אביו, הרי <b>דכוותיה</b>, בדומה לזה, מה שהתרנו לכבות <b>גבי עובד כוכבים</b>, צריך להעמיד באותו ענין שהעמדנו בו את מעשה קטן, <b>דעושה</b> זאת <b>על דעת ישראל</b>.
ותיקשי: <b>מי שרי</b>, האם מותר הדבר שיבוא הנכרי את האש ויכבה על דעת ישראל!?
ומשנינן: <b>עובד כוכבים</b> הבא לכבות, לא עושה זאת על דעתו של ישראל, אלא <b>אדעתא דנפשיה עביד</b>. עושה זאת ביזמתו, מרצונו, ועבור עצמו, שיודע הוא שעתיד הישראל לשלם לו שכרו.
<b>תא שמע</b> ראיה נוספת מהא דתניא: קטן שהוא <b>בן "חבר</b>", המקפיד על קיום המצוות בשלמות, <b>שרגיל לילך אצל אבי אמו</b> שהוא <b>עם הארץ</b>, ואינו מקפיד על המצוות כמו חבר, <b>אין חוששין שמא יאכילנו</b> סבו העם הארץ, שאינם מקפידים על המעשרות, <b>דברים שאינם מתוקנים</b>, מבלי שעישרום.
ולכן, אם <b>מצא</b> החבר <b>בידו</b> של בנו <b>פירות</b> שקיבלם מסבו העם הארץ - <b>אין זקוק לו</b>, ליטלו ממנו, כדי למונעו מאכילתם שמא אינם מעושרים.
והרי יש ספק שמא לא עישרם העם הארץ, ובכל זאת אין הוא מצווה למנוע מהקטן את אכילתם!
<b>אמר רבי יוחנן</b>: אין זו ראיה לדין קטן אוכל נבילות, כי רוב עמי הארץ מעשרים הם את פירותיהם, ורק מיעוט מהם אינן מעשרים. ומדין תורה היה אפשר לסמוך על הרוב, אלא שהחמירו חכמים ותיקנו את ענין ה"דמאי", שלא יאכלו מפירות עם הארץ לפני שיפרישו מהן מעשר.
ולכן, <b>בדמאי הקילו</b> שאין צורך למנוע מקטן את אכילתו.
ומקשה הגמרא על דברי רבי יוחנן:
<b>אלא טעמא</b> שהקילו, משום <b>דדמאי</b> הוא.
<b>הא</b> אם היו אלו פירות שהם <b>ודאי</b> טבל - <b>בעא</b> צריך אביו <b>לעשורי</b> את הפירות, כדי למנוע ממנו לאכול טבל.
ואם כן, תיקשי: <b>והאמר רבי יוחנן</b> שאין צריך למנוע את הקטן מלכבות את האש בשבת אלא <b>בעושה</b> זאת הקטן <b>על דעת אביו</b>, ולא בעושה זאת מעצמו!?
ומסבירה הגמרא את שיטתו של רבי יוחנן, שאין סתירה בהוראותיו.
<b>אלא, רבי יוחנן ספוקי מספקא ליה</b> אם מצווים למנוע קטן מלעבור איסור.
ולכן, <b>קאי הכא, מדחי</b>. <b>קאי הכא, מדחי</b>.
בכל פעם כאשר היו מביאים ראיה לפשוט את ספקו, היה רבי יוחנן דוחה אותן, ואומר שאפשר לומר הפוך.
<b>תא שמע</b> ראיה מברייתא אחרת:
<b>בן חבר כהן שרגיל לילך אצל אבי אמו כהן עם הארץ</b> - <b>אין חוששין שמא יאכילנו</b> סבו <b>תרומה טמאה</b>.
<b>מצא בידו פירות</b> - <b>אין זקוק לו</b> למונעו מאכילתן, על אף שיש לחוש שמא היא תרומה טמאה, שאסור לכהן לאוכלה מן התורה.
ודוחה הגמרא: ברייתא זו מדברת <b>בתרומה דרבנן</b>.
<b>תא שמע</b> ראיה מברייתא נוספת:
<b>יונק תינוק והולך מעובדת כוכבים, ומבהמה טמאה, ואין חוששין</b> לו <b>ב</b>כך שהוא עובר על איסור <b>"יונק שקץ</b>", על אף שאיסורו הוא מן התורה.
<b>ולא יאכילנו</b> לתינוק בידים <b>נבלות וטרפות, שקצים ורמשים</b>.
<b>ומכולן</b>, מכל אלו שהתרנום להיות יונק מהם, הרי הוא <b>יונק מהם ואפילו בשבת</b>, על אף שמלאכת החליבה בשבת אסורה מן התורה.
<b>ובגדול אסור</b> לינק מבהמה בשבת משום איסור "מפרק", שמפרק את החלב מעטיני הבהמה.
<b>אבא שאול אומר: נוהגין היינו שיונקים מבהמה טהורה ביום טוב</b>.
ומדייקת הגמרא: <b>קתני מיהא</b>, שבתינוק <b>אין חוששין</b> לו <b>ב"יונק שקץ</b>", ואין מצווים להפרישו.
ודוחה הגמרא את הראיה: <b>התם</b>, ביניקת תינוק - <b>משום סכנה</b> התירו לו לינק.
ומקשה הגמרא: <b>אי הכי</b>, שמדובר בפיקוח נפש - <b>גדול נמי</b> מותר לו לינק בשבת, ולא רק קטן!?
ומתרצת הגמרא: <b>גדול</b> - <b>בעי אומדנא</b> אם הוא מסוכן בכך שימתין עד מוצאי שבת ויינק בהיתר, וכיון שאין היתרו ברור, לא שנאו התנא בברייתא.
ופרכינן: <b>קטן נמי ליבעי אומדנא</b> אם הוא מסוכן בהמתנתו מליינק!?
<b>אמר רב הונא בריה דרב יהושע: סתם תינוק מסוכן אצל חלב.</b> (2)
<b>אבא שאול אומר: נוהגין היינו שיונקים מבהמה טהורה ביום טוב</b>.
והוינן בה: <b>היכי דמי</b>, היכן הותרה יניקה זו? <b>אי דאיכא סכנה</b> - <b>אפילו בשבת נמי</b> היא מותרת.
<b>ואי דליכא סכנה</b> - <b>אפילו ביום טוב</b> נמי <b>אסור!</b> שהרי מלאכת מפרק לא הותרה ביום טוב, שאין היא בכלל מלאכת אוכל נפש שהותרה ביום טוב [שלא הותרה מלאכה אלא מלישה ואילך].
ומשנינן: <b>לא צריכא</b>, היתר היניקה ביום טוב הוא - במקום <b>דאיכא צערא</b> למי שזקוק ליניקה זו אם לא יינק.
<b>וקסבר</b> האי תנא שיניקה בפה ישר מהבהמה - <b>"מפרק" כלאחר יד הוא</b>.
והיינו, ש"פירוק החלב" מעטיני הבהמה, דרכו להעשות על ידי חליבה בידים, ומי שיונק בפיו מן הבהמה, עושה את המלאכה בשינוי [והיינו, כלאחר יד], שאין זו מלאכה מן התורה, ואסורה רק מדרבנן.
וחילקו חכמים, ואמרו:
<b>שבת, דאיסור</b> מלאכה בידים הוא איסור חמור של <b>סקילה</b> - <b>גזרו רבנן</b> שלא לינק בשינוי אפילו במקום צער.
<b>יום טוב, ד</b>מלאכה בו רק <b>איסור לאו</b> הוא - <b>לא גזרו ביה רבנן</b> ליינק בשינוי, והתירוהו במקום צער.
<b>תא שמע</b> ראיה מברייתא נוספת, בענין אכילת שקצים, שנאמר בסוף פרשת שמיני [ויקרא יא]:
<b>"לא תאכלום</b> - <b>כי שקץ הם</b>".
פסוק זה מיותר הוא, כי אזהרות רבות נאמרו בתורה בדבר האיסור לאכול שרצים, ולכן קורא אני כאן <b>"לא תאכילום</b>" במקום "לא תאכלו". ובא הכתוב <b>להזהיר הגדולים על הקטנים</b> על אכילת שקצים.
ומדייקת הגמרא: <b>מאי לאו</b>, האם אין כונת הכתוב היא, <b>דאמר להו</b>, שצריך הגדול לומר לקטנים: <b>לא תאכלו</b> שקצים!
ומוכח שקטן אוכל נבילות צריך להפרישו, מן התורה.
ודוחה הגמרא את הראיה: <b>לא</b> זו היא כונת הכתוב, אלא לומר <b>דלא ליספו ליה</b> שלא יאכילוהו שרצים <b>בידים</b>.
<b>תא שמע</b> מהלכה נוספת:
דתניא: <b>"כל נפש מכם לא תאכל דם</b>".
מרבה הכתוב "כל" - <b>להזהיר הגדולים על הקטנים</b>, על אכילת דם.
<b>מאי לאו, דאמרי להו</b> הגדולים לקטנים: <b>לא תאכלו</b> דם.
ומוכח שמצווים הגדולים על הקטנים להפרישם מעשיית איסור.
ודוחה הגמרא: <b>לא</b> חייבים הגדולים להפרישם, אלא כונת הכתוב היא לומר <b>דלא ליספו להו</b> שלא יאכילו הגדולים לקטנים דם, <b>בידים</b>.
<b>תא שמע</b> מהלכה נוספת באיסור טומאת כהנים:
כתיב בתחילת פרשת אמור [ויקרא כא]: <b>"אמור</b> אל הכהנים, <b>ואמרת</b> אליהם".
אמור להם עצמם, ואמרת אליהם - <b>להזהיר גדולים על הקטנים</b> על טומאת מת!
<b>מאי לאו, דאמר להו</b>, שמצווה למנוע את הכהנים הקטנים, ולומר להם: <b>לא תיטמו!</b>
ודוחה הגמרא את הראיה: <b>לא</b> צריך למונעם, אלא כונת הכתוב לומר <b>דלא ליטמא להו</b> הכהנים הגדולים לכהנים הקטנים, <b>בידים</b>.
<b>וצריכי</b> שלשה פסוקים בשלשה ענינים שונים כדי להשמיע את האיסור לספות לקטן איסור בידים: בדם, בשרצים ובטומאת כהנים.
<h3> דף קיד:</h3>
<b>דאי אשמעינן</b> איסור ספיה בידים לקטן רק באיסור <b>שקצים</b>, הייתי אומר שרק אותם אסור להאכיל לקטנים <b>ע</b> <b>משום דאיסורן</b> חמור ממאכלות אסורות, כמו אכילת דם, שהרי החמירה תורה בשיעור אכילת שרצים אפילו <b>במשהו</b>, שאפילו שרץ בגודל עדשה אסור לאכול, כמו שהוא מטמא בשיעור של עדשה. (1)
<b>אבל</b> אכילת <b>דם, דעד דאיכא</b> דם בשיעור <b>"רביעית</b>", אין חייבים על אכילתו, <b>אימא</b>, הייתי אומר ש<b>לא</b> מוזהרים הגדולים שלא להאכילו לקטנים.
<b>ואי אשמעינן</b> רק את איסור האכלת <b>דם</b> לקטנים, הייתי אומר שהחמירה תורה רק בהאכלת דם, <b>משום דאיכא</b> בו איסור <b>כרת</b> לגדול האוכלו במזיד.
<b>אבל</b> אכילת <b>שרצים</b>, שגדול האוכלן אינו חייב אלא מלקות, <b>אימא</b> הייתי אומר ש<b>לא</b> אסרה תורה את האכלתו לקטנים.
<b>ואי אשמעינן</b> רק <b>הני תרתי</b>, האכלת דם והאכלת שרצים, הייתי אומר שרק אותם אסרה תורה להאכיל לקטנים <b>משום דאיסורן</b> הוא איסור ה<b>שוה בכל</b> אדם.
<b>אבל טומאה</b> למת, שלא הוזהרו עליה אלא הכהנים, <b>אימא</b> הייתי אומר ש<b>לא</b> הוזהרו עליה הגדולים שלא לטמא את הכהנים הקטנים.
<b>ואי אשמעינן</b> זאת רק בענין <b>טומאה</b>, שלא יטמאו הגדולים לכהנים קטנים, הייתי אומר ש<b>טומאת כהנים שאני</b>, ששונה היא טומאת הכהנים מהאכלת דם ושרצים, לפי שהחמירה תורה בשמירת טהרת הכהנים, <b>משום דריבה בהן</b> הכתוב <b>מצות יתרות</b>.
ולכן אסרה תורה שלא יטמאו הגדולים אפילו את הכהנים הקטנים.
<b>אבל הני</b>, דם ושרצים, <b>אימא לא</b> אסרה תורה להאכילם לקטנים.
לכן <b>צריכא</b>, הוצרך הכתוב לכתוב את האיסור שלא לספות לקטנים בידים דבר איסור בכל שלשת הלאוין.
<b>תא שמע</b>, מביאה הגמרא ראיה ממשנתנו [קיב ב] שקטן האוכל נבילות מעצמו מצווים בית דין להפרישו.
דתנן: <b>שני אחין, אחד פקח ואחד חרש</b>, שהיו <b>נשואין שתי אחיות פקחות</b>, ו<b>מת חרש בעל הפקחת</b>, שהיה נשוי מדרבנן.
<b>מה יעשה פקח בעל הפקחת</b> באחות אשתו הנופלת מן אחיו החרש, מקדושיו מדרבנן, ומה יעשה באשתו שהיא אחות היבמה הנופלת לפניו? -
לא יעשה דבר. אלא, <b>תצא</b> אחות אשתו מן התורה, ללא חליצה, <b>משום</b> ערות <b>אחות אשה</b>, ואשתו מותרת לו, שאינה אחות זקוקתו, לפי שאין זיקת יבום בערוה.
אך אם <b>מת פקח בעל</b> ה<b>פקחת</b> - <b>מה יעשה חרש בעל פקחת</b> הנשואה לו מדרבנן, ביבמתו, אחות אשתו, הנופלת לפניו ליבום מן התורה, ומה יעשה באשתו, שהיא אחות זקוקתו? -
<b>מוציא אשתו בגט</b>, לפי שהיא אסורה עליו מדין אחות זקוקתו, שהרי אחותה נופלת לפניו מן התורה. (2) <b>ואשת אחיו אסורה</b> עליו <b>לעולם</b>, שאינו יכול ליבמה היות והיא אחות אשתו מדרבנן. ואף אינו יכול לחלוץ לה, לפי שאין בכח החרש לחלוץ. ומוכיחה הגמרא: <b>אמאי מוציא</b> החרש, שדינו במצוות הוא כקטן, <b>את אשתו בגט!?</b>
<b>תיתיב גביה</b> תשב תחתיו, ואין לנו לחייבו להוציאה, שהרי <b>"קטן אוכל נבילות" הוא</b>, והרי אמרת שאין מצוה לבית דין להפרישו!
ודוחה הגמרא את הראיה: זה שבית דין מפרישו אינו בגללו, אלא <b>משום איסורא דידה</b>, של אשתו, שהיא פקחת.
<b>תא שמע</b>, מביאה הגמרא ראיה מהלכה נוספת במשנתנו שצריך להפריש קטן מאכילת איסור.
דתנן: <b>שני אחין פקחין</b> שהיו <b>נשואין שתי אחיות, אחת פקחת</b> שקידושיה מן התורה, <b>ואחת חרשת</b> שקידושיה מדרבנן,
<b>מת פקח בעל חרשת</b> - <b>מה יעשה פקח בעל פקחת</b> באשת אחיו, שהיא אחות אשתו, שנופלת לפניו, ומה יעשה באשתו שהיא אחות היבמה הנופלת לפניו?
לא יעשה דבר. אלא <b>תצא</b> אשת אחיו ללא חליצה, <b>משום</b> ערות <b>אחות אשה</b>, מן התורה. ואשתו אינה אחות זקוקתו לפי שאין זיקה בערוה.
ואם <b>מת פקח בעל פקחת</b> - <b>מה יעשה פקח בעל חרשת</b> באשת אחיו שהיא אחות אשתו מדרבנן, ומה יעשה באשתו שהיא אחות זקוקתו מן התורה? - אין לו תקנה להשאיר את אשתו אצלו, אלא <b>מוציא את אשתו בגט</b> משום שאסורה עליו באיסור אחות זקוקתו, <b>ואת אשת אחיו</b> מוציא <b>בחליצה</b> מן התורה, לא ייבם אותה לפי שהיא אחות אשתו מדרבנן.
ומוכיחה הגמרא: <b>ואמאי מוציא</b> הפקח <b>את אשתו</b> החרשת <b>בגט, תיתיב גביה</b> תמשיך אשתו החרשת לשבת תחתיו שהרי אין אנו מצווים להפרישה, לדבריך, שהרי החרשת בגדר <b>"קטן אוכל נבילות" היא!?</b>
ומשנינן: מוציאים אותה ממנו לא בגללה אלא <b>משום איסורא דידיה</b>, שהרי הוא פקח.
<b>אמר רבא: תא שמע</b> ראיה מהא דתנן במשנתנו: <b>שני אחין</b> - <b>אחד חרש ואחד פקח</b>, שהיו <b>נשואין לשתי אחיות</b> - <b>אחת פקחת, ואחת חרשת</b>
<b>מת חרש בעל חרשת</b>, ונפלה החרשת ליבום לפני הפקח הנשוי פקחת.
<b>מה יעשה פקח בעל פקחת</b> ביבמתו ובאשתו? -
אינו עושה דבר. אלא <b>תצא</b> החרשת בלי חליצה, <b>משום אחות אשה</b>. כדין ערוה הנופלת ליבום, ואשתו מותרת לו, לפי שאינה אחות זקוקתו.
אבל, אם <b>מת פקח בעל פקחת</b>, ונפלה הפקחת לפני החרש, שאינו בר חליצה מפני שאינו יכול לקרוא - <b>מה יעשה חרש בעל חרשת?</b>
<b>מוציא</b> החרש <b>את אשתו</b> החרשת <b>בגט</b>, לפי שהיא נאסרת עליו מדין אחות זקוקה.
<b>ו</b>אילו <b>אשת אחיו</b>, הפקחת, הנופלת לפניו ליבום, <b>אסורה</b> עליו <b>לעולם!</b>
כי אינו יכול לחלוץ לה - לפי שהוא חרש, ואינו בר קריאה.
ואינו יכול לכונסה ולהוציאה לאחר מכן בגט, כיון שהרי יש לו באשתו החרשת מקצת קידושין מדרבנן, ומכח זה אחותה אסורה עליו משום אחות אשתו. ואף לאחר שיגרש את אשתו, היא ממשיכה להיות אסורה עליו כמו אחות גרושת אשתו.
ומוכיח רבא: <b>והא הכא</b> בחרש וחרשת, <b>דלאו איסורא דידה איכא</b>, שהרי היא חרשת, <b>ולא איסורא דידיה איכא</b> שהרי הוא חרש, <b>ו</b>בכל זאת <b>קתני "מוציא את אשתו בגט</b>", ומשמע שקטן אוכל נבילות מצווין בית דין להפרישו!?
<b>אמר רב שמעיה</b>: אין לך להוכיח מכאן, אלא לעולם קטן אוכל נבילות אין בית דין מצווים עליו להפרישו, וכאן חייבוהו להוציא את אשתו היות וגזרו חכמים <b>גזירה</b> מיוחדת שיוציאה ממנו ולא תשב תחתיו, <b>משום "התרת יבמה לשוק</b>".
כי אם יראו אנשים שהיא נשארת תחתיו, לא יתלו זאת בכך שהוא קטן אוכל נבילות, אלא יטעו לחשוב שקידושיה של החרשת דוחים את זיקתה של אחות אשתו הפקחת, ולכן אין אשתו החרשת אסורה עליו באיסור של אחות זקוקתו.
ויבואו להתיר לשוק בלי חליצה את היבמה הפקחת הנופלת לפניו מן אחיו הפקח, כאילו היתה אחות אשתו מן התורה.
בעוד שלפי האמת, היא יבמה מן התורה, הזקוקה לחליצה מן התורה כדי שתוכל להנשא, כי אין היא אחות אשתו מן התורה.
<br><center><big><b>הדרן עלך פרק חרש שנשא</b></big></center>
<h2> פרק חמש עשרה - האשה שלום</h2>
<big><b>מתניתין:</b></big>
א. <b>האשה שהלכה היא ובעלה למדינת הים,</b> והלכו כש<b>שלום בינו לבינה ו</b>כן <b>שלום בעולם,</b> שאין ידוע על מלחמה במקום שלשם הלכו, וחזרה <b>ובאה</b> לכאן בלא בעלה <b>ואמרה</b> בב"ד <b>מת בעלי</b>, נאמנת ו<b>תנשא</b> על פי עדותה, ואם אין לה בנים ויש לבעלה אח ואמרה <b>מת בעלי, תתייבם</b> על פי עדותה.
הטעם שנאמנת, כיון שאין שעת חירום, וממילא אין חשש שמדברת מאומד לבה לומר הואיל ולא בא חודש או חודשים ודאי הרגוהו ליסטים, אלא אמרינן שראתה אותו מת ממש, שאם לא כן לא היתה אומרת שמת, כיון שחוששת שמא יבא לאחר שניסת ותהא מקולקלת, שתיאסר בין לבעלה הראשון ובין לבעלה השני.
<b>ב.</b> אם היה <b>שלום בינו לבינה אבל ומלחמה בעולם</b>, וחיישינן שמדברת מאומד לבה.
או שהיה <b>קטטה בינו לבינה</b> כשהלכו, ואז, אפילו יש <b>שלום בעולם</b>, מכל מקום חיישינן שהיות והיא שונאתו רוצה היא לאסור עצמה עליו,
<b>ובאתה ואמרה "מת בעלי", אינה נאמנת.</b>.
<b>רבי יהודה אומר לעולם אינה נאמנת</b>, אפילו אם היה שלום בינו לבינה ושלום בעולם, <b>אלא אם כן באתה בוכה, ובגדיה קרועין</b> מאבלה על בעלה.
<b>אמרו לו</b> חכמים לרבי יהודה, אם כן, פקחת שיודעת שצריכה לבוא לב"ד ולבכות, תנשא, ואילו שוטה, שאין לה דעת לאמת דבריה על ידי בכיה בב"ד לא תנשא?
אלא <b>אחת זו</b> שבאתה בוכה ובגדיה קרועין <b>ואחת זו</b> שבאתה כשאינה בוכה ואין בגדיה קרועין, <b>תנשא.</b>
<big><b>גמרא:</b></big>
<b>תנא</b> ברישא שנאמנת בידוע ש<b>שלום בינו לבינה, משום דקבעי למיתני</b> בסיפא שבידוע ש<b>קטטה בינו לבינה</b> אינה נאמנת.
<b>תנא</b> ברישא בידוע ש<b>שלום בעולם</b> נאמנת <b>משום דקבעי למתני</b> בסיפא שבידוע ש<b>מלחמה בעולם</b> אינה נאמנת.
<b>אמר רבא: מאי טעמא ד</b>אינה נאמנת כשיש <b>מלחמה?</b>
<b>משום דאמרה בדדמי</b> מאומד ליבה <b>דסברה,</b> מעלה על דעתה וכי <b>בכל הני דאיקטול הוא</b> בעלה <b>פליט?</b>
וגם <b>אם תמצא לומר כיון דשלום בינו לבינה</b>, ממילא חוששת אפילו לצד רחוק שיחזור ותהיה מקולקלת, ומשום כן <b>נטרא,</b> נשמרת היא מלומר בב"ד שמת <b>עד דחזיא,</b> שתראהו שנהרג.
מכל מקום, היא אינה נאמנת.
כיון ד<b>זימנין דמחו ליה בגירא,</b> הכוהו בחץ <b>או ברומחא, וסברא</b> בדעתה ש<b>ודאי מת, ו</b>באמת לא מת ד<b>איכא דעבד סמתרי</b> תחבושת (1) <b>וחיה.</b>
וכעת דנה הגמרא בכמה אופנים, האם חוששים בהם שאומרת בדדמי כמו במלחמה. או לא.
מעיקרא <b>סבר רבא למימר, שרעבון,</b> אם אומרת שמת ברעב <b>אינו כמלחמה.</b> ונאמנת, היות <b>דלא אמרה בדדמי</b> מאומד ליבה שמת ברעב.
<b>הדר אמר רבא</b>: חזר בו ואמר <b>רעבון הרי הוא כמלחמה</b> ואינה נאמנת, מפני שמפחדת למות ובורחת משם קודם שמת, ואומרת בדדמי.
וכמעשה שהיה <b>דההיא דאתת לקמיה דרבא אמרה ליה: בעלי מת ברעב</b>, ורבא רצה לבודקה שאינה מדברת מאומד ליבה, ולכן <b>אמר לה: שפיר עבדת דשיזבת נפשיך</b> טוב עשית שהנחת אותו אפילו חי וברחת לך. כי האם <b>סלקא דעתא</b> וכי יעלה בדעתך <b>דבההוא פורתא דנפפיתא</b> קמח מנופה בנפה <b>דשבקת ליה, שהשארת לו, הוה חיי?</b>
<b>אמרה ליה: מר,</b> רבא, האם גם אתה <b>נמי ידע דכי האי גוונא לא חיי.</b>
ומוכח שאמרה מאומד ליבה שמת, ומשום האי מעשה הדר ביה רבא.
<b>הדר אמר רבא: רעבון גריעא ממלחמה. דאילו מלחמה כי אמרה מת בעלי במלחמה, הוא דלא מהימנא</b> וחיישינן שמדברת מאומד לבה.
<b>הא</b> אם אמרה <b>מת על מטתו, מהימנא</b> לפי שאינה חשודה לשקר (2) ולומר שמת על מטתו, משום שסבורה שמא ברח מהמלחמה וניצל, <b>ואילו גבי רעבון</b> אפילו אם אמרה מת על מטתו חיישינן שמשקרת, כיון שהיא סבורה איך יחיה, ואינה נאמנת <b>עד דאמרה מת וקברתיו.</b>
<b>מפולת</b> שנפל הבית עליו או בא רוח סערה והיה מפיל כל בתי העיר <b>הרי הוא כמלחמה</b> ואינה נאמנת דחיישינן <b>דאמרה בדדמי.</b>
<b>שילוח נחשים ועקרבים הרי הן כמלחמה</b> וחיישינן <b>דאמרה בדדמי.</b>
<b>דבר, אמרי לה הרי הוא כמלחמה ואמרי לה אינו כמלחמה.</b>
<b>אמרי לה הרי הוא כמלחמה</b> דחיישינן <b>דאמרי בדדמי.</b>
<b>ואמרי לה אינו כמלחמה דסמכי אדאמרי אינשי</b> שסומכת דעתה אמימרא ד<b>"שב שנין הוה מותנא, ואינש בלא שני לא אזיל".</b>
אדם בלא עיתו אינו מת אפילו בשבע שני דבר!.
ולכן אינה אומדת בדעתה שמת עד שתראהו מת.
שנינו במשנה בהוחזק לנו שיש מלחמה בעולם אינה נאמנת.
ומסתפקת הגמרא: <b>איבעיא להו</b>: מה הדין ב<b>החזיקה היא מלחמה בעולם</b> שלא היינו יודעים שיש מלחמות באותן מדינות אלא מפיה, <b>מהו.</b>
<h3> דף קטו.</h3>
<b>מי אמרינן</b> יש לה מיגו ד<b>מה לה לשקר,</b> כיון <b>ע</b> <b>דאי בעיא</b> הוי <b>אמרה שלום בעולם,</b> והיתה נאמנת, שהרי לא הוחזק שיש מלחמה בעולם, השתא נמי שהיא אומרת שיש מלחמה אמרינן אינה משקרת, ונאמנת.
<b>או דלמא,</b> הכא ליכא למימר נאמנת מטעם מיגו דמה לה לשקר, דהא איהי גופא לא מכוונה לשקורי, אלא <b>כיון דאיחזקה</b> מלחמה <b>אמרה בדדמי</b> וסבורה היא שמת <b>ו</b>לכן <b>לא אתי מה לי לשקר ומרע</b> ומבטל <b>חזקתיה</b> שאין מועלת הנאמנות שאינה משקרת לבטל החזקה שאומרת מאומד ליבה (3).
<b>תא שמע</b>:
באה האשה לב"ד ואמרה: <b>עי<b>ש</b>ׁינו עלינו בית עי<b>ש</b>ׁינו עלינו מערה</b> הציתו באש את הבית או את המערה שהיינו שם, אני ובעלי, ונתמלא עשן.
ו<b>הוא</b> נשאר ו<b>מת ואני</b> ברחתי <b>ונצלתי, אינה נאמנת.</b>
והא הכא החזיקה היא מלחמה זו, וקתני אינה נאמנת, ולא אמרינן מה לה לשקר, דאי בעיא אמרה מת סתמא.
ודחינן: <b>שאני התם,</b> כשנתמלא עשן ברחה ולא המתינה עד שתראהו מת.
ואי משום עשן, <b>דאמר לה</b> הב"ד <b>כי היכי</b> <b>דלדידך איתרחיש ניסא לדידיה נמי איתרחיש ניסא.</b>
אבל לגבי מלחמה איכא למימר דלא אמרה, אי לא ראתהו מת, דהא אי בעיא לשקורי לא הוי מחזקה מלחמה בעולם.
<b>תא שמע</b>:
באה האשה לב"ד ואמרה: <b>נפלו עלינו עובדי כוכבים, נפלו עלינו ליסטים,</b>
<b>הוא</b> בעלי <b>מת, ו</b>אני <b>ניצלתי, נאמנת.</b>
וכאן הרי היא החזיקה במלחמה, וקתני נאמנת. ומוכח שאמרינן מה לה לשקר.
ודחינן: <b>התם,</b> כיון שמלחמה קטנה היא דאיהי הוה בהדיה, לא אמרה בדדמי, דאשה אינה מתייראת מלסטים. ובמקום שאינה פוחדה, דרך האשה לעמוד אצל בעלה עד שימות, ו<b>כדרב אידי</b> דאמר, אשה אינה פוחדת מליסטים. <b>דאמר רב אידי: אשה</b> - <b>כלי זיינה עליה!</b> שאין הורגים אותה אלא באים עליה, ואחר שבאים עליה, שוב לא הורגים אותה [רש"י במסכת עבודה זרה כה ב].
ובעיין דהחזיקה היא מלחמה בעולם, לא איפשיטא.
<b>ההוא גברא דבשלהי הלוליה</b> בסוף חתונתו, <b>איתלי נורא בי גנני</b> נאחזה האש בבית החופה.
<b>אמרה להו דביתהו</b> אמרה אשתו לאנשים שהיו שם <b>חזו גבראי חזו גבראי</b> תראו את בעלי שהאש אוכלתו.
<b>אתו, חזו</b> הלכו ומצאו <b>גברא חרוכא, דשדי</b> איש חרוך שלא היה ניכר מי הוא, <b>ופסתא דידא דשדיא</b> וסמוך לו נמצאה מוטלת יד חתוכה, שרופה.
<b>סבר רב חייא בר אבין למימר היינו "עישׁינו עלינו בית עישׁינו עלינו מערה"</b> דאמרן לעיל דכי היכי דלדידך איתרחיש ניסא לדידיה נמי איתרחיש ניסא.
ודחינן: <b>אמר רבא מי דמי? התם</b>
בעישׁינו עלינו בית, <b>לא קאמרה "חזו גבראי, חזו גבראי".</b>
<b>ועוד,</b> הרי שם לא ראו <b>גברא חרוכא דשדי, ופסתא דידא דשדיא</b>, ולכן חיישינן שאמרה בדדמי, ואמרינן אפשר איתרחיש ליה ניסא, אבל כאן הרי ליכא למימר הכי.
ומבארינן: <b>ורבי חייא בר אבין</b> אמאי לא קיבל את עדותה? והרי חזו <b>גברא חרוכא דשדיא!?</b> ומפרשינן: דאף כאן אפשר דאמרה בדדמי, ד<b>אימא</b> אינש <b>אחרינא אתא לאצלוי ואכילתיה נורא</b> זה שבא להצילו נשרף <b>ופסתא דידא דשדיא</b> מאיש אחר (4) ו<b>נורא איתליא</b> בבעלה <b>ואתיליד ביה מומא, ומחמת כיסופא</b> ומחמת הבושה שנהיה בעל מום <b>אזל וערק לעלמא.</b>
שנינו במשנה דהאשה אינה נאמנת להעיד דמת בעלה במלחמה.
ומסתפקת הגמרא: <b>איבעיא להו, עד אחד</b> שהעיד שמת בעלה <b>ב</b>שעה ש<b>מלחמה</b> בעולם - <b>מהו?</b> מי מהימנינן ליה או לא.
וצדדי הספק הם:
מי אמרינן <b>טעמא</b> דאקילו רבנן משום עיגונא <b>דעד אחד מהימן</b> להעיד שמת בעלה, <b>משום דמילתא דעבידא לאיגלויי הוא</b> ו<b>לא משקר,</b>
<b>הכא נמי</b> אע"ג שמלחמה בעולם <b>לא משקר</b> (5).
או דלמא טעמא דעד אחד מהימן <b>משום</b> דסמכינן אאשה <b>דהיא גופא דייקא ומינסבא,</b> שתחקור יפה באמתלאות ובכל הדברים המוכיחים לידע היאך היה הענין עד שתגיע לדבר הראוי לסמוך עליו (6)
<b>והכא</b> (7) הואיל ומלחמה בעולם, שניהם אמרי בדדמי, ו<b>לא דייקא, ומינסבא.</b> (8)
אמר רמי בר חמא: תא שמע:
ד<b>אמר רבי עקיבא: כשירדתי</b> מא"י <b>לנהרדעא</b> שבבבל <b>לעבר</b> את <b>השנה, מצאתי</b> את <b>נחמיה איש בית דלי, ואמר לי: שמעתי ש</b>החכמים שבא"י <b>אין משיאין את האשה בארץ ישראל על פי עד אחד, אלא</b> רק חכם אחד מתיר ו<b>רבי יהודה בן בבא</b> שמו.
<b>ונמתי</b> ואישרתי <b>לו כן הדברים.</b>
<b>אמר לי: אמור להם</b> לחכמים שבא"י <b>משמי: אתם יודעים</b> ש<b>המדינה הזו</b> א"י <b>משובשת בגייסות, כך מקובלני מרבן גמליאל הזקן שמשיאין</b> את <b>האשה על פי עד אחד.</b>
והוינן בה: <b>מאי מדינה משובשת בגייסות, לאו, אע"ג דמדינה זו</b> א"י <b>משובשת</b> במלחמות.
ועם כל זה, <b>כך מקובלני, שמשיאין על פי עד אחד.</b> <b>אלמא,</b> מוכח מכאן ד<b>עד אחד מהימן</b> כשיש מלחמה.
ודחינן: <b>אמר רבא: אי הכי, מאי שנא</b> דאמר <b>"מדינה זו"?</b>
<b>"כל מקום שיש גייסות" מיבעי ליה.</b>
<b>אלא, אמר רבא: הכי קאמר</b> נחמיה איש בית דלי לרבי עקיבא:
<b>אתם יודעים שמדינה זו</b> א"י <b>משובשת בגייסות, ולא אפשר לי למשבק</b> לעזוב את <b>אינשי ביתי ומייתי</b> ולבא לא"י <b>קמי רבנן.</b>
ולכן אמור להם בשמי <b>כך מקובלני מרבן גמליאל, שמשיאין האשה על פי עד אחד.</b>
<b>תא שמע</b>:
<b>מעשה בשני תלמידי חכמים שהיו באין עם אבא יוסי בן סימאי בספינה, וטבעה, והשיא רבי נשותיהן על פי</b> עדותן של כמה <b>נשים.</b>
והוינן בה: <b>והא מים, כמלחמה דמו,</b> דאיכא למימר בדדמי, שמאחר שראוהו טובע, אין סבורים עליו שיעלה, ואין חוששין להמתין לראות אם יעלה אף במים שאפשר לראות את הסוף מארבע רוחותיו.
<b>ונשים, אפילומאה</b>שהעידו - <b>כעדאחדדמו.</b>
<b>וקתני: השיא!</b>
אלמא עד אחד במלחמה נאמן, ולא חיישינן דאמר בדדמי.
ודחינן: <b>ותסברא ש</b>בעדות טביעה סגי?
והרי כאן, שבספינה היו באים (9), <b>מים שאין להם סוף נינהו!</b>
שהרי אינו רואה את הסוף של המים מארבע רוחותיו.
<b>ומים שאין להם סוף</b> - <b>אשתו אסורה</b> אף במקום שהעידו שני עדים כשרים שטבע, כי חיישינן שמא צף תחת המים, ויצא במקום שאין עינו של זה רואתו.
<b>אלא</b> על כרחך <b>היכי דמי, דאמרי,</b> שהן מעידות כך:
<b>אסקינהו קמן,</b> העלום מן המים לפנינו,
<h3> דף קטו:</h3>
<b>וחזינהו לאלתר</b> מיד כשהעלום, <b>וקאמרי</b> נמי <b>סימנין</b> מובהקין, <b>דלאו עלייהו</b> אטביעות עין גרידא <b>סמכינן,</b> דחיישינן דלמא אחרים נינהו לפי שהמים משנים את צורת הפנים ואין ניכר כל כך [שיטת רש"י] (10), <b>אלא אסימנים</b> סמכינן, שבבירור הכירום יפה ואין כאן מקום לחשוש שאמרו בדדמי (11).
ובעיין דעד אחד במלחמה, לא איפשיטא.
מעשה ב<b>ההוא גברא דאפקיד שומשמי גבי חבריה</b> בעדים. (12)
<b>אמר ליה</b> מפקיד לאחר זמן: <b>הב לי שומשמי.</b>
<b>אמר ליה</b> נפקד: <b>שקילתינהו!</b> כבר החזרתים לך.
אמר ליה מפקיד: יש לי סימן מובהק, <b>והא כן וכן הויין,</b> כך וכך סאין היו.
<b>ובחביתא רמיין,</b> ועדיין הן אצלך בחבית, צא ובדוק בה ותמצא כחשבוני.
<b>אמר לו: דידך שקלתינהו. והני, אחריני נינהו</b> ושלי הם.
<b>סבר רב חסדא למימר</b>: כיון דאיכא עדי פקדון וגם סימן שהן שלו, אם כן <b>היינו שני תלמידי חכמים</b> דלעיל, דאמרינן נאמנים להשיא נשותיהן בעדים וסימנים, <b>ולא אמרינן: הנך</b> תלמידי חכמים <b>אזלו לעלמא, והני</b> מתים שהעלו מן המים <b>אחריני נינהו,</b> ואירע שהיו להם סימנים דומים.
והוא הדין כאן, שאין לנו לחשוש אולי הם אחרים, ואירע שיש בהם אותם הסימנים.
<b>אמר ליה רבא: מי דמי</b> הכא להתם? <b>התם</b> בשני תלמידי חכמים <b>קאמרי סימנים</b> וידוע דליכא למיחש לשקרא. (13).
<b>הכא,</b> ב<b>שומשמי,</b> מאי דאמר ליה מפקיד לנפקד לא חשיב סימן. כי <b>מאי סימנא אית להו</b> (14).
ואילימא מאי <b>דקאמר "כן וכן הויין"</b> [כך וכך סאים של שומשומין היו], אין להחשיב זאת לסימן, ד<b>אימר חושבנא</b> איכא למימר ד<b>איתרמי,</b> במקרה, כמו החשבון הזה.
<b>אמר ליה מר קשישא בר רב חסדא לרב אשי: ומי חיישינן שמא פינן</b> לראשונות והני אחרינא נינהו, כאשר הסימן של הראשונות נמצא לפנינו?.
<b>והתנן: מצא כלי וכתוב עליו</b> אות <b>קו"ף</b> אמרינן שכל התבואה הנמצא בה הרי זה <b>קרבן</b> הקדש.
או אם מצא כתוב עליו אות <b>מ"ם</b> הרי זה <b>מעשר.</b>
היה כתוב עליו <b>דל"ת</b> הרי זה <b>דמוע,</b> תרומה וחולין שנתערבו, ואין נאכל אלא לכהן.
אות <b>טי"ת</b> הרי זה <b>טבל.</b>
אות <b>תי"ו</b> הרי זה <b>תרומה.</b>
כיון <b>שבשעת הסכנה</b> שגזרו שלא לקיים מצוות <b>היו כותבין תי"ו תחת תרומה.</b> ומוכח שלא אמרינן שמא פינו אותה תבואה שנתן בה בכתיבת אות זה, ואלו אחרים נינהו.
<b>אמר ליה רבינא לרב אשי: ו</b>כי <b>לא חיישינן שמא פינן</b> לראשונות והני אחריני נינהו?
והא <b>אימא סיפא: רבי יוסי אומר: אפילו מצא חבית</b> ישנה <b>וכתוב עליה תרומה, הרי אלו חולין.</b>
<b>שאני אומר: אשתקד</b> מתחילה <b>הוה מלא תרומה, ו</b>בשנה אחרת <b>פינה</b> אלמא חייש רבי יוסי לשמא פינן, כיון דדרך הוא שבשנה אחרת משים בו דבר אחר, ומסתבר דרבנן לא פליגי עליה בחך סברא <b>אלא דכולי עלמא חיישינן שמא פינן.</b>
<b>והכא בהא קמיפלגי: מר</b> תנא קמא <b>סבר, אם איתא דפינהו, מיכפר הוה כפר</b> מקנח וגורר היה את האות בזפת, ולכן לא חיישינן דפינהו. <b>ואידך</b> ור' יוסי סבר: <b>אימר, אישתלויי אישתלי,</b> שכח למחוק את הסימן.
<b>אי נמי, לפנחיא</b> (15) שבקיה להצלת פירות שבתוכה הניח בה אות זה ולא גיררה כדי שיבדלו בני אדם מהן.
מעשה ב<b>יצחק ריש גלותא</b> (1) בר אחתיה דרב ביבי, ד<b>הוה קאזיל מ</b>עירו <b>קורטבא לאספמיא, ושכיב.</b> ומת באספמיא.
<b>שלחו מהתם,</b> מאספמיא, שליח לקורטבא, להודיע כי איש אחד ששמו <b>יצחק ריש גלותא, בן אחתיה דרב ביבי, הוה קאזיל, הלך, מקורטבא לאספמיא, ושכיב.</b> אבל לא היו העדים שהעידו שהוא הגיע עמהם לאספמיא, וידעו שזה הוא שמו [וגם לא אנשי אספמיא], מכירים שיהא זה אותו יצחק של קורטובא, שיצא ולא חזר (2).
והיתה השאלה: <b>מי, האם חיישינן לתרי יצחק המכונים "</b>ריש גלותא", ויצחק זה שמת, איש אחר הוא, ואילו יצחק ריש גלותא שיצא מכאן הלך למקום אחר, ועדיין חי הוא.
<b>או לא</b> חיישינן להכי, ותלינן שיצחק המכונה ריש גלותא שהיה דר בקורטובא הוא המת, הואיל ולא הוחזקו שנים עם אותו השם בעיר אחת. (3).
<b>אביי אמר, חיישינן.</b> משום שהשיירות מצויות היו, וקיימא לן במסכת גיטין כי במקום שהשיירות מצויות, אע"פ שלא הוחזקו שני יוסף בן שמעון, חוששין לשני יוסף בן שמעון. ולפיכך, יבדק כל העולם שמא יש יצחק ריש גלותא אחר בסוף העולם.
<b>רבא אמר,</b> כיון שהעדים שראו בו שמת העידו שהוא אותו שיצא עמהם מקורטובא לאספמיא, <b>לא חיישינן</b> הואיל ולא הוחזקו שני יצחק ריש גלותא בקורטובא. ואמרינן כאן נמצא כאן היה, ואין תולין באדם אחר שאינו ידוע (4).
ומביא אביי ראיה לדבריו:
<b>אמר אביי: מנא אמינא לה</b> דחיישינן לשני יוסף בן שמעון?
<b>דההוא גיטא, דאשתכח בנהרדעא</b> והאשה עומדת לפנינו ותובעת את הגט.
<b>וכתיב</b> בגיטא: <b>בצד קלוניא מתא,</b> שם עיר בארץ נהדרעא (5) <b>אנא</b> בן חורין מליתן מס <b>אנדרולינאי נהרדעא, פטרית ותרכית ית פלונית אנתתי, שהוא</b> לשון גירושי אשה; <b>ושלחה אבוה דשמואל לקמיה דרבי יהודה נשיאה</b> לשאול אי חיישינן לאנדרולינאי אחר שכתב גיטא או לא.
<b>ושלח ליה</b> רבי יהודה נשיאה: <b>תיבדק</b> כל ארץ <b>נהרדעא כולה!</b>
אלמא לא אמרינן מקלוניא היה נמצא, ומשם היה, ולא תהא צריכ בדיקה אלא קלוניא עצמה.
ודוחה רבא את הראיה:
<b>ורבא אמר</b>: ד<b>אם איתא</b> דכל נהרדעא צריכה בדיקה <b>יבדק כל העולם מיבעי ליה</b> (6) שמא אנדרולינאי אחר היה בנהרדעא והלך לו (7) <b>אלא משום כבודו דאבוה דשמואל הוא דשלח הכי,</b> שלא להחזיקו כטועה ושואל דבר שאין צריך. ולעולם אינו צריך בדיקה אלא קלוניא עצמה.
ומביא רבא ראיה לדבריו:
<b>אמר רבא: מנא אמינא לה</b> דלא חיישינן לתרי יצחק, <b>דהנהו תרי שטרי דנפקי במחוזא, וכתיב בהו שמות המלווים בשמות שהם שכיחים שם, כגון חבי בר ננאי, וננאי בר חבי.</b>
<b>ואגבי בהו רבא בר אבוה זוזי!</b>
<b>חייב רבא בר אבוה את הנתבע שהוציא נגדו בעל השטר את שטרו, שיפרע את חובו. ולא קיבל את טענתו שאינו חייב לו, אלא לאדם אחר הנושא גם הוא את השם הזה.</b>
<b>והא השמות חבי בר ננאי, וננאי בר חבי, במחוזא שכיחי טובא,</b> ואפילו הכי גבה בהן המלוה כשהוציא שטר חוב על אחרים, ולא חיישינן שמא אחר היה, ובהכרח הוא משום דאמרינן היות ברשותו נמצאו, שלו היו מתחילתן.
וכיון שלענין ממון, אף על גב שהוחזקו שנים עם אותו השם לא חיישינן שמא השטר של אחר, הוא הדין לענין איסורא כי לא הוחזקו, מיהא, לא חיישינן.
אך אביי דוחה את הראיה:
<b>ואביי</b> אמר:
<h3> דף קטז.</h3>
<b>למאי ניחוש לה לשטר זה,</b> שגבה בו רבא בר אבוה?
<b>אי לנפילה, שנפל השטר מהמלוה, ומצאו זה ששמו כשם המלוה, אין לחוש לכך כי מזהר זהיר ביה המלוה לשומרו שלא יאבד.</b> (8)
אי לפקדון, שמא הפקידו המלוה בידי אדם זה ששמו כשמו, גם לכך אין לחוש.
<b>כיון דשמיה של המפקיד הוא כשמיה של הנפד, לא מפקיד גביה,</b> היות שחושש בעל השטר שמא הנפקד יגבה עם השטר את החוב לעצמו.
<b>מאי אמרת,</b> למה יש לחשוש, <b>דלמא מסר ליה,</b>
<b>אין לחוש לכך, כיון דאותיות,</b> כגון שטר, <b>נקנות במסירה</b> בלא קנין, שוב אינו יכול לחזור בו.
מעשה ב<b>ההוא גיטא דאשתכח בסורא,</b> והאשה עמדה ותבעתו (9), <b>וכתיב ביה הכי: בסורא מתא, אנא ענן בר חייא נהרדעא, פטרית ותרכית פלונית אנתתי.</b> ואנו חוששין שמא אין זה הגט מאותו ענן בעל זו האשה, אלא מענן אחר.
<b>ובדקו רבנן מסורא ועד נהרדעא, ולא הוה ענן בר חייא אחרינא, לבר מענן בר חייא מחגרא דהוה בנהרדעא.</b>
<b>ואתו סהדי</b> מנהרדעא <b>ואמור: דההוא יומא כי איכתב ההוא גיטא</b> בסורא, <b>ענן בר חייא מחגרא גבן הוה</b> עמנו היה בנהרדעא.
<b>אמר אביי: אף לדידי דאמינא חיישינן</b> לתרי ענן, <b>הכא לא חיישינן.</b> דהא איבדקא כל נהרדעא, ולהאי ענן ליכא למיחש <b>דהא קאמרי סהדי דבנהרדעא הוה, מאי בעא בסורא</b>, והרי לא יתכן לבוא באותו היום מנהרדעא לסורא.
<b>אמר רבא: אף לדידי דלא חיישינן</b> לתרי ענן היכא דלא הוחזק, <b>הכא חיישינן</b> הואיל והוחזק איש אחר כשמו. ו<b>דלמא בגמלא פרחא אזל,</b> שהולך מהר כעוף הפורח, <b>אי נמי בקפיצה</b> בקפיצת הדרך על ידי שם המפורש אזל, <b>אי נמי מילי</b> אמירה <b>מסר</b> (10) לעדים, ואע"פ שלא היה עמהם, שמא מתחלה אמר להם בעירו, כתבו גט לאשתי, ואח"כ הלכו העדים לסורא.
ו<b>כדאמר להו רב לספרי, וכן אמר להו רב הונא לספרי</b> שכותבין את השטרות:
<b>כי איתנכו</b> כאשר אתם נמצאים <b>בשילי, שם מקום, כתובו את מקום ה</b>שטר שהוא <b>בשילי, אע"ג דמימסרן מילי</b> אע"פ שנצטויתם בכתיבתו <b>בהיני</b> - שם מקום.
<b>וכי איתנכו בהיני, כתובו בהיני, אע"ג דמימסרן מילי בשילי.</b>
<b>ועתה חוזרת הגמרא לבעיה הקודמת</b>:
<b>מאי הוה עלייהו דשומשמי?</b>
איך נפסקת ההלכה, מי חיישינן שמא פינן והאי אחרינא הוא או לא.
<b>רב יימר אמר, לא חיישינן.</b>
<b>רבינא אמר, חיישינן.</b>
<b>והלכתא חיישינן</b>:
שנינו במשנה: <b>קטטה בינו לבינה וכו'</b> אינה נאמנת: והוינן בה: <b>היכי דמי קטטה בינו לבינה</b> שמפני כך האשה שונאה את בעלה?
כי אם היה ביניהם שום כעס אין זו "קטטה", לפי שדרך איש ואשתו לכעוס לפעמים זה על זה, ואין האשה שונאתו, בגלל זה. אלא, מדובר בקטטה המביאה לגירושין, דאורחא דמילתא שהיא שונאתו (11).
<b>אמר רב יהודה אמר שמואל: באומרת לבעלה בשעת כעסה: גרשיני!</b>
ותמהינן: הרי <b>כולהו נשי נמי אמרו הכי לבעליהן לבעליהן בשעת כעסן. אך אין הן מתגרשות גם אם הן אומרות נוסח זה!?</b>.
ומתרצינן: <b>אלא, באומרת לבעלה: גירשתני.</b>
ומקשינן: <b>וליהמנה</b> דמגורשת היא, <b>מדרב המנונא,</b>
<b>דאמר רב המנונא: אשה שאמרה לבעלה גירשתני, נאמנת.</b>
<b>היות ויש לה חזקה, שאין אשה נשואה מעיזה פניה בפני בעלה.</b>
ומתרצינן: הכא מדובר <b>באומרת</b> לבעלה: <b>גירשתני בפני פלוני ופלוני.</b>
<b>ושאילנא</b> להו לעדים, <b>ואמרו: לא היו דברים מעולם.</b>
ובכהאי גונא מודה רב המנונא שאין האשה נאמנת.
והוינן בה: <b>מאי טעמא,</b> מהו טעם משנתנו, הסוברת דאם היתה <b>קטטה</b> ביניהם, היא אינה נאמנת לומר מת בעלי?.
<b>רב חנינא אמר: משום דמשקרא,</b> מרוב שנאה מתכוונת היא לאסור עצמה על בעלה. (12).
<b>רב שימי בר אשי אמר: משום דאמרה בדדמי. שאם רואה שבעלה נכנס למצב של סכנה</b>, היא בטוחה במותו, ואינה נותנת דעתה לומר שמא לא מת ולא אנשא. כי היות והיא שונאת אותו, היא אינה מדייקת בראייתה, ואומרת שמת, לפי השערת לבה.
<b>מאי בינייהו,</b> מהי הנפקא מינה בין שני הטעמים?.
<h3> דף קטז:</h3>
<b>איכא בינייהו, דארגיל הוא קטטה.</b> שהקטטה באה בסיבתו.
לפי הטעם שהיתה משקרת, רק מצד קטטתו היתה אומרת כך, וכל שעבר כעסה אינה משקרת, והרי היא נאמנת.
אבל לטעם שאמרה בדדמי, גם בארגיל הוא קטטה, דנים אותה שהיא אמרה זאת בדדמי, ואינה נאמנת (13).
<b>איבעיא להו: עד אחד</b> שהעיד שמת בעלה <b>ב</b>אופן שהלך הבעל למדינת הים, ו<b>קטטה</b> בינו לבינה, <b>מהו,</b> מי מהימן העד האחד לומר שמת בעלה, או לא?.
וצדדי הספק הם: <b>מאי טעמא</b> אקילו רבנן משום עיגונא <b>דעד אחד מהימן</b> להעיד שמת בעלה, <b>משום דמילתא דעבידא לאיגלויי לא משקר, הכא נמי</b> בקטטה <b>לא משקר</b> ונאמן.
<b>או דלמא, טעמא דעד אחד מהימן משום</b> דסמכינן אאשה <b>דהיא דייקא ומינסבא</b> שתחקור יפה באמתלאות ובכל הדברים המוכיחים לידע היאך היה הענין עד שתגיע לדבר הראוי לסמוך עליו <b>והכא כיון דאית ליה קטטה לא דייקא ומינסבא, תיקו</b>:
שנינו במשנה: <b>רבי יהודה אומר: לעולם אינה</b> נאמנת, אלא אם כן באתה בוכה ובגדיה קרועין:
<b>תניא: אמרו לו</b> חכמים <b>לרבי יהודה: לדבריך, פקחת</b> שיודעת שצריכה לבוא לב"ד ולבכות, <b>תנשא,</b>
<b>ואילו שוטה,</b> שאין לה דעת לאמת את דבריה על ידי בכיה בבית דין, <b>לא תנשא?</b>
<b>אלא, אמרו חכמים: אחת זו ואחת זו תנשא.</b>
מעשה ב<b>ההיא דאתיא לבי דינא דרבי יהודה להעיד שמת בעלה.</b>
<b>אמרי לה: ספדי בעלך, קרעי מאניך,</b> קרעי מעילך <b>סתרי מזייך</b> תפרמי בגדיך.
ומקשינן: <b>אלפוה שיקרא,</b> וכי לימדוה לשקר? אם כרבי יהודה סבירא להו שאינה נאמנת אלא אם כן היא בוכה, למה הורוה לבכות?.
ומתרצינן: <b>אינהו, כרבנן סבירא להו, ש</b>נאמנת בכל גוונא. ו<b>אמרי תעביד הכי</b> בבית דין <b>כי היכי דלישריה</b> כדי שיתירוה גם אם ידונו אותה לפי רבי יהודה:
<big><b>מתניתין:</b></big>
<b>בית הלל אומרים, לא שמענו</b> שתנשא על פיה <b>אלא בבאה מן הקציר,</b> דשכיח אונס שימות מחמת חם השמש או משום דשכיחי נחשים, <b>ובאותה מדינה,</b> דהיינו כשאמרה שמת באותה מדינה, שהדבר קרוב ואפשר לברר. <b>וכמעשה שהיה.</b> שהלכו בני אדם לקצר חטין ונשכו נחש לאחד מהם, ומת, ובאה אשתו והודיעה בבית דין ושלחו ומצאו כדבריה, ולא התירו חכמים אלא דוגמתו שהיה באופן שהדבר קרוב, והיא יראה ולא משקרת. אבל במדינת הים כיון שלא שכיחי אינשי שיודעין, אינה נאמנת.
<b>אמרו להם בית שמאי: אחת הבאה מן הקציר ואחת הבאה מן הזיתים ואחת הבאה מן הבציר</b> של ענבים <b>ואחת הבאה ממדינה למדינה</b> כיון דדייקא ומינסבא, נאמנת.
ו<b>לא דברו חכמים בקציר, אלא בהווה.</b> דמעשה שהיה, כך היה, והוא הדין לכל המקומות.
<b>חזרו בית הלל להורות כבית שמאי</b>:
<big><b>גמרא:</b></big>
תניא: אמרו להם בית שמאי לבית הלל לדבריכם, דהתירו חכמים שתינשא על פיה רק כעין המעשה שהיה,
אם כן, <b>אין לי אלא קציר חטים</b> דהוי כעין מעשה שהיה, <b>קציר שעורים מנין?</b>
<b>ואין לי אלא קוצר</b> תבואה, <b>בוצר</b> ענבים <b>מוסק</b> זתים <b>גודר</b> תמרים <b>עודר</b> מלקט תאנים <b>מנין</b> דנאמנת גם בכהאי גוונא?.
<b>אלא מעשה שהיה בקציר, והוא הדין לכולהו.</b>
<b>הכא נמי</b> בבאה ממדינה למדינה, <b>מעשה שהיה באותה מדינה, והוא הדין לכולהו.</b>
<b>ובית הלל</b> פליגי, משום ד<b>באותה מדינה דשכיחי אינשי מירתת</b> ולא משקרא, מה שאין כן <b>ממדינה למדינה אחרת, דלא שכיחי אינשי, לא מירתת</b> וחיישינן דמשקרא.
<b>ובית שמאי</b> סברי ד<b>הכא נמי</b> ממדינה למדינה <b>שכיחי שיירתא</b> ושכיחי אינשי שיודעין.
<b>מאי מעשה שהיה?</b>
<b>דאמר רב יהודה אמר שמואל: שילפי</b> סוף <b>קציר חטין היו, והלכו עשרה בני אדם לקצור חטין, נשכו נחש לאחד מהן, ומת. ובאת אשתו והודיעה לבית דין, ושלחו ומצאו כדבריה.</b>
<b>באותה שעה אמרו: האשה שאמרה מת בעלי, תנשא. מת בעלי</b> ואין לו בן, <b>תתייבם.</b>
והגמרא מביאה מחלוקת נוספת לגבי תקנה שתיקנו חכמים על מעשה שהיה, האם תיקנו רק כעין המעשה שהיה או לא, ומנסה לדמותו לפלוגתת ב"ה וב"ש דמשנתינו
<b>נימא: רבי חנניא בן עקיבא ורבנן, בפלוגתא דבית שמאי ובית הלל קמיפלגי.</b>
<b>דתניא: לא ישא אדם מי חטאת ואפר חטאת ויעבירם ב</b>נהר ה<b>ירדן, וב</b>אופן שמעבירו ב<b>ספינה.</b> משום מעשה שהיה בירדן ובספינה ונטמאו כדאמרינן לקמן.
<b>ולא יעמוד בצד זה</b> של הנהר <b>ויזרק לצד אחר</b> של הנהר, דהוי דומיא דספינה שפורחין באויר על פני המים.
<b>ולא ישיטם על פני המים.</b>
<b>ולא ירכיבם</b> בתוך המים <b>לא על גבי בהמה ולא על גבי חברו</b> דהיינו נמי דומיא דספינה שהאדם הנושאו יושב במקומו וספינתו נוטלתו ומוליכתו, ואע"פ שהבהמה נוגעת בקרקע ספינה נמי פעמים שהיא גוששת ונוגעת בקרקע <b>אלא אם כן היו רגליו</b> של עליון <b>נוגעות</b> במים <b>בקרקע.</b>
<b>אבל מעבירם על הגשר</b> דהוי כקרקע, והאדם המעבירו הולך כל שעה ברגליו, ואינו דומה לספינה.
ודין זה נאמר <b>אחד ירדן ואחד שאר נהרות</b> בין בירדן ובין בשאר נהרות.
<b>רבי חנניא בן עקיבא אומר: לא אמרו</b> לא תיקנו לאסור <b>אלא</b> ב<b>ירדן ובספינה, וכמעשה שהיה</b> שהובא לקמן.
<b>לימא רבנן</b> דאמרי דהתקנה לא נתקנה ממש כעין מעשה שהיה אלא בין בירדן ובין בשאר נהרות <b>דאמרי כב"ש</b> דאמרי גם כןכ שהתקנה דאשה נאמנת לא הוי ממש כעין מעשה שהיה אלא בין באותה מדינה ובין ממדינה למדינה.
<b>ורבי חנניא בן עקיבא</b> דאמר שהתקנה לאסור העברת מי חטאת נתקנה ממש כעין מעשה שהיה, בירדן ובספינה <b>דאמר כב"ה</b> דאמרי גם כן שתיקנו חכמים להתירה לינשא על פיה רק כעין מעשה שהיה באותה מדינה.
ודחינן: <b>אמרי לך רבנן, אנן דאמרינן אף כב"ה,</b> ד<b>עד כאן לא קאמר בית הלל התם</b> דתיקנו כעין מעשה שהיה <b>אלא משום</b> דסבר דטעם התקנה שהתירוה לינשא על פיה הוא משום <b>דמירתת</b> ולכן אמר דהתקנה היתה רק כעין המעשה שהיה <b>במקום קרוב</b> דאיכא לטעמא ד<b>מירתת</b> ולא <b>במקום רחוק</b> ד<b>לא מירתת.</b> משא"כ <b>הכא,</b> ב"ה יודו דליכא טעם לחלק בתקנה בין הירדן לשאר נהרות ד<b>מה לי ירדן מה לי שאר נהרות.</b>
ו<b>רבי חנניא בן עקיבא אמר לך, אנא דאמרי אף לב"ש,</b> ד<b>עד כאן לא קאמרי ב"ש התם</b> דתיקנו חכמים להתירה לינשא על פיה גם באופן שבאה ממדינה למדינה דלא הוי כעין מעשה שהיה <b>אלא משום</b> דסבר דטעם התקנה דנאמנת משום <b>דאיהי דייקא ומינסבא,</b> ולכן אין לחלק בין מקום קרוב למקום רחוק ד<b>מה לי מקום קרוב מה לי מקום רחוק</b> בשניהם דייקא ומינסבא. משא"כ <b>הכא משום מעשה שהיה</b> שיצא תקלה שנטמאו המי חטאת גזרו. ולכן יודו ב"ש ד<b>בירדן ובספינה דהוה מעשה גזור רבנן. בשאר נהרות דלא הוה מעשה לא גזור רבנן.</b>
<b>מאי מעשה שהיה</b>:
<b>דאמר רב יהודה אמר רב, מעשה באדם שהיה מעביר מי חטאת ואפר חטאת בירדן ובספינה, ונמצא כזית מן המת תחוב בקרקעית של ספינה,</b> והאהיל הכלי של מי החטאת עליהן ונטמאו. <b>באותה שעה אמרו: לא ישא אדם מי חטאת ואפר חטאת ויעבירם בירדן ובספינה.</b>
<big><b>מתניתין:</b></big>
<b>בית שמאי אומרים</b>: אותה שהתירוה להנשא על פיה, <b>תנשא ותטול כתובתה.</b>
<b>בית הלל אומרים: תנשא ולא תטול כת ובתה.</b>
<b>אמרו להם בית שמאי,</b> הלא הדברים קל וחומר הן, אם <b>התרתם ערוה</b> שהיא <b>חמורה,</b> על ידי עדותה, <b>ולא נתיר ממון הקל.</b>
<b>אמרו להם בית הלל, מצינו</b> שאין מתירין ממון,
<h3> דף קיז.</h3>
<b>ש</b>הרי <b>אין האחין נכנסין לנחלה</b> של בעלה, באופן שהתירוה להנשא <b>על פיה,</b> דרחמנא אמר [דברים יט טו] על פי שנים עדים יקום דבר, ורק בנשואין הקלו משום שלא תשאר עגונה.
<b>אמרו להם בית שמאי, והלא מספר כתובה נלמוד</b> שתגבה כתובתה, <b>שהוא כותב לה</b> בכתובה, <b>שאם תנשאי לאחר תטלי מה שכתוב ליכי,</b> והרי אתה מתירה להנשא לאחר, אם כן מגיע לה כתבתה כשנשאת (1),
<b>וחזרו בית הלל להורות כדברי בית שמאי.</b>
<big><b>גמרא:</b></big>
<b>אמר רב חסדא</b> אע"פ שאין האחין נכנסין לנחלה על פיה אם לא היו לבעלה בנים ממנה ו<b>נתייבמה</b> על פי עצמה. הרי <b>יבמה</b> יבם זה <b>נכנס לנחלה</b> של בעלה <b>על פיה</b> על סמך עדותה. אחר ש<b>הם דרשו</b> במשנתינו <b>מדרש כתובה</b> וזיכו לה להגבות כתובתה מתורת מה שכתוב בכתובה לכשתנשאי וכו', אף <b>אנו לא</b> נגרע אלא נוסיף אם <b>נדרוש מדרש תורה</b> דכתיב <b>SBדברים כ"הSE יקום על שם אחיו אמר רחמנא</b> פירוש, זה שיבם את אשתו יטול נחלת המת בנכסי אביו. <b>והרי קם</b> דייבם.
<b>אמר רב נחמן: באת לבית דין, ואמרה, מת בעלי התירוני להנשא. מתירין אותה להנשא ונותנין לה כתובתה.</b>
אבל אם באת לבית דין, ואמרה, <b>תנו לי כתובתי. אף להנשא אין מתירין אותה.</b>
<b>מאי טעמא</b> אין מתירין אותה אפילו להנשא, שהדברים מוכיחים ד<b>אדעתא דכתובה אתאי,</b> ואין דעתה לינשא כלל, ואין כאן משום עגונא, אלא אפוקי ממונא הוא, ואין מוציאין ממון אלא בשנים (2).
<b>איבעיא להו</b>: באת לבית דין, ואמרה שני האמירות כאחד, <b>התירוני להנשא ותנו לי כתובתי, מהו.</b>
וצדדי הספק:
מי אמרינן <b>כיון דאמרה כתובתה, אדעתא דכתובה אתאי.</b>
<b>או דלמא,</b> דעתה לינשא, אלא ד<b>כל מילי דאית ליה לאיניש אמר להו לבי דינא.</b> [<b>ואם תמצא לומר, כל מילי דאית ליה לאיניש אמר להו לבי דינא</b>]
אם הקדימה ענין הכתובה להיתר נישואין, ואמרה <b>תנו לי כתובתי והתירוני להנשא, מהו.</b>
<b>הכא ודאי אדעתא דכתובה אתאי,</b>
<b>או דלמא,</b> גם בכהאי גוונא דעתה אנישואין, אלא <b>הואיל דלא ידעה במאי משתריא</b> לכן הקדימה ענין הכתובה
<b>תיקו</b>:
<big><b>מתניתין:</b></big>
<b>הכל נאמנין להעידה</b> על מיתת בעלה <b>חוץ מ</b>חמש נשים שחזקתן שונאות זו את זו ויש לחוש שמא יתכוונו לקלקלה.
ואלו הן: א. <b>חמותה,</b> שרוצה לקלקלה שלא תדור עם בעלה מפני שאומרת זאת תאכל כל עמלי, שהבן יורש את אביו, ולא אשתו של אביו שהיא חמותה.
ב. <b>ובת חמותה</b> ששונאה, שאומרת היא תאכל עמל אבי ואמי דירית בעלה של זו, ואני אדחה, דבן קודם לבת בירושה.
ג. <b>וצרתה</b> אשתו שניה, מפני שהיא מתקנאת בירך חברתה (3).
ד. <b>ויבמתה</b> אשת אח בעלה, שחושבת שאם ימות אח בעלה בלא בנים ותהא צרתה. ואף יבמתה שהיא אחותה ולא תהא צרתה לעולם, גם כן אינה מעידה, משום לא פלוג (4).
ה. <b>ובת בעלה,</b> שאומרת זאת באה במקום אמי, ותאכל כל עמלה של אמי.
<b>מה</b> הפרש <b>בין גט למיתה,</b> דבגט אפילו חמש נשים אלו נאמנות להביא את גיטה.
משום <b>שהכתב מוכיח</b> שנתגרשה, ואף על פי שצריכות לומר בפני נכתב ובפני נחתם, עקר הסמך על השטר, אבל הכא אין אנו סומכין אלא על עדותן:
<big><b>גמרא:</b></big>
<b>איבעיא להו: בת חמיה</b> שאינה בת חמותה <b>מהו</b> שתעיד על מיתת בעלה.
וצדדי הספק הם:
<b>טעמא דבת חמותה</b> אינה נאמנת <b>משום דאיכא אימא</b> שהיא חמותה של זו <b>דסניא לה</b> ששונאתה <b>היא</b> בתה <b>נמי סניא לה</b> שדרך הבת לילך בדרכי אמה.
<b>והכא</b> בבת חמיה <b>ליכא אימא דסניא לה.</b>
<b>או דלמא, טעמא דבת חמותה</b> אינה נאמנת, משום <b>דאמרה קאכלה לגירסנא דאימא</b> שאומרת, היא תאכל יגיע אמי שהביאה לאבי מבית אביה, <b>הכא נמי</b> בת חמיה, אע"ג דזו לא אוכלת לגירסנא דאמה של בת חמיה, שהרי אין בעלה של זו אחיה מן האם, דבני אמה נוטלין מה שהביאה אמה כדתנן [בכתובות נב] "בנין דכרין די יהווין ליכי מינאי, אינון ירתון כסף כתובתיך יתר על חולקהון דעם אחוהון". אפילו הכי <b>קאמרה, אכלה לגירסנא דבי נשאי</b> שאוכלת יגיע אביה דירית בעלה של זו, והיא תדחה, וסינא לה.
<b>תא שמע</b>:
במתניתין איתא: <b>הכל נאמנין להעידה</b> שמת בעלה <b>חוץ מחמש נשים, ואם איתא</b> דגם בת חמיה אינה נאמנת. אם כן <b>שית הויין.</b>
ודחינן: ליכא למידק מהכא, ד<b>דלמא, טעמא דבת חמותה</b> אינה נאמנת משום <b>דאמרה, קאכלה לגירסנא דבי נשאי,</b> ואם כן <b>לא שנא בת חמותה ולא שנא בת חמיה</b> וחדא מינייהו נקט מתניתין.
ובעיא לא איפשיטא (5).
שנינו במשנה דהכל נאמנין להעידה על מיתת בעלה, חוץ מחמש נשים.
ומקשינן: <b>והאנן תנן: חוץ משבע נשים!?</b>
ומתרצינן: <b>ההיא רבי יהודה היא.</b>
<b>דתנן: רבי יהודה מוסיף</b> על אותן נשים שאינם נאמנות להעיד, <b>אף אשת אב והכלה.</b>
<b>אמרו לו: אשת אב הרי היא בכלל בת הבעל</b> כיון דנכתב במתניתין דבת הבעל אינה מעידה לאשת האב, ממילא נפקא דאשת אב נמי אינה מעידה לבת בעלה, הלכך אין זו תוספת ולא הוצרכו להזכירו.
וכן <b>כלה הרי בכלל חמותה</b> דממילא נפקא מהא דחמותה אינה מעידה.
<b>ור' יהודה</b> דאמר דאשת אב וכלה לא נכללו במתניתין, משום דסבר דכלה לאו בכלל חמותה ואשת אב לאו בכלל בת הבעל.
וטעמו: משום ד<b>בשלמא חמותה</b> אינה נאמנת להעיד לכלתה משום ד<b>סניא לה לכלה, דאמרה, קאכלה לגירסני</b> שזו אוכלת עמלי. <b>אלא כלה מאי טעמא סניא לחמותה.</b>
ו<b>בשלמא בת הבעל</b> אינה נאמנת להעיד לאשת אב משום <b>דסניא לאשת האב, דאמרה, קאכלה לגירסני דאם</b> שזו אוכלת עמל אמי. <b>אלא אשת האב מאי טעמא סניא לבת הבעל.</b>
ופרכינן: <b>אלא מאי,</b> כיון דאין לכלה על מה לשנאות חמותה ואין לאשת אב על מה לשנאות בת הבעל, אמאי קא <b>מוסיף</b> ר' יהודה הני <b>תרתי</b> לומר דאינן נאמנות.
ומשני: <b>אלא, כלה מ"ט סניא לחמותה,</b> משום <b>ד</b>חמותה <b>מגלה לבנה כל עבדה.</b>
<b>אשת אב נמי סניא לבת הבעל,</b> משום <b>ד</b>בת הבעל <b>מגלה לאביה כל</b> מילי <b>ד</b>היא <b>עבדה.</b>
<b>ורבנן</b> דאמרי דכלה בכלל חמותה, ואשת אב בכלל בת הבעל, משום דסברי דטעמן שוה, דכיון שהחמות שונאת כלתה, הכלה שונאת את חמותה, וכן בת הבעל כיון ששונאת את אשת האב, גם היא שונאת אותה, וכדכתיב בספר משלי [כז] <b>כמים הפנים לפנים,</b> כמים הללו שאדם צופה בהן ורואה בהם פנים כפניו, אם הוא שוחק הם שוחקות, ואם הוא עוקם הם עקומות, <b>כן לב האדם לאדם</b> האחר, אם הוא אוהב את זה, גם הוא אוהבו, ואם הוא שונא את זה, גם הוא שונאו (6).
<b>ורבי יהודה</b> דלא סבירא ליה האי טעמא, מעמיד הפסוק <b>ההיא בדברי תורה כתיב</b> דלפי פנים שאתה נותן לתורה, לבך עומד לך להעמיד הגירסא הלכה למעשה, אם יגעת בה תמצא, אם לא יגעת לא תמצא (7).
<b>אמר רב אחא בר עויא</b>:
<b>בעי במערבא: חמותה הבאה לאחר מיכן,</b> כגון שיש לבעלה אח מהאב ולא מהאם, ואם ימות בעלה בלא בנים תתייבם לאותו אח, ואמו של האח תהיה חמותה, <b>מהו</b> שתעיד על מיתת בעלה?.
וצדדי הספק הם: <b>מי</b> אמרינן ששונאתה מעכשיו, משום ד<b>מסקה אדעתה, דמית בעל</b>ה של זו, <b> ונפלה קמי יבם</b> בנה, <b>וסניא לה</b> משום שזו תאכל עמלה, ומתכוונת לקלקלה מעכשיו כדי שלא תתייבם עוד לבנה <b>או לא.</b> (8)
<h3> דף קיז:</h3>
<b>תא שמע</b>:
שנינו במשנה לקמן: <b>אמרה מת בעלי, ואח"כ</b> אמרה <b>מת חמי, תנשא ותטול</b> <b>כתובה,</b> אבל <b>וחמותה אסורה</b> אע"פ שאמרה תחילה מת בעלי, ונמצא שאין זו חמותה, והרי היא לה כנכרית, אפילו הכי לא נאמנת לומר מת חמי, וחמותה נשארת באיסורה.
<b>מאי טעמא חמותה אסורה,</b> הא לאו חמותה היא, <b>לאו משום דאמרינן, לא בעלה מיית</b> ועדיין זו חמותה, <b>ולא חמיה מיית, והא דקאמרה</b> כלתה <b>הכי, לקלקולא לחמותה הוא דקמיכוונא.</b> ואף על פי שבעלה, שהוא בן של חמותה, נמצא במדינת הים, ואין אמו אצלו לדבר לו על כלתה דברים רעים, אפילו הכי <b>סברה</b> כלה לקלקלה מעכשיו, כי היכי ד<b>לבתר שעתא</b> כשישוב בעלה של הכלה ובעלה של חמותה, תדחה לחרפות, ו<b>לא תיתי תצטערן.</b>
אלמא אמרינן דמסקא דעתא על צער שיבוא לאחר מיכן, הוא הדין לחמותה הבאה לאחר מיכן.
ודחינן: <b>דלמא שאני התם דרגיש לה צערא</b> שכבר הרגישה כלה זו בצער שמצערתה חמותה, ושנאה ישנה היא, משא"כ בחמותה הבאה לאחר מיכן, שמעולם לא היתה חמותה ולא הרגישה מעולם צער ממנה, לא תפשוט. (9)
<big><b>מתניתין:</b></big>
א. <b>עד</b> אחד <b>אומר מת, ונשאת</b> לאחר, או אפילו רק התירוה להנשא, <b>ובא</b> עד <b>אחד ואמר לא מת, הרי זו לא תצא</b> מהתירה הראשון, ומותרת לינשא לכתחילה. דכל מקום שהאמינה תורה לעד אחד נאמן כשתים. ואם עדין לא התירוה, כיון שעדין לא סמכינן על העד, לא חשיב כתרי.
ב. <b>עד</b> אחד <b>אומר מת ושנים אומרים לא מת,</b> אם העד אחד פסול מדרבנן לשאר עדויות, והשנים נמי פסולים לשאר עדויות, <b>אף על פי שנשאת</b> קודם שבאו השנים, <b> תצא.</b> דכל מקום שהאמינה תורה לנשים ולפסולין הולכים אחר רוב דעות. (10)
ג. אם <b>שנים אומרים מת ועד</b> אחד <b>אומר לא מת, אף על פי שלא נשאת</b> קודם שבא העד אחד, <b>תנשא</b> דאזלינן אחר רב דעות בין לקולא ובין לחומרא, ואף על פי שלא התירוה עדין, תנשא:
<big><b>גמרא:</b></big>
שנינו במשנה: עד אחד אומר מת, ונשאת, ובא עד אחד ואמר לא מת, הרי זו לא תצא.
ודייקינן: <b>טעמא דנשאת</b> כבר הוא דאמרינן לא תצא, <b>הא לא נשאת,</b> לכתחילה <b>לא תנשא.</b>
ומקשינן: <b>והאמר עולא: כל מקום שהאמינה תורה עד אחד</b> כגון בסוטה שהאמינה תורה עד אחד שאמר אני ראיתיה שנטמאת, וכגון בעגלה ערופה שהאמינה תורה עד אחד לומר אני ראיתי את ההורג, <b>הרי כאן שנים</b> חשוב העד כשנים. והכא דהאמינו חכמים לעד אחז שבא להתירה, עשו כשל תורה (11),
<b>ואין דבריו של</b> עד <b>אחד</b> שבא לאוסרה מתקבלים <b>במקום</b> שיש עד אחד להתירה, החשוב כ<b>שנים.</b>
מכח קושיא זו מפרשינן המשנה ד<b>הכי קאמר, עד אחד אומר מת והתירוה להנשא, ובא</b> עד <b>אחד ואמר לא מת, לא תצא מהיתירה הראשון.</b> (12) אבל אם בא העד האוסר קודם שהתירוה מודה עולא דכיון דעדין לא סמכינן על העד, לא חשיב כתרי.
שנינו במשנה: <b>עד</b> אחד <b>אומר מת ושנים אומרים לא מת, אף על פי שנשאת</b> קודם שבאו השנים, <b> תצא</b>: ומקשינן: מאי אשמעינן מתניתין <b>פשיטא דאין דבריו של אחד במקום שנים</b> דמודה עולא דלגבי תרי חשיב העד המתיר כחד, ובטל, ולא אמרינן תרי ותרי נינהו.
ומתרצינן: <b>לא צריכא,</b> מתניתין מיירי <b>בפסולי עדות</b> לשאר עדויות שבתורה, ואשמעינן, דכל מקום שהאמינה תורה לנשים ולפסולין הולכים אחר רוב דעות.
<b>וכדרבי נחמיה.</b>
<b>דתניא: רבי נחמיה אומר, כל מקום שהאמינה תורה עד אחד</b> אין שם תורת עדות, וכי היכי דעד אחד מהני, פסולי עדות נמי מהני, הלכך <b>הלך אחר רוב דעות</b> ואין עליך לבדוק אם כשרים אם פסולים.
<b>ועשו שתי נשים באיש אחד</b> ועשו שתי נשים שהכחישו עד אחד, ואמרו לא מת. <b>כשני אנשים באיש אחד</b> שהעד אחד הראשון בטל, ואפילו ניסת, תצא.
<b>ואיבעית אימא</b> לא עשו שתי נשים באיש אחד כשני אנשים באיש אחד, משום ד<b>כל היכא דאתא עד אחד כשר מעיקרא</b> והתירוה על פיו <b>אפילו מאה נשים</b> מעידין כנגדו, <b>כעד אחד דמיין,</b> וכי היכי דעד אחד בטל דאמרינן העד הראשון הבא להתירה הרי הוא כשנים ואין דבריו של אחרון במקום שנים, מאה נשים נמי בטלים לגביה דראשון, ובכי האי גוונא לא אשמועינן מתניתין דתצא.
<b>אלא</b> מתניתין דקתני אף על פי שנשאת תצא, <b>כגון דאתאי אשה מעיקרא</b> ונשאת על פיה, ואשמועינן מתניתין דתצא על פי שתי נשים הבאות אחרי כן, ולא מחשיבים האשה שבאה מעיקרא במקום עד כשר. ואע"ג דאחשבינה כתרי למישרייה על פומה.
<b>ו</b>לפי האיבעית אימא <b>תרצה ל</b>באר את <b>ד</b>ברי <b>רבי נחמיה הכי: רבי נחמיה אומר, כל מקום שהאמינה תורה עד אחד, הלך אחר רוב דעות. ועשו שתי נשים באשה אחת, כשני אנשים באיש אחד. אבל שתי נשים באיש אחד, כפלגא ופלגא דמי.</b> כגון, עד אחד אומר מת, והתירה לינשא, ובא אחר ואמר לא מת, דאמר במתניתין, לא תצא מהתירה הראשון:
שנינו במשנה: <b>שנים אומרים מת ועד</b> אחד <b>אומר לא מת, אף על פי שלא נשאת</b> קודם שבא העד אחד, <b>תנשא</b>:
ומקשינן: <b>מאי קמשמע לן.</b>
ומתרצינן: מתניתין מיירי <b>בפסולי עדות</b> לשאר עדויות שבתורה, ואשמעינן, דכל מקום שהאמינה תורה לנשים ולפסולין הולכים אחר רוב דעות. <b>וכדר' נחמיה דאזיל בתר רוב דעות.</b>
ומקשינן: <b>היינו הך</b> דלעיל
ומתרצינן: <b>מהו דתימא כי אזלינן בתר רוב דעות</b> היינו רק <b>לחומרא</b> כגון מציעתא דמתניתין, דקתני תצא, <b>אבל לקולא</b> אימא <b>לא, קמ"ל</b>:
<big><b>מתניתין:</b></big>
שתי נשים של אדם אחד שבאו ממדינת הים
א. <b>אחת אומרת מת</b> בעלי, <b>ואחת אומרת לא מת.</b>
<b>זו שאומרת מת, תנשא ותטול כתובתה.</b>
<b>וזו שאומרת לא מת, לא תנשא, ולא תטול כתובתה. היות</b> שאסרה את עצמה, כי היא נאמנת על עצמה לעשותה כ"חתיכה דאסורא", אבל על השניה אינה נאמנת להכחישה לאוסרה, כיון שהיא צרתה.
ב. <b>אחת אומרת מת</b> בעלי מעצמו, <b>ואחת אומרת נהרג</b> על ידי אחרים,
<b>רבי מאיר אומר: הואיל ומכחישות זו את זו, הרי אלו לא ינשאו.</b>
ופליג רבי מאיר גם על הרישא.
<b>רבי יהודה ורבי שמעון אומרים: הואיל וזו וזו מודות שאין קיים, ינשאו.</b>
אבל אם אחת מודה והאחת אינה מודה, לא ינשאו שתיהן, אלא רק האחת המעידה שהוא מת.
ג. <b>עד</b> אחד <b>אומר מת, ועד</b> אחד <b>אומר לא מת,</b> ובאו בבת אחת.
<h3> דף קיח.</h3>
וכן <b>אשה</b> אחת <b>אומרת מת, ואשה</b> אחת <b>אומרת לא מת, הרי זו לא תנשא.</b> (1) היות ובאה השניה קודם שיתירוה על פי הראשונה, ואפילו אם השניה היא צרתה, היא אוסרתה בהכחשתה.
<big><b>גמרא:</b></big>
שנינו במשנה: באו שתי נשים של בעל אחד, ואחת אומרת מת, והשניה אומרת לא מת, זו שאומרת לא מת, לא תנשא.
והוינן בה: <b>טעמא</b> דלא תנשא, משום <b>דאמרה לא מת.</b>
ודייקינן מינה: <b>הא אישתיקא</b> השניה, היא <b>תנשא</b> על פי עדותה של הראשונה.
ומקשינן: <b>הא אין צרה מעידה לחברתה.</b>
ומתרצינן: לעולם אם שתקה השניה היא לא נישאת.
והטעם שלא אמרה המשנה שאפילו אם שתקה השניה לא תנשא, אינו כדי שנדייק מכך שאם שתקה השניה היא תנשא בעדות הראשונה, דפשיטא לן שלא תנשא בעדות חברתה. וזה ששנינו במשנה דב"אמרה" לא מת לא תנשא, משום ד<b>"לא מת" איצטריכא ליה</b> לתנא להשמיענו, שאם השניה מכחשת, הראשונה נמי לא תנשא.
ד<b>סלקא דעתך אמינא,</b> כיון שבאה השניה לערער, מסתבר לומר <b>הא מיית,</b> שאכן מת הבעל. <b>והא דקאמרה לא מת, לקלקולה לצרה היא דקמיכוונא,</b> לעגנה שלא תנשא, ואף על פי שעל ידי עדותה גם היא אסורה להנשא, מכל מקום מעידה <b>ו"תמות נפשה עם פלשתים" קאמרה,</b> הלכך, הוה אמינא שאפילו השניה עצמה תהיה מותרת בכהאי גוונא, <b>קמשמע לן</b> דהשניה אסורה.
שנינו במשנה: <b>אחת אומרת מת ואחת אומרת נהרג. רבי מאיר אומר, הואיל ומכחישות זו את זו, הרי אלו לא ינשאו</b>:
ומקשינן: <b>וליפלוג רבי מאיר</b> נמי <b>ברישא,</b> באחת אומרת מת ואחת אומרת לא מת, שהיות ומכחישות זו את זו, גם זו שאומרת מת, לא תנשא.
ומתרצינן: <b>אמר רבי אלעזר</b>: אין הכי נמי, גם הרישא <b>במחלוקת שנויה.</b>
<b>ו</b>רישא אליבא ד<b>רבי יהודה ורבי שמעון היא,</b> הסוברים שצרה לא מכחשה.
<b>ורבי יוחנן אמר: אפילו תימא</b> רישא כ<b>רבי מאיר.</b>
<b>היות ובהא,</b> ברישא, כשאחת אומרת מת ואחת אומרת לא מת, <b>אפילו רבי מאיר מודה, דכל "לא מת"</b> - <b>בעדות אשה, לאו הכחשה היא!</b>
כי רבנן האמינו לראשונה שאמרה מת, ומשום כך תנשא, כיון שלא הוכחשה (2).
<b>תנן: עד</b> אחד <b>אומר מת ועד</b> אחד <b>אומר לא מת, אשה</b> אחת <b>אומרת מת ואשה</b> אחת <b>אומרת לא מת,</b> ואפילו אם היא צרתה, כיון שבא העד השני או האשה ואמרו "לא מת" קודם שהתירו אותה על פי העד הראשון, <b>הרי זו לא תנשא.</b>
ומקשינן: <b>בשלמא לרבי אלעזר, סתמא</b> דמתניתין <b>כרבי מאיר.</b>
<b>אלא לרבי יוחנן קשיא.</b>
<b>ומסקינן: אכן קשיא.</b>
<big><b>מתניתין:</b></big>
<b>האשה שהלכה היא ובעלה למדינת הים, ובאה ואמרה מת בעלי,</b>
<b>הרי היא עצמה תנשא, ותטול כתובתה.</b>
<b>ואילו צרתה, אסורה</b> לינשא, היות וצרתה שהעידה, אינה נאמנת עליה להשיאה.
ואם <b>היתה</b> צרתה <b>בת ישראל</b> שנשאת <b>לכהן,</b> שהיה בעליהן כהן, <b>תאכל בתרומה</b> בחזקת שבעלה קיים, ואינה חוששת לעדות צרתה, שהיות ואינה נאמנת להשיאה, אינה נאמנת אף לפוסלה, <b>דברי רבי טרפון.</b>
<b>רבי עקיבא אומר, אין זו דרך</b> טובה להיות <b>מוציאתה מידי עבירה.</b>
כי לפעמים השניה מעדיפה להשאר בתורת עגונה, כאשת כהן כדי שתוכל לאכול בתרומה; וגם אם היא יכולה לדעת שמת בעלה הכהן, היא אינה מבררת זאת אלא ממשיכה לאכול תרומה כאילו היא עדיין אשתו.
משום הכי חיישינן <b>עד</b> כדי כך, דאמרינן <b>שתהא אסורה לינשא, וגם אסורה מלאכול בתרומה,</b> עד שתברר שהוא אכן חי.
האשה שהלכה עם בעלה וחמיה למדינת הים, וכשחזרה <b>אמרה מת בעלי, ואחר כך</b> אמרה <b>מת חמי</b>
<b>תנשא, ותטול כתובתה.</b>
<b>ו</b>אילו <b>חמותה אסורה.</b> כי כמו שחמותה אינה נאמנת על כלתה, כמו כן כלה אינה נאמנת על חמותה, היות וכמים הפנים לפנים כן לב האדם לאדם. ואף על פי שאמרה קודם מת בעלי ולאו חמותה היא, כיון שכבר בנה אינו בעולם, אף על פי כן אינה נאמנת, כי אנו חוששים, שמא מתוך שנאתה לחמותה אמרה מקודם מת בעלי, כדי לאסור חמותה על בעלה.
ואם חמותה <b>היתה בת ישראל</b> שנשאת <b>לכהן, תאכל בתרומה, דברי רבי טרפון.</b>
<b>רבי עקיבא אומר, אין זו דרך מוציאה מידי עבירה, עד שתהא אסורה לינשא, ואסורה מלאכול בתרומה</b>:
<big><b>גמרא:</b></big>
<b>וצריכא</b> משנתנו לשנות פעמיים את המחלוקת בין רבי טרפון ורבי עקיבא.
<b>דאי איתמר</b> המחלוקת רק ב<b>הך קמייתא</b> לענין צרתה, הוה אמינא, דרק <b>בהא קאמר רבי טרפון,</b> דאין צרתה נאמנת כלל, ואפילו לענין תרומה, <b>משום דצערא דגופה,</b> דמצטערת מצרתה שמונעת לה תשמיש מבעלה, ומשום הכי ודאי משקרא, כדי לקלקלה שתנשא, ואפילו שהיא עצמה נשאת, ומתקלקלת, היינו משום דקאמרה תמות נפשה עם פלשתים.
<b>אבל</b> בסיפא דמתניתין, לענין <b>חמותה, דצערא הוא רק צער של מילי דעלמא, אימא מודי ליה</b> רבי טרפון <b>לרבי עקיבא</b> שלא מחזקינן לה בשקרנית כל כך, ואמנם להשיאה אינה נאמנת, אבל לחומרא, לענין תרומה תיחוש לדבריה.
<b>ואי איתמר</b> המחלוקת רק <b>בהא</b> בסיפא, לענין חמותה; הוה אמינא כי רק <b>בהא קאמר רבי עקיבא</b> שחוששין לדבריה ואסורה בתרומה, משום דצערא מילי דעלמא.
<b>אבל בהך</b> ברישא, לענין צרתה, דאיכא צערא דגופא, <b>אימא מודה ליה לרבי טרפון</b> דודאי משקרא כדי לקלקלה שתנשא,
משום הכי <b>צריכא</b> להני תרי פלוגתות.
<b>אמר רבי יהודה אמר שמואל: הלכה כרבי טרפון.</b>
<b>אמר אביי: אף אנן נמי תנינא</b> בברייתא כדברי רבי טרפון, לגבי אשה שהלכה עם בעלה למדינת הים, וכשיצאה מכאן לא היה לה בן, ועומדת בחזקת ייבום, ובאת ואמרה <b>ניתן לי בן במדינת הים.</b> ו<b>מת בני, ואח"כ</b> מת <b>בעלי,</b> כיון שלא הוציאה עצמה מחזקה קמא, שעדיין היא צריכה לייבם, לכן <b>נאמנת</b> ומותרת להתייבם.
אבל אם אמרה, מת <b>בעלי ואחר כך</b> מת <b>בני, אינה נאמנת</b> להנשא לשוק, <b>וחוששין לדבריה</b> שהוציאה עצמה מחזקת יבום, ואם בא היבם לייבמה, לא נותנים לה להתייבם, <b>וחולצת ולא מתייבמת,</b> משום שרבנן האמינו לאשה רק על מיתת בעלה, מהטעם שדייקא ומנסבא, אבל מה שאומרת לפטור עצמה מן היבום, לא האמינוה, כיון שלפעמים היא שונאת את היבם.
ודייקינן: "לדבריה" מיעוטא משמע, רק <b>לדבריה הוא דחוששין, הא לדברי צרה,</b> אם אומרת כן, <b>אין חוששין,</b> ומוקמינן לה אחזקה קמייתא, <b>שמע מינה</b> כדברי רבי טרפון:
<h3> דף קיח:</h3>
במשנה קודמת שנינו שתי מחלוקות בין רבי טרפון ורבי עקיבא, ולכן שונה המשנה עתה עוד ענינים שנחלקו בהם.
<big><b>מתניתין:</b></big>
א. <b>קידש אחת מחמש נשים ואין יודע אי זו קידש, כל אחת</b> מהחמש <b>אומרת אותי קידש,</b> והוא אינו חפץ לישא את כולן,
<b>נותן גט לכל אחת ואחת, ומניח כתובה ביניהן</b> (3) ומסתלק, דברי רבי טרפון.
רבי עקיבא אומר, אין זו דרך טובה להיות <b>מוציא מידי עבירה, עד שיתן גט וכתובה לכל אחת ואחת.</b>
ב. <b>גזל אחד מחמשה</b> אנשים, <b>ואין יודע מאיזה</b> מהם <b>גזל, כל אחד אומר אותי גזל,</b>
<b>מניח גזילה ביניהן ומסתלק, דברי רבי טרפון.</b>
<b>רבי עקיבא אומר, אין זו דרך</b> טובה להיות <b>מוציא מידי עבירה, עד שישלם לכל אחד ואחד,</b> כיון שעשה איסור שגזל:
<big><b>גמרא:</b></big>
שנינו במשנה: <b>קידש אחת מחמש נשים וכו'.</b>
ודייקינן: <b>קידש קתני, בעל לא קתני,</b> דאיכא למימר דווקא בקידש קאמר רבי טרפון שמניח כתובה ביניהן, משום שלא עשה בה מעשה. אבל בבעל, מודה רבי טרפון, כיון שעשה בה מעשה וגינה אותה בקדושי ביאה, שצריך להוציא עצמו מידי עבירה וליתן כתובה לכל אחת ואחת מספק.
וכן בסיפא דמתניתין, יש לדייק: <b>גזל קתני, לקח לא קתני,</b> דאיכא למימר, דווקא בגזל, דעבד איסורא קניס ליה רבי עקיבא, אבל בלקח מאחד מחמשה ואינו יודע ממי לקח, מודה רבי עקיבא שמניח דמי מקח ביניהם.
והוינן בה: <b>מני מתניתין?</b>
<b>לא תנא קמא, ולא רבי שמעון בן אלעזר.</b>
<b>דתניא: רבי שמעון בן אלעזר אומר: לא נחלקו רבי טרפון ורבי עקיבא על שקידש</b> <b>אחת מחמש נשים ואינו יודע איזו קידש, שמניח כתובה ביניהן ומסתלק.</b>
<b>על מה נחלקו, על שבעל</b> אחת מחמש נשים, <b> רבי טרפון אומר: מניח כתובה ביניהן ומסתלק, רבי עקיבא אומר: עד שישלם לכל אחת ואחת.</b>
<b>לא נחלקו רבי טרפון ורבי עקיבא על שלקח מקח מחמשה בני אדם ואין יודע מאיזה מהן לקח, שמניח דמי מקח ביניהן ומסתלק.</b>
<b>לא נחלקו אלא</b> באופן <b>שגזל מחמשה, שאמר רבי טרפון: מניח גזילה ביניהן ומסתלק, ורבי עקיבא אומר: עד שישלם גזילה לכל אחד ואחד.</b>
ודייקינן: <b>מדקאמר רבי שמעון בן אלעזר בקידש ולקח לא פליגי</b> רבי טרפון ורבי עקיבא, <b>מכלל, דתנא קמא סבר פליגי</b> רבי טרפון ורבי עקיבא בקידש ובלקח, משום דליכא איסור כולי האי, אבל בבעל וגזל, אפילו רבי טרפון מודה.
ולפי זה מקשינן: <b>מני</b> מתניתין, דקתני קידש וגזל?
<b>אי תנא קמא, ליתני "קידש", ו"לקח".</b>
<b>אי רבי שמעון בן אלעזר, ליתני "בעל" ו"גז ל".</b>
ומתרצינן: <b>לעולם</b> מתניתין כ<b>רבי שמעון בן אלעזר,</b> דבבעל וגזל פליגי, <b>ומאי קידש</b> דמתניתין, <b>קידש בביאה,</b> דגינה אותה, ואפילו הכי פטר רבי טרפון.
ואל תאמר, ליתני מחלוקת בגזל ולא איבעי להביא המחלוקת בקידש, דתרוויהו אצטריך, <b>תנא קידש</b> בביאה <b>להודיעך כחו דרבי עקיבא, דאע"ג דאיסורא דרבנן עבד</b>, שהרי רב הלקה את מי שקדש בביאה, ואין כאן איסורא דאורייתא, אפילו הכי <b>קניס.</b>
ו<b>תנא</b> נמי מחלוקת ב<b>גזל, להודיעך כחו דרבי טרפון, דאע"ג דאיסורא דאורייתא עבד,</b> אפילו הכי <b>לא קניס</b>:
<big><b>מתניתין:</b></big>
א. <b>האשה שהלכה היא ובעלה למדינת הים ובנה עמהם, ובאת ואמרה מת בעלי</b> מקודם, <b>ואחר כך מת בני,</b> ואיני זקוקה ליבום, היות ובשעת מיתת בעלי עדיין היה בני קיים, <b>נאמנת</b> להנשא לשוק, היות והיתה יכולה לומר בני קיים, כי עד עתה בחזקת מותרת לשוק היתה.
ואם אמרה <b>מת בני ואחר כך מת בעלי,</b> וזקוקה אני ליבום, <b>אינה נאמנת</b> להתייבם, <b>וחוששין לדבריה</b> שאסורה לינשא לשוק, דשויא אנפשה חתיכה דאיסורא, <b>וחולצת ולא מתייבמת.</b>
ב. האשה שהלכה עם בעלה למדינת הים בלא בן, ואמרה <b>ניתן לי בן במדינת הים, ואמרה מת בני, ואחר כך מת בעלי, נאמנת</b> להתייבם. דכשהלכה היתה בחזקת זקוקה ליבום.
ואם אמרה <b>מת בעלי ואחר כך מת בני</b> ואינה זקוקה ליבם, <b>אינה נאמנת</b> להנשא לשוק בלא חליצה. <b>וחוששין לדבריה וחולצת ולא מתייבמת,</b> משום שלגבי בעלה הימנוה רבנן להוציאה מחזקת אשת איש, משום דדייקא, ולא הימנוה לאפוקי מיבם, כי לפעמים שונאה אותו.
ג. הלכה עם חמותה למדינת הים בחזקת שאין לה יבם, וכשבאה אמרה <b>"ניתן לי יבם במדינת הים", שהולידה חמותי בן.</b>
<b>אם אמרה "מת בעלי ואחר כך מת יבמי",</b> וכן אם אמרה "מת <b>יבמי ואחר כך</b> מת <b>בעלי",</b> ובין כך ובין כך היא מותרת לשוק, כיון שאין לה יבם, <b>נאמנת,</b> כי "הפה שאסר הוא הפה שהתיר".
ד. <b>הלכה היא ובעלה ויבמה למדינת הים, אמרה מת בעלי ואחר כך יבמי,</b> וכן אם אמרה מת <b>יבמי ואחר כך</b> מת <b>בעלי, אינה נאמנת, שאין האשה נאמנת לומר מת יבמי, שתנשא</b> לשוק, דפעמים שונאה אותו, ויש רק איסור לאו, ולהכי חיישינן שמא יהיה קל בעיניה.
ה. <b>ולא</b> נאמנת לומר <b>מתה אחותה, שתכנס לביתו</b> של בעל אחותה, ו. <b>ואין האיש נאמן לומר מת אחי שייבם אשתו</b> שאייבם את אשתו, ז. <b>ולא</b> נאמן לומר <b>מתה אשתו</b> כדי <b>שישא אחותה</b> [שתי אחיות אסורות עליו, כששתיהן בחיים], כי רק האשה מדייקת להנשא שלא תאסר על בעלה, ולא האיש.
<big><b>גמרא:</b></big>
אדם שרוצה לזכות גט לאשתו, ע"י אחר, שיקבל את הגט במקומה, ויזכה בו, בגט, בשבילה, ותתגרש כשיגיע הגט ליד האחר, מדין "זכין לאדם שלא בפניו", אינו יכול. לעשות זאת כיון שהגט הוא חוב לאשה, ואין חבין לאדם ע"י אחר שלא בפניו.
ומסתפקת הגמרא: <b>בעא מיניה רבא מרב נחמן: המזכה גט לאשתו</b> על ידי שליח קבלה, שתתגרש מעכשיו, <b>במקום יבם</b> שיש לו אח, ועל ידי הגט תתפטר מהיבם, במקרה שימות הבעל; <b>מהו,</b> האם הגט חל, ופטורה מיבום, או לא.
מי אמרינן <b>כיון דסניא ליה</b> ליבם, ורוצה להתפטר ממנו, אם כן <b>זכות הוא לה, וזכין לאדם שלא בפניו</b> ומגורשת.
<b>או דלמא, כיון דזימנין דרחמא ליה,</b> שפעמים אוהבת את היבם, <b>חוב הוא לה</b> להתפטר מהיבם, <b> ואין חבין לאדם שלא בפניו,</b> ואינה מגורשת.
<b>אמר ליה</b> רב נחמן: <b>תנינא,</b> בין כשיצאה האשה מכאן בחזקת היתר לשוק ובאה והחזיקה את עצמה ליבם, ובין כשיצאה מכאן בחזקה ליבם ובאה והחזיקה את עצמה שמותרת לשוק, הדין ש<b>חוששין לדבריה, וחולצת ולא מתייבמת,</b> ולא אומרים שוודאי משקרת משום שנאה או אהבה ליבם.
ומוכח שספק הדבר.
אם כן, הוא הדין גבי מזכה גט, ספק הוא אם היא אוהבת את היבם וחוב הוא לה, או שמא שונאת אותו וזכות הוא לה, ולכן אם מת בעלה תחלוץ ולא תתייבם.
עוד מסתפקת הגמרא: <b>אמר ליה רבינא לרבא: המזכה גט לאשתו</b> על ידי שליח קבלה, שתתגרש מעכשיו, <b>במקום קטטה. מהו,</b>
מי אמרינן <b>כיון דאית לה קטטה בהדיה,</b> אם כן שונאת אותו ו<b>זכות הוא לה</b> להתגרש. <b>או דלמא, ניחא,</b> על אף הקטטה מעדיפה להשאר תחת בעלה מאשר להשאר לבד <b>דגופא עדיף לה,</b> ואם כן חוב הוא לה להתגרש.
<b>תא שמע: דאמר ריש לקיש: טב למיתב טן דו מלמיתב ארמלו.</b> האשה מעדיפה לישב בצוותא עם אחר ואפילו אם אינו מתאים לה כל כך, מלישב לבד.
ואם כן, חוב הוא לה הגירושין, אפילו במקום קטטה.
עוד מביאה הגמרא אופנים שאשה מעדיפה להשאר תחת בעלה.
<b>אביי אמר: דשומשמנא גברא</b> אפילו אם יש לאשה בעל גוץ כנמלה, <b>כורסיה בי חרתא רמו לה,</b> האשה מרגישה את עצמה חשובה בזה שהיא נשואה, ושמה את כסאה אצל החשובות, חורות הארץ.
<b>רב פפא אמר: דנפצא גברא</b> אפילו בעל שאומנותו מאוסה, שמנפץ צמר. <b>תיקרי בסיפי בבא ותיתיב</b> אינה בושה לקרותו על מפתן הבית לישב שם אצלו בפני הכל (4).
<b>רב אשי אומר: דקולסא גברא</b> אפילו מצאו בבעלה שמץ פסול <b>לא בעיא טלפחי לקידרא,</b> אפילו עדשים שהוא מאכל קל וזול, אינה מבקשת ממנו, כי העיקר אצלה הוא שייקרא שמו עליה.
<b>תנא: וכולן,</b> כל אותן נשים שבעליהן שפלים ומראות להם חיבה אינו אלא ש<b>מזנות</b> תחתיהם וכשמתעברות <b>ותולות</b> עיבורן <b>בבעליהן,</b> ונוח להן באנשים כל שהן לפי שמזנות תחתיהם (5):
<br><center><big><b>הדרן עלך פרק האשה שלום</b></big></center>
<h2> פרק שש עשרה - האשה בתרא</h2>
המשנה הראשונה בפרק זה עוסקת באשה שמת בעלה בלא בנים, ואין ידוע אם חייבת ביבום, ומבררת המשנה שני אופני ספק:
האחד, באופן שספק אם יש לו בנים מאשה אחרת ופטורה מיבום ומותרת לשוק.
והשני, באופן שספק אם יש אח לבעלה ואין לה יבם.
<big><b>מתניתין:</b></big>
<h3> דף קיט.</h3>
<b>האשה שהלך בעלה, ו</b>עמו הלכה גם <b>צרתה,</b> אשה אחרת שיש לו לבעלה, <b>למדינת הים,</b> וכשיצאו לא היה לבעלה בנים.
<b>ובאו</b> עדים <b>ואמרו לה: מת בעלך.</b>
<b>לא תנשא</b> לשוק <b>ולא תתייבם</b> ליבם, אחי בעלה, <b>עד שתדע</b> שמת בעלה בלא בנים ומותרת ליבם, או עד שיתברר <b>שמא מעוברת היא צרתה,</b> וכשילדה, (1) מותרת היא להנשא לשוק.
ולקמן בעמוד ב תבאר הגמרא למה שלא תחלוץ מיד, מספק, ותהיה מותרת לשוק.
<b>היתה לה</b> לאשה <b>חמות</b> שיצאה למדינת הים, ולא היה לה בן אלא בעלה של זו, <b>אינה חוששת</b> שמא נולד לחמותה בן נוסף [יבם], בחיי בעלה, ומותרת לשוק.
[שמא תאמר, מדוע ברישא חוששת שמא ילדה צרתה, ובסיפא אינה חוששת שמא ילדה חמותה? תשובתך, ברישא כל מה שתלד, בין זכר בין נקבה פוטרה מיבום. אבל בסיפא רק אם ילדה חמותה זכר היא נופלת ליבום, ויש כאן שני ספקות: א. שמא ילדה ב. שמא הוא זכר. וכולי האי לא חיישינן. רש"י].
<b>יצתה</b> חמותה <b>מליאה</b> מעוברת (2) <b>חוששת.</b>
היות ומעתה יש כאן רק ספק אחד, שמא זכר הוא העובר.
<b>רבי יהושע אומר: אינה חוששת,</b> כי עדיין יש כאן שני ספקות: א. שמא הפילה ב. גם אם לא הפילה, שמא ילדה שמא נקבה. (3)
<big><b>גמרא:</b></big>
שנינו במשנה שיש לאשה לחוש שמא מעוברת היא צרתה.
והוינן בה: <b>מאי</b> "שמא מעוברת <b>היא צרתה"?</b>
והרי די לומר "שמא מעוברת צרתה"?
ומשנינן: <b>הא קמ"ל</b> ביתור זה, (4) שרק <b>להאי</b> צרה שהלכה עמו <b>הוא דחיישינן</b> שמא מעוברת היא.
אבל אם באו עדים שצרה זו אינה מעוברת, הרי <b>לצרה אחריתי,</b> שמא נשא בעלה במדינת הים צרה אחרת, (5) ואולי הצרה ההיא מעוברת ממנו, <b>לא חיישינן,</b> ומותרת זו ליבם.
שנינו במשנה: לא תנשא ולא תתייבם אשה זו שהלכו בעלה וצרתה יחד למדינת הים, ומת הבעל.
ותמהינן: <b>בשלמא,</b> זה מובן ש<b>יבומי לא</b> תתייבם, <b>דדלמא מיעברא</b> צרתה, וילדה בן, <b>וקפגעה</b> אשה זאת <b>באשת אח</b> שלא במקום מצוה של יבום, שהוא איסור כרת <b>דאורייתא.</b>
<b>אלא</b> זה שאומרת המשנה ש<b>לא תנשא</b> לשוק הוא תמוה.
כי <b>אמאי</b> לא תנשא? אם משום החשש שמא מת בעלה בלא בנים, והיא זקוקה ליבום, יש לך לומר שמסתבר הדבר שבעלה מת בהשאירו אחריו זרע. שהרי -
<b>הלך אחר רוב נשים</b> כמו בכל ספק בכל התורה שהולכים אחר הרוב. והרי <b>רוב נשים, מתעברות ויולדות.</b> ומסתמא גם צרתה שהלכה עם בעלה למדינת הים, גם היא ילדה ממנו ולד.
<b>לימא,</b> האם יש לנו להוכיח מכך שמשנתנו בשיטת <b>רבי מאיר היא, דחייש למיעוטא.</b>
וכמו שמצינו לגבי מיעוט אנשים מהכותים, יושבי הר גריזים, שהשתחוו לדמות יונה שהיתה שם, וגזר רבי מאיר על כל הכותים, להחזיקם מומרים, משום המיעוט. (6)
ולכן חוששת משנתנו למיעוט הנשים שאינן יולדות, ולפיכך היא אסורה לשוק.
ומשנינן: <b>אפילו תימא,</b> תאמר שמשנתינו בשיטת <b>רבנן</b> היא אמורה, החולקים על רבי מאיר, ואינם חוששים למיעוט, בכל זאת אסורה היא להינשא לשוק.
ד<b>כי אזלי רבנן בתר רובא</b> - רק <b>ברובא דאיתיה קמן,</b> שישנו הרוב לפנינו.
<b>כגון, תשע חנויות,</b> שאנו רואים אותן לפנינו, שרובן מוכרות בשר שחוטה, ומיעוטן מוכרות בשר נבילה וטריפה, שאז הולכים אחר הרוב, ואם מוצאים בעיר בשר תולים אותו שהוא מהרוב הכשר.
<b>וסנהדרי,</b> שרוב מזכים לפנינו.
<b>אבל רובא דליתיה קמן,</b> כמו רוב נשים שבעולם שהן מתעברות ויולדות, <b>לא אזלי רבנן בתר רובא.</b> (7)
ומקשינן: הרי מצינו שגם ברובא "דליתיה קמן" גם הולכים רבנן אחר הרוב.
<b>ו</b>ראיה לדבר, ש<b>הרי</b> בנדון יבום של <b>קטן וקטנה</b> [וכפי שיתבאר מיד בהמשך], <b>דרובא דליתא קמן הוא, ואזלי רבנן בתר רובא.</b>
<b>דתניא</b>: יבם <b>קטן</b> או יבמה <b>קטנה</b> - <b>לא חולצין ולא מייבמים דברי רבי מאיר.</b>
<b>אמרו לו</b> רבנן <b>לרבי מאיר: יפה אמרת שאין חולצין.</b>
מסתבר בזה טעמך, היות <b>ד"איש" כתיב בפרשה</b> של חליצה, "ואם לא יחפוץ ה"איש" לקחת את יבמתו" [דברים כ"ה]. ודרשינן, "איש", ולא קטן.
<b>ו</b>גם האשה הנחלצת צריכה להיות גדולה ולא קטנה, כי <b>מקשינן אשה לאיש,</b> שהרי בהמשך הכתוב יש היקש ביניהם, דכתיב "ועלתה יבמתו השערה".
<b>אלא מה הטעם</b> שאתה אומר <b>שאין מייבמין</b> הקטנים!?
<b>אמר להם</b> רבי מאיר: <b>קטן</b> - <b>שמא ימצא סריס,</b> שאינו מוליד.
וכן <b>קטנה</b> - <b>שמא תמצא איילונית</b> שאינה יולדת.
וכיון שהם לאו בני הקמת שם, התורה פטרתם מייבום דכתיב [דברים כ"ה] "אשר תלד" פרט לאיילונית.
<b>נמצא פוגעים בערוה</b> של איסור אשת אח שלא במקום מצוה.
<b>ורבנן</b> שלא קיבלו טעמו, <b>סברי,</b> שמותרים קטן וקטנה ביבום, היות ו<b>זיל בתר רובא דקט נים.</b>
<b>ורוב קטנים</b> כשגדלים, <b>לאו סריסי נינהו.</b>
<b>זיל בתר רוב קטנות.</b>
<b>ורוב קטנות</b> לכשגדלות, <b>לאו איילונית נינהו.</b> ולכן אין לנו לחשוש שמא אינם מחוייבים ביבום.
ומכך שנחלקו רבנן על רבי מאיר, והולכים אחר הרוב שאינם סריסים, מוכח שהם הולכים אחר הרוב גם כשאין הרוב לפנינו.
ואם כן, משנתנו שאינה הולכת אחר רוב הנשים שמתעברות ויולדות, אינה כרבנן!
ומסקנת הגמרא היא: <b>אלא, מחוורתא</b> מחוור ומוכח ד<b>מתניתין</b> בשיטת <b>רבי מאיר</b> היא, דחייש למיעוט.
ופרכינן: אם מעמידים אנו לרישא דמתניתין <b>כרבי מאיר,</b> החושש למיעוט, יקשה מהסיפא שאינה חוששת למיעוט, והוה רישא רבי מאיר, וסיפא רבנן!? <b>אימא סיפא: היתה לה חמות</b> - <b>אינה חוששת</b> שמא ילדה חמותה בן ומותרת לשוק.
<b>ואמאי?</b> הרי יש רוב לומר שילדה בן, כי <b>הלך אחר רוב נשים, ורוב נשים מתעברות ויולדות!?</b> (8)
ומשנינן: כיון שיש <b>מיעוט מפילות,</b> שאינן יולדות ולד של קיימא, <b>וכל היולדות</b> ולד של קיימא יולדות <b>מחצה זכרים ומחצה נקבות.</b>
<b>סמוך,</b> צרף צד זה של ספק, שמא היא מ<b>מיעוטא דמפילות, למחצה נקיבות.</b>
ועל ידי כך שאתה מסתפק שמא ילדה חמותה זכר, יש לך ספק השקול שמא נקבה ילדה.
<b>ו</b>אתה מוסיף עליו את המיעוט שמא לא ילדה כלל, לפי שיתכן שהפילה.
<b>הוו ליה זכרים</b> - <b>מיעוטא</b> מכל הלידות, והלכך היא מותרת לשוק, לפי שהולכים אחרי רוב הלידות, שאינן של זכרים ברי קיימא.
אך עדיין יש להקשות:
<b>ו</b>לרבי מאיר, דחייש למיעוטא, <b>ליחוש</b> למיעוטא של זכרים, ותהיה אסורה לשוק.
ומכך שלא חששה המשנה לכך, מוכח שלא חיישינן למיעוט, ואתיא סיפא דמתניתין כרבנן.
ואם כן קשיא, שרישא היא כרבי מאיר, וסיפא כרבנן!?
ופרקינן: <b>דלמא</b> סיפא נמי איכא לאוקמי כרבי מאיר
והא דלא חיישינן למיעוטא שילדה חמותה זכר
<b>כיון דאיחזקה</b> האשה בשעת יציאה בהיתרה <b>לשוק,</b> שלא היה לה יבם, הרי במקום חזקה <b>לא חייש</b> רבי מאיר למיעוטא.
ולפיכך בסיפא "אינה חוששת", היות שהולך רבי מאיר אחר חזקתה, שהיא מותרת לשוק.
ומקשה הגמרא: אי הכי, שאמרת כי רבי מאיר הולך אחר חזקה -
<b>רישא, דאיחזקה</b> בהיתרה <b>ליבום,</b> כי בשעת יציאתם לא היה לבעלה בנים, <b>תייבם!?</b> נעמידה על חזקתה, (9) ומדוע תנן ברישא לא תתייבם?
ומתרצת הגמרא: <b>אמר רב נחמן אמר רבה בר אבוה: רישא</b> דמתניתין, שאנו דנים להתירה לייבום, ומסופקים אנו שמא יש לו בן ותפגע בערוה של אשת אח שלא במקום מצוה, <b>ד</b>הוה <b>איסור כרת, חששו</b> שמא נתעברה צרתה, ולא מעמידים אותה על חזקה במקום חשש כרת, דחמירא.
<b>סיפא</b> דמתניתין, שהיתרנוה לשוק, ואתה דן לאוסרה כי שמא יש לה יבם, ותפגע באיסור - כיון <b>ד</b>ה<b>איסור</b> לשוק אינו אלא איסור <b>לאו,</b> "לא תהיה אשת המת החוצה לאיש זר" [דברים כ"ה] <b>לא חששו</b> לו חכמים שמא נתעברה (9א) חמותה, ומעמידים את האשה בחזקת (10) היתרה לשוק.
<b>אמר רבא</b> פירכא על תירוץ רב נחמן
<b>מכדי,</b> הרי, <b>הא,</b> איסור אשת אח, הוא איסורא <b>דאורייתא.</b>
<b>והא,</b> איסור יבמה לשוק איסורא <b>דאורייתא.</b>
<b>מה לי</b> ספק פגעה <b>באיסור כרת, מה לי ספק</b> פגעה <b>באיסור לאו?</b>
והרי כמו שבספק איסור כרת אתה חושש להתירה ליבם, כך בספק איסור לאו יש לחשוש ולהמנע מלהתירה לשוק, ולא להעמידה על חזקת היתירה.
ודוקא בהרחקות שאוסרים רבנן דבר המותר מן התורה כדי שלא יפגעו באיסור, שם שייך לחלק משום שכרת הוא יותר חמור, ולכן עשו לו חכמים הרחקה, אבל ללאו לא עשו הרחקה.
אך לא במקום של ספק, שמא איסורא דאורייתא ממש קעביד [רש"י].
ואם כן, חוזרת הקושיה: רישא שחששנו בה למיעוט על כרחך רבי מאיר היא, ואילו סיפא שלא חוששים בה למיעוט, רבנן היא.
נמצא שרישא היא רבי מאיר, ואילו סיפא היא רבנן!?
ומשנינן: <b>אלא, אמר רבא</b>:
<h3> דף קיט:</h3>
<b>רישא</b> דמתניתין, שמדובר בה באשה שהלכו בעלה וצרתה למדינת הים, והוחזקה בשעת יציאה שאין לו בנים, יש לה <b>חזקה</b> שהיא נופלת <b>לייבום.</b>
<b>ו</b>כנגד החזקה הזאת יש לנו <b>רובא,</b> דרוב נשים מתעברות ויולדות, ומסתמא ילדה צרתה, ונפטרה מיבום, ומותרת <b>לשוק.</b>
<b>ו</b>כשיש חזקה כנגד רוב, ה<b>חזקה לא עדיף</b> כוחה <b>כי רובא,</b> אלא אדרבה, רוב עדיף. (11) דרובא וחזקה, רובא עדיף [קידושין פ'].
וכאן, הרוב מתירה לשוק, והיינו צריכים להתירה.
אך <b>אייתי מיעוטא דמפילות, סמוך</b> ותצרף אותו <b>לחזקה.</b> (12) ואז <b>הוה ליה</b> הספק שמא ילדה צרתה חשוב <b>כפלגא ופלגא,</b> ודינו כספק השקול.
ולכן ברישא, <b>לא תינשא</b> האשה לשוק, <b>ולא תתייבם</b> ליבם. כי לא אזלינן לא בתר חזקה ולא בתר רובא
אבל ב<b>סיפא,</b> שמדובר בה שיצאה חמותה בלא יבם, <b>והוחזקה</b> האשה בהיתר <b>לשוק.</b>
וכמו כן גם <b>רובא,</b> שרוב העוברים הם נפלים ונקבות [כדאמרינן לעיל] מתיר אותה <b>לשוק.</b> וכנגד זה עומד ספק, שמא ילדה חמותה זכר, והרי היא זקוקה לייבום, כי על כל פנים יש מיעוט שיולדות זכרים.
<b>ו</b>כיון ד<b>הוי ליה</b> מיעוט הזכרים המחייבה בייבום כשהוא עומד מול החזקה של היתר לשוק, וגם מול רוב הנקבות והנפלים נחשב <b>למיעוטא דמיעוטא.</b>
<b>ולמיעוטא דמיעוטא</b> - <b>לא חייש רבי מאיר.</b> (13)
ולכן בסיפא אינה חוששת, ומותרת לשוק, ואע"ג שיש מיעוט לאוסרה.
שנינו במשנה: אשה שהלכו בעלה וצרתה למדינת הים, ובאו ואמרו לה מת בעלך <b>לא תנשא</b> לשוק <b>ולא תתייבם</b> ליבם:
ותמהינן: <b>ולעולם</b> [בתמיה], וכי יש לה להמתין לעולם עד שיתברר אם היתה צרתה מעוברת אם לאו?
ומדוע לא תחלוץ מיד, ואפילו אין ידוע לה אם נתעברה צרתה, אם לאו, כי בין אם היא חייבת בייבום ובין אם היא פטורה ממנו, מותרת להנשא לשוק אחר החליצה, מיד.
שהרי ממה נפשך היא מותרת:
אם היתה חייבת בייבום, הרי החליצתה פוטרתה.
ואם היא פטורה מייבום, חליצתה לא מעלה ולא מורידה.
ומשנינן: <b>אמר זעירי: לעצמה,</b> אפילו אין לה צרה, צריכה היא להמתין <b>שלשה חדשים,</b> להבחין שמא מעוברת היא מבעלה.
ואפילו ודאי אינה מעוברת ממנו, וכגון שהיה בעלה במדינת הים יותר מג' חדשים, ואחר כך מת, בכל זאת צריכה להמתין שלשה חדשים אחר מותו, כדאמרינן בפרק החולץ [מב ב], שאפילו אשה שאין חשש שמא מעוברת היא, ולא שייכת אצלה המתנה לצורך הבחנה, צריכה להמתין ג' חדשים.
אך בשביל <b>חברתה,</b> לדעת שמא מעוברת היא צרתה, צריכה היא להמתין <b>תשעה</b> חדשים, <b>וחולצת</b> לאחר ט', (14) <b>ממה נפשך,</b> בין חייבת בייבום בין פטורה, ומותרת להנשא לשוק.
אך אינה יכולה לחלוץ ולהנשא בתוך ט', כי שמא חברתה מעוברת היא, והולד הוא של קיימא. וכיון שכן, הרי היא נפטרת מהייבום רק על ידי הולד, ולא ע"י חליצה. והולד אינו פוטר עד שיצא לאויר העולם.
ואם תנשא בתוך ט' חדשים ממיתת הבעל, שמא לא נפטרה בחליצתה, ועדיין אסורה היא לשוק, כל זמן שלא ילדה צרתה.
אבל לאחר ט' חדשים, היא ממה נפשך מותרת. כי אם היתה צרתה מעוברת, הרי כבר ילדה, והולד פטרה מיבום.
ואם לא נתעברה צרתה, והיתה האשה חייבת ביבום, הרי היא נפטרה בחליצה. (15)
ב. <b>רבי חנינא אמר</b>: ל<b>עצמה</b> צריכה היא להמתין <b>שלשה</b> חדשים.
<b>לחברתה,</b> בשביל חברתה, שמא מעוברת צרתה, לעולם לא תנשא ולא תתייבם, עד שתדע בבירור אם יש לצרתה ולד אם לאו.
ומקשינן: <b>ותחלוץ</b> לאחר ט', <b>ממה נפשך,</b> אפילו לא ידוע לה אם יש ולד לצרתה, ותנשא לשוק.
שהרי אם ילדה צרתה, היא נפטרה מיבום ע"י הולד.
ואם לא ילדה צרתה, חליצתה פוטרתה! ומשנינן: <b>אביי בר אבין ורבי חנינא בר אבין, אמרי תרוויהו</b>: הטעם הוא משום <b>גזירה, שמא יהא</b> ה<b>ולד בן קיימא,</b> והולד הוא שפוטרה מיבום.
<b>ו</b>כשיתברר הדבר שנפטרה בגלל הולד, ולא היה צורך בחליצה, <b>נמצא אתה מצריכה כרוז,</b> להודיע שאינה בכלל חלוצה שפסולה אפילו לכהן הדיוט, אלא מותרת היא <b>לכהונה</b>.
ומקשינן: מאי אמרת, שאינה יכולה לחלוץ לאחר ט', כי שמא תמצא חליצתה מיותרת ואתה מצריכה כרוז שיודיע שהיא מותרת לכהונה.
<b>וליצרכה</b> כרוז, ומה גרוע בכך?
ומשנינן: יש לנו לחשוש <b>דילמא איכא</b> אינשי <b>דהוי ב</b>שעת <b>חליצה</b> בבית דין, וראו בחליצתה, <b>ולא הוי</b> שמעו <b>בהכרזה.</b>
ואותם האנשים, כשיראוה נשאת לכהן <b>ו</b>אין מוחה בידה, <b>אמרי, קשרו</b> רבנן <b>חלוצה לכהן</b>.
ופרכינן: <b>תנן</b> במתניתין לעיל [קיח ב]: אשה שיצאה בלא בנים, וחזרה ואמרה:
א. <b>ניתן לי בן במדינת הים.</b> והוסיפה בתוך כדי דיבור, <b>ואמרה: מת בני</b> ראשון, <b>ואחר כך</b> מת <b>בעלי,</b> וזקוקה אני ליבום - <b>נאמנת</b> היא להתירה ליבם. (16)
ב. אבל, אם אמרה ניתן לי בן במדינת הים, <b>ומת בעלי</b> ראשון, <b>ואחר כך</b> מת <b>בני</b> ופטורה אני מן הייבום - <b>אינה נאמנת</b> להתירה להינשא לשוק.
שהואיל ובחזקת ייבום יצאה, חיישינן שמא משום ששונאת היא ליבם, ולא רוצה ליפול לפניו, אומרת כן כדי לפטור עצמה ממנו.
<b>ו</b>מכל מקום, <b>חוששין לדבריה</b> שמא אמת הן.
<b>ו</b>כיון שאינה נאמנת, דינה הוא, ש<b>חולצת</b> כדי להתירה להנשא לשוק, <b>ולא מתייבמת,</b> היות שחוששין לדבריה שמא אמת הם, ואינה זקוקה ליבם, אלא אסורה היא לו.
ומדוע תחלוץ? <b>ליחוש דילמא אתו עדים ואמרי כדקאמרה,</b> שמת בעלה ראשון ואחר כך בנה, ופטורה מן הייבום, ולא היתה זקוקה ליבם כלל מעיקרא, ואין חליצתה כלום, <b>ונמצא אתה מצריכה כרוז</b> שמותרת היא <b>לכהונה.</b>
ומוכח שלא גזרינן כך, ואם כן, מדוע אמר רבי חנינא שאינה חולצת לעולם משום גזירה זו.
ומביאה הגמרא שני תירוצים:
א. <b>אמר רב פפא,</b> שם מדובר <b>ב</b>היתה האשה <b>גרושה</b> כבר מאיש אחר. (17)
ולכן, אפילו אם תהיה חליצתה מיותרת, שאינה כלום, כבר פסולה היא לכהונה עולמית משום גרושה, וליכא כרוז.
ב. <b>רב חייא בריה דרב הונא אמר: באמרה "אני והוא נחבאנו במערה",</b> ואין איש עמנו שיכול לבוא ולהעיד. ואין חשש שיבואו עדים ותצטרך כרוז.
לכן, שם תחלוץ, היות ואין חשש שתצריכנה כרוז לכהונה. אבל במשנתנו, שיש חשש שמא אתה מצריכה כרוז לכהונה, גזרינן שלא תחלוץ לעולם, שמא יראה אדם בחליצתה ולא ישמע הכרוז. וכשיראנה נישאת לכהן, יאמר: התירו רבנן חלוצה לכהונה.
<big><b>מתניתין:</b></big>
שנינו במשנה לעיל [קיז א]: הכל נאמנין להעיד על האשה שמת בעלה, חוץ מחמש נשים, וביניהן יבמתה.
וכהמשך לכך, אומרת המשנה, שאם היו:
<b>שתי יבמות,</b> נשותיהם של שני אחים, שדין כל אחת מהן שבמיתת בעלה היא נופלת לפני בעלה של השניה ליבום.
ואם מתו שני היבמים, נמצא שאין להן יבם, והרי הן מותרות לשוק.
ובאות עתה שתי היבמות לפנינו, כאשר:
<b>זו אומרת מת בעלי.</b> והרי היא נאמנת. (18)
<b>וזו אומרת מת בעלי,</b> והרי היא נאמנת.
ואף על פי כן, שתיהן אסורות לשוק.
<b>זו</b> שאמרה מת בעלי, <b>אסורה מפני בעלה של זו</b> השניה, שהוא יבמה.
ושמא חי הוא, וזקוקה היא לו ליבום.
ואף על פי שאשתו אומרת שהוא מת, אינה נאמנת בעדות זו להעיד עבור חברתה, אלא רק לעצמה.
שהרי היא אחת מחמשת הנשים, ששנינו לעיל שאינן נאמנות להעידה להתירה לשוק.
<b>ו</b>כן <b>זו</b> השניה שאמרה מת בעלי, <b>אסורה מפני בעלה של זו</b> הראשונה, שהוא יבמה, ושמא זקוקה היא לו.
ובאותן הנשים: אם <b>לזו</b> יש <b>עדים</b> (19) שמת בעלה, <b>ולזו אין עדים</b> על מיתת בעלה,
<b>אותה</b> אשה <b>שיש לה עדים</b> על מיתת בעלה <b>אסורה</b> להינשא לשוק, כי שמא בעלה של שניה, שהוא יבמה, חי, וזקוקה היא לו.
ועדיה לא מוסיפים לה כלום, שהרי נאמנת היא גם בלעדיהם על מיתת בעלה.
<b>ואותה,</b> השניה <b>שאין לה עדים</b> על מיתת בעלה, אלא היא אומרת שמת, ואשה שאמרה מת בעלי נאמנת
נאמנת היא על מיתת בעלה, <b>ומותרת</b> לשוק. שהרי אין לה יבם, לפי שהעדים של חברתה מעידים על יבמה שהוא מת.
או אם <b>לזו</b> יש <b>בנים</b> מבעלה <b>ולזו אין בנים</b> מבעלה ואין עדים לאחת מהם על מיתתן,
<b>אותה</b> אשה <b>שיש לה בנים מותרת</b> להנשא לשוק, שנאמנת היא על מיתת בעלה להתיר עצמה, ואינה נופלת ליבום שיש לה בנים,
<b>ואותה</b> יבמה שניה <b>שאין לה בנים,</b> וזקוקה ליבום במיתת בעלה, <b>אסורה</b> לשוק, שמא יבמה חי, ויבמתה אינה נאמנת להעיד עליה להתירה.
וכשלאותן יבמות יש שני אחים לבעליהן, וזו אומרת מת בעלי, וזו אומרת מת בעלי, ואין להן בנים מבעליהן ולא עדים על מיתתם - נאמנות הן על מיתת בעליהן. לפי שהאשה שאמרה מת בעלי תתייבם, (20) [כשיש לה יבם], ונופלות לפני האחים לייבום.
<b>נתייבמו</b> לאחי בעליהן, <b>ו</b>לאחר זמן <b>מתו היבמין</b> -
<b>אסורות להנשא</b> לשוק.
אשה זו מפני בעלה הראשון של שניה, שהוא יבמה.
ואשה זו מפני בעלה ראשון של חברתה, שהוא יבמה.
כי שמא עדיין חיים הם ונפלו לפניהם לייבום.
ואע"ג שקיבלנו בתחילה דבריהם שמתו בעליהן, והתרנו להם על פי עדותן להנשא ליבם (21)
מכל מקום, עכשיו שרוצות הן להנשא לשוק, נמצאת עדות יבמה מועילה לחברתה [כברישא דמתניתין]. ואין יבמות מעידות זו לזו. ודוקא בתחילה, שהיתה נאמנותן אצל עצמן, היו נאמנות.
ו<b>רבי אלעזר אומר: הואיל והותרו ליבמין,</b> והיו בחזקת שמתו בעליהן -
<b>הותרו לכל אדם,</b> ולא חיישינן שמא חיים הם. ובגמרא יתבאר טעמו.
<big><b>גמרא:</b></big>
תנא בברייתא, אופן נוסף ביבמות אלו, ברישא של משנתנו:
אם לאשה <b>זו</b> יש <b>עדים</b> על מיתת בעלה, <b>ובנים</b> ממנו, <b>ולזו</b> אין <b>לא עדים</b> על מיתת בעלה <b>ולא בנים</b> ממנו
<b>שתיהן מותרות!</b>
זו שיש לה עדים ובנים מותרת לפי שאין כאן זיקת ייבום מפני בניה.
וזו שאין לה לא עדים ולא בנים מותרת, שהרי יש עדים שהביאה האשה השניה, שמת יבמה.
שנינו במשנה: <b>נתייבמו</b> יבמות אלו לאחי בעליהן, <b>ומתו היבמין</b> - <b>אסורין להנשא</b> לשוק, שעכשיו נמצאת עדות יבמה מועילה לחברתה.
<b>רבי אלעזר אומר: הואיל</b> והיו בחזקת שמתו בעליהן <b>והותרו ליבמין</b> - <b>הותרו</b> להנשא <b>לכל אדם.</b>
<b>בעי רבא: מאי טעמא דרבי אלעזר</b> שמתירן להנשא על פי עדות היבמה?
האם <b>משום</b> שהוא חולק על המשנה לעיל, ד<b>קסבר צרה מעידה לחברתה,</b> ולא חייש שהצרה תאמר מת הבעל כדי לקלקל צרתה, בכך שתנשא לשוק שלא כדין וכשיבא בעלה תצא מבעלה וממי שנשאת לו.
ולכן גם יבמה מעידה לחברתה, על אף שהיא צרתה.
כי הסיבה שיבמה פסולה להעיד לפי רבנן, היא משום שהיא שונאתה, לפי שהיא יראה שמא סופה של חברתה להיות צרתה [והיינו כשתעמוד לפני בעלה לייבום או ששניהם יפלו לייבם אחד].
ולכן יבמות הן כמו נשים צרות, ואינן נאמנות לרבנן, כי שמא יבמה אחת רוצה לפסול חברתה, ואומרת היבמה "מת בעלי" כדי שתנשא חברתה לשוק שלא כדין, ונמצאת צריכה גט מן הבעל, ונאסרת ליבם.
ולרבי אלעזר, מפני צד צרות - לא נפסלו מלהעיד זו לזו.
<b>או דלמא,</b> טעמו של רבי אלעזר הוא משום שהיות והצרה נשאת [או נתייבמה הייבמה], על כרחך שמת הבעל, היות <b>דהיא</b> [האשה המעידה] <b>לא מקלקלא נפשה</b> להנשא שלא כדין, ולקלקל בכך את עצמה.
והוינן בה: <b>למאי נפקא מינה</b> למעשה, בספקו של רבא מהו הטעם של רבי אלעזר!?
<h3> דף קכ.</h3>
ומשנינן: הנפקא מינה היא כגון במקרה של משנתנו, שהלכו אשה ובעלה למדינת הים, ובאה הצרה ממדינת הים, ואמרה מת בעלי.
האם על סמך עדותה של זו נאפשר ונתיר <b>לאינסובי לצרה</b> לשוק, <b>מקמי,</b> לפני שנישאת <b>דידה</b> [היא עצמה, המעידה]. כי:
<b>אי אמרת</b> שטעמו של רבי אלעזר הוא מחמת <b>שצרה מעידה לחברתה,</b> הרי <b>אף על גב דלא אינסיב,</b> שלא נישאה האשה המעידה, ואם יבוא הבעל היא לא תתקלקל, בכל זאת <b>מנסבינן לה לצרה</b> על פי עדותה של זאת.
ולא חיישינן שהיות והיא שונאתה היא תרצה לקלקלה.
אבל <b>אי אמרת</b> שמודה רבי אלעזר דחיישינן מתוך ששונאתה תרצה לקלקלה, וטעמו במשנתנו הוא <b>משום דהיא</b> [המעידה] <b>לא מקלקלא נפשה,</b> ובהכרח שהיא נישאת כדין, שבאמת מת הבעל.
הרי דוקא אם כבר <b>אינסיב</b> [האשה המעידה], <b>מנסבינן לה לצרה.</b> שאז אמרינן, אם לא שאכן מת הבעל של המעידה היא לא היתה נשאת ומקלקלת עצמה [לכשיבא בעלה] הן לבעלה והן למי שנשאת לו. ובהכרח כי זה שאומרת שהוא מת, זה לא מפני שהיא רוצה לקלקל את צרתה.
אבל, אי <b>לא אינסיב</b> המעידה, חיישינן להכי, <b>ולא מנסבינן לה</b> לצרה, כי שמא מתוך שנאתה היא רוצה לקלקלה.
ולכן מסתפק רבא <b>מאי,</b> מהו טעמו של רבי אלעזר.
<b>תא שמע,</b> מביאה הגמרא ראיה ממתניתין.
דתנן: <b>רבי אלעזר אומר: הואיל והותרו ליבמין, הותרו לכל אדם.</b> ולא חלק רבי אלעזר ברישא אלא רק בסיפא, בנתייבמו.
<b>אי אמרת בשלמא</b> שטעמו של רבי אלעזר הוא משום <b>דהיא לא מקלקלא נפשה.</b>
<b>היינו, שפיר</b> פליג דוקא בסיפא, וקאמר "הואיל והותרו ליבמין".
<b>ד</b>רק ב<b>כי אינסיב</b> המעידה, אז <b>מנסבינן לה</b> לצרה.
<b>אלא אי אמרת</b> דטעמו של רבי אלעזר הוא <b>משום דצרה מעידה לחברתה,</b> ואפילו לא נישאת המעידה, עדותה מועילה כלפי חברתה, הרי <b>אף על גב דלא אינסיב, נמי</b> היא נאמנת, ואם כן, אמאי פליג רק בסיפא, ליפלוג ברישא נמי.
<b>אלא, שמע מינה,</b> ד<b>טעמא דרבי אלעזר משום דאינסיב הוא ולא מקלקלא נפשה.</b>
ודחינן: באמת פליג רבי אלעזר גם ברישא.
<b>ורבי אלעזר, לדבריהם</b> דרבנן <b>קאמר להו.</b>
<b>לדידי, צרה מעידה לחברתה, ואף על גב דלא אינסיב מנסבינן לה</b> דלא חיישינן שמתוך שנאתה תרצה לקלקלה.
<b>אלא לדידכו,</b> שאתם חוששים לכך, <b>אודו לי מיהת, דהיכא דאינסיב</b> המעידה, <b>מנסבינן לה</b> לצרה, <b>משום</b> שבהכרח היא אומרת אמת שמת הבעל, היות <b>דהיא לא מקלקלא נפשה.</b>
<b>ורבנן,</b> הטעם שהם חולקים אפילו בדאינסיב, כי שמא המעידה <b>"תמות נפשי עם פלשתים" הוא דקעבדה,</b> וכדי לקלקל צרתה היא ניסת, שיודעת שאנו נוכיח מזה שמת הבעל, שלא היתה מקלקלת עצמה, ונתיר לצרתה להנשא, וכשיבוא הבעל תתקלקל.
ואפילו שהיא גם כן תתקלקל, לא איכפת לה, כי העיקר אצלה הוא רצונה שתתקלקל צרתה.
<b>תא שמע</b> ממתניתין לעיל קיח א, דקתני:
<b>האשה שהלכה היא ובעלה למדינת הים, ובאה ואמרה מת בעלי, תנשא, ותטול כתובתה, וצרתה אסורה.</b>
<b>רבי אלעזר אומר: הואיל והותרה היא, הותרה נמי צרתה.</b>
ומשמע שמשעת היתר הצרה המעידה [שהיא הותרה מיד כשאומרת מת], מתירים גם לצרתה להינשא, ואע"ג שעדיין לא נישאה צרתה המעידה, היות שצרה מעידה לחברתה.
ודחינן: באמת אין צרה מעידה לחברתה.
<b>ואימא,</b> שכוונת המשנה היא לומר, <b>הואיל והותרה ונשאת.</b>
וטעמו, היות שנישאת לא מקלקלת נפשה.
והוינן בה: אי טעמו של רבי אלעזר הוא משום שלא מקלקלא נפשה, ובאמת מת הוא, <b>ליחוש דילמא</b> הצרה המעידה, <b>בגיטא אתאי,</b> שהיא התגרשה ממנו בגט, ולה מותר להנשא, שהרי יש לה גט מהבעל, אך באמת חי הוא.
<b>והאי דקאמרה הכי,</b> זה שאמרה מת בעלי [ולא הוציאה את הגט כדי לינשא], היות ו<b>לקלקלה לצרה היא מיכוונה,</b> שנתיר גם לצרתה להינשא, ותנשא לשוק שלא כדין, ואז תתקלקל, כשיבוא הבעל.
וכדי שנאמין לה שמת בעלה ונתיר את צרתה בעדותה, היא החביאה את הגט, מתוך מטרה להוכיח מכך שהיא עצמה נישאת לאחר בתורת אלמנה, שאכן מת בעלה.
והיא עצמה אינה מתקלקלת. כי לכשיבוא בעלה היא תוציא את הגט ותראה לכל שהיתה מותרת להינשא.
ואם כן, יש לחוש שמא כדי לקלקל צרתה היא מעידה שמת הבעל.
ואמנם במשנה, בנתייבמו, אין חשש זה שמא באה בגט תחת ידה.
כי אם יש לה גט, היא לא היתה מחביאתו ואומרת מת בעלי ומתייבמת לאחי בעלה כדי לקלקל צרתה, היות שאז גם היא מתקלקלת כשיבוא בעלה, כי יתברר שהתייבמה שלא כדין, היות שבעלה חי. ואם תוציא הגט, היא תצא מאחיו משום אשת אח שהתגרשה.
ובהכרח, שבאמת מת הבעל, כי היא לא מקלקלה נפשה.
אבל בנשאת לשוק, דאיכא למיחש להכי, שמא באה בגט והיא עצמה לא מתקלקלת גם כשיבוא הבעל, ליחוש!
ומשנינן: <b>אי</b> ב<b>דאינסיב</b> הצרה המעידה <b>לישראל, הכי נמי</b> שלא היינו מתירים צרתה, משום דאיכא למיחש שהבעל חי, והיא לא מתקלקלת כשיבא הבעל לפי שיש לה גט. וכדי לקלקל צרתה היא אומרת מת בעלי, כדי שתינשא צרתה שלא כדין.
<b>הכא במאי עסקינן, דאינסיב לכהן.</b> שאם יבוא בעלה, היא תהיה מקולקלת כל זמן שלא מראה הגט את הגט, לפי שאשת איש היא, ונישאת שלא כדין.
ואם תוציא גיטה, ותראה שהיתה מותרת להינשא, היא ממה נפשך נפסלת על בעלה, מחמת גרושה לכהן.
ולכן, אז יש ראיה שהיא דוברת אמת. כי כיון שנישאת, ודאי לנו שהיא לא מקלקלא נפשה, וודאי בעלה, מת הוא.
וממשנה זו עד סוף הפרק הנידון הוא בדיני עדות מיתה.
<big><b>מתניתין:</b></big>
<b>אין מעידין</b> על אדם שמת <b>אלא על</b> פי <b>פרצוף</b> וצורת <b>פנים</b> דהיינו לחיים [תויו"ט]. <b>עם החוטם.</b>
אבל אם לא ראוהו בפרצוף פניו, או שניטל חוטמו, אינם יכולים להכירו ולזהותו בבירור, ואין מעידין להשיא את אשתו, שמא אין זה בעלה. (22)
ואע"פ שיש למת <b>סימנים בגופו ובכליו</b> [בגדיו], אינם יכולים לזהותו על פי הסימנים ולהעיד עליו שהוא מת כדי להשיא את אשתו.
<b>אין מעידין</b> עליו שמת אפילו כשראוהו גוסס וקרוב למות, <b>אלא עד שתצא נפשו</b> ממש.
ואפילו ראוהו <b>מגוייד,</b> מנותח מלא פצעים וחבורות חרב [רש"י], או <b>צלוב</b> תלוי על עץ הצליבה, א<b>ו</b> שראו שה<b>חיה</b> דורסתו ו<b>אוכלת בו.</b>
כיון שלא ראו שיצאה נפשו ממש, אינם יכולים להעיד שמת.
<b>אין מעידין אלא</b> אם כן הכירוהו <b>עד ג' ימים</b> ממיתתו,
אבל אם לא ראוהו עד לאחר ג' ימים, חיישינן שמא נשתנה מראית פניו ואין זה האדם שהם סבורים. (23)
<b>רבי יהודה בן בבא אומר: לא כל האדם ולא כל המקום ולא כל השעות שוין,</b> שיש לך אדם שממהר להתנפח משאר אדם, כגון אדם שמן.
ויש לך מקום שחמה נוגעת בו יותר.
ויש לך שעה שהעולם חם, והמת ממהר להסריח ולהשתנות.
ולקמן הגמרא מסתפקת האם רבי יהודה בא להחמיר על דברי תנא קמא שאפילו תוך שלשה ימים פעמים אינם יכולים להעיד, או שהוא בא להקל, שאפילו יותר משלשה [רש"י].
<big><b>גמרא:</b></big>
<b>תנו רבנן</b>: הכירוהו רק לפי ה<b>פדחת</b>, המצח, <b>ולא</b> הכירוהו על פי <b>פרצוף פנים</b>.
או הכירוהו על פי <b>פרצוף פנים, ולא</b> על פי ה<b>פדחת</b> -
<b>אין מעידין</b> עליו, <b>עד שיהו שניהם</b>, הפדחת עם פרצוף הפנים, <b>עם החוטם</b>.
אמר אביי, ואיתימא רב כהנא: <b>מאי</b> סמך יש לכך מ<b>קרא?</b>
דכתיב בספר ישעיהו [פרק ג] <b>"הכרת פניהם ענתה בם</b>".
<b>אבא בר מרתא, דהוא אבא בר מניומי, הוה מסקי</b> היו נושים <b>ביה, דבי</b>, אנשי ביתו של <b>רישא גלותא, זוזי</b> שהיה חייב להם.
<b>אייתי קירא</b>, הביא אבא בר מרתא שעוה, <b>דבק בבלייתא</b>, הדביקה לשעוה במטלית העשויה מבגד בלוי, <b>דבק</b>, הדביק את השעוה והמטלית <b>באפותיה</b>, במצחו, <b>חלף קמייהו</b>, עבר לפני נושיו, <b>ולא בשקרוה</b>. לא הכירוהו, ולא הציקו לו.
שנינו במשנה שאין מעידים על אדם אלא אם הכירוהו לפי פרצוף הפנים עם החוטם. ומבלעדי זאת, אין הם מעידים עליו <b>אע"פ שיש סימנין</b> בגופו.
והוינן בה: <b>למימרא</b>, האם יש לנו לומר <b>דסימנין</b> כעדות של בירור הם <b>לאו דאורייתא</b>.
<b>ורמינהי</b> סתירה לכך ממה ששנינו במסכת גיטין [כז ב] ובמסכת בבא מציעא [כז ב]:
מי שמביא גט לאשה, ואבד לו הגט לפני שנתן אותו לה, ואחר כך <b>מצאו</b> לגט כשהוא <b>קשור בכיס</b> שלו, <b>ובארנקי ובטבעת</b> שלו.
<b>או שנמצא</b> הגט <b>בין כליו</b> של מביא הגט, <b>אפילו</b> הוא נמצא <b>ל</b>אחר <b>זמן מרובה</b> - הרי הוא גט <b>כשר!</b>
ואין לחשוש שמא הכיס או הארנק והטבעת אינם שלו, וכמו כן הגט הזה אינו הגט שלו, היות והוא מכיר את כליו לפי הסימנים שיש לו בהם.
ומוכח שסומכים על סימנים אפילו להתיר אשת איש, ולמה לא יסמכו על סימנים שנמצאים על גוף המת כדי להתיר את אשתו להנשא!?
<b>אמר אביי, לא קשיא</b>:
<b>הא</b>, הדין שסומכים על סימנים בגט שנאבד, הוא לפי <b>רבי אליעזר בן מהבאי</b>, שמתיר לסמוך עליהם גם בהכרת המת.
ואילו <b>הא</b>, משנתנו, לדברי <b>רבנן</b> החולקים עליו, היא.
<b>דתניא: אין מעידין על השומא</b>, שהיא כתם על העור, כדי להתיר את אשת המת על סמך הסימן הזה.
<b>רבי אליעזר בן מהבאי אומר: מעידין</b>.
<b>מאי לאו, בהא קמיפלגי</b> -
<b>דמר</b>, רבי אליעזר בן מהבאי, <b>סבר: סימנין</b> - ההסתמכות עליהם כבירור גמור, היא דין <b>דאורייתא</b>, בין בעדות מיתה, ובין בהשבת אבידה.
<b>ומר</b>, רבנן, <b>סבר: סימנין</b> - <b>דרבנן</b>. ומדאורייתא אי אפשר לסמוך עליהם.
<b>אמר רבא: דכולי עלמא</b> - <b>סימנין דאורייתא</b> הם.
ונלמד דין זה מהשבת אבידה בסימנים, שדרשו זאת חכמים מהכתוב בפרשת אבידה [במסכת בבא מציעא כז א].
ואילו <b>הכא</b>, שנחלקו בדבר, הוא <b>בשומא</b>, האם היא <b>מצויה</b> היא להיות גם <b>בבן גילו</b> של אדם זה [שנולד באותו הפרק ובאותו המזל], <b>קמיפלגי</b>.
<b>מר סבר: שומא מצויה</b> היא גם <b>בבן גילו</b>, ואין היא סימן לבעל השומא, כי שמא בן גילו הוא.
<b>ומר סבר: אינה מצויה בבן גילו</b>. ולכן אפשר לסמוך עליה כמו על שאר הסימנים.
<b>ואיכא דאמרי</b>:
<b>הכא בשומא</b>, האם <b>העשויה</b> היא <b>להשתנות</b> מהמראה שלה בשעת מיתה, <b>לאחר מיתה, קמיפלגי</b>.
<b>מר סבר: עשויה</b> מראה של השומא <b>להשתנות לאחר מיתה</b>, ואין לסמוך עליה, שהרי יתכן והיא השתנתה, ואינה מוכיחה עליו.
<b>ומר סבר: אינה עשויה להשתנות לאחר מיתה</b>. ולכן היא סימן שאפשר לסמוך עליו.
<b>ואיכא דאמרי</b> -
<b>אמר רבא: דכולי עלמא</b> - <b>סימנין דרבנן</b>.
<h3> דף קכ:</h3>
<b>והכא, בשומא</b>, האם היא נחשבת כמו <b>ע</b> <b>סימן מובהק</b> - <b>קא מיפלגי</b>.
כי בסימן מובהק הכל מודים שאפשר לסמוך עליו אפילו באיסורי תורה.
<b>מר סבר</b>: שומא <b>סימן מובהק</b> היא.
<b>ומר סבר</b>: שומא <b>לאו סימן מובהק</b> היא.
ומקשה הגמרא:
<b>ולהך לישנא</b> לעיל, <b>דאמר רבא</b> לפיה, ש<b>סימנין דאורייתא</b> הם, תיקשי, <b>הא קתני</b> במשנתנו שאין מעידים על המת <b>אף על פי שיש סימנין בגופו ובכליו!</b>
ומתרצת הגמרא שמדובר בסימנים רגילים אצל הרבה אנשים.
כגון הסימן על <b>גופו</b> - <b>דארוך וגוץ</b>, שהוא ארוך או נמוך.
ואילו על <b>כליו</b>, בגדיו של המת, שיש בהם סימנים מובהקים, גם אי אפשר לסמוך, היות <b>דחיישינן לשאלה</b>.
שיש לנו לחוש שאכן בגדי אותו אדם הם, אלא שלא הוא המת, כי יתכן שהשאילם לאדם אחר, ומת האדם ההוא עם בגדיו השאולים.
ותמהה הגמרא: <b>ואי חיישינן לשאלה</b> -
<b>חמור</b>, דקיימא לן שמחזירים אותו לבעליו <b>בסימני אוכף</b> שעליו - <b>היכי מהדרינן?</b> והרי יתכן שאוכף זה שאול הוא, והחמור שייך לאדם אחר!
ומשנינן: <b>לא שיילי אינשי אוכפא</b>, אין דרכם של בעלי חמורים לשאול אוכף, <b>דמסקיב</b>, פוצע ופוגע <b>ליה</b> האוכף של חמור אחר <b>לחמרא</b>.
אך עדיין יש להקשות, אם חוששים לשאלה, כיצד מחזירים את הגט, כאשר <b>מצאו קשור בכיס ובארנקי ובטבעת</b>.
<b>היכי מהדרינן</b>, והרי יתכן שהשאילו אותם, ואדם אחר קשר אליהם או הניח בתוכם את הגט שלו?
ומשנינן: <b>טבעת</b> שיש בה חותם, לא משאילים אנשים. כי - <b>חייש</b> איניש <b>לזיופי</b>, שמא יחתום בשמו עם הטבעת, וילך לביתו, ויוציא משם את כל רכושו.
<b>כיס וארנקי</b> - <b>מנחשי</b> בהם <b>אינשי</b>, שהוא להם למזל, <b>ולא מושלי</b>. אין הם משאילים אותם.
<b>ואיבעית אימא: כליו</b> האמורים במשנה שאין מעידים לפי סימני בגדיו, הוא - <b>בחיורי וסומקי</b>. שאי אפשר להעיד לפי סימני הבגדים כשהסימן הוא היותם לבנים או שחורים, או אדומים, כיון שזהו סימן הרגיל בבגדי הרבה אנשים. (1)
שנינו במשנה: <b>ואפילו ראוהו מגוייד</b> - אין מעידים עליו שמת.
ומדייקת הגמרא: <b>למימרא, דמגוייד חיי</b>.
<b>ורמינהי</b> סתירה לכך ממה ששנינו במסכת אהלות [פ ו]: <b>אדם אינו מטמא</b> טומאת מת <b>עד שתצא נפשו</b>.
<b>אפילו</b> היה <b>מגוייד, ואפילו</b> היה <b>גוסס</b> הוא אינו מטמא, עד שימות ממש.
ומדייקת הגמרא: <b>טמויי לא מטמא</b>, לפי שעדיין לא יצאה נפשו, <b>הא מיחייא לא חיי!</b> כי אם הוא ממשיך לחיות פשיטא שאינו מטמא.
<b>אמר אביי, לא קשיא</b>:
<b>הא</b> משנתנו לדברי <b>רבי שמעון בן אלעזר</b> היא.
<b>הא</b> המשנה במסכת אהלות, <b>רבנן</b> היא.
<b>דתניא: מעידין על המגוייד</b>, שהוא מת. <b>ואין מעידין על הצלוב</b>.
<b>רבי שמעון בן אלעזר אומר: אף על המגוייד אין מעידין, מפני שיכול לכוות</b>, לרפא את פצעיו על ידי כויה באש, וכפי שיתבאר בהמשך, <b>ולחיות</b>.
ותמהה הגמרא: <b>ומי מצית לאוקומי</b> למשנתנו <b>כרבי שמעון בן אלעזר?</b>
<b>והא קתני סיפא</b>, בהמשך הפרק: <b>מעשה בעסיא, באחד ששילשלוהו לים, ולא עלתה בידם</b>, שלא יצאה מהמים <b>אלא רגלו</b>. וכל גופו נעלם במים.
<b>ואמרו חכמים</b>: יש לחוש שמא לא טבע אדם זה במים, אלא עלה במקום אחר.
ומה שיש לנו לדון, זה רק אם יכול הוא להמשיך ולחיות בלי רגל.
ולכן, אם נחתכה רגלו <b>מן הארכובה</b> [מן הברך] (2) <b>ולמעלה</b>, שוב אינו יכול לחיות, ולכן - <b>תנשא</b> אשתו.
ואם נחתכה רגלו <b>מן הארכובה ולמטה</b> - <b>לא תנשא</b> אשתו, שמא חי הוא!
ואילו לפי רבי שמעון בן אלעזר יכול הוא להתרפאות ממכתו.
ומשנינן: <b>שאני מיא</b>, שהנופל לתוכם כשרגלו חתוכה מת, היות ותכונתם של המים היא <b>דמרזו</b> שהם מחזקים ומגדילים את כאב ה<b>מכה</b>.
ומקשה הגמרא, הכיצד יתכן שהמגוייד יחיה: <b>והאמר רבה בר בר חנה: לדידי חזי לי ההוא טייעא</b>, רועה ישמעאלי, <b>דשקיל ספסירא, וגיידיה לגמליה</b>, ומת תיכף ומיד, <b>ולא אפסיקתיה לנערותיה!</b> שלא הספיק לגמור את קול נעירתו עד שמת מיד! <b>אמר אביי: ההיא</b> גמל, <b>כחישא הויא</b>, ולכן מת מיד, ואין זה ראיה לבריא.
<b>רבא אמר: בסכין מלובנת</b> באש גיידו, <b>ודברי הכל</b> היא משנתנו, שחום הכויה יכול לרפאות את הפציעה.
שנינו במשנה <b>ו</b>אפילו <b>החיה אוכלת</b> אותו אין מעידים עליו.
<b>אמר רב יהודה אמר שמואל: לא שנו</b> שאין מעידים עליו <b>אלא</b> באוכלתו החיה <b>ממקום שאין נפשו יוצאה</b>.
<b>אבל</b> אם אכלתו החיה <b>ממקום שנפשו יוצאה</b> - <b>מעידין</b> עליו.
<b>ואמר יהודה אמר שמואל</b>: אם <b>שחט בו</b> אדם <b>שנים</b> של סימנים, קנה וושט, <b>או רוב שנים, וברח</b> האדם הנשחט - <b>מעידין</b> עליו שאינו חי.
ומקשינן: <b>איני! והאמר רב יהודה אמר שמואל: שחט בו שנים או רוב שנים, ורמז, ואמר כתבו גט לאשתי</b> - <b>הרי אלו יכתבו ויתנו</b> לאשתו גט! ומוכח שהוא נשאר בחיים.
ומשנינן: אמנם <b>חי הוא</b> עתה פרק זמן קצר, שאפשר לכתוב בו גט לאשתו, <b>וסופו למות</b> תוך זמן קצר.
ומקשינן, <b>אלא מעתה,</b> שהשוחטו ודאי מת הוא משחיטתו, <b>יהא גולה על ידו</b> מי שנפלה סכין מידו בשגגה על צואר חבירו, ומת הנשחט לאחר זמן!
<b>אלמה תניא: שחט שנים או רוב שנים</b> - <b>הרי זה אינו גולה</b>, גם אם מת לאחר מכן הנשחט כי שמא מת מחמת דבר אחר!
ומשנינן: <b>הא איתמר עלה, אמר רב הושעיא: חיישינן שמא הרוח בלבלתו</b>, וכתוצאה מכך הוא מת, ולכן, גם אם ודאי שבעקבות השחיטה הוא ימות, ואפשר להעיד לאשתו על מותו, אין זו ראיה שהוא בלבד גרם למותו, ולכן לגבי גלות הוא פטור.
<h3> דף קכא.</h3>
<b>אי נמי, שמא איהו</b> הנשחט עצמו, בפירכוסיו יותר מדאי <b>ע</b> <b>קירב מיתתו</b>, ואין גלות אלא למי שעשה בעצמו את כל המיתה.
<b>מאי בינייהו</b> בין שתי האוקימתות?
<b>דשחטיה בביתא דשישא</b>, שאין בו רוח, <b>ופרכיס</b> הנשחט.
<b>אי נמי, דשחטיה בברא</b>, בחוץ, במקום שיש רוח, <b>ולא פרכיס</b> הנשחט.
<b>רבי יהודה אומר: לא כל</b> האדם ולא כל המקום.
<b>איבעיא להו: רבי יהודה בן בבא לקולא פליג, או לחומרא פליג?</b>
האם כוונתו לומר שיכולים להעיד על מת לפי תנאי המקום והזמן אפילו לאחר שלשה ימים, והוא מקיל.
או שמא לפי תנאי המקום והזמן יתכן ואי אפשר להעיד אפילו אם לא חלפו שלשה ימים ממיתתו. והוא מחמיר.
<b>תא שמע: דההוא גברא דטבע ב</b>עיר הנקראת <b>כרמי</b>.
<b>ואסקוהו</b> והעלוהו מן המים למקום הנקרא <b>"בי הדיא" לבתר תלתא יומין</b>. <b>ו</b>בכל זאת <b>אנסבה רב דימי מנהרדעא לדביתהו</b>.
<b>ותו, ההוא גברא דאטבע ב</b>נהר <b>דגלת, ואסקוהו אגישרא דשביסתנא, ואנסבה רבא לדביתהו אפומא דשושביני</b>, לפי עדות שושביניו, מכיכיו, <b>לבתר חמשה יומי</b>.
<b>אי אמרת בשלמא לקולא פליג</b> - <b>אינהו</b>, שהשיאו את נשותיהם, <b>דעביד כרבי יהודה בן בבא</b>.
<b>אלא אי אמרת לחומרא פליג, אינהו, דעביד</b> להשיא את נשותיהם - <b>כמאן</b> הקילו להתירן להנשא?
ומשנינן: <b>שאני</b> הטובע ב<b>מיא</b> - <b>דצמתי.</b> שצומתים את צורת הפנים, ואין פני המת מתנפחים ומשתנים כמו מי שמת על היבשה.
ומקשינן: <b>והאמרת</b> ש<b>מיא מרזו</b> מחזקים את ה<b>מכה!?</b>
ומשנינן: <b>הני מילי</b> שמים מחזקים את המכה, <b>היכא דאיכא מכה</b>.
<b>אבל היכא דליכא מכה</b> - <b>מיצמת צמית.</b>
<b>והני מילי דכי אסקיה</b>, שבשעה שמעלים את המת הטובע מהמים, <b>חזייה בשעתיה,</b> רואים ומכירים אותו אז.
<b>אבל אישתהי</b> - <b>מיתפח תפח.</b> ואין מעידים עליו.
<big><b>מתניתין:</b></big>
מי ש<b>נפל למים,</b> וטבע בהם, <b>בין שיש להן סוף</b>, וכפי שיבואר להלן, <b>בין שאין להן סוף</b> - <b>אשתו אסורה.</b>
במים שיש להם סוף, יש לחוש שמא שהה בהם יום או יומיים.
ובמים שאין להם סוף יש לחוש שמא שהה במים, ויצא ממקום אחר, ועדיין חי הוא.
<b>אמר רבי מאיר: מעשה באחד שנפל לבור הגדול</b> של מים, <b>ועלה</b> משם <b>לאחר שלשה ימים.</b>
<b>אמר רבי יוסי</b>: אין צורך לחכות שלשה ימים במי שטבע במים שיש להם סוף, כי אם היה ניצל, היו רואים אותו.
ו<b>מעשה בסומא, שירד לטבול במערה</b>, שהיא מים שיש להם סוף, <b>וירד</b> האדם שהוא <b>מושכו</b>, מנהיגו של הסומא <b>אחריו</b> למים.
<b>ושהו</b> שם <b>כדי שתצא נפשם</b>, ולא המתינו, <b>והשיאו</b> בית דין <b>את נשותיהם.</b>
אך אם טבע במים שאין להם סוף, מודה רבי יוסי שהיא אסורה לעולם, שמא עלה מן המים במקום שאין רואים אותו מכאן.
<b>ושוב מעשה בעסיא, באחד ששלשלוהו לים,</b>, במים שאין להם סוף, <b>ולא עלתה בידם</b> ממנו <b>אלא רגלו,</b> וכל גופו נעלם במים.
<b>אמרו חכמים</b>: אם נחתכה רגלו <b>מן הארכובה</b> [מהברך] <b>ולמעלה</b> - <b>תנשא</b> אשתו, לפי שאינו יכול לחיות כך. (1)
<b>מן הארכובה ולמטה</b> - <b>לא תנשא.</b>
<big><b>גמרא:</b></big>
<b>תנו רבנן: נפל למים, בין שיש להם סוף, בין שאין להם סוף</b> - <b>אשתו אסורה, דברי רבי מאיר</b>.
<b>וחכמים אומרים: מים שיש להם סוף</b> - <b>אשתו מותרת, ושאין להם סוף</b> - <b>אשתו אסורה.</b>
ודנה הגמרא: <b>היכי דמי "מים שיש להם סוף</b>"?
<b>אמר אביי: כל שעומד</b> אדם <b>ורואה</b> את כל מקום המים שטבע בהם <b>מארבע רוחותיו.</b>
<b>ההוא גברא דטבע באגמא</b> שהם מים המוקפים סביב ביבשה, ויש להם סוף, <b>דסמקי</b> [שם מקום].
<b>אנסבה רב שילא לדביתהו</b> לאשתו.
<b>אמר ליה רב לשמואל: תא נשמתיה,</b> בוא ננדה את רב שילא על כך.
<b>אמר ליה: נשלח ליה</b> להתרותו <b>ברישא</b>, תחילה.
<b>שלחו ליה</b> לרב שילא: הטובע ב<b>מים שאין להם סוף</b> - <b>אשתו אסורה או מותרת?</b>
<b>שלח להו</b> רב שילא: <b>אשתו אסורה.</b>
שלחו לו עוד שאלה: <b>ואגמא דסמקי</b> - <b>מים שיש להם סוף או מים שאין להם סוף</b> הם?
<b>שלח להו: מים שאין להם סוף הוא.</b>
שלחו לו: <b>ומר, מאי טעמא עבד הכי</b> להתיר את אשתו?
שלח להם: <b>מיטעא טעינא</b>.
<b>אנא סברי, כיון דקוו</b> המים של האגם <b>וקיימי</b>
- <b>כמים שיש להם סוף דמי</b>, שאינו יכול להרחיק למקום שאין רואים אותו.
<b>ולא היא, כיון דאיכא גלי</b> - <b>אימור גלי אשפלו</b>, דחפוהו למקום רחוק, ויצא שם.
<b>קרי שמואל עליה דרב</b> [משלי יב] <b>"לא יאונה לצדיק כל און</b>". שלא נכשל לנדות את רב שילא.
קרי רב עליה דשמואל שיעץ לו לפנות תחילה לרב שילא: [משלי יא] <b>"ותשועה ברוב יועץ</b>".
<b>תניא אמר רבי מעשה בשני בני אדם</b> שהיו <b>מכמרין מכמורים</b> פורשים רשתות לצוד דגים <b>בירדן</b>.
<b>נכנס אחד מהם למחילה של דגים</b>, שחלקה מוגבהת מהמים וחלקה מלאה מים.
<b>ושקעה חמה ולא ראה פתחה של מחילה</b>. <b>ושהה חברו</b> עד <b>כדי שתצא נפשו, ובא והודיע בתוך ביתו</b> שמת.
<b>למחר, זרחה חמה, והכיר</b> חבירו ב<b>פתחה של מחילה, ובא ומצא הספד גדול בתוך ביתו.</b>
<b>אמר</b> על כך <b>רבי: כמה גדולים דברי חכמים, שאמרו: מים שיש להם סוף</b> - <b>אשתו מותרת, שאין להם סוף</b> - <b>אשתו אסורה.</b>
ופרכינן: <b>אי הכי,</b> אפילו טבע ב<b>מים שיש להם סוף, נמי ליחוש למחילה של דגים!?</b>
ומשנינן: <b>במים שיש להם סוף, מחילה של דגים לא שכיחא.</b>
<b>אמר רב אשי, הא דאמרו רבנן: מים שאין להם סוף אשתו אסורה, הני מילי באיניש דעלמא</b>.
<b>אבל צורבא מרבנן לא,</b> כי <b>אי</b> אירע <b>דסליק</b> - <b>קלא אית ליה.</b>
<b>ולא היא, לא שנא איניש דעלמא, ולא שנא צורבא מרבנן,</b>
<b>דיעבד אין, לכתחלה לא.</b>
<b>תניא, אמר רבן גמליאל: פעם אחת הייתי מהלך בספינה, וראיתי ספינה אחת שנשברה, והייתי מצטער על תלמיד חכם שבה, ומנו? רבי עקיבא</b>.
<b>וכשעליתי ביבשה, בא וישב ודן לפני בהלכה.</b>
<b>אמרתי לו: בני, מי העלך?</b>
<b>אמר לי: דף של ספינה נזדמן לי, וכל גל וגל שבא עלי נענעתי לו ראשי</b>. וכך עבר הגל מעלי, ולא טבעתי.
<b>מכאן אמרו חכמים: אם יבואו רשעים על אדם, ינענע לו ראשו.</b> שלא יעמוד נגדו אלא ימתין ולא יתגרה בו.
<b>אמרתי באותה שעה: כמה גדולים דברי חכמים, שאמרו: מים שיש להם סוף</b> - <b>מותרת, מים שאין להם סוף</b> - <b>אסורה.</b>
<b>תניא, אמר רבי עקיבא: פעם אחת הייתי מהלך בספינה וראיתי ספינה אחת שמטרפת בים, והייתי מצטער על תלמיד חכם שבה, ומנו? רבי מאיר</b>.
<b>כשעליתי למדינת קפוטקיא, בא וישב ודן לפני בהלכה.</b>
<b>אמרתי לו: בני, מי העלך? אמר לי: גל טרדני לחברו וחברו לחברו, עד שהקיאני ליבשה.</b> <b>אמרתי באותה שעה: כמה גדולים דברי חכמים, שאמרו: מים שיש להם סוף</b> - <b>אשתו מותרת, מים שאין להם סוף</b> - <b>אשתו אסורה.</b>
<b>תנו רבנן: נפל לגוב אריות</b> - <b>אין מעידין עליו</b>.
<b>לחפורה מלאה נחשים ועקרבים</b> - <b>מעידין עליו</b>.
<b>רבי יהודה בן בתירא אומר: אף לחפורה מלאה נחשים ועקרבים</b> - <b>אין מעידין עליו,</b>
<h3> דף קכא:</h3>
כי <b>חיישינן</b> <b>ע</b> <b>שמא חבר הוא</b>, ויודע הוא ללחוש להם לחש שלא יזיקו לו.
<b>ותנא קמא</b> סבר, שודאי יהרגוהו, גם אם ילחש להם, <b>אגב איצצא</b>, שהיות ומקום הבור דחוק, ובנפילתו הוא לוחץ עליהם, הם מתרגזים, ו<b>מזקי ליה.</b>
אבל גוב אריות רחב הוא, ואין הוא עומד עליהם, ולפעמים האריות שבעים, ואינם טורפים אז.
<b>תנו רבנן: נפל לתוך כבשן האש</b> - <b>מעידין עליו</b>.
<b>ליורה מלאה יין ושמן</b> הרותחת על האש - <b>מעידין עליו</b>.
<b>משום רבי אחא אמרו</b>: נפל ליורה <b>של שמן</b> הרותחת על האש - <b>מעידין עליו, מפני שהוא מבעיר</b> בנפילתו את האש, שמתיז עליה שמן בשעת נפילתו, ורגליו נצמתים, ואינו יכול לצאת ממנה.
אבל אם נפל אדם ליורה רותחת על האש <b>של יין</b> - <b>אין מעידין עליו מפני שהוא</b> <b>מכבה</b> את האש בנפילתו, ביין שניתז מהיורה על האש עקב נפילתו, וכך הוא נשאר בחיים.
ולכן, גם אם לא ראוהו שיוצא מיד מהיורה אין זו ראיה שהוא מת, אלא שאין ביכולתו לצאת עתה, ולכשתצטנן היורה הוא יוכל לצאת ממנה.
<b>אמרו לו: תחלתו</b>, בשעת נפילתו, הוא אכן <b>מכבה</b> את האש שתחת היורה של היין.
<b>ו</b>אולם, <b>סופו</b> שהוא <b>מבעיר</b> את האש יותר, לפי שבאש חזקה הופכים הנוזלים לחומר בעירה.
שנינו במשנה: <b>אמר רבי מאיר: מעשה באחד שנפל לבור הגדול.</b>
<b>תניא, אמרו לו לרבי מאיר, אין מזכירין מעשה נסים</b> להביא מהם ראיה.
שהרי גם בלעדי טביעתו במים, היה לו למות במשך הזמן שנעלם בו, ואם ניצל הרי זה נס.
והוינן בה: <b>מאי מעשה נסים</b> שאירע שם?
<b>אילימא</b> משום <b>דלא אכיל ולא אישתי,</b> אין זה מעשה נסים.
<b>והכתיב</b>: [אסתר ד] <b>"וצומו עלי, ואל תאכלו ואל תשתו</b> שלשת ימים".
ומשנינן: <b>אלא</b> משום <b>דלא ניים</b>. שלא ישן.
<b>דאמר רבי יוחנן</b>: אדם שנשבע <b>שבועה שלא אישן שלשה ימים</b> - <b>מלקין אותו</b> על שבועת שוא, <b>ויישן לאלתר</b>, שאין תוקף לשבועתו, לפי שאין ביכותו לקיימה.
<b>ורבי מאיר</b> - <b>מאי טעמא</b>, מדוע הביא ראיה משם, והרי מעשה נסים זה, ואין מביאים ממנו ראיה.
<b>אמר רב כהנא: כיפין על גב כיפין הוו</b> שם, והיה יכול להשען עליהן, וכך להרדם, ואין זה מעשה נסים.
<b>ורבנן</b> סברי, אותם כפים <b>דשישא</b>, חלקים <b>הוו</b>, ולא היה יכול להשען עליהם, ובהיותו מעומד אינו יכול לישן.
<b>ורבי מאיר</b> סבר, <b>אי אפשר דלא מסריך</b>, להתחזק להדבק אליהם, <b>וניים פורתא.</b>
<b>תנו רבנן: מעשה בבתו של נחוניא</b>, שהיה <b>חופר שיחין</b> כדי שיתמלאו ממי הגשמים, ויהיו מים לעולי הרגל בעלותם לרגל, <b>שנפלה לבור הגדול, ובאו והודיעו לרבי חנינא בן דוסא</b>.
<b>שעה ראשונה</b> - <b>אמר להם: שלום</b> לה.
<b>שניה</b> - <b>אמר להם: שלום</b> לה.
<b>שלישית</b> - <b>אמר להם</b>: כבר <b>עלתה</b> מהבור.
לפי שיותר משעתיים אי אפשר לשהות בבור, והיה בטוח שהיא תינצל בזכות אביה, וכפי שיבואר, ולכן בשעה שלישית הוא היא בטוח שכבר עלתה מן הבור.
<b>אמר לה: בתי, מי העלך</b> מהבור?
<b>אמרה לו: זכר של רחלים</b> [אילו של יצחק] <b>נזדמן לי, וזקן</b> [אברהם אבינו] <b>מנהיגו.</b>
<b>אמרו לו</b> תלמידיו: וכי <b>נביא אתה?</b> <b>אמר להם: לא נביא אנכי ולא בן נביא אנכי, אלא</b> יודע אני כי לא יתכן ש<b>דבר שהצדיק מתעסק בו</b> - <b>יכשל בו זרעו!?</b>
<b>אמר רבי אבא: אע"פ כן, מת בנו</b> של רבי נחומיא <b>בצמא</b>, היות וכך הוא דרכו של מקום, לדקדק עם החסידים, עד שגם זכויותיהם אינן עומדות להן בדקדוק הדין.
<b>שנאמר</b>: [תהלים נ] <b>"וסביביו</b> - <b>נשערה מאד</b>".
<b>מלמד</b> הכתוב, <b>שהקדוש ברוך הוא מדקדק עם "סביביו</b>", הצדיקים ההולכים אחריו - אפילו על דברים שהם דקים <b>כחוט השערה.</b>
<b>רבי חנינא אמר, מהכא</b> יש ללמוד על דקדוק הדין עם הצדיקים [תהלים פט]:
<b>"אל נערץ בסוד קדושים רבה, ונורא על כל סביביו</b>".
<big><b>מתניתין:</b></big>
הקילו חכמים בעדות אשה, להאמין אפילו למי שאינו ראוי לעדות, ואפילו לא אמר דבריו כעדות אלא כמשיח לפי תומו.
אך לא לכל אדם האמינו, ולעדות של נכרי חששו חכמים שמא כונתו להטעותנו, ולא האמינו לנכרי אלא כשהוא משיח לפי תומו.
א. <b>אפילו שמע מן הנשים</b> כשהן מסיחות לפי תומן, שאינן מתכוונות להעיד, שהן <b>אומרות: מת איש פלוני</b> - <b>דיו</b> לעד האחד ששמע זאת, לבוא לבית דין, ולהעיד על מיתתו.
<b>רבי יהודה אומר: אפילו שמע מן התינוקות אומרים "הרי אנו הולכין לספוד ולקבור את איש פלוני</b>", יכול הוא לבוא ולהעיד בבית דין על מיתתו.
ב. עד שבא לבית דין, נאמן הוא על מיתת האיש כדי שבית דין יוכל להתיר את אשתו, <b>בין שהוא מתכוין</b> להעיד על כך, <b>ובין שאינו מתכוין</b> להעיד בתורת עדות, אלא רק לגלות את הדבר.
<b>רבי יהודה בן בבא אומר: בישראל</b> - מתירים את האשה על פיו <b>אע"פ שהוא מתכ וין</b>.
<b>ובעובד כוכבים אם היה מתכוין</b> להעיד - <b>אין עדותו עדות.</b> ואין להאמינו אלא במשיח לפי תומו.
<big><b>גמרא:</b></big>
שנינו במשנה שאפילו אמרו התינוקות שהם הולכים לספוד ולקבור איש פלוני יכול העד ששמע את דבריהם לבוא ולהעיד על מיתתו.
ותמהה הגמרא: <b>ודלמא לא אזלי</b> לספוד לו ולקוברו, ואין זו הוכחה מכך שהכינו עצמם ללכת להספדו ולקבורתו שאכן הוא מת, כי יתכן וזו היא שמועה בעלמא, שהרי אין בדברי התינוקות ראיה שהם עצמם יודעים שהוא מת.
<b>אמר רב יהודה אמר שמואל</b>: כונת המשנה לומר בכגון ששמע העד <b>דקאמרי</b> התינוקות: <b>הרינו באין מלספוד ומלקבור את איש פלוני.</b> ועדיין תמהה הגמרא כיצד ניתן לסמוך על דיבורם של תינוקות:
ובתורת משל נוקטת הגמרא, כגון אם שמע העד שהם מדברים על קבורתו של אדם בשם "קמצא".
<b>ודלמא "קמצא" בעלמא שכיב ליה, ואסיקו ליה על שמיה!</b> יתכן שהמיתו התינוקות חגב או נמלה, וקראו אותו על שם אדם בשם קמצא, ודברו ביניהם על "קבורתו" ועל "הספדו" בדרך שחוק, כדרכם של תינוקות, ואיך אפשר להתיר אשת איש על סמך דיבוריהם של תינוקות?
ומשנינן: כגון <b>דקאמרי</b> התינוקות: <b>כן וכן רבנן הוו התם, כן וכן ספדני הוו</b>. שאז מוכח מדבריהם שאמרו זאת ברצינות ולא בדרך שחוק.
שנינו במשנה: <b>ובעובד כוכבים אם היה מתכוין</b> להעיד אינו נאמן.
<b>אמר רב יהודה אמר שמואל: לא שנו</b> שאין נכרי נאמן על עדות אשה כשאינו מסיח לפי תומו, <b>אלא שנתכוין</b> בדבריו <b>להתיר</b> אותה להנשא.
<b>אבל נתכוין להעיד</b> כדי שידעו על מותו - <b>עדותו עדות.</b>
ומבארת הגמרא: <b>היכי ידעינן</b> אם כוונתו של הנכרי להעיד על מותו, או להתיר את אשתו?
<b>אמר רב יוסף</b>: אם <b>בא</b> הנכרי <b>לבית דין, ואמר: איש פלוני מת, השיאו את אשתו</b> - <b>זהו נתכוין להתיר</b>.
ואם אמר <b>מת סתם</b>, ולא דיבר על היתר אשתו, <b>זהו נתכוין לעדות.</b>
<b>איתמר נמי, אמר ריש לקיש: לא שנו</b> שאין הנכרי נאמן <b>אלא שנתכוין להתיר, אבל נתכוין להעיד</b> - <b>עדותו עדות</b>, ומשיאין את אשת המת על סמך עדותו.
<b>אמר ליה רבי יוחנן</b> לריש לקיש: וכי <b>לא כך היה מעשה באושעיא ברבי, שהתריס</b> [התווכח] <b>עם שמנים וחמשה זקנים</b> בענין עדות נכרי, והוא <b>אמר להם</b> כדבריך: <b>לא שנו אלא שנתכוין</b> הנכרי <b>להתיר, אבל נתכוין להעיד</b> - <b>עדותו עדות</b>.
<b>ו</b>אולם, <b>לא הודו לו חכמים!</b>
<b>אלא מתניתין, דקתני</b> בה <b>"ובעובד כוכבים, אם היה מתכוין, אין עדותו עדות</b>". ומשמע שאם אינו מתכוין, עדותו עדות - <b>היכי משכחת לה?</b> באיזה ענין אתה מוצא שאינו מתכוין לא להעיד ולא להתיר, שרק אז הוא נאמן? -
<b>במסיח לפי תומו.</b>
<b>כי ההוא</b> נכרי <b>דהוה קאמר ואזיל</b>, שהיה אומר בשעת הילוכו: <b>מאן איכא בי חיואי</b> [מי נמצא בבית האיש הנקרא חיואי], <b>מאן איכא בי חיואי, שכיב</b> מת <b>חיואי!</b>
<b>ואנסבה רב יוסף לדביתהו</b>, חיתן רב יוסף את אשתו כיון שהיה מסיח לפי תומו.
ועוד מעשה, ה<b>ההוא</b> נכרי, <b>דהוה קאמר ואזיל: ווי ליה לפרשא זריזא</b>, לגבור החיל [מישראל] <b>דהוה בפומבדיתא, דשכיב!</b>
<b>ואנסבה רב יוסף, ואיתימא רבא, לדביתהו.</b> ועוד מעשה, ב<b>ההוא</b> נכרי <b>דהוה קאמר ואזיל: מאן איכא בי חסא, טבע חסא!</b> והיתה טביעתו במים שאין להם סוף.
<b>אמר רב נחמן</b> בלשון שבועה, כדי לאמת את הדבר: <b>האלקים! אכלו כוורי</b> הדגים <b>לחסא</b>, שטבע.
ו<b>מדיבוריה דרב נחמן,</b> שנשבע שאכלוהו הדגים, ולא אמר מי יתן שיעלה חסא מן המים וינצל, היתה אשתו בטוחה שהוא מת.
<b>אזלא דביתהו דחסא, ואינסבא</b>
<b>ולא אמרו לה</b> חכמים דבר, <b>ולא מידי</b>, ולא כלום יכלו לומר לה, שלא יכלו להוציאה מבעלה על אף שלא הורה לה רב נחמן הוראת היתר, שהרי הוא טבע במים שאין להם סוף.
<b>אמר רב אשי, שמע מינה</b> ממעשה זה, כי <b>הא דאמור רבנן "מים שאין להם סוף</b> - <b>אשתו אסורה", הני מילי לכתחלה</b>, שאין מתירים לה להנשא.
<b>אבל אי נסיב</b> - <b>לא מפקינן לה מיניה.</b>
<b>איכא דאמרי</b>:
<b>אנסבה רב נחמן</b> עצמו <b>לדביתהו</b>, על אף שטבע במים שאין להם סוף.
כי <b>אמר</b> רב נחמן: <b>חסא</b> - <b>גברא רבה איתיה,</b> הוא היה אדם מפורסם.
<b>אם איתא</b> אירע <b>דסליק</b>, שיצא מהמים - <b>קלא אית ליה למילתא.</b> ואם אין קול, סימן הוא שלא יצא מהמים.
ולמסקנה, דוחה הגמרא את דבריו של רב נחמן לפי הלשון השניה:
<b>ולא היא!</b>
אלא, <b>לא שנא גברא רבה, לא שנא לאו גברא רבה,</b> רק <b>דיעבד</b>, אם הלכה אשתו ונישאה ללא הוראת היתר, <b>אין,</b> היא נשארת אצל בעלה השני.
אבל <b>לכתחלה לא</b> משיאים אותה.
<b>ההוא עובד כוכבים דהוה קאמר ליה לישראל: קטול</b> קצוץ <b>אספסתא</b> שחת, <b>ושדי</b> והטל אותה <b>לחיואי</b> לבהמותי <b>בשבתא. ואי</b> <b>לא</b> - <b>קטילנא לך כדקטילנא לפלוני בר ישראל, דאמרי ליה: בשיל לי קדירה בשבת, ולא בשיל לי, וקטילתיה.</b>
<b>שמעה דביתהו</b>, אשתו של אותו פלוני שאמר עליו הגוי שהרגו, <b>ואתאי לקמיה דאביי</b>, לשאול אם מותרת היא להנשא לאחר על פי דבריו של הנכרי.
<h3> דף קכב.</h3>
<b>שהיתא</b>, <b>ע</b> <b>תלתא ריגלי.</b> השהה אביי את המענה לשאלתה של האשה עד ששהתה אצלו במשך שלשה רגלים, שבהם נקבצים יחד תלמידי חכמים, והיתה שואלת מהם מה הוא דינה.
<b>אמר לה רב אדא בר אהבה: זיל</b> לכי <b>לקמיה דרב יוסף, דחריף סכינא.</b> שסכינו חריף, ומשל הוא, שיחתוך את דינך מהר, ולא ישהה אותך כאביי.
<b>אזלה קמיה</b>. ו<b>פשט</b> רב יוסף את דינה של אשה זו לאיסור, <b>מהא מתניתין</b>:
<b>עובד כוכבים שהיה מוכר פירות בשוק,</b> <b>ואמר פירות הללו של ערלה הן, של עזיקה הן</b> [באו מארץ ישראל, ממקום הקרוי עזקה והם משובחים], <b>של נטע רבעי הן</b> - <b>לא אמר כלום,</b> ואין לחשוש להם לא משום ערלה, ולא משום טבל, ולא משום נטע רבעי, והם מותרים כי הלך אחר רוב פירות היתר, היות והוא <b>לא נתכוון</b> באמירתו <b>אלא להשביח מקחו.</b>
והוא הדין באשה זו, לא התכוון הגוי לומר שהרג את בעלה, אלא רק רצה לאיים על אדם זה שיקצור עבור בהמותיו מספוא.
<b>אבא יודן איש ציידן אמר: מעשה בישראל ועובד כוכבים שהלכו בדרך, ובא עובד כוכבים ואמר: חבל על יהודי שהיה עמי בדרך, שמת בדרך וקברתיו, והשיאו אשתו.</b>
<b>ושוב מעשה בקולר</b> חבורה <b>של בני אדם שהיו מהלכין לאנטוכיא, ובא עובד כוכבים אחד ואמר: חבל על קולר של בני אדם, שמתו וקברתים, והשיאו את נשותיהם.</b>
<b>ושוב מעשה בששים בני אדם שהיו מהלכין לכרכום ביתר, ובא עובד כוכבים ואמר: חבל על ששים בני אדם שהיו מהלכין בדרך ביתר, שמתו וקברתים, והשיאו את נשותיהם.</b>
<big><b>מתניתין:</b></big>
<b>מעידין</b> העדים על מותו של אדם אפילו אם בדקוהו וזיהו אותו רק <b>לאור הנר ולאור הלבנה</b>.
<b>ומשיאין</b> אשה אפילו <b>על פי בת קול</b> הצועקת פלוני מת, מבלי שיראו וידעו מי הוא הצועק כן.
<b>מעשה באחד שעמד על ראש ההר, ואמר: איש פלוני בן פלוני ממקום פלוני מת</b>. <b>הלכו ולא מצאו שם אדם, ו</b>בכל זאת <b>השיאו את אשתו.</b>
<b>ושוב מעשה בצלמון, באחד שאמר: אני איש פלוני בן איש פלוני, נשכני נחש והרי אני מת</b>.
<b>והלכו ולא הכירוהו, והלכו והשיאו את אשתו.</b>
<big><b>גמרא:</b></big>
<b>אמר רבה בר שמואל: תנא, בית שמאי אומרים: אין משיאין על פי בת קול, ובית הלל אומרים: משיאין על פי בת קול.</b>
ופרכינן: <b>מאי קמ"ל</b> רבה בשם שמואל, האם הוא בא להשמיענו שכך היא ההלכה? והרי <b>מתניתין היא</b>, ששנינו בה את דברי בית הלל, ויודעים אנו שהלכה כמותם!
ומשנינן: <b>הא קמ"ל</b> שמואל, <b>דאי משתכחת סתמא</b> משנה האומרת <b>דאין משיאין</b> - תדע ש<b>בית שמאי היא</b>, ואין הלכה כמותה.
שנינו במשנה: <b>והלכו ולא מצאו.</b>
ופרכינן: <b>ודלמא שד הוה?</b>
<b>אמר רב יהודה אמר רב</b>: בכגון <b>שראו לו</b> בתחילת צעקתו <b>דמות אדם.</b>
ופרכינן: <b>אינהו</b>, השדים, <b>נמי דמו</b> דומים הם לבני אדם!? ומשנינן: <b>דחזו ליה</b>, שראו שיש לו <b>בבואה</b>, צל, ולשדים אין צל.
ומקשינן: <b>ואינהו נמי</b>, השדים, הרי <b>אית להו בבואה!</b>
ומשנינן: <b>דחזו ליה "בבואה דבבואה</b>", צל של הצל, וזה אין לשדים.
ומקשינן: <b>ודלמא לדידהו</b> לשדים <b>אית להו בבואה דבבואה!</b>
<b>אמר רבי חנינא, אמר לי יונתן שידא</b> [שמו של שד, או של אדם הבקי בשדים]: <b>בבואה אית להו, בבואה דבבואה לית להו.</b>
ופרכינן: <b>ודלמא צרה</b> של אשה זאת <b>הואי</b> הקול הצועק, והתכונה לקלקלה ולא נאמין לה!?
ומשנינן: כמו שאמר <b>תנא דבי רבי ישמעאל</b> בענין הגט, ש<b>בשעת הסכנה,</b> כגון שהיה אדם מושלך בבור ונוטה למות, <b>כותבין ונותנין</b> על פי קריאתו מהבור שיתנו גט לאשתו, <b>אף על פי שאין מכירין</b> אותו, וגם כאן סומכים על עדות הקול ולא חוששים שמא זו היא מזימה של צרתה, כי אחרת היא תשאר עגונה.
<big><b>מתניתין:</b></big>
<b>אמר רבי עקיבא: כשירדתי לנהרדעא</b> כדי <b>לעבר</b> שם את <b>השנה, מצאתי נחמיה, איש בית דלי,</b> ו<b>אמר לי: שמעתי שאין משיאין את האשה בארץ ישראל על פי עד אחד, אלא יהודה בן בבא</b>.
<b>ונומיתי</b> ואמרתי <b>לו</b>: אכן, <b>כן הדברים.</b> <b>אמר לי, אמור להם משמי: אתם יודעים שהמדינה משובשת בגייסות,</b> ולכן איני יכול לעלות לארץ ישראל ולהעיד בפניהם את אשר <b>מקובלני מרבן גמליאל הזקן, שמשיאין את האשה על פי עד אחד.</b>
<b>וכשבאתי והרציתי הדברים לפני רבי גמליאל,</b> נכדו של רבן גמליאל הזקן, <b>שמח לדברי, ואמר: מצאנו חבר לרבי יהודה בן בבא.</b>
<b>מתוך הדבר נזכר רבי גמליאל שנהרגו הרוגים בתל ארזא, והשיא רבי גמליאל נשותיהן על פי עד אחד</b>.
<b>והוחזקו להיות משיאין עד מפי עד, מפי עבד, מפי אשה, מפי שפחה.</b>
<b>רבי אליעזר ורבי יהושע אומרים: אין משיאין את האשה על פי עד אחד</b>.
<b>רבי עקיבא אומר: לא ע"פ אשה, ולא על פי עבד, ולא על פי שפחה, ולא על פי קרובים.</b>
<big><b>גמרא:</b></big>
ותמהה הגמרא: <b>ו</b>כי <b>סבר רבי עקיבא</b> ש<b>ע"פ אשה לא</b> משיאים את אשתו?
<b>והתניא, רבי שמעון בן אלעזר אומר משום רבי עקיבא: אשה נאמנת להביא גיטה</b> מחוץ לארץ, ולהעיד עליו שבפניה הוא נכתב ונחתם, <b>מק"ו: ומה</b> חמשת ה<b>נשים, שאמרו</b> עליהן <b>חכמים</b> [בפרק זה קיז א] ש<b>אין</b> הן <b>נאמנות לומר מת בעלה</b> - בכל זאת <b>נאמנות</b> הן <b>להביא גיטיהן,</b> ולומר שבפניהם נכתבו ונחתמו - אשה <b>זו, שנאמנת לומר מת בעלה</b> ולהתיר בכך את עצמה להנשא -
<b>אינו דין שנאמנת</b> גם <b>להביא גיטה</b> ולהעיד עליו.
ומדייקת הגמרא מדבריו של רבי עקיבא בברייתא:
רק חמשת ה<b>נשים שאמרו חכמים, הוא דלא מהימני</b> להעיד על מות בעלה. הא <b>אשה בעלמא</b>, שאינה מחמשת אותן נשים - <b>מהימנא!</b>
ומשנינן: <b>לא קשיא</b>:
<b>כאן קודם שהחזיקו</b> להשיא על פי אשה.
<b>כאן לאחר שהחזיקו</b> להשיא על פי אשה.
<big><b>מתניתין:</b></big>
<b>אמרו לו</b> חכמים לרבי עקיבא: <b>מעשה בבני לוי, שהלכו לצוער עיר התמרים, וחלה אחד מהם, והביאוהו בפונדק,</b> והמשיכו בדרכם
<b>ובחזרתם אמרו לפונדקית</b> הנכרית: <b>איה חברנו?</b>
<b>נומית</b> אמרה <b>להם: מת, וקברתיו. והשיאו</b> <b>את אשתו</b>.
<b>ו</b>כי <b>לא תהא</b> בת ישראל או <b>כהנת</b> נאמנת <b>כ</b>מו אותה <b>פונדקית?</b>
<b>אמר להו: לכשתהא</b> בת ישראל או כהנת מביאה ראיה <b>כפונדקית</b> הזאת, היא אכן תהא <b>נאמנת</b>.
כי לא על עדותה סמכו, אלא היתה <b>הפונדקית</b> מסיחה כך לפי תומה, ו<b>הוציאה להם מקלו ותרמילו וספר תורה שהיה בידו.</b>
<big><b>גמרא:</b></big>
<h3> דף קכב:</h3>
ומבארת הגמרא את דבריהם של חכמים: <b>מאי גריעותא דפונדקית</b>, עד שאמרו לו וכי לא תהא כהנת כפונדקית?
<b>אמר רב כהנא: פונדקית</b> זאת, <b>עובדת כוכבים היתה</b>.
<b>ומסיחה לפי תומה היתה: זה מקלו וזה תרמילו, וזה קבר שקברתיו בו.</b>
<b>וכן תני אבא בריה דרב מניומי בר חייא: פונדקית עובדת כוכבים היתה, ומסיחה לפי תומה היתה: זה מקלו וזה תרמילו, וזה קבר שקברתיו בו.</b>
ומקשה הגמרא: <b>והא "איה חברנו" קאמרי לה!?</b>
ומוכח ששאלו אותה, ולא היה זה מסיח לפי תומו.
ומתרצת הגמרא שכך היה המעשה: <b>כיון דחזיתינהו</b>, שראתה אותם כשהם חוזרים <b>בכיא</b>. והיינו, שתחילת הדברים היתה מצידה, כמסיחה לפי תומה.
ואז <b>אמרו לה: איה חברנו?</b>
<b>אמרה להם: מת וקברתיו.</b>
<b>תנו רבנן: מעשה באדם אחד שבא להעיד על האשה</b>, שמת בעלה, <b>לפני רבי טרפון</b>.
<b>אמר לו: בני, היאך אתה יודע בעדות אשה זו?</b> <b>אמר: אני והוא</b>, בעלה המת, <b>היינו הולכים בדרך, ורדף אחרינו גייס, ונתלה</b> בעלה של אשה זו <b>בייחור</b> בענף <b>של זית, ופשחו</b>, ונתקו מהעץ, ועשה ממנו מקל, <b>והחזיר</b> במקל שעשה, <b>את הגייס לאחוריו</b>.
<b>אמרתי לו: אריה, יישר כחך!</b>
<b>אמר לי: מנין אתה יודע שאריה שמי?</b>
שאכן, <b>כך קורין אותי בעירי: יוחנן ברבי יהונתן, אריה דמכפר שיחיא</b> <b>לימים חלה</b> אותו עד, <b>ומת</b>. <b>והשיא רבי טרפון את אשתו</b> של חבירו על סמך עדותו של העד הזה.
ומקשה הגמרא: <b>ו</b>כי <b>רבי טרפון לא בעי דרישה וחקירה</b> בעדות אשה?
<b>והתניא: מעשה באדם אחד שבא לפני רבי טרפון להעיד עדות אשה</b>.
<b>אמר לו: בני, היאך אתה יודע עדות זו?</b>
<b>אמר לי: אני והוא היינו הולכין בדרך ורדף אחרינו גייס, ונתלה בייחור תאנה ופשחו והחזיר את הגייס לאחוריו</b>.
<b>אמרתי לו: יישר כחך, אריה!</b>
<b>אמר לי: יפה כוונת לשמי, שכך קורין אותי בעירי: יוחנן בן יונתן אריה דמכפר שיחיא</b>. <b>לימים חלה, ומת</b>.
<b>אמר לו</b> רבי טרפון בשעה שנטה למות: וכי <b>לא כך אמרת לי</b> ששמך הוא <b>יוחנן בן יונתן דמכפר שיחיא, אריה?</b>
<b>אמר ליה: לא</b> כך אמרתי.
<b>אלא כך אמרתי לך</b>: שמי הוא <b>יוחנן בן יונתן אריה דמכפר שיחיא. ודקדק עליו שנים</b> <b>ושלשה פעמים, וכיון את דבריו</b>
<b>ו</b>רק אז <b>השיא רבי טרפון את אשתו</b> של המת שהעיד זה עליו!
ומשנינן: במחלוקת <b>תנאי היא</b>.
<b>דתניא: אין בודקין עדי נשים בדרישה וחקירה, דברי רבי עקיבא</b>
<b>רבי טרפון אומר: בודקין</b>.
<b>וקמיפלגי בדרבי חנינא</b>.
<b>דאמר רבי חנינא: דבר תורה, אחד דיני ממונות ואחד דיני נפשות בדרישה וחקירה, שנאמר</b> [ויקרא כד] <b>"משפט אחד יהיה לכם</b>".
<b>ומה טעם אמרו</b> חכמים ש<b>דיני ממונות אין צריכין דרישה וחקירה?</b>
כדי <b>שלא תנעול דלת בפני לוין</b>.
<b>ובמאי קמיפלגי?</b>
<b>מר</b> רבי עקיבא <b>סבר: כיון</b>, היות <b>דאיכא כתובה למשקל</b> - <b>כדיני ממונות דמי</b>, והקילו בה שלא יצטרכו דרישה וחקירה.
<b>ומר</b> רבי טרפון <b>סבר: כיון דקא שרינן</b> בעדות זו <b>אשת איש לעלמא</b> - <b>כדיני נפשות דמי</b>, היות והבא עליה דינו בחנק, וצריכים בה דרישה וחקירה.
<b>אמר רבי אלעזר אמר רבי חנינא: תלמידי חכמים מרבים שלום בעולם, שנאמר</b> [ישעיהו נד] <b>"וכל בניך למודי ה', ורב שלום בניך</b>".
<br><center><big><b>הדרן עלך פרק האשה בתרא
וסליקא לה מסכת יבמות</b></big></center>
